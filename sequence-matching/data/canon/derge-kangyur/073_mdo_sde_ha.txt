[\[1a\]]
[\[1a.1\]]@#/_/mdo sde ha pa bzhugs so/_/
[\[1b\]]
[\[1b.1\]{D340}]@##/_/rgya gar skad du/_karma sha ta ka/_bod skad du/_las brgya tham pa pa/_bam po dang po/_thams cad mkhyen pa la phyag 'tshal lo/_/gang las 
[\[1b.2\]]'jig rten bla ma bde gshegs thos pa'i sgo nas rab snyan brtan pa'i gsung ldan gyis/_/sems can rnams la phan pa 'ba' zhig bzhed phyir bshad pa rnam pa sna tshogs rang nyid kyis/_/
[\[1b.3\]]log par lta ba'i mun nag chen po thibs por 'thoms shing 'khrugs pa rnams la rab gsungs pa/_/de yi ming ni las rnam brgya pa zhes bya yongs su tshang ba bdag gis bshad kyis 
[\[1b.4\]]nyon/_/spyi sdom ni/_khyi mo dang ni shing rta dang /_/ka tsang ka la byams mi sdug_/bya dang 'phye bo gang po dang /_/bu rnams dang ni brgya byin no/_/sdom ni/_khyi mo mig chung 
[\[1b.5\]]rdzogs byed dang /_/sgur gnyis 'char ka rgyal mtshan dang /_/bde byed ma dang nor bu'i 'od/_/sna ma'i me tog nga byin dang /_/'dus mo dang ni tshem bu mkhan/_/khyi mo zhes bya 
[\[2a\]]
[\[2a.1\]]ba ni/_gleng gzhi mnyan du yod pa na bzhugs te/_de'i tshe mnyan du yod pa na/_khyim bdag phyug cing nor mang la longs spyod che ba yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran 
[\[2a.2\]]pa zhig gnas te/_mu stegs can la dga'o/_/de nas des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod do/_/de rtse zhing dga' la dga' mgur spyod pa las phyis de'i chung ma la bu chags nas de zla ba dgu'am 
[\[2a.3\]]bcu lon pa dang /_khye'u gzugs bzang zhing blta na sdug la mdzes pa/_mdog bzang ba gser gyi kha dog can/_mgo bo gdugs ltar 'dug pa lag pa ring ba/_dpral ba'i dbyes che ba/_sna mtho ba sna legs pa smin ma stug pa zhig btsas so/_/de nas de'i 
[\[2a.4\]]btsas ston rgyas par byas nas/_rigs dang 'thun par ming btags te/_'o ma dang zho dang mar dang zhun mar dang mar gyi nying gus bskyed bsrings te mtsho'i nang gi pad+ma bzhin du skye drag par gyur to/_/de nas de gang gi tshe 'gro nus par gyur pa de'i tshe de rtser gzhug pa'i phyir 
[\[2a.5\]]phas/_khyi gu mo zhig khyim du bzhag go/_/khyi gu mo de yang gang gi tshe/_gzhan mu stegs pa dag mthong ba de'i tshe ni rgyug ste za bar byed la gos rnams kyang 'dral bar byed do/_/de ste dge slong dag mthong na ni drung du 'jar zhing lces rkang pa la bldags te/_mjug 
[\[2a.6\]]ma dril nas g.yas phyogs su skor ba byed do/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa mi 'jigs pa bzhis mi 
[\[2b\]]
[\[2b.1\]]'jigs pa 'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan 
[\[2b.2\]]pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu/_sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug_/su ni nyam nga bar gyur su ni gnod pa dang ldan/_
[\[2b.3\]]su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag pa nas drang bar bya/_su ni 'phags 
[\[2b.4\]]pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon 
[\[2b.5\]]gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/
[\[2b.6\]]sangs rgyas bcom ldan 'das rnams ji ltar nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs pa de bzhin du/_nyan thos chen po rnams kyang nyin dus gsum mtshan dus gsum ste/_nyin mtshan dus drug tu nyan thos kyi mig gis 'jig rten 
[\[2b.7\]]la lta bar byed de/_tshe dang ldan pa shA ri'i bus nyan thos kyi mig gis 'jig rten la bltas na/_khyim bdag 'khor dang bcas pa gdul ba'i dus la bab par mthong nas/_snga dro sham thabs dang chos gos bgos te/_lhung bzed thogs nas mnyan du yod par bsod snyoms la song ngo /_/
[\[3a\]]
[\[3a.1\]]de mthar gyis bsod snyoms rgyu ba las khyim bdag de'i khyim ga la ba der song ba dang /_khyi mo des tshe dang ldan pa shA ri'i bu thag ring po zhig nas mthong ngo /_/mthong nas kyang shin tu rings par langs te/_tshe dang ldan pa shA ri'i bu ga la ba der song nas/_ji ltar dge slong gzhan dag gi 
[\[3a.2\]]thad du 'gro ba de bzhin du/_tshe dang ldan pa shA ri'i bu'i thad du song nas/_ches gus par lces rkang pa la bldags te/_mjug ma dril nas lan gsum skor ba byed do/_/de yang khyim bdag des mthong ngo /_/mthong nas kyang bsams pa/_ma la 'di ltar/_khyi mo log par ltung ba'i lus can 'di yang 'di 
[\[3a.3\]]la de lta bu'i bkur sti byed par sems pa las na/_dge slong 'di ni bdag nyid chen po zhig yin gor ma chag snyam du bsams te/_ma la bdag gis kyang dge slong 'di spyan drangs la bshos gsol lo snyam du bsams nas tshe dang ldan pa shA ri'i bu ga la ba der song ste phyin nas tshe dang ldan pa shA ri'i bu'i 
[\[3a.4\]]rkang pa la phyag 'tshal te/_'di skad ces smras so/_/btsun pa shA ri'i bu 'o na 'di nyid du bshos gsol du ci gnang zhes byas nas/_tshe dang ldan pa shA ri'i bus khyim bdag de la cang mi zer bas gnang ngo /_/de nas khyim bdag des tshe dang ldan pa shA ri'i bus cang mi zer bas gnang bar rig nas tshe dang ldan pa 
[\[3a.5\]]shA ri'i bu'i stan bshams te 'di skad ces smras so/_/btsun pa shA ri'i bu gdan bshams pa la bzhugs su gsol/_de nas tshe dang ldan pa shA ri'i bu stan bshams pa la 'dug go/_/de nas khyim bdag des tshe dang ldan pa shA ri'i bu bde bar 'dug par rig nas/_rang gi lag nas bza' ba dang 
[\[3a.6\]]bca' ba gtsang ma bzang po mang pos tshim par byas te/_ci 'dod pa bstabs so/_/rang gi lag nas bza' ba dang bca' ba gtsang ma bzang po mang po rnam grangs du mas tshim par byas te/_ci 'dod pa bstabs pa'i 'og tu sder ni gyu/_lhung bzed ni bkrus par rig nas/_chos mnyan pa'i phyir 
[\[3a.7\]]mdun du 'dug go/_/de nas tshe dang ldan pa shA ri'i bus khyim bdag de 'khor dang bcas pa'i bsam pa dang /_bag la nyal dang khams dang rang bzhin rtogs nas de dang 'thun pa'i chos bstan te/_de thos nas khyim bdag de 'khor dang bcas pas 'jig tshogs la lta ba'i ri'i rtse mo mthon po nyi shu 
[\[3b\]]
[\[3b.1\]]ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas skyabs su 'gro ba dang bslab pa'i gzhi rnams blangs so/_/de nas tshe dang ldan pa shA ri'i bus khyim bdag de chos kyi gtam gyis yang dag par bstan/_yang dag par 'dzin du bcug_/
[\[3b.2\]]yang dag par gzengs bstod/_yang dag pa dga' bar byas nas stan las langs te song ngo /_/khyim bdag de yang bden pa mthong bar gyur nas/_sbyin pa dag sbyin zhing bsod nams dag byed do/_/de'i khyim de slong ba'i skye bo rnams kyi chu dong dang 'dra bar gyur to/_/khyim bdag des 
[\[3b.3\]]kyang /_tshe dang ldan pa shA ri'i bu yang dang yang du khyim gyi nang du bshos gsol bar byed do/_/de nas tshe dang ldan pa shA ri'i bu dang khyim bdag des khyi mo de la kha zas byin nas chos mnyan pa'i phyir mdun du 'dug go/_/khyi mo de yang tshe dang ldan pa shA ri'i bu'i mdun du 'dug nas chos nyan to/_/
[\[3b.4\]]de nas khyim bdag des bsams pa bdag gis legs pa 'di lta bu rtogs pa ci yang rung ba de dag thams cad ni khyi mo 'di'i mthu las byung ba yin no/_/snyam du rig go/_/rig nas kyang de la shin tu skyong bar byed do/_/de nas phyi zhig na khyi mo de nad kyis thebs nas/_shA ri'i bus de la smras 
[\[3b.5\]]pa/_bu 'di ltar 'du byed thams cad ni mi rtag pa'o/_/'du byed thams cad ni sdug bsngal ba'o/_/chos thams cad ni bdag med pa'o/_/mya ngan las 'das pa ni zhi ba'o/_/nga la sems dga' bar gyis shig dang /_dud 'gro'i skye gnas dang 'bral bar 'gyur yang srid do zhes smras nas/_
[\[3b.6\]]tshe dang ldan pa shA ri'i bu song ngo /_/de song nas ring po ma lon par khyi mo de yang tshe dang ldan pa shA ri'i bu la sems dga' bar gyur nas shi'o/_/de shi 'phos te 'das nas khyim de nyid du khyim bdag de'i chung ma chen ma'i mngal du skyes so/_/de shi ba'i tshe tshe dang ldan pa shA ri'i bu slar khyim der 
[\[3b.7\]]'ongs nas/_khyim bdag gis tshe dang ldan pa shA ri'i bu la bsnyad de/_btsun pa shA ri'i bu khyi mo de gum lags so zhes byas so/_/tshe dang ldan pa shA ri'i bus smras pa/_khyi mo de'i ro de phyogs dben pa zhig tu zhog shig dang /_rus pa de dag phyis de nyid la phan 'dogs par 'gyur ro/_/
[\[4a\]]
[\[4a.1\]]khyim bdag gis smras pa/_btsun pa shA ri'i bus ji skad bka' stsal pa bzhin du bgyi'o zhes smras nas/_khyim bdag des khyi ro de gang du sus kyang mi mthong bar 'gyur ba de lta bu'i phyogs shig tu bzhag go/_/de nas khyim bdag gi chung ma de zla ba dgu'am bcu lon pa dang 
[\[4a.2\]]bu byung ste/_bu mo gzugs bzang zhing blta na sdug la mdzes pa mdog bzang ba gser gyi kha dog can mgo bo gdugs ltar 'dug pa/_lag pa ring ba dpral ba'i dbyes che ba sna mtho ba sna legs pa smin ma stug pa zhig btsas so/_/de nas de'i btsas ston yang rgyas par byas nas/_
[\[4a.3\]]rigs dang 'thun pa'i ming btags te/_'o ma dang mar dang zho dang zhun mar dang mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/de nas de gang gi tshe chen mor gyur pa de'i tshe tshe dang ldan pa shA ri'i bus smras pa/_bu 'dug la chos nyon cig 
[\[4a.4\]]ces byas na/_de byad gzugs dang lang tsho'i rgyags pas dregs nas phan tshun du g.yengs te chos nyan du mi btub bo/_/de nas phyis tshe dang ldan pa shA ri'i bus de shed bye bar rig nas/_khyi mo'i rus bu de de nyid kyi mdun du bzhag ste/_ci nas kyang bu mo des tshe rabs dran par 'gyur ba 
[\[4a.5\]]de lta bur byin gyis brlabs nas/_tshe rabs dran ma thag tu bu mo de shas cher skyo ba skyes so/_/de skyo ba skyes nas bsams pa/_'phags pa shA ri'i bu ni/_bdag la dka' ba byed byed pa yin pa lta zhig ste/_'di las brten nas/_bdag gis dud 'gro'i skye gnas spangs so snyam du 
[\[4a.6\]]rig nas/_dga' ba skyes te chos mnyan pa'i phyir/_tshe dang ldan pa shA ri'i bu'i mdun du 'dug go/_/de nas tshe dang ldan pa shA ri'i bus de'i bsam pa dang bag la nyal dang /_khams dang rang bzhin rtogs nas de dang 'thun pa'i chos bstan te/_de thos nas bu mo des stan de kho na la 'dug 
[\[4a.7\]]bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas stan las langs te bla gos phrag pa gcig tu gzar nas/_tshe dang ldan pa shA ri'i bu ga la ba de logs su thal mo sbyar 
[\[4b\]]
[\[4b.1\]]ba btud nas/_tshe dang ldan pa shA ri'i bu la 'di skad ces smras so/_/btsun pa shA ri'i bu bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob tu rung na bdag kyang /_bcom ldan 'das kyi thad du tshangs par spyod pa 
[\[4b.2\]]spyad par 'tshal lo/_/de nas tshe dang ldan pa shA ri'i bus de'i pha ma la dad pa smras nas/_skye dgu'i bdag mo chen mo la gtad de skye dgu'i bdag mo chen mos de rab tu phyung nas bsnyen par rdzogs par byas te/_de la lung yang phog go/_/des kyang brtson pa dang bsgrub pa dang 'bad pas nyon 
[\[4b.3\]]mongs pa thams cad spangs nas/_dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong rdor mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa 
[\[4b.4\]]rig pas ma rig pa'i sgo nga'i sbubs bcom pa rig pa dang mngon par shes pa dang /_so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod cing rjed pa dang /_gus par smra ba'i gnas 
[\[4b.5\]]su gyur to/_/de dgra bcom par gyur nas/_tshe dang ldan pa shA ri'i bu'i sngon gyi drin dran te/_yang dang yang du thad du 'gro zhing rkang pa la phyag 'tshal nas/_'di skad du 'phags pa shA ri'i bu las brten te bdag gis dud 'gro'i skye gnas spangs nas/_yon tan 'di lta bu dag kyang thob par 
[\[4b.6\]]gyur pas na/_'phags pa ni bdag la dka' ba mdzad mdzad pa lags so zhes zer ro/_/de yang dang yang du zer ba dge slong mang pos thos nas thos ma thag tu de dag gis tshe dang ldan pa shA ri'i bu la dris pa/_tshe dang ldan pa shA ri'i bu dge slong ma 'dis ci las bsams te/_de yang dang yang 
[\[4b.7\]]du de skad mchi/_tshe dang ldan pa shA ri'i bus smras pa/_khyed kyis khyim bdag 'di'i khyim na khyi mo zhig 'dug pa mthong ngam/_de dag gis smras pa/_btsun pa shA ri'i bu mthong ngo /_/de kho nas bdag la dga' ba'i sems bskyed nas shi ste 'das pa dang /_khyim bdag de nyid kyi khyim 
[\[5a\]]
[\[5a.1\]]du skyes te/_des sngon gyi tshe rabs rjes su dran nas/_sngon gyi drin gzo ba'i phyir bdag la de skad ces zer ro/_/de nas bcom ldan 'das la dge slong rnams kyis zhus pa/_btsun pa dge slong ma 'dis las ci bgyis na/_las de'i rnam par smin pas sngon khyir 
[\[5a.2\]]skyes lags/_las ci bgyis na de nas shi 'phos te mir skyes nas/_bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du bgyis 
[\[5a.3\]]lags/_bcom ldan 'das kyis bka' stsal pa/_dge slong dag 'das pa'i las kyi shas kyang yod la da ltar byung ba'i las kyi shas kyang yod do/_/btsun pa 'das pa'i las ci bgyis lags/_dge slong dag sngon byung ba 'das pa'i dus na/_bskal pa bzang po 'di nyid la 
[\[5a.4\]]skye dgu'i tshe lo nyi khri thub pa na/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 
[\[5a.5\]]'das 'od srung zhes bya ba 'jig rten du byung ste/_de'i tshe grong khyer bA rA Na sI na khyim bdag cig gnas pa las phyis de la bu mo gzugs bzang zhing blta na sdug la mdzes pa zhig btsas nas/_gang gi tshe de chen mor gyur pa dang /_des yang dag par rdzogs pa'i sangs rgyas 'od srung gi bstan pa 
[\[5a.6\]]la dad pa rnyed nas pha ma la gsol te rab tu byung ngo /_/rab tu byung nas sde snod gsum bslabs te/_de rig pa dang grol ba'i spobs pa dang ldan pa'i chos smra ba/_gos dang zas dang mal cha dang /_stan dang nad gsos dang sman zong rnams rnyed par gyur nas des bsams pa ma la bdag gis 
[\[5a.7\]]rnyed pa dang bkur sti'i sgo nas/_rnyed par bya ba rnyed pa gang yin pa des/_bdag gis tshangs pa mtshungs par spyod pa rnams la phan gdags par bya gor ma chag snyam du bsams nas/_chos bzhin du gnyi ga'i dge 'dun gyi zhal ta byas so/_/de nas phyis de la brel ba zhig byung ste/_des 
[\[5b\]]
[\[5b.1\]]slob pa dang mi slob pa'i dge slong ma mang po zhig la gsol ba btab na/_de dag na re bdag cag gi dge ba'i phyogs btang ste/_khyod kyi don bsgrub mi nus so zhes zer ro/_/de nas de thos pa'i mod la dge slong ma de shin tu khro ba'i kun nas dkris pa skyes te/_de khros nas 
[\[5b.2\]]dge slong ma de dag la smras pa/_nga ni khyi mo dang 'dra ba khyed dgang ba dang gso ba 'ba' zhig byed na khyed ni skad cig tsam bdag gi don byed du yang mi btub bam zhes byas so/_/de nas dge slong ma de rnams kyis bsams pa/_nyon mongs ma 'di ni dmas shing nyams par gyur te/_
[\[5b.3\]]'khor ba na 'khor zhing sdug bsngal chen po rnyed na mi rung ngo snyam du bsams nas/_'di'i ra mda' bya dgos so snyam ste de dag gis smras pa/_khyod kyis nged su yin pa dang /_khyod bdag su yin pa shes sam des smras pa/_ngas shes te khyed kyang rab tu byung ba yin la nga yang rab tu 
[\[5b.4\]]byung ba yin no/_/de dag gis smras pa/_che zhe'u bu cag rab tu byung bar 'dra mod kyi/_khyod ni bcing ba thams cad kyis bcings pa'i so so'i skye bo yin la nged ni bya ba byas pa yin gyis nyes pa la nyes so zhes bshags par gyis shig_/khyod 'khor ba na 'khor zhing sdug bsngal 
[\[5b.5\]]chen po rnyed ta re/_de skad thos pa'i mod la dge slong ma de 'gyod pa chen po skyes te/_'gyod pa chen po skyes nas/_lhag par yang chos bzhin du gnyi ga'i dge 'dun gyi zhal ta byas te tshe gcig tu tshangs par spyod pa spyad nas/_'chi kar smon lam btab pa/_kye ma bdag kyang 
[\[5b.6\]]yang dag par rdzogs pa'i sangs rgyas 'od srung gi bstan pa la rab tu byung nas tshe gcig tu tshangs par spyod pa spyad de/_chos bzhin du zhal ta byas pa'i dge ba'i rtsa ba 'dis ni bdag gang dang gang du skye ba de dang der ci nas phyug cing nor mang la longs spyod che ba'i rigs su skye ba dang /_gzugs 
[\[5b.7\]]bzang zhing blta na sdug la mdzes par gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/
[\[6a\]]
[\[6a.1\]]de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig_/bdag khros nas tshangs pa mtshungs par spyod pa rnams la tshig rtsub po smras pa gang yin pa'i las de'i rnam par smin pa'i skal 
[\[6a.2\]]ba can du bdag ma gyur cig ces byas so/_/dge slong dag ji snyam du sems de'i tshe dge slong mar gyur pa gang yin pa de ni dge slong ma 'di nyid yin te/_des der tshangs pa mtshungs par spyod pa de dag la tshig rtsub po smras pa'i las de'i rnam par smin pas ni tshe rabs lnga brgyar khyir skyes so/_/
[\[6a.3\]]des der 'chi kar smon lam btab ste/_bdag gang dang gang du skye ba de dang der phyug cing nor mang la longs spyod che ba'i rigs su skye bar gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 
[\[6a.4\]]'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas pa'i las de'i rnam par smin pas ni/_'di 
[\[6a.5\]]da ltar phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te/_mi mnyes par ma 
[\[6a.6\]]byas la nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas pa 'di ni 'dis 'das pa'i las yin no/_/da ltar byung ba'i las ci zhig byas zhe na/_de khyir skyes nas shA ri'i bu la sems dga' bar gyur pa des ni mi'i nang 
[\[6a.7\]]du skyes te/_'di ni da ltar byung ba'i las yin no//_//mig chung zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang 
[\[6b\]]
[\[6b.1\]]ldan pa/_rnam thos kyi bu'i nor dang 'gran pa zhig gnas pa des/_thabs zlar bab pa las chung ma blangs nas/_de de dang lhan cig rtse zhing dga' la dga' mgur spyod pa las phyis de'i chung ma la bu chags nas/_de zla ba dgu'am/_bcu lon pa dang khye'u gzugs 
[\[6b.2\]]bzang zhing /_blta na sdug la mdzes pa zhig btsas nas/_de'i btsas ston rgyas par byas te/_rigs dang 'thun par ming btags nas/_'o ma dang zho dang mar dang zhun mar dang mar gyi nying gus bskyed bsrings te de gang gi tshe/_'gro nus par gyur pa de'i tshe/_de rtser 
[\[6b.3\]]gzhug pa'i phyir phas khyi gu zhig khyim du bzhag ste khye'u la byin no/_/de nas khye'u des khyi gu de za ba bslabs so/_/de nas gang gi tshe khyi gu de cher skyes pa de'i tshe/_lam po cher song nas skye bo phal po che la yang za bar byed do/_/sangs rgyas bcom ldan 'das bgrod pa 
[\[6b.4\]]gcig pu'i lam ston pa/_rnam pa gnyis kyi shes bya dang /_ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa mi 'jigs pa bzhis mi 'jigs pa/_'gro ba lngar 'gro ba las rnam par grol ba skye mched drug la mkhas pa/_byang 
[\[6b.5\]]chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa yang dag pa'i seng ge'i sgra chen po sgrogs pa rnams ni chos nyid kyis 
[\[6b.6\]]nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang gnod pa dang ldan/_
[\[6b.7\]]su ni ngan song du gzhol su ni ngan song du 'bab/_su ni ngan song du bab/_su ni ngas ngan song las phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags 
[\[7a\]]
[\[7a.1\]]pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes 
[\[7a.2\]]kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/
[\[7a.3\]]sangs rgyas dus las yol ba med/_/sangs rgyas bcom ldan 'das rnams ji ltar nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs pa de bzhin du nyan thos chen po rnams kyang nyin dus gsum mtshan dus gsum ste/_
[\[7a.4\]]nyin mtshan dus drug tu nyan thos kyi mig gis 'jig rten la lta bar byed do/_/tshe dang ldan pa shA ri'i bus/_nyan thos kyi mig gis 'jig rten la bltas na khyim bdag 'khor dang bcas pa gdul ba'i dus la bab par mthong nas/_snga dro sham thabs dang /_chos gos bgos 
[\[7a.5\]]te lhung bzed thogs nas mnyan du yod par bsod snyoms la song ngo /_/de mthar gyis bsod snyoms la rgyu ba las/_khyim bdag de'i khyim ga la ba der song ba dang /_khyi des tshe dang ldan pa shA ri'i bu mthong ngo /_/mthong nas kyang shugs drag pos brgyugs te/_tshe dang ldan pa shA 
[\[7a.6\]]ri'i bu zin to/_/de'i chos gos rnams dral to/_/khyim bdag des kyang mthong nas bkag ste/_de'i rma de yang bkrus nas/_ras kyis dkris te rkang pa la phyag 'tshal nas smras pa/_btsun pa shA ri'i bu 'di nyid du bshos gsol du ci gnang zhes byas nas/_tshe dang ldan pa shA ri'i bus/_
[\[7a.7\]]khyim bdag de la cang mi smra bas gnang ngo /_/de nas khyim bdag des/_tshe dang ldan pa shA ri'i bus cang mi smra bas gnang bar rig nas/_stan bshams te 'di skad ces smras so/_/btsun pa shA ri'i bu/_gdan bshams pa la bzhugs su gsol/_de nas tshe dang ldan pa shA 
[\[7b\]]
[\[7b.1\]]ri'i bu stan bshams pa la 'dug go/_/de nas khyim bdag des tshe dang ldan pa shA ri'i bu bde bar 'dug par rig nas/_rang gi lag nas bza' ba dang bca' ba gtsang ma bzang po mang pos tshim par byas te/_ci 'dod pa bstabs so/_/rang gi lag nas bza' ba dang bca' ba 
[\[7b.2\]]gtsang ma bzang po mang po rnam grangs du mas tshim par byas te ci 'dod pa bstabs nas/_tshe dang ldan pa shA ri'i bus/_de'i nyin par zan zos pa'i 'og tu khyi de la khyos ma byin te/_khyi des zos nas de'i gdong du bltas so/_/de nas khyim bdag des tshe dang ldan pa shA ri'i bu 
[\[7b.3\]]zan zos zin te/_sder ni gyu lhung bzed ni bkrus par rig nas chos mnyan pa'i phyir mdun du 'dug go/_/de nas tshe dang ldan pa shA ri'i bus khyim bdag de 'khor dang bcas pa'i bsam pa dang bag la nyal dang khams dang rang bzhin rtogs nas/_de dang 'thun pa'i chos ston par byed de/_
[\[7b.4\]]de thos nas khyim bdag de 'khor dang bcas pas/_stan de la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas skyabs su 'gro ba dang bslab pa'i gzhi 
[\[7b.5\]]rnams blangs te/_smras pa btsun pa shA ri'i bu bdag ji srid 'tsho'i bar du bdag las gos dang zas dang mal cha dang stan dang snyun gsos dang sman zong rnams bzhes par gsol/_tshe dang ldan pa shA ri'i bus smras pa/_khyim bdag gzhan dag la yang phan gdags dgos 
[\[7b.6\]]kyis thong shig ces byas nas stan las langs te song ngo /_/der gang gi tshe khyim bdag des bden pa rnams mthong nas skyabs su 'gro ba dang bslab pa'i gzhi rnams blangs pa de'i tshe des sbyin pa dag sbyin pa dang bsod nams dag bya bar brtsams so/_/tshe dang ldan pa shA ri'i 
[\[7b.7\]]bu yang dus dus su spyan drangs te/_bshos gsol bar byed do/_/tshe dang ldan pa shA ri'i bus kyang zan zos pa'i 'og tu khyi de la khyos ma byin par byed do/_/khyi de yang tshe dang ldan pa shA ri'i bu la shin tu dga' bar gyur te/_de dga' bar gyur nas gang gi tshe tshe dang ldan 
[\[8a\]]
[\[8a.1\]]pa shA ri'i bu/_khyim der 'ong ba de'i tshe/_khyi des bsu nas rkang pa la bldags te mjug ma dril nas lan gsum skor ba byed do/_/der gang gi tshe tshe dang ldan pa shA ri'i bus chos bshad nas phyir 'gro ba de'i tshe khyi des the gi zad tsam du bskyal nas/_lan 
[\[8a.2\]]gsum bskor ba byas te phyir ldog go/_/de nas phyis tshe dang ldan pa shA ri'i bus/_yang khyim der zan zos te khyim bdag de la chos bshad nas phyir 'gro ba na khyi de yang phyi bzhin 'brang ste/_phyi rol gyi lam po cher song nas lces rkang pa la bldags te/_mjug ma dril nas 
[\[8a.3\]]lan gsum bskor ba byas te/_phyir log nas khyim du 'gro ba na/_khyi de khyi gzhan dag cig gis bcas nas bsad do/_/de nas de gnas brtan shA ri'i bu la sems dga' bzhin du shi 'phos te 'das nas khyim de nyid du khyim bdag de'i chung ma chen ma'i mngal du skyes so/_/
[\[8a.4\]]tshe dang ldan pa shA ri'i bus kyang khyi de bdag gi thad nas phyir ldog pa'i 'og tu khyi gzhan dag gis ji ltar bsad pa shes so/_/de nas des bsams pa khyi de gar skyes snyam pa dang /_khyim bdag de nyid kyi khyim du khyim bdag gi chung ma'i mngal du skyes par mthong ngo /_/mthong 
[\[8a.5\]]nas kyang de nyid la snying brtse ba'i phyir g.yog med par gcig pu khyim bdag de'i khyim du song ba dang /_khyim bdag des tshe dang ldan pa shA ri'i bu zla med pa dang /_g.yog med par gcig pu 'ong bar mthong ngo /_/mthong nas kyang 'phags pa khyod ci'i slad du zla ma mchis pa dang /_
[\[8a.6\]]zham ring ma mchis par gcig pu gshegs/_'phags pa'i zham ring bgyid pa 'ga' yang ma mchis sam zhes dris so/_/tshe dang ldan pa shA ri'i bus smras pa/_khyed cag lta bu 'ba' zhig gis byin pa ma gtogs par bdag cag la gud na g.yog gi 'byung khungs ga la yod/_
[\[8a.7\]]khyim bdag gis smras pa/_btsun pa shA ri'i bu bdag gi mchis brang la bu chags pa mchis kyis/_de las gal te khye'u zhig btsas par gyur na/_de bdag gis 'phags pa'i zham ring du dbul lo/_/tshe dang ldan pa shA ri'i bus smras pa/_khong dge ba rnams ni dam bcas 
[\[8b\]]
[\[8b.1\]]pa la brtan pa yin no/_/de skad ces smras nas/_tshe dang ldan pa shA ri'i bu song ngo /_/khyim bdag de'i chung ma yang zla ba dgu'am bcu lon pa dang /_khye'u gzugs bzang zhing /_blta na sdug la mdzes pa zhig btsas mod kyi 'on kyang mig chung ngo /_/de nas de'i btsas ston 
[\[8b.2\]]rgyas par byas nas/_khye'u 'di'i ming ji skad gdags zhes ming 'dogs par byed de/_khye'u 'di mig chung bas na ming mig chung zhes gdags so zhes zer ro/_/de nas khye'u mig chung 'o ma dang /_zho dang mar dang zhun mar dang /_mar gyi nying gus bskyed bsrings 
[\[8b.3\]]te mtsho'i nang gi pad ma bzhin du skye drag par gyur to/_/de gang gi tshe cher skyes pa de'i tshe yi ge dang khong rtsis dang /_shod dgod pa dang lag rtsis dang dbyung ba dang /_sba ba dang dgram pa dang gos brtag pa dang nor bu brtag pa dang rin po che brtag pa dang /_spos brtag pa dang 
[\[8b.4\]]sman brtag pa dang /_glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang /_mdzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/de nas tshe dang ldan pa shA ri'i 
[\[8b.5\]]bus kyang mig chung rab tu dbyung ba'i dus la bab par mthong nas/_snga dro sham thabs dang chos gos bgos te lhung bzed thogs nas mnyan du yod par bsod snyoms la song ste/_de mthar gyis bsod snyoms rgyu ba las/_khyim bdag de'i khyim ga la ba der song ste phyin 
[\[8b.6\]]nas stan bshams pa la 'dug go/_/'dug nas kyang tshe dang ldan pa shA ri'i bus khyim bdag de la smras pa/_khyim bdag khye'u 'di ni ma btsas pa'i snga rol nas khyod kyis bdag gi g.yog tu byin te/_khong dge ba rnams ni dam bcas pa la brtan pa yin na/_de kho na ltar dam 
[\[8b.7\]]ma bcas sam/_khyim bdag gis smras pa/_'phags pa de kho na ltar dam bcas lags so zhes byas nas/_khye'u de lag pa gnyis kyis bzung ste/_tshe dang ldan pa shA ri'i bu la phul nas smras pa/_bu khyod ma btsas pa'i snga rol nas/_'phags pa la ngas phul 
[\[9a\]]
[\[9a.1\]]gyis song la 'phags pa'i zham ring gyis shig_/khye'us smras pa/_de ni bdag la phan btags pa lags so zhes byas nas/_khye'u de tshe dang ldan pa shA ri'i bu'i phyi bzhin 'brang ste/_khye'u de tshe dang ldan pa shA ri'i bus/_gtsug lag khang du khrid nas rab 
[\[9a.2\]]tu phyung ste/_de la lung yang phog go/_/des kyang dge tshul ba byed bzhin du brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser 
[\[9a.3\]]dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_sred pa'i rnyed pa dang chags 
[\[9a.4\]]pa dang bkur sti la rgyab kyis phyogs pa dang dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/des dgra bcom pa nyid thob nas/_tshe dang ldan pa shA ri'i bu'i rkang pa gnyis snum gyis skud pa na/_des tshe dang ldan pa shA 
[\[9a.5\]]ri'i bu'i rkang pa'i rma'i sgros mthong ngo /_/mthong nas dris pa/_mkhan po'i rma'i sgros 'di sngon ci las gyur lags/_tshe dang ldan pa shA ri'i bus smras pa/_bu rma'i sgros 'di sngon ci las gyur pa soms shig_/de nas des bdag nyid kyis sngon khyir gyur pa'i tshe zin par mthong 
[\[9a.6\]]nas des bdag gang nas shi 'phos te/_khyir skyes par gyur ces bsams na/_des khyi las shi 'phos te khyi nyid du skyes par mthong ngo /_/de bzhin du des tshe rabs lnga brgya'i bar du bltas na des khyi las shi 'phos te/_khyi 'ba' zhig tu skyes par mthong ngo /_/des yang ma 
[\[9a.7\]]'ongs pa'i dus la bsams te/_gal te bdag la mkhan pos ma dgongs su zin na/_bdag de nas shi 'phos na/_gang du skye bar 'gyur snyam du bsams na des khyi de nyid du de'u skyes par mthong ngo /_/de bzhin du des ma 'ongs pa'i dus su tshe rabs lnga brgya'i bar tu bltas na des khyi 
[\[9b\]]
[\[9b.1\]]las shi 'phos nas khyi 'ba' zhig tu de'u skyes par mthong nas/_des bsams pa bdag 'dis log par ltung ba las rnam par grol bar byas te g.yung drung gi mthar thug pa grub pa dang bde ba mya ngan las 'das pa la bzhag pas mkhan po ni bdag la dka' ba byed byed pa yin 
[\[9b.2\]]no snyam nas/_bsnyen bkur bya ba las gud na mkhan po'i drin bdag gis bsab pa'i thabs gzhan ci yod de bsnyen par rdzogs nas ni bdag gis bsnyen bkur rim gyis byar mi rung na/_ma la bdag ji srid 'tsho'i bar du dge tshul bar 'dug la 'di la bsnyen bkur bya'o snyam du 
[\[9b.3\]]bsams nas/_des tshe dang ldan pa shA ri'i bu la smras pa/_mkhan po bdag ji srid 'tsho'i bar du mkhan po'i bsnyen bkur ba bgyid do/_/bu khyod ji ltar dga' ba bzhin gyis shig_/de nas phyis de la dge slong rnams kyis smras pa/_mig chung khyod ci'i phyir bsnyen 
[\[9b.4\]]par rdzogs par mi byed/_des smras pa/_bdag gis mkhan po'i drin bsab dgos te/_bdag ji srid 'tsho'i bar du dge tshul bar 'dug bzhin du de'i bsnyen bkur byed do/_/de dag gis smras pa/_khyod la mkhan pos lhag par drin ci zhig btags/_de nas 
[\[9b.5\]]des dge slong de dag la gtam de rgyas par bsnyad nas/_dge slong de dag gis sangs rgyas bcom ldan 'das la zhus pa/_btsun pa mig chung gis las ci bgyis na/_las de'i rnam par smin pas khyir skyes la/_gal te tshe dang ldan pa shA ri'i bus ma bsams 
[\[9b.6\]]su lags na/_tshe rabs lnga brgyar khyi 'ba' zhig tu de'u skyes lags/_las ci bgyis na las de'i rnam par smin pas khyi las shi 'phos te/_slar mi'i nang du phyug cing nor mang la longs spyod che ba'i rigs su skyes nas/_'dis bcom ldan 'das mnyes par bgyis te/_
[\[9b.7\]]mi mnyes par ma bgyis la/_bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du bgyis lags/_las ci bgyis na las de'i rnam par smin pas mig chung ngur gyur lags/_bcom ldan 
[\[10a\]]
[\[10a.1\]]'das kyis bka' stsal pa/_dge slong dag mig chung 'di nyid kyis sngon las byas shing bsags te/_dge slong dag las byas shing bsags pa rnams ni/_phyi rol gyi sa'i khams la rnam par smin par mi 'gyur/_chu'i khams dang me'i khams dang rlung 
[\[10a.2\]]gi khams la rnam par smin par mi 'gyur te/_las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/
[\[10a.3\]]tshogs shing dus la bab pa na/_/'bras bu nyid du smin par 'gyur/_/dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa bde bar gshegs pa 
[\[10a.4\]]'jig rten mkhyen pa skyes bu gdul bya'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sI na khyim bdag phyug cing nor mang la longs spyod che ba/_yongs su 'dzin 
[\[10a.5\]]pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas te/_phyi zhig na de'i chung ma la bu chags nas/_de zla ba dgu'am bcu lon pa dang khye'u gzugs bzang zhing /_blta na sdug la mdzes pa zhig btsas nas/_de 
[\[10a.6\]]gang gi tshe cher skyes pa de'i tshe/_des yang dag par rdzogs pa'i sangs rgyas 'od srung gi bstan pa la dad pa rnyed nas/_pha ma la gsol te rab tu byung ngo /_/rab tu byung nas sde snod gsum bslabs te/_de rig pa dang grol ba'i spobs pa dang ldan pa'i chos smra ba/_
[\[10a.7\]]gos dang zas dang mal cha dang stan dang nad gsos dang sman zong rnams rnyed par gyur nas/_des bsams pa ma la bdag gis rnyed pa dang bkur sti'i sgo nas/_rnyed par bya ba rnyed pa gang yin pa des/_bdag gis tshangs pa mtshungs par spyod pa rnams la phan gdags 
[\[10b\]]
[\[10b.1\]]par bya gor ma chag snyam du bsams nas/_chos bzhin du dge 'dun gyi zhal ta byas te/_de nas phyi zhig na dge slong dgra bcom pa zhig la phyi dro'i gung skyems kyi zhal ta byed pa'i res bab nas/_des dge 'dun la gung skyems brims pa'i 'og tu lus ngal te gnas khang du 
[\[10b.2\]]song nas skyil mo krung bcas te 'dug go de nas zhal ta byed pa de'i sbyin bdag rnams la gung skyems dgos par gyur nas/_des dge slong gzhan dag la smras pa/_deng gung skyems kyi zhal ta byed pa'i res su la bab/_de dag gis smras pa/_dge slong che ge mo zhig 
[\[10b.3\]]la bab bo/_/de nas zhal ta byed pa de khros nas mig btsums te mig 'di 'dra ba de yin pa lta zhes smras so/_/de skad smras nas/_dgra bcom pa de ga la ba der dong ste phyin nas smras pa/_btsun pa bdag ni khyed kyi phyir sbyin bdag dang sbyin pa po rnams dga' bar 
[\[10b.4\]]byas nas/_yo byad thams cad kyis bsnyen bkur byed na khyed ni bdag gi dad pas byin pa la longs spyod nas/_khyi bzhin du tshang du zhugs nas nyal zhing 'dug gam zhes byas so/_/de nas dgra bcom pa des bsams pa/_nyon mongs pa 'di ni dmas shing nyams 
[\[10b.5\]]par gyur te/_'khor ba na 'khor zhing sdug bsngal chen po rnyed na mi rung ngo snyam du bsams nas 'di'i ra mda' bya dgos so snyam ste/_zhal ta byed pa de la smras pa/_btsun pa khyod kyis nga su yin pa dang /_khyod bdag su yin pa shes sam/_des smras pa/_ngas 
[\[10b.6\]]shes te/_khyod kyang rab tu byung ba yin la nga yang rab tu byung ba yin no/_/dgra bcom pas smras pa/_'u bu cag gnyis rab tu byung bar 'dra mod kyi khyod ni bcing ba thams cad kyis bcings pa'i so so'i skye bo yin la/_nga ni bcing ba thams cad las nges par grol 
[\[10b.7\]]ba'i dgra bcom pa yin na khyod kyis tshig rtsub po smras kyis nyes pa la nyes so zhes bshags par gyis shig_/khyod 'khor ba na 'khor zhing sdug bsngal chen po rnyed ta re/_de skad thos pa'i mod la zhal ta byed pa de 'gyod pa chen po skyes te/_'gyod pa chen po skyes nas/_
[\[11a\]]
[\[11a.1\]]dge slong de'i rkang pa la phyag 'tshal te/_bzod pa gsol nas lhag par yang sangs rgyas dang /_chos dang dge 'dun la bsnyen bkur byas so/_/des tshe gcig tu tshangs par spyod pa spyad de chos bzhin du dge 'dun gyi zhal ta byas nas/_'chi kar smon 
[\[11a.2\]]lam btab pa/_kye ma bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad pa dang /_chos bzhin du zhal ta byas pa'i dge ba'i rtsa ba 'dis na bdag gang dang /_gang du skye ba de dang der ci nas phyug cing nor mang la longs 
[\[11a.3\]]spyod che ba'i rigs su skye bar shog shig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/
[\[11a.4\]]de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig_/bdag gis tshangs pa mtshungs par spyod pa la tshig rtsub po smras pa'i sdig pa'i las de'i 'bras bu bdag gis rnyed par ma gyur cig_/
[\[11a.5\]]ces byas so/_/dge slong dag ji snyam du sems/_de'i tshe de'i dus na zhal ta byed par gyur pa gang yin pa de ni/_dge tshul pa mig chung 'di nyid yin te/_des der dgra bcom pa de la tshig rtsub po smras pa'i las de'i rnam par smin pas/_tshe rabs lnga brgyar khyir skyes te/_
[\[11a.6\]]gal te dge slong shA ri'i bus ma bsams su zin na/_phyin cad kyang tshe rabs lnga brgya'i bar du khyi 'ba' zhig tu de'u skyes so/_/khros nas des dgra bcom pa de nyid kyi mig ltar bcos te/_mig btsums nas mig 'di 'dra ba de yin pa lta zhes smras pa'i las de'i rnam par 
[\[11a.7\]]smin pas ni/_da ltar mir skyes na yang mig gnyis 'di 'dra bar gyur to/_/des der smon lam btab ste/_kye ma dge ba'i rtsa ba 'dis na bdag ci nas phyug cing nor mang la longs spyod che ba'i rigs su skye bar shog shig_/yang dag par rdzogs pa'i sangs rgyas 'od srung gis 
[\[11b\]]
[\[11b.1\]]bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum 
[\[11b.2\]]du byed par gyur cig ces byas pa'i las de'i rnam par smin pas ni/_da ltar phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang 
[\[11b.3\]]thabs mnyam pa brnyes par gyur nas/_'dis nga mnyes par byas te/_mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so//_//rdzogs byed ces bya ba ni/_gleng 
[\[11b.4\]]gzhi mnyan du yod pa na bzhugs te/_de'i tshe mnyan du yod pa na khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des/_thabs zlar bab pa 
[\[11b.5\]]las chung ma blangs nas de de dang lhan cig tu rtse zhing dga' la dga' mgur spyod do/_/de rtse zhing dga' la dga' mgur spyod kyang khyim bdag de la bu med de bu 'dod pa'i phyir des lha rnams la yang gsol ba btab ste/_lha gu lang dang chu lha dang ku be ra dang brgya byin dang tshangs 
[\[11b.6\]]pa la sogs pa dang kun dga' ra ba'i lha dang nags tshal gyi lha dang /_lam gyi bzhi mdo'i lha dang sum mdo'i lha dang gtor ma len pa'i lha dang lhan cig skyes pa'i lha dang chos 'thun pa pa dang rtag tu phyi bzhin 'brang ba'i lha rnams la yang gsol ba 'debs te/_'jig rten na 
[\[11b.7\]]yang gsol ba btab pa'i rgyus bu dang bu mo skye bar 'gyur ro zhes grag mod kyi/_de yang de lta ni ma yin te/_gal te gsol ba btab pa'i rgyus bu dang bu mo skye bar 'gyur du zin na/_'khor los sgyur ba'i rgyal po bzhin du re re la yang bu stong stong yod par 'gyur ba'i 
[\[12a\]]
[\[12a.1\]]rigs so/_/ye ni gnas gsum tshogs pa las bu dang bu mo skye bar 'gyur te/_gsum gang zhe na/_pha ma gnyis 'dod chags langs te phrad pa dang ma dus la bab cing zla mtshan dang ldan pa dang dri za 'ongs pa ste/_dri za'i sems kyang rjes su chags pa dang 
[\[12a.2\]]ldan pa'am khong khro ba dang ldan pa rnam pa gnyis las gang yang rung bas skyes pa'o/_/de nas de yang gsol ba 'debs pa lhur byed la sems can chen po che bar grags pa/_srid pa tha ma pa btsal bar bya ba rnyed pa thar pa'i skal ba can du gyur pa/_tshogs bsags pa mya 
[\[12a.3\]]ngan las 'das pa la nang du bltas pa/_'khor ba las phyi rol tu bltas pa/_srid par 'gro ba'i skye gnas rnams mi 'dod pa/_lus kyi tha ma 'dzin pa zhig kyang de'i chung ma'i mngal du skyes so/_/bud med mkhas pa'i rang bzhin can kha cig la ni thun mong ma yin pa'i chos 
[\[12a.4\]]lnga yod de/_lnga gang zhe na/_skyes pa chags par yang shes la ma chags par yang shes pa dang dus kyang shes la zla mtshan yang shes pa dang bu chags pa shes pa dang /_gang las bu chags pa shes pa dang /_khye'u yang shes la bu mo yang shes pa ste/_gal te khye'u yin na 
[\[12a.5\]]ni lto g.yas logs su rten cing gnas so/_/gal te bu mo yin na ni/_lto g.yon logs na rten cing gnas so/_/de nas gang gi tshe de la bu chags par gyur pa de'i tshe de dga' ches nas khyim thab la sbran pa/_jo bo bdag la sras chags te/_bdag gi rum g.yas 
[\[12a.6\]]logs su rten cing gnas pa las na khye'ur 'gyur bar nges kyis/_dgyes pa bskyed du gsol zhes byas nas/_de yang dga' ches te ro stod ni bteg lag pa g.yas pa ni brkyang nas/_bdag gis yun ring po nas smon smon pa'i bu'i ngo mthong bar 'ong ngo /_/bdag gi bu 
[\[12a.7\]]rung bar gyur cig mi rung bar ma gyur cig_/bdag gi bya ba dag byed par shog shig_/gsos na gsos pa'i lan phyir gso bar shog shig_/nor skal la spyod par shog shig_/bdag gi rigs rgyud yun ring du gnas par shog shig_/bdag cag 'das te shi 
[\[12b\]]
[\[12b.1\]]ba'i 'og tu yang bdag cag gi phyir mang yang rung nyung yang rung ste/_sbyin pa dag byin la bsod nams dag byas nas de gnyis gang dang gang du skyes shing 'gro ba der 'di song shig ces yon sngo bar shog shig ces dga' ba'i tshig brjod do/_/des bu chags par rig nas 
[\[12b.2\]]bu'i rim gro bya ba'i phyir khang [{]bzangs kyi [,]bzang gi [}]steng du nyam rangs su bzhag ste/_grang ba'i tshe grang ba'i yo byad rnams dang tsha ba'i tshe tsha ba'i yo byad rnams dang /_sman pas bstan pa'i zas rnams dang ha cang kha ba ma yin pa rnams dang ha cang skyur ba ma yin pa rnams dang ha cang 
[\[12b.3\]]lan tshwa che ba ma yin pa rnams dang ha cang mngar ba ma yin pa rnams dang /_ha cang ro tsha ba ma yin pa rnams dang ha cang bska ba ma yin pa rnams te/_kha ba dang skyur ba dang lan tshwa dang mngar ba dang tsha ba dang bska ba med pa'i zas rnams kyis bsten cing /_do shal dang se mo dos 
[\[12b.4\]]lus rnam par bklubs te/_lha'i bu mo dga' ba'i tshal na rnam par rgyu ba bzhin du/_lus khri'i steng nas khri'i steng dang /_khri'u'i steng nas khri'u'i steng du rgyu zhing 'og gi sa gzhi la mi 'bab pa dang /_des yid du mi 'ong ba'i sgra skad ci yang mi thos par byas so/_/sangs rgyas bcom ldan 'das bgrod 
[\[12b.5\]]pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa byang chub kyi 
[\[12b.6\]]yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa yang dag pa'i seng ge'i sgra chen po sgrogs pa rnams ni/_chos nyid kyis 
[\[12b.7\]]nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su 
[\[13a\]]
[\[13a.1\]]ni ngan song du 'bab su ni ngan song du bab su ni ngas ngan song las phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las/_'phags pa'i nor bdun 
[\[13a.2\]]gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_
[\[13a.3\]]su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/
[\[13a.4\]]sangs rgyas bcom ldan 'das rnams ji ltar nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs pa de bzhin du nyan thos chen po rnams kyang nyin dus gsum mtshan dus gsum ste/_nyin mtshan dus drug tu nyan thos kyi 
[\[13a.5\]]mig gis 'jig rten la lta bar byed de/_tshe dang ldan pa ma 'gags pas nyan thos kyi mig gis 'jig rten la bltas na/_srid pa tha ma pa'i sems can zhig gis khyim bdag de'i khyim du nying mtshams sbyor bar mthong ngo /_/mthong nas kyang bsams pa sems can de sus/_
[\[13a.6\]]'dul bar 'gyur/_ci sangs rgyas kyis 'dul bar 'gyur ram/_'on te nyan thos kyis 'dul bar 'gyur zhig gu snyam pa dang des bdag nyid kyis 'dul bar 'gyur ba mthong ngo /_/mthong nas kyang khyim der song nas/_khyim bdag de la dus dus su chos ston to/_/des khyim 
[\[13a.7\]]bdag de dad pa phun sum tshogs pa la gnas par byas so/_/skyabs su 'gro ba dang /_bslab pa'i gzhi rnams la yang gnas par byas so/_/sbyin pa dang sbyin pa'i bgo bsha' la yang dad par btsud de/_des ring po ma lon par/_khyim de slong ba rnams kyi chu dong dang 'dra bar 
[\[13b\]]
[\[13b.1\]]gyur par byas so//de nas phyi zhig na/_tshe dang ldan pa ma 'gags pas/_pha ma de gnyis brtan par bya ba'i phyir zla med pa dang /_g.yog med par gcig pu khyim der song ba dang khyim bdag des/_tshe dang ldan pa ma 'gags pa zla med pa dang /_g.yog med 
[\[13b.2\]]par gcig pu 'ong bar mthong ngo /_/mthong nas kyang 'phags pa khyod ci'i slad du zla ma mchis pa dang /_zham ring ma mchis par gcig pu gshegs/_'phags pa'i zhabs 'bring bgyid pa 'ga' yang ma mchis sam zhes dris so/_/tshe dang ldan pa ma 'gags 
[\[13b.3\]]pas smras pa/_khyed cag lta bu 'ba' zhig gis byin pa ma gtogs par bdag cag la gud na g.yog gi 'byung khungs ga la yod/_khyim bdag gis smras pa/_btsun pa ma 'gags pa bdag gi mchis brang la bu chags pa mchis kyis de las/_gal te khye'u zhig 
[\[13b.4\]]btsas par gyur na/_de bdag gis 'phags pa'i zhabs 'bring du dbul lo/_/tshe dang ldan pa ma 'gags pas smras pa/_khong dge ba rnams ni dam bcas pa la brtan pa yin no/_/de skad ces smras nas/_tshe dang ldan pa ma 'gags pa song ngo /_/khyim bdag 
[\[13b.5\]]de'i chung ma yang zla ba dgu 'am bcu lon pa dang khye'u gzugs bzang zhing blta na sdug la mdzes pa mdog bzang ba gser gyi kha dog can mgo gdugs ltar 'dug pa lag pa ring ba dpral ba'i dbyes che ba/_sna mtho ba sna legs pa smin ma stug pa zhig btsas so/_/de nas 
[\[13b.6\]]de'i btsas ston rgyas par byas nas/_khye'u 'di'i ming ji skad gdags zhes ming 'dogs par byed de/_bdag gi bu nam btsa' bar 'gyur zhig gu snyam du yun ring po nas/_bdag gis smon smon pa dang yun ring po nas bdag 'dod cing /_yid smon du bgyi bgyi ba de/_
[\[13b.7\]]khye'u 'dis yongs su rdzogs par byas pas na/_khye'u 'di'i ming rdzogs byed ces gdags so zhes zer ro/_/de nas khye'u rdzogs byed pang na 'tsho ba'i ma ma gnyis dang /_nu ma snun pa'i ma ma gnyis dang dri ma 'khru ba'i ma ma gnyis dang rtse ba'i ma ma gnyis te ma ma 
[\[14a\]]
[\[14a.1\]]brgyad la gtad nas/_de sred med kyi bu'i lag na thogs pa'i rma bya'i mdongs dang bsrung ba'i srad bu dang 'o ma dang zho dang mar dang zhun mar dang mar gyi nying gus bskyed bsrings te/_mtsho'i nang gi pad ma bzhin du skyed drag par gyur to/_/de gang gi tshe cher skyes pa 
[\[14a.2\]]de'i tshe/_yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/_yi ge 
[\[14a.3\]]mkhas pa dang klog mkhas pa dang mdzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/de nas phyi zhig na/_tshe dang ldan pa ma 'gags pas/_khye'u de rab tu dbyung ba'i dus la bab par mthong nas/_snga dro sham thabs dang chos gos 
[\[14a.4\]]bgos te/_lhung bzed thogs nas mnyan du yod par bsod snyoms la song ste/_de mthar gyis bsod snyoms la rgyu ba las/_khyim bdag de'i khyim ga la ba der song ste phyin nas/_stan bshams pa la 'dug go/_/'dug nas kyang tshe dang ldan pa ma 'gags pas/_
[\[14a.5\]]khyim bdag de la smras pa/_khyim bdag khye'u 'di ni ma btsas pa'i snga rol nas/_khyod kyis bdag gi g.yog tu byin te/_khong dge ba rnams ni dam bcas pa la brtan pa yin na/_de kho na ltar dam ma bcas sam/_khyim bdag gis smras pa/_'phags pa de 
[\[14a.6\]]kho na ltar dam bcas lags so zhes byas nas/_khye'u de lag pa gnyis kyis bzung ste/_tshe dang ldan pa ma 'gags pa la phul nas smras pa/_bu khyod ma btsas pa'i snga rol nas/_'phags pa la ngas phul gyis song la 'phags pa'i zham ring gyis shig_/
[\[14a.7\]]khye'us smras pa/_de ni bdag la phan gdags pa lags so zhes byas nas/_khye'u de tshe dang ldan pa ma 'gags pa'i phyi bzhin 'brang ste/_khye'u de tshe dang ldan pa ma 'gags pas/_gtsug lag khang du khrid nas/_rab tu phyung ste/_bsnyen par rdzogs par byas 
[\[14b\]]
[\[14b.1\]]nas de la lung yang phog go/_/de nas de srod dang tho rangs mi nyal bar brtson pa lhur byed pa la gnas kyang khyad par cung zad kyang ma thob nas/_de phyi zhig na nad kyis thebs nas/_de'i pha ma gnyis kyis bu nad kyis thebs so zhes thos nas/_thos ma thag tu de'i pha ma gnyis 
[\[14b.2\]]kyis sman pa khrid de/_yo byad thams cad khyer nas/_gtsug lag khang du song ste/_yo byad thams cad kyis bsnyen bkur byas kyang sos par byed ma nus nas/_de gnyis kyis bsams pa/_bdag cag gnyis gtsug lag khang du 'dug na ni khyim gyi bya ba mang 
[\[14b.3\]]po dag shor bar 'gyur na ma la bu 'di khyim du khrid la de nyid du nad g.yog bya'o snyam du bsams nas/_tshe dang ldan pa ma 'gags pa'i rkang pa la phyag 'tshal te smras pa/_'phags pa mkhyen par mdzad du gsol/_bdag cag gnyis 'di na mchis na ni khyim gyi bgyi 
[\[14b.4\]]ba mang po dag shor bar 'gyur na/_bdag cag gnyis kyis bu 'di khyim du khrid de nad g.yog bgyi bar 'tshal na gnang bar mdzad du gsol zhes byas so/_/de nas tshe dang ldan pa ma 'gags pas bsams pa/_dge slong 'dis khyim de nyid du dgra bcom pa nyid mngon sum du 
[\[14b.5\]]byed par 'gyur la/_pha ma gnyis dang khyim mi rnams kyang bden pa rnams la 'god par 'gyur ro snyam du rig nas/_tshe dang ldan pa ma 'gags pas smras pa/_khyed gnyis ji ltar dga' ba bzhin du gyis shig_/de nas de skad thos pa'i mod la/_khyim bdag 
[\[14b.6\]]des/_dge slong de bdag gi khyim du khrid de/_sman pa'i lung bzhin du yo byad thams cad kyis nad g.yog byas so/_/dge slong des kyang khyim de nyid na 'dug bzhin du nad kyis skyo bar gyur nas/_brtson pa dang bsgrub pa dang 'bad pas nyon mongs pa thams cad 
[\[14b.7\]]spangs nas/_dgra bcom pa nyid mngon sum du byas te/_des dgra bcom pa thob nas pha ma gnyis dang khyim gyi mi rnams kyi bsam pa dang bag la nyal dang khams dang rang bzhin rtogs nas de dang 'thun pa'i chos bstan te/_de thos nas khyim bdag de 'khor dang bcas 
[\[15a\]]
[\[15a.1\]]pas stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des pha ma gnyis bden pa rnams la bkod nas/_bdag nyid kyi sngon gyi gnas 
[\[15a.2\]]rjes su dran par byed de/_bdag gang nas 'chi 'phos gang du skyes snyam du bsams nas/_des mi las shi 'phos te/_mi nyid du skyes la thams cad du yang nad mang ba dang /_tshe thung bar gyur par mthong nas/_des bsams pa bdag so so'i skye bor gyur pas/_
[\[15a.3\]]'di lta bu'i sdug bsngal nyams su myong bar gyur la/_da ni bdag gis bya ba byas zin pas/_bdag la sdug bsngal 'di lta bu ci dgos kyis/_ma la bdag zhi ba'i dbyings su 'jug par bya'o snyam du bsams nas/_'bar ba dang lam mer 'dug pa dang /_char 'bab 
[\[15a.4\]]pa dang glog 'gyu ba'i cho 'phrul rnams bstan te/_phung po lhag ma med pa'i mya ngan las 'das pa'i dbyings su yongs su mya ngan las 'das so/_/de yongs su mya ngan las 'das nas/_pha ma gnyis kyis de khyogs ras sngon po dang /_ser po dang dmar po dang 
[\[15a.5\]]dkar po rnams kyis brgyan pa'i steng du bzhag ste khyer bar byas na/_khyogs gdeg par ma nus nas/_de dag tshe dang ldan pa ma 'gags pa'i thad du song ste bsnyad do/_/de nas tshe dang ldan pa ma 'gags pas dran par byas te/_bsams na de nyid kyis/_de lta bur 
[\[15a.6\]]'gyur ba'i smon lam btab par rig nas bcom ldan 'das la gsol te/_bcom ldan 'das kyis bka' stsal pa/_dge slong dag chos gos dag gyon la/_dge slong de'i mchod pa'i las byed du 'dong ngo zhes bka' stsal nas/_bcom ldan 'das dge 
[\[15a.7\]]slong gi tshogs kyis zham ring byas te/_dge slong gi dge 'dun gyis mdun du bdar nas/_khyim bdag de'i khyim ga la ba der gshegs so/_/skye dgu'i bdag mo chen mo gau ta mIs kyang khyim bdag che ge mo zhig gi bu rab tu byung nas/_de yongs su mya ngan las 
[\[15b\]]
[\[15b.1\]]'das te/_bcom ldan 'das kyang de la mchod pa dang bkur stir mdzad par bzhed do zhes thos te/_de ltar rig nas/_des kyang de'i sngon gyi gnas rjes su dran par byas te 'khor lnga brgya dang khyim bdag de'i khyim ga la ba der dong ngo /_/khyim bdag mgon med 
[\[15b.2\]]zas sbyin dang btsun mo'i 'khor gyi bla drang srong sbyin dang gna' mis kyang thos so/_/dge bsnyen ma sa ga dang /_dge bsnyen ma legs skyes mas kyang khyim bdag che ge mo zhig gi bu rab tu byung nas/_de yongs su mya ngan las 'das te/_bcom ldan 'das kyang 
[\[15b.3\]]de'i mchod pa dang bkur sti mdzad par bzhed do zhes thos so/_/thos nas de dag kyang 'khor dang bcas par der dong ste/_de dag gis bcom ldan 'das kyi zhabs la phyag 'tshal nas gsol pa/_dge slong 'di yi sku gdung gi mchod pa bdag cag bgyid kyis/_
[\[15b.4\]]bcom ldan 'das 'o brgyal mi 'tshal lo/_/de nas bcom ldan 'das kyis/_khyim bdag mgon med zas sbyin la cang mi gsung bas gnang ngo /_/de nas khyim bdag mgon med zas sbyin dang /_dge bsnyen gzhan dag gis dge slong de'i khyogs khyer 
[\[15b.5\]]nas/_dur khrod du chas te/_de'i phyi bzhin du bcom ldan 'das dang dge slong gzhan dag dang mchod pa dang bkur sti byed pa'i dge bsnyen dang dge bsnyen ma rnams kyang phyi bzhin du 'brang ste/_de dag gis dur khrod du khyer nas/_spos kyi shing sna tshogs btser te me sbar nas/_me de 
[\[15b.6\]]'o mas bsad de rus pa de rnams bsdus nas bum pa'i nang du bcug ste sa phyogs de nyid du sku gdung gi mchod rten brtsigs nas/_mchod rten de la mchod pa chen po byas te chos mnyan pa'i phyir/_sangs rgyas kyi spyan sngar 'khod nas/_bcom ldan 'das 
[\[15b.7\]]kyis 'khor bzhi po rnams la mi rtag pa dang ldan pa'i gtam bka' stsal nas/_gtsug lag khang du gshegs so/_/de nas dge slong dag gis bcom ldan 'das la zhus pa/_dge slong rdzogs byed kyis las ci bgyis na/_las de'i rnam par smin pas phyug 
[\[16a\]]
[\[16a.1\]]cing nor mang la longs spyod che ba'i rigs su skyes la nad mang bar gyur lags/_bcom ldan 'das kyis bka' stsal pa/_dge slong dag rdzogs byed 'di nyid kyis sngon las byas shing bsags te/_dge slong dag las byas shing bsags 
[\[16a.2\]]pa rnams ni/_phyi rol gyi sa'i khams la rnam par smin par mi 'gyur/_chu'i khams dang /_me'i khams dang /_rlung gi khams la rnam par smin par mi 'gyur te/_las dge ba dang mi dge ba byas shing bsags pa rnams ni/_zin pa'i phung po dang /_
[\[16a.3\]]khams dang skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras bu nyid du smin par 'gyur/_/dge slong dag sngon byung ba 'das pa'i 
[\[16a.4\]]dus na/_bskal pa bzang po 'di nyid la/_skye dgu'i tshe lo bzhi khri thub pa na/_rgyal po'i pho brang bde ldan na/_rgyal po bde ba'i mdun na 'don pa/_bram ze mes byin la bu gnyis yod pa las gcig gis ni rgan po dang /_nad pa dang shi ba mthong nas nags kyi nang du 
[\[16a.5\]]rten bcas te/_de der song nas byang chub kyi phyogs dang 'thun pa'i chos sum cu rtsa bdun dran par byas nas/_bla na med pa yang dag par rdzogs pa'i byang chub brnyes te/_chos kyi 'khor lo rnam pa bcu gnyis lan gsum du bskor nas sems can la phan pa mdzad de/_yang 
[\[16a.6\]]dag par rdzogs pa'i sangs rgyas 'khor ba 'jig ces bya bar gyur to/_/cig shos ni 'dod pa la zhugs te bag med pa dang gzhan gyi chung ma la byi byed pa dang /_srog gcod pa byed par gyur te/_de [{]ri dgas [,]ri dwags [}]shor du song nas/_sems can stong phrag du ma kha 'dog par 
[\[16a.7\]]byed do/_/der gang gi tshe yang dag par rdzogs pa'i sangs rgyas 'khor ba 'jig pho brang mdzes ldan du gshegs te/_yab sras gdan 'dzom pa de'i tshe mdzes ldan na rten cing bzhugs te/_sems can la phan pa mdzad do/_/de nas des gcung de sdig pa'i 
[\[16b\]]
[\[16b.1\]]las de las bzlog nas/_skyabs su 'gro ba dang /_bslab pa'i gzhi rnams la gnas par mdzad do/_/des kyang rnam pa thams cad yongs su rdzogs pa'i gtsug lag khang byas nas yang dag par rdzogs pa'i sangs rgyas 'khor ba 'jig nyan thos kyi dge 'dun dang 
[\[16b.2\]]bcas pa la phul te yo byad thams cad kyis bsnyen bkur byas nas 'chi kar smon lam btab pa/_kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar gyur cig_/ston pa 'di lta bu mnyes par byed 
[\[16b.3\]]par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag ci snyam du sems/_de'i tshe de'i dus na bram 
[\[16b.4\]]ze'i bur gyur pa gang yin pa de ni rdzogs byed 'di nyid yin te/_des der sems can stong phrag du ma kha btag pa'i las de'i rnam par smin pas ni gang dang gang du skyes pa de dang der nad mang ba dang tshe thung bar gyur to/_/des der rnam pa thams cad yongs su rdzogs pa'i 
[\[16b.5\]]gtsug lag khang byas nas/_sangs rgyas la sogs pa dge slong gi dge 'dun la phul te yo byad thams cad kyis bsnyen bkur byas nas 'chi kar smon lam btab pa/_bdag gang dang gang du skye ba de dang der phyug cing nor mang la longs spyod che ba'i rigs su skye bar 
[\[16b.6\]]gyur cig_/ston pa 'di lta bu mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang thob par gyur cig_/ces byas pa'i las de'i rnam par smin pas ni/_gang dang gang du skyes pa de dang der phyug cing nor mang la 
[\[16b.7\]]longs spyod che ba'i rigs su skyes la/_gzugs bzang zhing blta na sdug la mdzes par gyur te/_dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes 
[\[17a\]]
[\[17a.1\]]par gyur nas/_'dis nga mnyes par byas te/_mi mnyes par ma byas la nga nyid kyi bstan pa la rab tu byung nas/_nyon mongs pa thams cad spangs te dgra bcom pa nyid mngon sum du byas so/_/las ci bgyis na las de'i rnam par smin pas yongs su 
[\[17a.2\]]mya ngan las 'das pa na 'khor bzhi po rnams mchod pa bgyid par 'gyur lags/_bcom ldan 'das kyis bka' stsal pa/_smon lam btab pa'i dbang gis gyur to/_/'dis gang du smon lam btab pa lags/_bcom ldan 'das kyis bka' stsal pa/_
[\[17a.3\]]dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba kha lo sgyur ba bla 
[\[17a.4\]]na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sI na khyim bdag cig gnas pa las phyi zhig na/_de'i chung ma la bu chags nas/_de zla ba dgu'am bcu lon pa dang bu gzugs 
[\[17a.5\]]bzang zhing blta na sdug la mdzes pa zhig btsas nas/_gang gi tshe de cher skyes pa de'i tshe/_des yang dag par rdzogs pa'i sangs rgyas 'od srung gi bstan pa la dad pa rnyed nas des pha ma la gsol te/_yang dag par rdzogs pa'i sangs rgyas 'od srung gi gsung rab la rab tu 
[\[17a.6\]]byung nas/_brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_des dgra bcom pa nyid thob nas bsams pa/_bdag gis 'khor ba'i lus 'dis bya ba byas zin gyis/_ma la da ni bdag zhi ba'i dbyings su 
[\[17a.7\]]'jug par bya'o snyam du bsams nas/_'bar ba dang lam mer 'dug pa dang char 'bab pa dang glog 'gyu ba'i cho 'phrul rnams bstan te/_phung po lhag ma med pa'i mya ngan las 'das pa'i dbyings su yongs su mya ngan las 'das nas/_mkhan pos de'i pha ma la sbran te/_de'i pha 
[\[17b\]]
[\[17b.1\]]ma gnyis dang mkhan pos sku gdung gi mchod pa chen po byas nas mkhan pos smon lam btab pa/_kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar gyur cig_/yang dag par rdzogs pa'i sangs rgyas 
[\[17b.2\]]'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang thob par gyur cig_/bdag yongs su mya ngan las 'das pa na yang bcom ldan 
[\[17b.3\]]'das 'khor bzhi po dang bcas pa rnams kyis mchod pa'i las mdzad par shog cig ces byas so/_/dge slong dag 'di ji snyam du sems/_de'i tshe dge slong du gyur pa gang yin pa de ni rdzogs byed 'di nyid yin te/_des dgra bcom pa de la mchod pa byas nas smon lam btab 
[\[17b.4\]]pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs 
[\[17b.5\]]mnyam pa brnyes par gyur nas/_'dis nga mnyes par byas te mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas nas/_yongs su mya ngan las 'das pa na yang 'khor 
[\[17b.6\]]bzhi po rnams kyis mchod pa'i las byas so//_//las brgya tham pa/_bam po gnyis pa/_sgur bu gnyis zhes bya ba de la/_sgur bu dang po ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag 
[\[17b.7\]]phyug cing nor mang la longs spyod che ba yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur 
[\[18a\]]
[\[18a.1\]]spyod pa las phyi zhig na de'i chung ma la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_rigs dang 'thun par ming btags te/_
[\[18a.2\]]'o ma dang zho dang mar dang zhun mar dang mar gyi nying gus bskyed bsrings te/_de gang gi tshe cher skyes pa de'i tshe yi ge dang khong rtsis dang shod dgod pa dang /_lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang 
[\[18a.3\]]spos brtag pa dang sman brtag pa dang glang po che brtag pa dang rta brtag pa dang go mtshon brtag pa rnams bslabs te/_yi ge mkhas pa dang klog mkhas pa dang mdzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/de nas phyi 
[\[18a.4\]]zhig na khye'u de nad kyis thebs nas de'i rgyab rlung gis sgur bur byas so/_/de nas de mthong ma thag tu pha ma gnyis shin tu sdug bsngal bar gyur nas/_de la sman pa thams cad dang yo byad thams cad bsogs te rim gro byas kyang sos par byed ma nus so/_/de nas phyi zhig 
[\[18a.5\]]na khyim bdag de'i blo skyes pa khye'u 'di sman pa thams cad kyis gso ma nus kyis/_da ni yon gnas rnams la gsol ba btab na/_de dag ni rdzu 'phrul che zhing mthu che ba yin pas/_de dag gis bdag gi bu'i rgyab snga mkho bzhin du rangs par byed nus kyang srid do 
[\[18a.6\]]snyam du bsams nas/_des rdzogs byed la sogs pa ston pa drug spyan drangs te/_rang gi lag gis bza' ba dang bca' ba gtsang ma bzang po mang pos tshim par byas nas/_rkang pa la phyag 'tshal te smras pa/_khyed ni 'di ltar 'das pa dang ma 'ongs pa dang da ltar byung ba ci 
[\[18a.7\]]yang mi mkhyen pa'am/_mi rtogs pa mi mnga' ba lags na/_bdag gi bu 'di rlung gis rgyab sgur por bgyis pa de sos par mdzad du gsol zhes byas so/_/de dag gis kyang de la sngags dang sman mang du byas na/_'on kyang sos par byed ma nus so/_/de nas khyim 
[\[18b\]]
[\[18b.1\]]bdag de'i mdza' bo bshes pa'i grogs po sangs rgyas pa'i dge bsnyen zhig yod pa des/_de la smras pa grogs po skyabs ma yin pa 'di dag la skyabs btsal te ci bya/_sangs rgyas bcom ldan 'das la skyabs su song dang khyod kyi legs pa thams cad mdzad par 'gyur 
[\[18b.2\]]ro/_/des smras pa de ci shes pa zhig dge bsnyen gyis smras pa/_de ni thams cad mkhyen pa rnam pa thams cad mkhyen pa yin no/_/de nas khyim bdag des thos ma thag tu dga' ba skyes so/_/dga' ba skyes nas bcom ldan 'das ga la ba der song ste phyin nas/_bcom 
[\[18b.3\]]ldan 'das kyi zhabs la mgo bos phyag 'tshal te/_chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de dang 'tsham pa'i chos bstan nas cang mi gsung bar bzhugs so/_/de nas bcom ldan 'das kyis gtam gyi mjug 
[\[18b.4\]]rdzogs nas/_khyim bdag de stan las langs te bla gos phrag pa gcig tu gzar nas/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi khyim du bshos gsol bar ci gnang zhes gsol to/_
[\[18b.5\]]de nas bcom ldan 'das kyis khyim bdag de la cang mi gsung bas gnang ngo /_/de nas khyim bdag des bcom ldan 'das kyis cang mi gsung bas gnang bar rig nas/_bcom ldan 'das kyis gsungs pa la mngon par bstod de/_rjes su yi rang nas bcom 
[\[18b.6\]]ldan 'das kyi zhabs la mgo bos phyag 'tshal te/_bcom ldan 'das kyi thad nas song ngo /_/de nas des de nyid kyi mtshan mo bza' ba dang bca' ba gtsang ma bzang po mang po sbyar nas nang par sngar langs te gdan bshams nas phyag chab kyi chu ra bkang ste/_bcom ldan 
[\[18b.7\]]'das la phrin gyis gdugs tshod bskul ba/_btsun pa gdugs tshod la bab ste bshos gsol lags na/_bcom ldan 'das kyis da de'i dus la bab par dgongs te gshegs su gsol zhes bskul to/_/de nas bcom ldan 'das snga dro sham thabs dang chos gos 
[\[19a\]]
[\[19a.1\]]gsol te/_lhung bzed bsnams nas/_dge slong gi tshogs kyis zham ring byas te/_dge slong gi dge 'dun gyis mdun du bdar nas/_khyim bdag de'i bkad sa ga la ba der gshegs pa dang khye'u des thag ring po zhig nas sangs rgyas 
[\[19a.2\]]bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu me lce mar gyis btab pa lta bu/_mar me gser gyi snod du bzhag pa lta bu mchod sdong rin po che sna tshogs kyis spras pa lta bu/_
[\[19a.3\]]blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba 
[\[19a.4\]]de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar mthong nas kyang khye'u de bcom ldan 'das la shin tu dga' ba skyes te/_shin tu dga' ba skyes nas/_de gus par bsgrim pa'i 
[\[19a.5\]]tshul gyis khri las langs so/_/de khri las langs pa'i mod la rgyab sgur ba de snga mkho bzhin du rangs par gyur to/_/de nas de lhag par yang bcom ldan 'das la dga' ba skyes so/_/dga' ba skyes nas bcom ldan 'das ga la ba der song ste phyin nas/_bcom 
[\[19a.6\]]ldan 'das kyi zhabs la mgo bos phyag 'tshal te/_bcom ldan 'das kyi zhabs la mchus gtugs nas 'di skad du/_bcom ldan 'das ni bdag la dka' ba mdzad pa'o/_/bde bar gshegs pa ni/_bdag la dka' ba mdzad pa'o zhes gsol to/_/de nas 
[\[19a.7\]]bcom ldan 'das dge slong gi dge 'dun gyi gung la gdan bshams pa la bzhugs so/_/de nas khyim bdag des sangs rgyas la sogs pa dge slong gi dge 'dun rnams bde bar bzhugs par rig nas/_rang gi lag nas bza' ba dang bca' ba gtsang ma bzang po mang pos tshim par 
[\[19b\]]
[\[19b.1\]]byas te ci bzhed pa bstabs so/_/rang gi lag nas bza' ba dang bca' ba gtsang ma bzang po mang po rnam grangs du mas tshim par byas te/_ci bzhed pa bstabs nas/_bcom ldan 'das bshos gsol lags te/_gsang sder ni gyu phyag ni bcabs par rig 
[\[19b.2\]]nas/_chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis khyim bdag de 'khor dang bcas pa'i bsam pa dang bag la nyal dang khams dang rang bzhin thugs su chud nas de dang 'thun pa'i chos bstan te/_de thos nas khyim bdag de 'khor 
[\[19b.3\]]dang bcas pa dang khye'u des 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas so/_/de nas bcom ldan 'das kyis de dag bden pa rnams la bkod nas/_chos kyi gtam gyis yang dag par 
[\[19b.4\]]bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas/_gdan las bzhengs te gshegs so/_/de nas phyi zhig na khye'u de'i blo skyes pa/_bcom ldan 'das kyis bdag gi sdug bsngal dang yid mi 
[\[19b.5\]]bde ba rnam pa du ma ni bsal/_bde ba dang yid bde ba rnam pa du ma ni bsgrubs/_sdig pa mi dge ba'i chos rnam pa du ma ni bsal/_dge ba'i chos rnam pa du ma ni bsgrubs kyis bdag gis khyim na gnas pa btang la bcom ldan 'das kyi thad du tshangs par spyod pa spyad du 
[\[19b.6\]]'gro'o snyam du bsams te pha ma la gsol nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud 
[\[19b.7\]]de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po thob tu rung na bdag kyang /_bcom ldan 'das kyi thad du tshangs par spyod pa spyad par 'tshal 
[\[20a\]]
[\[20a.1\]]lo/_/de nas de la bcom ldan 'das kyis dge slong tshur shog_/tshangs par spyod cig ces bka' stsal nas/_tshig de skad ces bka' stsal pa'i mod la skra dang kha spu bregs nas zhag bdun lon pa tsam du gyur/_spyod lam ni bsnyen par rdzogs nas lo 
[\[20a.2\]]brgya lon pa lta bur 'dug par gyur/_lag na ni lhung bzed dang /_chu snod thogs par gyur to/_/'dir smras pa/_de bzhin gshegs pas tshur zhes bka' stsal pas/_de ni mgo bregs lus la snam sbyar gyon/_/sangs rgyas kyis ni dgongs pas gos bgos 
[\[20a.3\]]nas/_/mod la dbang po rab tu zhi bar gnas/_/de nas bcom ldan 'das kyis de la lung phog nas des kyang brtson pa dang /_bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de dgra bcom pa khams 
[\[20a.4\]]gsum pa'i 'dod chags dang bral bar gyur la/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes 
[\[20a.5\]]pa dang /_so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa dang dbang po dang nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de nas dge slong dag gis bcom 
[\[20a.6\]]ldan 'das la zhus pa/_btsun pa dge slong 'dis las ci bgyis na/_las de'i rnam par smin pas phyug cing nor mang la longs spyod che ba'i rigs su skyes lags/_las ci bgyis na/_las de'i rnam par smin pas rgyab sgur bur gyur la/_bcom ldan 'das 
[\[20a.7\]]la brten te/_snga mkho bzhin du rangs par gyur nas/_'dis bcom ldan 'das mnyes par bgyis te/_mi mnyes par ma bgyis na/_bcom ldan 'das kyi bstan pa la rab tu byung ste/_nyon mongs pa thams cad spangs nas/_dgra bcom pa nyid mngon sum 
[\[20b\]]
[\[20b.1\]]du bgyis lags/_bcom ldan 'das kyis bka' stsal pa/_dge slong dag dge slong 'dis las byas shing bsags te/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i 
[\[20b.2\]]sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na 
[\[20b.3\]]sI na khyim bdag cig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las phyi zhig na de'i chung ma la bu chags nas/_de zla ba dgu'am bcu lon pa dang /_bu mtshe ma gnyis byung ste/_de gnyis kyi btsas 
[\[20b.4\]]ston rgyas par byas nas/_rigs dang 'thun par ming btags te/_'o ma dang zho dang mar dang zhun mar dang mar gyi nying gus bskyed bsrings te/_gang gi tshe de gnyis cher skyes pa de'i tshe de gnyis yang dag par rdzogs pa'i sangs rgyas 'od srung gi bstan pa la dad pa 
[\[20b.5\]]rnyed nas/_de gnyis kyis pha ma la gsol te/_yang dag par rdzogs pa'i sangs rgyas 'od srung gi bstan pa la rab tu byung nas/_bsnyen par rdzogs te de gnyis la mkhan pos smras pa/_bu gnyis bcom ldan 'das kyi bstan pa 'di ni 'khor lo gnyis kyis gzung 
[\[20b.6\]]ba byed de/_bsam gtan gyi 'khor lo dang kha ton byed pa'i 'khor lo 'di gnyis yin na/_khyed gnyis kyis gang bya/_de gnyis kyis smras pa/_thog mar re zhig kha ton la 'bad par bgyis la slad kyis bsam gtan bgyi'o/_/mkhan pos smras pa/_khyed 
[\[20b.7\]]gnyis ji ltar dga' ba bzhin du gyis shig ces byas nas/_des re zhig kha ton slob tu bcug go/_/de gnyis kyi nang na gcig ni rgod bag can zhig go/_/gcig ni brtan po zhig ste de ni gang gi tshe kha ton byas zin nas nyal bar byed de/_de'i tshe rgod bag can cig 
[\[21a\]]
[\[21a.1\]]shos kyis de nyal ba'i steng du yang dang yang ljid kyis 'bebs par byed nas/_des de la btsun pa bdag la yang dang yang du gnod pa ma byed cig ces byas kyang des de'i ngag ma mnyan to/_/de nas de khros nas de nyid snad par bya ba'i phyir drung du so 
[\[21a.2\]]phag cig bsgrengs te bzhag go/_/dge slong de yang de la gtse ba'i phyir yang 'ongs te/_de'i steng du ljid kyis phab nas de'i rgyab so phag de'i steng du phab ste/_rked pa chag nas de gzhi de las sdug bsngal chen po skyes so/_/de nas nu bo des kyang de'i lus kyi sdug bsngal 
[\[21a.3\]]mthong nas/_de yang sems kyi sdug bsngal chen po skyes te/_bdag gis mi dgos pa 'di lta bu byas pa nyes so snyam du 'gyod pa skyes nas/_des sman pa dang yo byad rnams sbyar te phu bo'i nad g.yog byas nas des ring po ma thogs par de'i rgyab sos par byas so/_/de 
[\[21a.4\]]gang gi tshe sos par gyur pa de'i tshe de shas cher skyo ba skyes te/_lus rul ba snying po med pa 'di ci dgos snyam nas/_des brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/_/nu bo des kyang des bya ba byas par rtogs 
[\[21a.5\]]nas/_de de la shin tu dga' ba skyes so/_/dga' ba skyes nas de la bkur sti dang ldan pas g.yog byas so/_/de bzhin du sangs rgyas dang chos dang dge 'dun la yang bkur sti byas nas/_tshe gcig tu tshangs par spyod pa spyad de/_'chi kar smon lam btab pa/_
[\[21a.6\]]bdag gis 'di ltar sangs rgyas dang chos dang dge 'dun la bkur sti byas nas/_tshe gcig tu tshangs par spyod pa spyad kyang /_yon tan gyi tshogs ci yang ma thob kyis da dge ba'i rtsa ba 'dis na/_bdag gang dang gang du skye ba de dang der phyug cing nor mang la longs 
[\[21a.7\]]spyod che ba'i rigs su skye bar gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur 
[\[21b\]]
[\[21b.1\]]cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig_/bdag gis sems can dag pa 'di lta bu la gnod pa byas pa'i las de'i skal ba can du bdag ma gyur cig_/ji ste bdag la las 
[\[21b.2\]]de'i 'bras bu rnam par smin par 'gyur na yang bdag gi lus dang sems kyi gnod pa de bcom ldan 'das kyis bsal bar gyur cig ces byas so/_/dge slong dag ji snyam du sems de'i tshe yang dag par rdzogs pa'i sangs rgyas 'od srung gi gsung rab la rab tu byung 
[\[21b.3\]]bar gyur pa gang yin pa de ni dge slong 'di nyid yin te/_de khros nas phu bo'i rked pa bcag pa'i las de'i rnam par smin pas ni gang dang gang du skyes pa de dang der rked pa chag par gyur to/_/des der smon lam btab ste/_ji ste bdag la las de'i 'bras bu rnam 
[\[21b.4\]]par smin par gyur na yang bdag gi lus dang sems kyi gnod pa de bcom ldan 'das kyis bsal bar gyur cig ces byas pa des na da ltar ngas 'di gnod pa gnyi ga las yongs su bskyabs so/_/des der smon lam btab ste/_bdag gang dang gang du skye ba de dang 
[\[21b.5\]]der phyug cing nor mang la longs spyod che ba'i rigs su skye bar gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par 
[\[21b.6\]]byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas pa'i las de'i rnam par smin pas ni/_'di gang dang gang du skyes pa de dang der phyug cing nor mang la 
[\[21b.7\]]longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te/_mi mnyes par 
[\[22a\]]
[\[22a.1\]]ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas so//_//sgur bu gcig ni/_gleng gzhi mnyan du yod pa na bzhugs te/_de'i tshe dge slong ma tshon mo dga' 
[\[22a.2\]]mo dge slong ma'i gtsug lag khang rgyal po'i kun dga' ra ba zhes bya ba na 'dug pa las phyi zhig na de'i blo skyes pa nyan thos chen mo/_gnas brtan ma gnas brtan ma rdzu 'phrul thob pa de dag ni rdzu 'phrul gyis 'di nas shar gyi lus 'phags kyi gling du yang song /_byang gi sgra 
[\[22a.3\]]mi snyan dang nub kyi ban lang spyod dang sum cu rtsa gsum pa'i lha yul dang gzhan yang ljongs 'byor pa dang rgyas pa dang bde ba dang lo legs pa dang skye bo dang mi mang pos gang ba'i ljongs de dang de dag tu song nas kha zas gtsang ma bzang po mang po dag khyer nas 'ongs te/_za bar 
[\[22a.4\]]byed na/_bdag gis kyang rdzu 'phrul zhig thob na ni bdag kyang shar gyi lus 'phags kyi gling du yang song /_byang gi sgra mi snyan dang nub kyi ban lang spyod dang sum cu rtsa gsum pa'i lha yul dang /_gzhan yang ljongs 'byor pa dang rgyas pa dang bde ba dang lo legs pa dang skye 
[\[22a.5\]]bo dang mi mang pos gang ba'i ljongs de dang de dag tu song la/_kha zas gtsang ma bzang po mang po blangs te bza' ba zhig na/_ma la bdag gis kyang rdzu 'phrul bskyed par bya'o snyam mo/_/des yang bsams pa/_bdag la rdzu 'phrul gyi man ngag ston nus pa su 
[\[22a.6\]]zhig yod/_gal te bdag dge slong ma rnams kyi thad du song na ni/_'di na dge slong ma rnams phrag dog can yin pas bdag la rdzu 'phrul gyi lam mi ston to/_/dge slong rnams kyang snyan slebs par dka' ste/_bdag cag gtsug lag khang na gnas pa rnams 
[\[22a.7\]]la gtam zer du yang mi btub na/_rdzu 'phrul gyi lam gyi man ngag ston pa lta ci smos kyis/_ma la bdag drug sde rnams kyi thad du song na ni/_de dag bdag gi gnyen yin pas/_rtag tu bdag gi don du 'gyur bar 'dod pa dang phan par 'dod pa yin la/_de 
[\[22b\]]
[\[22b.1\]]dag gis ni bdag la rdzu 'phrul gyi lam gyi man ngag ston kyang nus na bdag gis ji ltar bya/_thog ma kho nar bdag gis de dag la zang zing gis gcams la phyis bdag gis 'di dag la don de'i gsol ba gdab bo snyam bsams nas/_des de dag spyan drangs te/_rang 
[\[22b.2\]]gi lag nas bza' ba dang bca' ba gtsang ma bzang po mang pos tshim par byas nas/_rkang pa la phyag 'tshal te smras pa/_'phags pa dag mkhyen par mdzad du gsol/_bdag ni rdzu 'phrul bsgrub par 'tshal la/_khyed kyang bdag la rdzu 'phrul gyi lam ston par 
[\[22b.3\]]spyod kyis bdag la rdzu 'phrul gyi lam gyi man ngag bstan du gsol/_khyed kyi mthus bdag gis rdzu 'phrul bskyed par 'tshal lo/_/drug sde rnams kyis de la smras pa/_tshon mo dga' mo/_rig pa su la'ang sbyin mi bya/_/rig dang mnyam du 'chi bar bya/_/yang 
[\[22b.4\]]na rig pas rig pa brje/_/yang na sri zhu nor phyir sbyin/_/zhes bya ba khyod kyis ma thos sam/_de lta mod kyi 'on kyang khyod nged las rdzu 'phrul bsgrub par 'dod na/_sngar je kho bo cag zla ba gsum gyi bar du spyan drongs la/_re re la yang yo byad rnam pa drug drug phul 
[\[22b.5\]]cig ces byas so/_/de nas des rkang pa la phyag 'tshal te smras pa/_bdag la rdzu 'phrul gyi lam gyi man ngag ston cig dang de bzhin du bgyi'o/_/drug sde pa rnams kyis smras pa/_che zhe khyod kyis thog mar je lus zon yang bar gyis dang /_phyis goms pa'i 
[\[22b.6\]]shugs kyis rdzu 'phrul dka' ba med do/_/des smras pa/_bdag gis thabs ci zhig gis lus zon yang bar bgyi/_de dag gis smras pa/_re zhig kha zas nyung du zo shig_/de nas dang po'i nyin par ni khri'u gcig gi steng du 'dzegs la mchongs shig_/de 
[\[22b.7\]]bzhin du phyi de nyin par khri'u nyis brtsegs byos la de'i steng du 'dzegs nas de la mchongs shig_/de bzhin du nyi ma gsum nas nyi ma bdun gyi bar du khri'u bdun gcig gi steng du gcig brtsegs la de'i steng du 'dzegs te de las mchongs shig_/de bzhin du khang thog nas 
[\[23a\]]
[\[23a.1\]]kyang mchongs shig dang de'i tshe goms pa'i shugs kyis lus zon yang bar 'gyur ro/_/de'i 'og tu goms pa'i shugs kyis rdzu 'phrul 'grub par 'gyur ro/_/de nas de thos ma thag tu tshon mo dga' mos/_ji ltar de dag gis man ngag bstan pa de bzhin du 
[\[23a.2\]]byas nas zhag bdun pa'i nyin par des khri'u bdun brtsegs las mchongs nas rked pa chag go/_/de nas des drug sde rnams la bsnyad de/_'phags pa dag bdag 'di kho na ltar gyur gyis ma mchis na/_da bdag gis ji ltar bgyi zhes byas so/_/drug sde rnams kyis 
[\[23a.3\]]de la smras pa/_bdag cag gis ci shes pa'i man ngag ni khyod la bstan zin te/_thabs 'dis na khyod kyi lus zon yang bar gyur la/_phyis rdzu 'phrul yang dka' ba med do/_/de phan cad ji ltar bya ba ni khyod nyid shes par zad do/_/de nas de thos ma thag tu tshon mo 
[\[23a.4\]]dga' mo khro ba'i kun nas dkris pa chen po skyes nas/_des gtsug lag khang du 'ongs pa de dag tshar bcad de zhe gcod pa'i tshig gis dmus phyung nas gtsug lag khang nas bskrad do/_/skye bo phal po che la yang don de bsnyad nas kha byas te smod cing 'phyas so/_/de nas 
[\[23a.5\]]skabs de dge slong dag gis thos nas bcom ldan 'das la gsol te 'di skad ces smras so/_/btsun pa dge slong ma tshon mo dga' mo rdzu 'phrul gyi slad du dmas shing nyams par gyur la/_des dgung zla gsum gyi bar du g.yar drangs pa dang /_lhung bzed dang chos gos mang pos 
[\[23a.6\]]kyang bgod la/_des rdzu 'phrul yang ma thob pa la gzigs/_bcom ldan 'das kyis bka' stsal pa/_dge slong ma tshon mo dga' mo ni drug sde rnams kyis da ltar 'ba' zhig brid par ma zad de/_ji ltar 'das pa'i dus na yang 'di dag nyid kyis brid de/_don de yang 
[\[23a.7\]]ma grub pa de nyon cig_/dge slong dag sngon byung ba 'das pa'i dus na/_grong khyer bA rA Na sI na rgyal po tshangs pas byin rgyal po byed de/_rgyal po de'i pho brang na khang [{]bzangs [,]bzang [}]zhig gsar du byed pa der shing mkhan mang po zhig las byed de/_de dag gis sdong po yon po gang 
[\[23b\]]
[\[23b.1\]]yin pa de dag thig gis btab nas drang por srong bar byed pa dang /_rgyal po de'i dkor ba bud med sgur mo zhig 'dug pa des/_shing mkhan de dag gis sdong po yon po rnams thig gis btab nas drang por srong bar byed pa mthong ngo /_/mthong nas kyang de'i blo skyes pa shing 
[\[23b.2\]]mkhan 'di dag ni mkhas te 'di ltar sdong po mkhrang la reg na rtsub pa dag kyang drang por srong nus na/_bdag gi rgyab 'jam zhing mnyen pa lta smos kyang ci dgos te/_ji ste srong mi nus snyam bsams nas/_de dag gi thad du song ste smras pa/_kye khyed rnams kyis bdag 
[\[23b.3\]]gi rgyab sgur ba bsrang bar nus sam/_de dag gis smras pa/_nged kyis nus ni nus mod kyi 'on kyang sngar ji kho bo cag la rngan pa byin te/_zla ba gsum gyi bar du g.yar drongs la gos dang rgyan mang po dag kyang byin cig dang de'i 'og tu kho bo cag gis khyod kyi rgyab drang por 
[\[23b.4\]]bsrang ngo /_/des smras pa/_khyed ji ltar dga' ba bzhin du bya'o zhes byas nas des de dag zla ba gsum gyi bar du bza' ba dang bca' ba gtsang ma bzang po mang pos bkur nas/_tha ma'i nyin par gos dang rgyan dag kyang byin te smras pa/_bdag gis khyed la rngan pa stsal lags 
[\[23b.5\]]kyis/_da ni khyed kyis bdag gi rgyab sgur ba drang por srong shig_/de dag gis smras pa che zhe bdag cag gis ni sdong po yon po rnams thig gis btab nas sta res bzhogs te drang por srong na/_gal te khyod kyis gnod pa de lta bu bzod nus na ni/_bdag cag gis khyod 
[\[23b.6\]]kyi rgyab thig gis btab ste sta res bzhogs la drang por bsrang ngo /_/des smras pa/_thabs des ni bdag 'chi bar 'gyur te/_bdag 'tsho ba'i skabs kyang med do/_/shing mkhan rnams kyis smras pa/_kho bo cag gi shes pa ni de kho nar zad de/_de phan cad ji ltar 
[\[23b.7\]]bya ba ni khyod nyid shes su zad do/_/de nas de skyengs te re thag chad nas/_kha rog par 'dug ste/_su la yang cung zad kyang smra ba ma phod do/_/dge slong dag ji snyam du sems de'i tshe/_rgan mor gyur pa gang yin pa de ni tshon mo dga' mo 'di nyid yin no/_/de'i tshe shing 
[\[24a\]]
[\[24a.1\]]mkhan du gyur pa de dag ni drug sde 'di dag nyid yin te/_de'i tshe yang 'di de dag gis brid nas don de ma grub bo/_/da ltar yang 'di de dag gis brid nas 'di rdzu 'phrul yang ma grub pa yin no//_//'char ka zhes bya ba ni/_gleng gzhi rgyal po'i 
[\[24a.2\]]khab na bzhugs te der gang gi tshe/_tshe dang ldan pa piN+Do la ba ra d+h+wa dzas nyon mongs pa thams cad spangs nas/_dgra bcom pa nyid mngon sum du byas pa de'i tshe des bsams pa/_bcom ldan 'das kyis bdag gi sdug bsngal dang yid mi bde ba rnam pa du ma ni bsal/_
[\[24a.3\]]bde ba dang yid bde ba rnam pa du ma ni bsgrubs/_sdig pa mi dge ba'i chos rnam pa du ma ni bsal/_dge ba'i chos rnam pa du ma ni bsgrubs na/_bdag gis bcom ldan 'das kyi bka' drin ji ltar bsab par bya snyam mo/_/de nas des bsams pa sangs rgyas 'jig rten du 'byung 
[\[24a.4\]]ba gang yang rung ba de dag thams cad ni sems can la phan pa'i phyir 'byung bar zad kyis/_ma la bdag gis kyang sems can la phan par bya gor ma chag snyam nas des bsams pa/_bdag gis gdul bar bya ba 'ga' lta yod dam snyam pa dang /_des yul kau shAM bI na gnas pa'i skye bo 
[\[24a.5\]]phal cher bdag gis gdul bar 'gyur ba mthong nas/_ji srid dga' ba'i bar du rgyal po'i khab tu gnas nas des sham thabs dang chos gos bgos te/_lhung bzed thogs nas yul kau shAM bI na ga la ba der rgyu zhing song ste de mthar gyis rgyu zhing song ba las yul kau shAM bIr phyin nas/_
[\[24a.6\]]kau shAM bI na khyim bdag gdangs las rig gi kun dga' ra ba na gnas so/_/tshe dang ldan pa de yang bsod nams chen po dang ldan pa/_mdun na 'don gyi bu las rab tu byung ba yin no zhes grags so/_/de nas kau shAM bI na gnas pa'i skye bo mang pos 'phags pa piN+Do la ba ra d+hA dza ljongs rgyu zhing 
[\[24a.7\]]yul kau shAM bIr 'ongs te/_kau shAM bI na khyim bdag gdangs las rig gi kun dga' ra ba na 'dug go zhes thos so/_/thos nas kyang tshogs nas tshogs dang sde tshan nas sde tshan du 'dus shing tshogs te/_kau shAM bI nas byung nas/_tshe dang ldan pa piN+Do la ba ra d+h+wa dza ga la ba der song ste 
[\[24b\]]
[\[24b.1\]]lhags nas/_tshe dang ldan pa piN+Do la ba ra d+h+wa dza'i rkang pa la phyag 'tshal te chos mnyan pa'i phyir mdun du 'khod do/_/de nas tshe dang ldan pa piN+Do la ba ra d+h+wa dzas/_de dag gi bsam pa dang bag la nyal dang khams dang rang bzhin rtogs nas de dang 'thun pa'i chos bstan te/_kau shAM bI na 
[\[24b.2\]]gnas pa'i skye bo'i tshogs 'dus pa rnams kyis stan de nyid la 'khod bzhin du kha cig gis ni dro bar gyur pa bskyed do/_/kha cig gis ni spyi bo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun 
[\[24b.3\]]du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha 
[\[24b.4\]]cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_
[\[24b.5\]]kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol chos la 'bab/_dge 'dun la bab par byas te bkod do/_/de dag gis 
[\[24b.6\]]bden pa mthong nas stan las langs te bla gos phrag pa gcig tu gzar nas/_tshe dang ldan pa piN+Do la ba ra d+h+wa dza ga la ba de logs su thal mo sbyar ba btud de/_tshe dang ldan pa piN+Do la ba ra d+h+wa dza la 'di skad ces smras so/_/'phags pa las brten te bdag cag sems can 
[\[24b.7\]]dmyal ba dang dud 'gro dang [{]yi dgas [,]yi dwags [}]rnams las bton nas/_lha dang mi rnams kyi nang du gom pa 'dor du bcug ste/_khrag dang mchi ma'i rgya mtsho ni skams/_rus pa'i la ni bsgral/_thog ma med pa nas goms pa'i nyon mongs pa de dag ni bor te bsal to/_/'phags pa 
[\[25a\]]
[\[25a.1\]]bdag cag ji srid 'tsho'i bar du bdag cag las zhal zas dang na bza' dang gzims cha dang gdan dang snyun gsos dang sman zong rnams bzhes par ci gnang zhes byas so/_/tshe dang ldan pa piN+Do la ba ra d+h+wa dzas smras pa/_grogs po dag gzhan dag la yang 
[\[25a.2\]]phan gdags dgos kyis thong shig_/de nas kau shAM bI na gnas pa'i skye bo'i tshogs rnams/_tshe dang ldan pa piN+Do la ba ra d+h+wa dzas smras pa la mngon par bstod de rjes su yi rang nas/_tshe dang ldan pa piN+Do la ba ra d+h+wa dza'i rkang pa la mgo bos phyag 'tshal te dong ngo /_/de nas 
[\[25a.3\]]bden pa mthong ba de dag dus dus su tshe dang ldan pa piN+Do la ba ra d+h+wa dza'i thad du 'dong zhing chos nyan to/_/de nas phyi zhig na kau shAM bI na gnas pa'i tshogs nas tshogs dang 'dus pa nas 'dus pa'i skye bo'i tshogs rnams/_'dus shing tshogs te 'dong bar byed la/_bad sa'i rgyal po 
[\[25a.4\]]'char ka yang dpung gi tshogs yan lag bzhi pa go bskon nas [{]ri dgas [,]ri dwags [}]shor du dong ba dang /_bad sa'i rgyal po 'char kas/_kau shAM bI na gnas pa'i skye bo'i tshogs rnams/_khyim bdag gdangs las rig gi kun dga' ra bar 'dong ba mthong ngo /_/mthong nas kyang blon po 
[\[25a.5\]]rnams la dris pa/_yul mi 'di dag gar 'dong blon po rnams kyis gsol pa/_lha mdun na 'don gyi bu piN+Do la ba ra d+h+wa dza zhes bgyi ba zhig mchis pa des khyim dang cod pan ma mchis pa'i rgyal srid bor nas rab tu byung ste/_de ljongs rgyu zhing mchis pa las kau shAM bIr mchis 
[\[25a.6\]]nas/_kau shAM bI na khyim bdag gdangs las rig gi kun dga' ra ba na gnas te/_'di dag ni de la blta ba'i slad du mchis pa lags so/_/de nas de thos ma thag tu rgyal pos smras pa/_de ni nga'i yang yun ring po nas snying du sdug pa dang yid du 'ong ba dang mkhan po dang 
[\[25a.7\]]dran par bya ba yin gyis nga yang de la blta ba dang /_bsnyen bkur bya ba'i phyir 'gro zhes byas nas/_khyim bdag gdangs las rig gi kun dga' ra ba ga la ba der song ba dang /_gnas brtan des rgyal po bsu yang ma bsu langs kyang ma langs so/_/de nas mthong ma thag 
[\[25b\]]
[\[25b.1\]]tu rgyal po khro ba'i kun nas dkris pa chen pos non te/_khros nas gnas brtan la bsnyen bkur byas te song ngo /_/de nas des blon po rnams la smras pa/_khyed kyis nga'i yul na 'dug pa'i mdun na 'don gyi bu rab tu byung ba piN+Do la ba ra d+h+wa dza 'di la ltos dang /_khos nga 
[\[25b.2\]]mthong na bsu yang ma bsu langs kyang ma langs so zhes byas so/_/de nas blon po sdang ba rnams kyis smras pa/_lha 'di ltar mthong ba bzhin du ma bsu ba dang ma langs pa 'di ni des 'tsham par bgyis pa ma lags so zhes byas nas/_de dag gis rgyal po de lhag par snying na bar 
[\[25b.3\]]byas te/_gzhi des rgyal po de lhag par yang mi dga' bar gyur nas/_de khros te dpung gi tshogs de dag dang [{]ri dgas [,]ri dwags [}]shor du song nas phyir log ste gtsug lag khang de nyid kyi 'dab tu song nas bsams pa/_nga dge slong de la blta ba'i phyir yang song la/_gal te des nga mthong na 
[\[25b.4\]]bsu yang mi bsu ldang yang mi ldang bar gyur na ni/_de mgo bo bcad de dor ro snyam du bsams nas/_de khyim bdag gdangs las rig gi kun dga' ra bar yang song ngo /_/de nas tshe dang ldan pa piN+Do la ba ra d+h+wa dzas bad sa'i rgyal po 'char ka bdag la blta ba'i phyir yang 'ongs so 
[\[25b.5\]]zhes thos so/_/de nas thos ma thag tu rgyal po de ci'i phyir yang bdag la ltar 'ong snyam du bsams pa dang /_des gal te dge slong 'di bdag bsu bar yang mi byed ldang bar yang mi byed par gyur na/_'di'i mgo 'ud por bcad de sa la dor ro snyam du sdang ba'i sems kyis 'ongs par des 
[\[25b.6\]]mthong ste/_des rgyal po de'i bsam pa sems kyis shes nas/_ting nge 'dzin de las langs te gom pa drug bor nas bsu ba dang /_bsu ba'i mod la rgyal po de'i lus las 'od 'byung ba de med par gyur te sa yang gas so/_/de nas de mthong ma thag tu rgyal po de skrag nas/_
[\[25b.7\]]dge slong 'di ni rdzu 'phrul che ba dang mthu che ba zhig ste/_bdag 'di la sdang ba'i sems kyis song ba las 'di'i mthus bdag gi 'od med par gyur la sa yang gas par gyur to snyam du rig nas/_tshe dang ldan pa piN+Do la ba ra d+h+wa dza ga la ba der song ste rkang pa la phyag 'tshal nas 
[\[26a\]]
[\[26a.1\]]smras pa/_'phags pa bdag byis pa rmongs pa mi gsal ba mi mkhas pa'i nongs pa bzod par gsol/_gnas brtan gyis smras pa/_rgyal po chen po ngas ni bzod mod kyi rang gi sems la bzod pa gsol cig ces byas so/_/rgyal pos smras pa/_btsun pa bdag rgyal srid 
[\[26a.2\]]las nyams pa 'am srog gi bar chad du mi 'gyur lags grang /_gnas brtan gyis smras pa/_rgyal po chen po ma skrag shig ma skrag shig_/khyod rgyal srid las kyang nyams par mi 'gyur la srog gi bar chad du yang mi 'gyur ro/_/rgyal po chen po de lta mod kyi bdag gis khyod la gom pa drug bsu 
[\[26a.3\]]ba des na khyod zla ba drug gi bar du rgyal srid stor bar 'gyur te/_zla ba drug lon nas phyir yang rgyal srid thob par 'gyur ro/_/rgyal po chen po gzhan yang bdag la sems dga' bar gyis shig dang /_sems dga' bar byas ma thag pa des na khyod sa'i 'og tu nub par mi 'gyur la/_khyod kyi 
[\[26a.4\]]'od kyi dkyil 'khor yang slar 'byung bar 'gyur ro/_/de nas de thos ma thag tu rgyal pos gnas brtan la sems dga' ba bskyed de/_sems dga' ba bskyed pa'i mod la de'i 'od kyi dkyil 'khor yang slar byung la sa gas pa yang slar 'byor bar gyur to/_/de nas rgyal po 
[\[26a.5\]]de gnas brtan la lhag par yang dga' bar gyur to/_/dga' bar gyur nas gnas brtan gyi rkang pa la mgo bos phyag 'tshal te gnas brtan gyi thad nas song ngo /_/de nas phyi zhig na bad sa'i rgyal po 'char kas yang dpung gi tshogs yan lag bzhi pa go bskon te [{]ri dgas [,]ri dwags [}]
[\[26a.6\]]shor du song ba dang /_de [{]ri dgas [,]ri dwags [}]kyis mig blangs te song nas dpung gi tshogs kyang logs shig tu song rgyal po yang logs shig tu song ste/_de dpung gi tshogs dang bral nas 'brog 'chol te/_ba lang gi lhas zhig tu song nas de der sus kyang ngo ma shes la des kyang su 
[\[26a.7\]]yang ngo mi shes te/_de myos nas de zla ba drug gi bar du ba lang gi lhas de nyid na 'dug go/_/de nas de bu dang blon po dang zham ring 'khor rnams kyis kyang btsal ba las ma rnyed nas slar rgyal po'i pho brang du 'ong ste/_bdag cag gis ma rnyed na ji ltar bya/_gar song zhig gu snyam nas 
[\[26b\]]
[\[26b.1\]]kha rog ste 'khod do/_/de nas zla ba drug lon pa dang rgyal po de gzhan gyis mthong nas ngo shes te lha khyod ga las gshegs te 'dir byon ces dris so/_/rgyal po de yang sems rtas nas des ba lang rdzi de la ji ltar gyur pa thams cad bsnyad do/_/ba lang rdzis smras pa/_lha thugs 
[\[26b.2\]]rton la spro ba chen po bskyed du gsol dang /_bdag gis khyod nyid kyi pho brang du bskyal lo zhes smras nas/_ba lang rdzi des rgyal po de khrid de/_kau shAM bI logs su chas so/_/blon po rigs pa'i mun 'dzin gyi bu zhes bya bas kyang zla ba drug lon pa dang yid la dran te rgyal po de gar 
[\[26b.3\]]gshegs zhig gu bdag cag gis btsal dgos so/_/gal te bdag cag gis gson por rnyed na ni de nyid rgyal po mdzad par zad do/_/de ma yin te nongs par gyur na ni sras rgyal srid kyi dbang phyug la dbang byed du gzhug go snyam du bsams nas/_dpung gi tshogs yan lag 
[\[26b.4\]]bzhi go bskon te/_grong dang /_grong rdal dang /_grong khyer dang /_yul 'khor dang /_rgyal po'i pho brang dag tu tshol du dong ba las/_blon po rigs pa'i mun 'dzin gyi bus bad sa'i rgyal po 'char ka thag ring po nas 'ong ba mthong ngo /_/mthong nas kyang dga' ches te/_bad sa'i 
[\[26b.5\]]rgyal po 'char ka ga la ba der song nas snyun gsol te/_lha gang du gshegs zhes dris so/_/de nas bad sa'i rgyal po 'char kas ji ltar gyur pa rgyas par bsnyad do/_/blon po rigs pa'i mun 'dzin gyi bus smras pa/_lha 'di ni 'phags pa piN+Do la ba ra d+h+wa dzas ji skad 
[\[26b.6\]]du lung bstan pa thams cad de kho na bzhin du gyur pa lags so/_/de nas de thos ma thag tu rgyal po de gnas brtan la shin tu dga' bar gyur nas/_des bsams pa/_re zhig bdag grong khyer du 'gro ba btang la 'phags pa piN+Do la ba ra d+h+wa dza de nyid la bsnyen bkur bya'o snyam du bsams 
[\[26b.7\]]nas/_kau shAM bIr ma song bar khyim bdag gdangs las rig gi kun dga' ra ba ga la ba der song ste/_de ji srid du/_bzhon pas 'gro bar bya ba'i sa de srid du bzhon pas song nas/_bzhon pa las babs te rkang pas kun dga' ra bar song nas/_tshe dang ldan pa piN+Do la ba ra d+h+wa dza ga 
[\[27a\]]
[\[27a.1\]]la ba der song ste phyin nas/_tshe dang ldan pa piN+Do la ba ra d+h+wa dza'i rkang pa la phyag 'tshal te chos mnyan pa'i phyir mdun du 'dug go/_/gnas brtan gyis kyang de la/_de dang 'thun pa'i chos bstan to/_/de nas bad sa'i rgyal po 'char kas tshe dang ldan pa piN+Do la 
[\[27a.2\]]ba ra d+h+wa dza'i gtam gyi mjug rdzogs par rig nas stan las langs te bla gos phrag pa gcig tu gzar nas/_tshe dang ldan pa piN+Do la ba ra d+h+wa dza ga la ba de logs su thal mo sbyar ba btud de smras pa/_'phags pa dge slong gi dge 'dun dang bcas pa dgung bdun gyi bar du bdag gi der 
[\[27a.3\]]bshos gsol bar ci gnang zhes byas so/_/de nas tshe dang ldan pa piN+Do la ba ra d+h+wa dzas bad sa'i rgyal po 'char ka la cang mi smra bas gnang ngo /_/de nas bad sa'i rgyal po 'char kas/_tshe dang ldan pa piN+Do la ba ra d+h+wa dzas cang mi smra bas gnang bar rig nas stan las langs te rkang 
[\[27a.4\]]pa la phyag 'tshal nas tshe dang ldan pa piN+Do la ba ra d+h+wa dza'i thad nas song ngo /_/de nas des zhag bdun gyi bar du tshe dang ldan pa piN+Do la ba ra d+h+wa dza 'khor dang bcas pa bza' ba dang bca' ba gtsang ma bzang po mang pos tshim par byas nas/_tha ma'i nyin par re re la yang ras zung re 
[\[27a.5\]]phul te/_chos mnyan pa'i phyir mdun du 'dug go/_/tshe dang ldan pa piN+Do la ba ra d+h+wa dzas kyang de dang 'thun pa'i chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar byas so/_/chos 
[\[27a.6\]]kyi gtam rnam grangs du mas yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar byas nas stan las langs te song ngo /_/de nas phyi zhig na bcom ldan 'das rgyal po'i khab tu ji srid dgyes pa'i bar du 
[\[27a.7\]]bzhugs nas chos gos gsol te lhung bzed bsnams nas dge slong gi tshogs kyis zham ring byas te/_dge slong gi dge 'dun gyis mdun du bdar nas kau shAM bI ga la ba der rgyu zhing gshegs pa las mthar gyis kau shAM bIr byon te/_kau shAM bI na khyim bdag gdangs las rig gi 
[\[27b\]]
[\[27b.1\]]kun dga' ra ba na bzhugs so/_/de nas bad sa'i rgyal po 'char kas bcom ldan 'das pad ma'i ljongs rgyu zhing gshegs te/_kau shAM bIr byon nas kau shAM bI na khyim bdag gdangs las rig gi kun dga' ra ba na bzhugs so zhes thos so/_/thos nas kyang bcom ldan 'das ga la ba der song ste 
[\[27b.2\]]phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das kyis bad sa'i rgyal po 'char ka chos kyi gtam gyis yang dag par bstan/_yang dag par 'dzin du bcug_/yang dag par gzengs 
[\[27b.3\]]bstod/_yang dag par dga' bar mdzad do/_/chos kyi gtam rnam grangs du mas yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas cang mi gsung bar bzhugs so/_/de nas bad sa'i rgyal po 'char 
[\[27b.4\]]kas/_bcom ldan 'das kyi gtam gyi mjug rdzogs par rig nas/_stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das 
[\[27b.5\]]dge slong gi dge 'dun dang bcas par dgung zla gsum gyi bar tu bdag las na bza' dang zhal zas dang gzims cha dang gdan dang snyun gsos dang sman zong rnams bzhes par ci gnang zhes gsol to/_/de nas bcom ldan 'das kyis bad sa'i rgyal po 'char ka la cang mi 
[\[27b.6\]]gsung bas gnang ngo /_/de nas bad sa'i rgyal po 'char kas bcom ldan 'das kyis cang mi gsung bas gnang bar rig nas/_khyim bdag gdangs las rig gi kun dga' ra bar yo byad thams cad sbyar nas/_sangs rgyas la sogs pa dge slong gi dge 'dun la zla ba gsum 
[\[27b.7\]]gyi bar du yo byad thams cad kyis bsnyen bkur byas nas/_tha ma'i nyin par bcom ldan 'das la na bza' 'bum ri ba phul lo/_/dge slong gzhan dag la yang re re la ras zung re phul nas song ngo /_/de yang dus dus su bcom ldan 'das kyi thad du song nas chos mnyan par byed do/_/
[\[28a\]]
[\[28a.1\]]bcom ldan 'das las chos mnyan nas lhag par yang tshe dang ldan pa piN+Do la ba ra d+h+wa dza 'ba' zhig gi thad du bsnyen bkur bya ba'i phyir 'gro bar byed do/_/de nas dge slong rnams kyis de mthong nas the tsom skyes te rgyal po 'di ci'i phyir/_tshe dang ldan pa piN+Do la ba ra d+h+wa dza 'ba' 
[\[28a.2\]]zhig la lhag par bkur sti byed zhig gu snyam nas de dag gis gtam de rgyas par thos so/_/thos nas kyang bcom ldan 'das la gsol te/_'di skad ces smras so/_/btsun pa bad sa'i rgyal po 'char kas rab tu sdang ba'i sems kyis/_tshe dang ldan pa piN+Do la ba ra d+h+wa dza'i thad du 
[\[28a.3\]]mchis nas/_gzhi des na de'i 'od ma mchis par gyur te dog sa la yang de'u nub pa las/_gang gi tshe des slar sems dga' ba bskyed pa de'i tshe 'od de yang slar byung bar gyur la/_dog sa gas pa yang slar 'byor par gyur pa la gzigs lags/_bcom ldan 'das kyis 
[\[28a.4\]]bka' stsal pa/_dge slong dag de ni da ltar 'ba' zhig ma yin te/_'di ltar 'das pa'i dus na yang grong khyer 'bras 'phel zhes bya ba na rgyal po lhun po zhes bya ba rgyal po byed de/_de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang /_
[\[28a.5\]]rtsod pa dang 'thab pa zhi ba dang 'khrug pa dang nang 'khrug dang chom rkun dang mu ge dang nad rnams med pa dang /_'bras sA lu dang bu ram shing dang ba lang dang ma he dang ldan par 'dug ste/_bu gcig pa sdug pa la bya ba bzhin du chos bzhin du rgyal srid byed do/_/de nas rgyal po de'i 
[\[28a.6\]]mdun na 'don des/_thabs zlar bab pa las chung ma blangs nas de de dang lhan cig rtse zhing dga' la dga' mgur spyod pa las phyis re zhig na de'i chung ma la bu chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas nas/_de'i btsas 
[\[28a.7\]]ston rgyas par byas te/_rigs dang 'thun par ming btags nas/_'o ma dang zho dang mar dang zhun mar dang mar gyi nying gus bskyed bsrings te/_de gang gi tshe cher skyes pa de'i tshe yi ge dang bram ze'i spyod lam dang spyod pa dang oM zhes bya ba dang /_b+ho zhes bya ba dang /_gtsang 
[\[28b\]]
[\[28b.1\]]sbra dang cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang 
[\[28b.2\]]ba dang /_kha ton bya ba dang /_kha ton slob tu gzhug pa'i thabs bslabs nas/_las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/phyi zhig na des bdag gi pha chos dang /_chos ma yin pas rgyal srid 
[\[28b.3\]]'dzin pa mthong ngo /_/mthong nas kyang des bsams pa pha shi ba'i 'og tu bdag gi cod pan med pa'i rgyal srid 'dzin pa'i bar du gyur gyis/_bdag gis khyim na gnas pa btang la nags 'dab tu gnas bca' bar bya'o snyam du bsams nas pha ma la gsol te nags 'dab tu gnas bcas so/_/
[\[28b.4\]]de der song nas bsam gtan bzhi dang mngon par shes pa lnga bskyed do/_/de nas phyi zhig na de rgyal po'i pho brang 'bras 'phel du phyin nas/_de'i phas bu de'i phyir bdag gi skyed mos tshal du yal ga dang lo ma'i spyil po phub nas yo byad thams cad kyis bsnyen bkur byas te/_de la dus 
[\[28b.5\]]dus su skye bo phal po che 'dong zhing chos nyan par byed do/_/de nas phyi zhig na rgyal po lhun pos dpung gi tshogs yan lag bzhi pa go bskon nas [{]ri dgas [,]ri dwags [}]shor du song ba dang /_rgyal pos skye bo phal po che mdun na 'don gyi skyed mos tshal du 'dong ba mthong ngo /_/mthong nas 
[\[28b.6\]]kyang skye bo'i tshogs 'di dag gar 'dong zhes dris so/_/blon po rnams kyis gsol pa/_lha mdun na 'don gyi bu de rab tu byung ste de ni rdzu 'phrul che zhing mthu che bar yang gyur te 'di dag ni de la blta ba'i slad du mchi ba lags so/_/de nas rgyal pos bsams pa/_de ni nga yi 
[\[28b.7\]]yang snying du sdug pa dang yid du 'ong ba dang /_mkhan po dang dran par bya ba yin gyis nga yang de blta ba'i phyir 'gro'o snyam du bsams nas/_rgyal po de drang srong ga la ba der song ba dang /_drang srong des de mthong nas bsu yang ma bsu langs kyang ma langs so/_/de nas de mthong 
[\[29a\]]
[\[29a.1\]]ma thag tu rgyal po de khro ba chen pos non nas/_'di nga yi yul na 'dug pa'i mdun na 'don gyi bu yin la/_nga 'ongs na bsu yang ma bsu langs kyang ma langs kyis 'di'i mgo bo bcad de bor ro snyam du bsams pa dang /_rgyal po de'i lus las 'od 'byung ba de 
[\[29a.2\]]des sems bskyed ma thag tu 'od med par gyur to/_/sa yang gas te der nub tu byed pa dang de mthong ma thag tu rgyal po de 'jigs pa chen po skyes te/_drang srong de la 'di ni rdzu 'phrul che zhing mthu che ba zhig yin no snyam nas dga' ba chen po skyes so/_/de nas des de'i rkang pa la phyag 
[\[29a.3\]]'tshal nas bzod pa gsol to/_/de nas drang srong gis smras pa/_rgyal po chen po ngas ni bzod mod kyi 'on kyang rang gi sems la bzod pa gsol cig ces byas so/_/de nas rgyal po skrag nas drang srong de la smras pa/_drang srong bdag rgyal srid las nyams pa'am srog gi 
[\[29a.4\]]bar chad du mi 'gyur lags grang /_drang srong gis smras pa/_rgyal po chen po ma skrag shig_/khyod rgyal srid las kyang nyams par mi 'gyur la srog gi bar chad du yang mi 'gyur ro/_/de lta mod kyi khyod kyis bdag la sems sdang bar byas pa des na khyod kyi 'od de med par gyur 
[\[29a.5\]]la sa yang gas par gyur to/_/rgyal po chen po khyod kyis slar bdag la dga' ba'i sems bskyed na ni/_khyod kyi 'od de slar snga mkho bzhin du 'byung bar 'gyur ro/_/de nas de thos ma thag tu rgyal po des drang srong de la sems dga' ba skyes nas/_de'i 'od de snga mkho bzhin du byung 
[\[29a.6\]]bar gyur la/_sa yang slar 'byor bar gyur to/_/dge slong dag ji snyam du sems/_de'i tshe drang srong du gyur pa gang yin pa de ni piN+Do la ba ra d+h+wa dza 'di nyid yin no/_/rgyal po lhun por gyur pa de ni bad sa'i rgyal po 'char ka 'di nyid yin te/_de'i tshe yang 'dis de la sems sdang 
[\[29a.7\]]bar byas pas de'i 'od kyi dkyil 'khor med par gyur la sa yang gas par gyur to/_/gang gi tshe phyir sems dga' ba bskyed pa de'i tshe ni 'od kyi dkyil 'khor de yang byung la/_sa gas pa yang phyir 'byor bar gyur to/_/da ltar yang 'dis de la sems sdang bar byas pas 'di'i 'od 
[\[29b\]]
[\[29b.1\]]kyang med par gyur la sa yang gas so/_/gang gi tshe 'dis de la sems dga' ba bskyed pa de'i tshe ni 'di'i 'od kyi dkyil 'khor yang byung bar gyur la sa gas pa yang 'byor bar gyur to//_//rgyal mtshan zhes bya ba ni/_gleng gzhi mnyan du yod pa na bzhugs te/_de'i tshe grong khyer bA 
[\[29b.2\]]rA Na sI na rgyal po tshangs pas byin zhes bya ba rgyal po byed de/_de'i ring la 'byor pa dang rgyas pa dang bde ba dang lo legs pa dang /_skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun dang mu ge dang nad rnams med pa dang 'bras sA lu dang bu ram 
[\[29b.3\]]shing dang ba lang dang ma he dang ldan par 'dug ste/_bu gcig pa sdug pa la bya ba bzhin du chos bzhin du rgyal srid byed do/_/de nas phyi zhig na rgyal po de'i btsun mo la bu chags nas de zla ba dgu'am bcu lon pa dang /_bu mo gzugs bzang zhing blta na sdug la mdzes pa zhig btsas 
[\[29b.4\]]nas/_de'i btsas ston rgyas par byas te/_bu mo 'di'i ming ji skad gdags zhes ming 'dogs par byed do/_/kA shi'i rgyal po'i bu mo yang yin la gzugs kyang mdzes pas na/_bu mo 'di'i ming kA shi mdzes ldan ma zhes gdags so zhes zer ro/_/de nas bu mo kA shi mdzes 
[\[29b.5\]]ldan ma pang na 'tsho ba'i ma ma gnyis dang /_nu ma snun pa'i ma ma gnyis dang /_dri ma 'khru ba'i ma ma gnyis dang /_rtse ba'i ma ma gnyis te ma ma brgyad la gtad nas/_de ma ma brgyad kyis 'o ma dang zho dang mar dang /_zhun mar dang mar gyi nying gus bskyed bsrings te mtsho'i nang gi 
[\[29b.6\]]pad ma bzhin du skye drag par gyur to/_/de gang gi tshe chen mor gyur te/_sgyu rtsal shes par gyur pa de'i tshe/_des bcom ldan 'das kyi bstan pa la dad pa rnyed nas des pha ma gnyis la gsol te/_sangs rgyas dang chos dang dge 'dun la bkur sti byas so/_/de gang gi tshe chen mor 
[\[29b.7\]]gyur pa de'i tshe/_kA shi'i rgyal po'i bu mo gzugs bzang zhing blta na sdug la mdzes pa zhig yod de/_'jig rten na bu mo de dang 'dra ba gzhan med do zhes kun tu grags pas rgyas par gyur to/_/de nas de thos ma thag tu nyi 'og gi rgyal po drug 'dod chags kyi mdas phog 
[\[30a\]]
[\[30a.1\]]nas/_de dag thams cad kyis kA shi'i rgyal po tshangs pas byin la pho nya btang ste/_de dag re re nas bu mo de nga la byin cig ces spring ngo /_/de nas de thos ma thag tu rgyal po tshangs pas byin sems khongs su chud cing 'dug ste/_gal te bu mo 'di gcig la byin 
[\[30a.2\]]na ni/_gzhan rnams bdag gi dgrar 'gyur na su la byin par bya snyam bsams nas gang la yang sbyin mi 'dod par gyur to/_/de nas phyi zhig na nyi 'og gi rgyal po drug gis bsams pa/_des bdag cag la dad pas bu mo byin par mi 'gyur gyis der song la mthus dbrog 
[\[30a.3\]]go snyam du bsams te/_thams cad kyis nyi ma gcig tu dpung gi tshogs yan lag bzhi go bskon nas grong khyer bA rA Na sIr dong ste/_kho ra khor yug nas bskor to/_/de nas rgyal po tshangs pas byin gyis bdag nyid pha rol gyi dmag tshogs kyis gtses par rig nas khang 
[\[30a.4\]{]bzangs kyi [,]bzang gi [}]steng du song ste/_lag pa la rkom tshugs bcas nas/_da bdag gis ji ltar bya snyam ste sems khongs su chud cing 'dug go/_/de nas kA shi mdzes ldan mas rgyal po khang [{]bzangs kyi [,]bzang gi [}]steng du song nas lag pa la rkom tshugs bcas te 'dug pa mthong ngo /_/mthong nas 
[\[30a.5\]]kyang pha la 'di skad ces smras so/_/yab ci'i slad du khang [{]bzangs kyi [,]bzang gi [}]steng du gshegs nas/_phyag la rkom tshugs bcas te sems khongs su chud cing bzhugs/_rgyal pos smras pa/_bu mo khyod nyid kyi phyir ro/_/bu mos smras pa/_yab bdag byad bzhin ngan lags 
[\[30a.6\]]sam ci na bdag gi slad du yab sems khongs su chud cing bzhugs/_rgyal pos smras pa/_bu mo khyod yan lag thams cad mdzes pa dang ldan pas/_de'i phyir nga sems khongs su chud cing 'dug ste/_khyod nyid kyi phyir nyi 'og gi rgyal po drug 'khrugs nas dpung gi tshogs 
[\[30a.7\]]yan lag bzhi go bskon te lhags nas ba ra NA sIr bskor te 'khod do/_/kA shi mdzes ldan mas smras pa/_yab bu mo dag la rang nyid kyis khyim thab 'dam pa ma mchis lags sam/_rgyal pos smras pa/_bu mo 'dam pa yod do/_/bu mos smras pa/_yab bdag 
[\[30b\]]
[\[30b.1\]]nyid kyis khyim thab 'dam par gnang bar mdzad du gsol/_rgyal pos smras pa/_bu mo khyod nyi 'og gi rgyal po rnams la nga bzlugs kyi bar du sdod cig ces byas nas/_rgyal po tshangs pas byin gyis nyi 'og gi rgyal po de dag thams cad la bzlugs te/_kA shi mdzes ldan ma ni rang 
[\[30b.2\]]nyid khyim thab 'dam par chad kyis gal te khyed 'dod na 'dam du gzhug go/_/de nas der so so nas bsams pa de ni nga lta bu btang ste/_gzhan 'dam par mi 'gyur ro snyam nas smras pa/_des ma nongs kyis 'dam du stsol cig_/de nas pho nya de phyir song nas rgyal po tshangs pas byin 
[\[30b.3\]]la bsnyad de/_de thos ma thag tu rgyal po tshangs pas byin shin tu dga' bar gyur to/_/rgyal po drug po de dag gis kyang gcig la gcig bzlugs nas/_yid ches pa'i mna' mtho bcad de mjal dum byas nas sa phyogs go skabs yangs pa zhig tu khang pa brtsegs pa tshar du sbrengs 
[\[30b.4\]]te rang rang gi g.yog 'khor dang rgyan thams cad kyis bklubs pa'i seng ge'i khri dag la 'dug cing 'khod do/_/kA shi mdzes ldan ma yang bzhon pa bzang po la zhon te/_bu mo dag gis g.yog byas nas chas gos tshon can gyi rgyal mtshan bsgrengs te/_bA rA Na sI nas byung nas de 
[\[30b.5\]]dag thams cad kyi dbus nas thal te/_drang srong smra ba logs su kha bltas nas bcom ldan 'das logs su me tog gi chun po bor te smras pa/_bdag ni sangs rgyas bcom ldan 'das de la skyabs su mchi'o zhes byas nas/_shing rta de drang srong smra ba logs su kha bsgyur to/_/de 
[\[30b.6\]]nas rgyal po de dag dang skye bo phal po che de dag ya mtshan du gyur te/_'di 'di ltar byad gzugs mdzes la 'dod pa rnams la yang mi lta ba ngo mtshar to snyam mo/_/de nas de dag de nyid kyi phyi gzhin du 'brang ste re zhig 'dong la 'di ci byed pa blta'o zhes 'dzer to/_/de nas kA shi mdzes 
[\[30b.7\]]ldan ma drang srong smra ba ga la ba der song ste/_de ci srid du bzhon pas 'gro bar bya ba'i sa de srid du bzhon pas song nas/_bzhon pa las babs te rkang pas kun dga' ra bar song nas/_bcom ldan 'das ga la ba der song ste phyin nas bcom ldan 'das kyi zhabs la mgo bos 
[\[31a\]]
[\[31a.1\]]phyag 'tshal te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu byung ba dang bsnyen 
[\[31a.2\]]par rdzogs shing dge slong ma'i dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis skye dgu'i bdag mo chen mo gau ta mI 'gugs pa btang ste de la gtad do/_/skye dgu'i bdag mo chen mo gau ta mIs 
[\[31a.3\]]kyang de rab tu phyung ste bsnyen par rdzogs par byas nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_
[\[31a.4\]]gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags 
[\[31a.5\]]pa dang bkur sti la rgyab kyis phyogs pa dang /_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/skye bo phal po che de dag kyang ya mtshan du gyur nas/_bcom ldan 'das ga la ba der song ste lhags nas bcom ldan 'das kyi 
[\[31a.6\]]zhabs la mgo bos phyag 'tshal te/_chos mnyan pa'i phyir bcom ldan 'das kyi spyan sngar 'khod do/_/de nas bcom ldan 'das kyis de dag la de dang 'thun pa'i chos bstan pa mdzad do/_/de dag kyang bcom ldan 'das las chos mnyan nas rang rang gi yul du dong ngo /_/de nas dge slong 
[\[31a.7\]]dag gis bcom ldan 'das la zhus pa/_bcom ldan 'das kA shi mdzes ldan mas las ci bgyis na las de'i rnam par smin pas phyug cing nor mang la longs spyod che ba'i rgyal po'i rigs su skyes te/_gzugs bzang zhing blta na sdug la mdzes pa dang byad gzugs dpe ma mchis par gyur la 
[\[31b\]]
[\[31b.1\]]des bcom ldan 'das mnyes par bgyis te mi mnyes par ma bgyis na/_bcom ldan 'das kyi bstan pa la rab tu byung ste/_nyon mongs pa thams cad spangs nas dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi 
[\[31b.2\]]dbang las gyur to/_/btsun pa 'dis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang 
[\[31b.3\]]zhabs su ldan pa bde bar gshegs pa 'jig rten mkhyen pa skyes bu gdul bya'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sI na khyim bdag phyug cing nor mang la longs spyod che 
[\[31b.4\]]ba yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des/_thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas de 
[\[31b.5\]]zla ba dgu'am bcu lon pa dang bu mo gzugs bzang zhing blta na sdug la mdzes pa zhig btsas te/_de'i btsas ston rgyas par byas nas rigs dang 'thun par ming btags te 'o ma dang zho dang mar dang zhun mar dang mar gyi nying gus bskyed bsrings te/_mtsho'i nang gi pad ma bzhin du skye drag 
[\[31b.6\]]par gyur to/_/de nas de gang gi tshe chen mor gyur pa de'i tshe yang dag par rdzogs pa'i sangs rgyas 'od srung gi bstan pa la dad pa rnyed nas des pha ma la gsol te/_rnam pa thams cad yongs su rdzogs pa'i gtsug lag khang brtsigs nas/_sangs rgyas 'od srung la sogs pa 
[\[31b.7\]]dge slong gi dge 'dun rnams la phul te/_dge slong rnams la yo byad thams cad kyis bsnyen bkur byas nas pha ma gnyis la gsol te/_yang dag par rdzogs pa'i sangs rgyas 'od srung gi bstan pa la rab tu byung ngo /_/de rab tu byung nas sde snod gsum bslabs te rig pa dang grol ba'i 
[\[32a\]]
[\[32a.1\]]spobs pa dang ldan pa'i chos smra bar gyur to/_/de nas des bsams pa/_thos par bya ba gang yin pa de ni bdag gis byas zin gyis/_ma la da ni bdag gis bsam gtan la 'bad par bya'o snyam du bsams nas/_yid la byed pa'i lung mnos te srod dang tho rangs mi nyal bar 
[\[32a.2\]]brtson pa lhur byed pa la gnas pas byams pa'i sems kyi ting nge 'dzin bskyed nas/_des der tshe gcig tu tshangs par spyod pa spyad de/_'chi kar smon lam btab pa/_kye ma bdag gis yang dag par rdzogs pa'i sangs rgyas 'od srung gi bstan pa la sbyin pa dag sbyin zhing bsod nams 
[\[32a.3\]]dag byas pa dang rab tu byung nas tshe gcig tu tshangs par spyod pa spyad pa'i dge ba'i rtsa ba 'dis na/_bdag gang dang gang du skye ba de dang der ci nas phyug cing nor mang la longs spyod che ba'i rigs su skye ba dang gzugs bzang zhing blta na sdug la mdzes pa dang byad gzugs dpe med par gyur cig_/
[\[32a.4\]]yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te 
[\[32a.5\]]dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong ma gang yin pa de ni kA shi mdzes ldan ma 'di nyid yin te/_des der sbyin pa dag byin zhing 
[\[32a.6\]]bsod nams dag byas pa dang tshe gcig tu tshangs par spyod pa spyad nas 'chi kar smon lam btab pa/_bdag gang dang gang du skyes pa de dang der phyug cing nor mang la longs spyod che ba'i rigs su skye ba dang /_gzugs bzang zhing blta na sdug la mdzes pa dang byad gzugs 
[\[32a.7\]]dpe med par gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la 
[\[32b\]]
[\[32b.1\]]rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas pa'i las de'i rnam par smin pas/_gang dang gang du skyes pa de dang der phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes 
[\[32b.2\]]pa dang byad gzugs dpe med par gyur te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te/_mi mnyes par ma byas la/_nga 
[\[32b.3\]]nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so/_/des der byams pa'i sems kyi ting nge 'dzin bskyed pa'i las de'i rnam par smin pas ni gang dang gang du skyes pa de dang der byad gzugs dpe med par gyur to//_//
[\[32b.4\]]las brgya tham pa/_bam po gsum pa/_bde byed ma zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na rgyal po gsal rgyal rgyal po byed la/_bA rA Na sI na ni rgyal po tshangs pas byin zhes bya ba rgyal po byed pa las de gnyis phan tshun 
[\[32b.5\]]mi 'thun par gyur te/_dus dus su skye bo mang po kha 'dog par byed do/_/de nas phyi zhig na rgyal po tshangs pas byin gyis dpung gi tshogs yan lag bzhi go bskon te ko sa la'i yul du song nas chu klung khang ldan gyi 'gram du phru ma btab ste 'khod do/_/rgyal po gsal rgyal gyis kyang 
[\[32b.6\]]rgyal po tshangs pas byin gyis dpung gi tshogs yan lag bzhi go bskon nas/_bdag dang g.yul 'gyed du 'ongs so zhes thos so/_/thos nas des kyang dpung gi tshogs yan lag bzhi go bskon nas kA shi'i rgyal po dang g.yul 'gyed du song ste/_des kyang chu klung khang ldan gyi 'gram du 
[\[32b.7\]]phru ma btab ste 'khod do/_/de nas de gnyis de na 'khod pas phan tshun du skye bo mang po kha 'dog par byed do/_/de gnyis ka yang mthu che zhing tshugs par dka' ba yin te/_de gnyis gcig gis gcig mi thub cing 'dug go/_/de nas phyi zhig na de kho na 'khod bzhin du rgyal po gsal 
[\[33a\]]
[\[33a.1\]]rgyal gyi bu mo gzugs bzang zhing blta na sdug la mdzes pa zhig btsas so/_/kA shi'i rgyal po tshangs pas byin gyi bu gzugs bzang zhing blta na sdug la mdzes pa zhig kyang btsas nas/_der de gnyis so so'i pho brang 'khor du dga' ba'i rol mo brdungs so/_/de 
[\[33a.2\]]nas de gnyis kyis phan tshun du thos nas 'dir dga' ba'i rol mo brdungs pa de ci zhig ces dris nas blon po rnams kyis bsnyad de/_rgyal po gsal rgyal gyi ni bu mo btsas/_lha'i ni sras po bltam mo zhes byas so/_/rgyal po gsal rgyal gyi blon po rnams kyis kyang bsnyad de/_
[\[33a.3\]]lha'i ni sras mo bltam/_rgyal po tshangs pas byin gyi ni bu pho btsas so zhes byas so/_/de nas de thos ma thag tu de gnyis dga' bar gyur te/_bdag cag gnyis phan tshun dgrar mi byed par gnyen byed pa'i thabs rnyed do snyam mo/_/de nas de thos ma thag tu rgyal po tshangs pas byin gyis rgyal 
[\[33a.4\]]po gsal rgyal la pho nya btang ste/_khyod kyi bu mo btsas pa de bdag gi bu 'di'i chung mar byin cig ces spring ngo /_/de nas rgyal po gsal rgyal gyis bsams pa thabs 'dis ni bdag ji srid 'tsho'i bar du/_rgyal po tshangs pas byin dang mdza' bar 'gyur ro snyam nas des kyang de la pho nya btang ste ji ltar 
[\[33a.5\]]dga' ba de bzhin du bya'o zhes byas nas/_de gnyis gcig la gcig bzod pa gsol te mdza' bo byas nas gcig gis kyang bu mo la gos dang rgyan mang po bskur ro/_/gcig gis kyang khye'u la gos dang rgyan mang po bskur te/_de gnyis phan tshun gnyen du byas nas mgul nas 'jus te 
[\[33a.6\]]yul de nas dong ngo /_/de nas rgyal po gsal rgyal gyis bsams pa bu mo 'di btsas pas nga rgyal po tshangs pas byin dang bde bar gyur to snyam nas/_de'i btsas ston rgyas par byas te/_ming bde byed ma zhes btags so/_/de nas bu mo bde byed ma 'o ma dang zho dang mar dang 
[\[33a.7\]]zhun mar dang mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/de nas gang gi tshe chen mor gyur pa de'i tshe/_bcom ldan 'das kyi bstan pa la dad pa rnyed de/_des skyabs su 'gro ba dang bslab pa'i gzhi rnams blangs nas/_sbyin pa dag 
[\[33b\]]
[\[33b.1\]]byin te bsod nams dag byas so/_/dge slong ma'i gtsug lag khang du yang rgyun mi 'chad par 'gro zhing chos nyan to/_/de nas phyi zhig na des phyir mi 'ong ba'i 'bras bu mngon sum du byas te/_rdzu 'phrul yang bsgrubs nas/_rdzu 'phrul chen mo mthu chen mo rnam par thar pa brgyad 
[\[33b.2\]]la bsam gtan par gyur to/_/de nas phyi zhig na des pha ma gnyis kyi mdun du rdzu 'phrul gyi cho 'phrul bstan te smras pa/_yab yum bdag gis ni chos 'di lta bu thob pas na 'dod pa yongs su spyod pa'i rngo mi thogs kyis/_bdag gis bcom ldan 'das kyi bstan pa la rab tu 
[\[33b.3\]]'byung ba gnang bar mdzad du gsol/_pha ma gnyis kyis smras pa/_bu mo khyod btsas ma thag tu bdag cag gis khyim thab la byin zin gyis bdag cag gis gnang bar byar mi rung ngo /_/de lta mod kyi bdag cag gis de la bzlugs te/_de dang bdag cag ci nas phyis 'khon 
[\[33b.4\]]du mi 'gyur bar byas la/_bag ma len pa 'ongs nas khyod nyid kyis khyim thab la gsol ba thob la rab tu 'byung bar gyis shig ces byas so/_/de nas rgyal po gsal rgyal gyis rgyal po tshangs pas byin la pho nya btang ste/_bu mo bde byed ma ni rab tu 'byung bar 'dod de bzlog par mi 
[\[33b.5\]]nus kyi ma thogs par bag ma long shig ces spring ngo /_/rgyal po tshangs pas byin gyis kyang pho nya btang ste/_tshes grangs 'di la 'ong gis bag ma btang ba'i sta gon gyis shig ces spring ngo /_/de nas rgyal po gsal rgyal gyis thos ma thag tu bag ma btang ba'i sta gon byas so/_/
[\[33b.6\]]rgyal po tshangs pas byin gyis kyang bu 'byor pa chen po dang rgyal po'i mthu chen po dang ldan pas btang ngo /_/de nas rgyal po gsal rgyal gyis de bkur sti chen pos mnyan du yod par g.yar drangs so/_/g.yar drangs nas rang gi pho brang du stegs bu byas te/_rgyan gyis brgyan nas 
[\[33b.7\]]der skye bo phal cher 'dus so/_/bu mo de yang rgyan thams cad kyis bklubs nas stegs bu brgyan pa de'i steng du drangs te bzhag go/_/khye'u de yang stegs bu brgyan pa de'i steng du btang ste bu mo bde byed ma drang bar byas pa las/_de'i steng gi bar snang la 'phags te 'bar ba dang /_lam 
[\[34a\]]
[\[34a.1\]]mer 'dug pa dang char 'bab pa dang glog 'gyu ba'i cho 'phrul rnams bstan to/_/de nas khye'u de dang skye bo de dag gis mthong ma thag tu bde byed ma la dga' ba chen po skyes so/_/de nas khye'u des bsams pa/_gal te 'di lta bu'i yon tan dag thob pa 
[\[34a.2\]]yin na/_'di bdag dang lhan cig tu 'dod pa yongs su spyod par ga la 'gyur snyam du bsams nas smras pa/_bzang mo mar spyon dang khyod nyid ci dgar 'dam du gzhug go/_/bde byed mas smras pa/_jo bo bdag ni 'dod pa yongs su spyod pa'i rngo mi thogs kyis bdag bcom ldan 'das 
[\[34a.3\]]kyi bstan pa la rab tu 'byung bar gnang bar mdzod cig_/khye'us smras pa/_gnang ngo /_/de nas de thos ma thag tu bu mo bde byed ma babs te/_des skye bo'i tshogs de dag la chos bstan nas pha ma gnyis la gsol te/_rgyal bu rgyal byed kyi tshal du song nas/_de bcom ldan 
[\[34a.4\]]'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong ma'i 
[\[34a.5\]]dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis skye dgu'i bdag mo chen mo gau ta mI la gtad do/_/skye dgu'i bdag mo chen mo gau ta mIs kyang de rab tu phyung ste bsnyen par rdzogs par byas nas de la lung 
[\[34a.6\]]yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag 
[\[34a.7\]]mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang sa so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa/_dbang 
[\[34b\]]
[\[34b.1\]]po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur te/_bcom ldan 'das kyis shes rab dang ldan pa rnams kyi mchog tu bstan to/_/bde byed ma de ltar rab tu byung nas rgyal po'i bu des bsams pa/_bud med kyis kyang 'di lta bu'i 
[\[34b.2\]]chos rtogs par 'gyur na/_ma la bdag kyang bcom ldan 'das kyi bstan pa la rab tu 'byung gor ma chag snyam du bsams nas des kyang pha ma la gsol te/_bcom ldan 'das kyi bstan pa la rab tu byung nas/_des kyang brtson pa dang bsgrub pa dang 'bad pas nyon mongs pa thams 
[\[34b.3\]]cad spangs nas/_dgra bcom pa nyid mngon sum du byas so/_/de nas dge slong dag gis bcom ldan 'das la zhus pa btsun pa/_bu mo bde byed ma dang rgyal po'i bu des las ci bgyis na las de'i rnam par smin pas phyug cing nor mang la longs spyod che ba'i rigs su skyes la/_'di gnyis 
[\[34b.4\]]kyis bcom ldan 'das mnyes par bgyis te/_mi mnyes par ma bgyis nas/_bcom ldan 'das kyi bstan pa la rab tu byung ste/_nyon mongs pa thams cad spangs nas dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi 
[\[34b.5\]]dbang las gyur to/_/btsun pa 'di gnyis kyis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs 
[\[34b.6\]]rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sI na/_khyim bdag phyug cing 
[\[34b.7\]]nor mang la longs spyod che ba zhig gnas pa des/_thabs zlar bab pa las chung ma blangs nas de de dang lhan cig tu rtse zhing dga' la dga' mgur spyod do/_/de nas phyi zhig na de gnyis kyis yang dag par rdzogs pa'i sangs rgyas 'od srung gi bstan pa la dad pa rnyed nas/_de gnyis 
[\[35a\]]
[\[35a.1\]]gcig la gcig smras pa/_bzang mo bdag cag gnyis la bu yang med bu mo yang med pas 'das te shi ba'i 'og tu ci bdog pa 'di dag rgyal po dbang bar 'gyur gyis/_bdag cag gnyis gson gyi bar du ji 'di dag 'jig rten pha rol tu bskya'o zhes zer 
[\[35a.2\]]nas/_de bza' bran gnyis kyis rnam pa thams cad yongs su rdzogs pa'i gtsug lag khang brtsigs nas/_yang dag par rdzogs pa'i sangs rgyas 'od srung la sogs pa dge slong gi dge 'dun rnams la phul te yo byad thams cad sbyar nas dge slong rnams 
[\[35a.3\]]la bsnyen bkur byas so/_/de nas phyi zhig na de gnyis kyi blo skyes pa/_bdag cag gnyis khyim na gnas pa btang la yang dag par rdzogs pa'i sangs rgyas 'od srung gi gsung rab la rab tu 'byung ngo zhes zer nas khyim gyi 'khor btang ste/_sbyin pa dag byin zhing bsod 
[\[35a.4\]]nams dag byas nas yang dag par rdzogs pa'i sangs rgyas 'od srung gi bstan pa la rab tu byung ste/_bsnyen par rdzogs nas de gnyis tshe gcig tu tshangs par spyod pa spyad kyang yon tan gyi tshogs ci yang ma thob pas/_de gnyis kyis 'chi kar smon lam btab pa/_kye ma bdag cag 
[\[35a.5\]]gnyis kyis yang dag par rdzogs pa'i sangs rgyas 'od srung gi bstan pa la sbyin pa dag byin zhing bsod nams dag byas te tshe gcig tu tshangs par spyod pa spyad kyang yon tan gyi tshogs ci yang ma thob kyis/_dge ba'i rtsa ba 'dis bdag cag gnyis ci nas gang dang gang du skye ba de dang der phyug cing 
[\[35a.6\]]nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes par shog cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gnyis kyis 
[\[35a.7\]]mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe bza' bran du gyur 
[\[35b\]]
[\[35b.1\]]pa gang yin pa de gnyis ni bde byed ma 'di nyid dang rgyal po'i bu 'di nyid yin te/_de gnyis kyis der sbyin pa dag byin zhing bsod nams dag byas nas tshe gcig tu tshangs par spyod pa spyad de/_'chi kar smon lam btab pa'i las de'i rnam par smin pas gang dang gang du skye ba de dang der phyug cing 
[\[35b.2\]]nor mang la longs spyod che ba'i rigs su skyes la gzugs bzang zhing blta na sdug la mdzes par gyur te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur 
[\[35b.3\]]nas/_'di gnyis kyis nga mnyes par byas te mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas so//_//nor bu'i 'od ces bya ba ni/_gleng gzhi mnyan du yod pa na bzhugs 
[\[35b.4\]]te/_de'i tshe lha'i bu nor bu'i 'od ces bya ba rna cha gdub kor dag cing 'gul ba thogs pa/_lus do shal dang se mo dos mdzes par byas pa/_lha'i nor bu rin po che'i gzhal med khang 'od shin tu che ba dang ldan pa/_'od 'phags pa des lha'i me tog ud pa la dang pad ma dang 
[\[35b.5\]]ku mu da dang pad ma dkar po rnams kyis thu ba bkang ste/_nam sros pa dang mnyan du yod pa'i nang du rgyal bu rgyal byed kyi tshal du song nas/_bcom ldan 'das ga la ba der song ste phyin nas/_bcom ldan 'das la lha'i me tog ud pa la dang /_pad ma dang ku mu da dang 
[\[35b.6\]]pad ma dkar po rnams dang lha'i me tog man dA ra ba dag gis gtor te/_bcom ldan 'das kyi zhabs la mgo bos phyag 'tshal nas chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de'i bsam pa dang bag la nyal dang khams 
[\[35b.7\]]dang rang bzhin thugs su chud nas/_de dang 'thun pa'i chos bstan te/_de thos nas lha'i bu des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas 
[\[36a\]]
[\[36a.1\]]bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas de nyid du mi snang bar gyur to/_/de'i tshe dge slong srod dang tho rangs mi nyal bar brtson pa lhur len pa la gnas pa de dag gis rgyal bu rgyal byed kyi 
[\[36a.2\]]tshal thams cad snang ba chen pos khyab par gyur pa mthong ngo /_/mthong nas kyang de dag gis bsams pa/_ci mdang sum mi mjed kyi bdag po tshangs pa'am lha'i dbang po brgya byin nam/_rgyal po chen po bzhi bcom ldan 'das la blta ba'i phyir 'ongs sam snyam nas/_bcom 
[\[36a.3\]]ldan 'das la don de zhus pa/_btsun pa ci lags mdang sum mi mjed kyi bdag po tshangs pa'am lha'i dbang po brgya byin nam rgyal po chen po bzhi bcom ldan 'das la blta ba'i slad du mchis lags sam/_bcom ldan 'das kyis bka' stsal pa/_dge slong dag mdang sum mi 
[\[36a.4\]]mjed kyi bdag po tshangs pa'am lha'i dbang po brgya byin nam/_'jig rten skyong ba bzhi nga la blta ba'i phyir 'ongs pa ma yin gyi/_lha'i bu nor bu'i 'od lha'i gzhal med khang 'od shin tu che ba dang ldan pa/_'od 'phags pa de mdang sum nga la blta ba dang /_bsnyen bkur bya ba'i phyir 
[\[36a.5\]]'ongs nas/_de 'ongs pa la ngas chos bstan te/_des nga las chos thos nas rgyun du zhugs pa'i 'bras bu mngon sum du byas te/_des bden pa mthong nas rang gi gnas su song ngo /_/btsun pa lha'i bu des las ci bgyis na/_las de'i rnam par smin pas lhar skyes te/_
[\[36a.6\]]nor bu rin po che'i gnas su grub par gyur la/_bcom ldan 'das mnyes par bgyis te/_mi mnyes par ma bgyis lags/_bcom ldan 'das kyis bka' stsal pa/_dge slong dag nor bu'i 'od 'di nyid kyis sngon las byas shing bsags te/_dge slong dag las 
[\[36a.7\]]byas shing bsags pa rnams ni/_phyi rol gyi sa'i khams la rnam par smin par mi 'gyur la/_chu'i khams dang /_me'i khams dang /_rlung gi khams la rnam par smin par mi 'gyur te/_las dge ba dang mi dge ba byas shing bsags pa rnams ni/_
[\[36b\]]
[\[36b.1\]]zin pa'i phung po dang khams dang skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_'bras bu nyid du smin par 'gyur/_/dge slong dag sngon byung ba 'das 
[\[36b.2\]]pa'i dus na/_bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang mi rnams kyi ston pa/_sangs rgyas 
[\[36b.3\]]bcom ldan 'das 'od srung zhes bya ba 'jig rten du byung ste/_de'i tshe bA rA Na sI na/_khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des yang dag par rdzogs 
[\[36b.4\]]pa'i sangs rgyas 'od srung gi dbu skra dang sen mo blangs nas/_dbu skra dang sen mo'i mchod rten dang rnam pa thams cad yongs su rdzogs pa'i gtsug lag khang brtsigs te/_des gtsug lag khang der yo byad thams cad phul lo/_/mchod rten de'i char khab la yang nor bu rin po che btags te/_
[\[36b.5\]]de'i mthus mchod rten dang bcas pa'i gtsug lag khang de mtshan mo yang nyin mo bzhin du snang bar gyur to/_/de nas des gtsug lag khang de/_sangs rgyas bcom ldan 'das 'od srung la sogs pa dge slong gi dge 'dun rnams la phul lo/_/dge slong rnams la yang yo byad thams cad kyis bsnyen 
[\[36b.6\]]bkur byas so/_/tshe gcig tu skyabs su 'gro ba dang bslab pa'i gzhi rnams kyang bsrungs nas/_lha'i nang du skyes so/_/der skyes nas de'i nor bu rin po che'i gzhal med khang grub par gyur to/_/dge slong dag ji snyam du sems/_de'i tshe khyim bdag gang gis yang dag 
[\[36b.7\]]par rdzogs pa'i sangs rgyas 'od srung gi gsung rab la mchod rten dang bcas pa'i gtsug lag khang brtsigs nas nor bu rin po che btags pa de ni/_lha'i bu'i nor bu'i 'od 'di yin te/_des der rnam pa thams cad yongs su rdzogs pa'i mchod rten dang bcas pa'i gtsug lag khang brtsigs 
[\[37a\]]
[\[37a.1\]]te/_bcom ldan 'das 'od srung la sogs pa dge slong gi dge 'dun rnams la phul ba dang mchod rten de la nor bu rin po che btags pa'i las de'i rnam par smin pas lha'i nang du skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang 
[\[37a.2\]]shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te mi mnyes par ma byas so//_//sna ma'i me tog ces bya ba ni/_gleng gzhi mnyan du yod pa na bzhugs te/_de'i tshe mnyan du yod pa na/_khyim bdag phyug 
[\[37a.3\]]cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_
[\[37a.4\]]khyim bdag de bu med de bu 'dod pa'i phyir lha rnams la yang gsol ba 'debs te/_lha gu lang dang /_chu lha dang ku be ra dang brgya byin dang tshangs pa la sogs pa dang kun dga' ra ba'i lha dang /_nags tshal gyi lha dang lam gyi bzhi mdo'i lha dang sum mdo'i lha dang gtor ma len pa'i lha dang 
[\[37a.5\]]lhan cig skyes pa dang chos 'thun pa dang rtag tu phyi bzhin 'brang ba'i lha rnams la yang gsol ba 'debs la/_'jig rten na yang gsol ba btab pa'i rgyus bu dang bu mo skye bar 'gyur ro/_/zhes grags mod kyi de yang de lta ni ma yin [(]ta [,]te [)]/_gal te gsol ba btab pa'i rgyus 
[\[37a.6\]]bu dang bu mo skye bar 'gyur du zin na 'khor los sgyur ba'i rgyal po bzhin du/_re re la yang bu stong stong yod par 'gyur ba'i rigs te/_de ni gnas gsum tshogs pa las/_bu dang bu mo skye bar 'gyur te/_gsum gang zhe na/_pha ma gnyis 'dod chags langs te phrad pa 
[\[37a.7\]]dang ma dus la bab cing zla mtshan dang ldan pa dang dri za 'ongs pa ste/_dri za'i sems kyang rjes su chags pa dang ldan pa'am/_khong khro ba dang ldan pa rnam pa gnyis las gang yang rung ba skyes pa'o/_/de nas de yang gsol ba 'debs pa lhur byed la/_sems can chen 
[\[37b\]]
[\[37b.1\]]po che bar grags pa/_srid pa tha ma btsal bar bya ba rnyed pa thar pa'i skal ba can du gyur pa/_tshogs bsags pa mya ngan las 'das pa la nang du bltas pa/_'khor ba las phyi rol tu bltas pa srid par 'gro ba'i skye gnas rnams mi 'dod pa lus kyi tha ma 'dzin pa zhig kyang 
[\[37b.2\]]de'i chung ma'i mngal du skyes so/_/bud med mkhas pa'i rang bzhin can kha cig la ni thun mong ma yin pa'i chos lnga yod de/_lnga gang zhe na/_skyes pa chags par yang shes la ma chags par yang shes pa dang /_dus kyang shes la zla mtshan yang shes pa dang /_bu chags 
[\[37b.3\]]pa shes pa dang gang las chags pa shes pa dang khye'u yang shes la bu mo yang shes pa ste/_gal te khye'u yin na ni lto g.yas logs su rten cing gnas so/_/gal te bu mo yin na ni lto g.yon logs su rten cing gnas so/_/de nas gang gi tshe de la bu chags par 'gyur ba 
[\[37b.4\]]de'i tshe/_de dga' ches nas khyim thab la sbran pa/_jo bo bdag la sras chags te bdag gi rum g.yas logs su rten cing gnas pa las khye'ur 'gyur bar nges kyis dgyes pa bskyed du gsol zhes byas nas/_de yang dga' ches te/_ro stod ni bteg lag pa 
[\[37b.5\]]g.yas pa ni brkyang nas/_bdag gis yun ring po nas/_smon smon pa'i bu'i ngo mthong bar 'ong ngo /_/bdag gi bu rung bar gyur cig mi rung bar ma gyur cig bdag gi bya ba dag byed par shog cig_/gsos na gsos pa'i lan phyir gso bar shog cig_/nor skal la 
[\[37b.6\]]spyod par shog cig_/bdag gi rigs rgyud yun ring du gnas par shog cig_/bdag cag 'das te shi ba'i 'og tu yang bdag cag gi phyir mang yang rung nyung yang rung ste/_sbyin pa dag byin la bsod nams dag byas nas de gnyis gang dang gang du skyes shing 'gro ba der 'di 
[\[37b.7\]]song shig ces yon sngo bar shog cig ces dga' ba'i tshig brjod do/_/des bu chags par rig nas bu'i rim gro bya ba'i phyir khang [{]bzangs kyi [,]bzang gi [}]steng du nyam rangs su bzhag ste/_grang ba'i tshe grang ba'i yo byad rnams dang tsha ba'i tshe tsha ba'i yo byad rnams dang sman pas bstan pa'i zas rnams 
[\[38a\]]
[\[38a.1\]]dang ha cang kha ba ma yin pa rnams dang ha cang skyur ba ma yin pa rnams dang ha cang lan tshwa che ba ma yin pa rnams dang ha cang mngar ba ma yin pa rnams dang ha cang ro tsha ba ma yin pa rnams dang ha cang bska ba ma yin pa rnams te/_kha ba dang skyur ba dang lan tshwa dang mngar ba dang tsha ba dang 
[\[38a.2\]]bska ba med pa'i zas rnams kyis bsten cing /_do shal dang se mo dos lus rnam par bklubs te/_lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang khri'u'i steng nas/_khri'u'i steng du rgyu zhing 'og gi sa gzhi la mi 'bab pa dang /_des yid du mi 
[\[38a.3\]]'ong ba'i sgra skad ci yang mi thos par byas so/_/sangs rgyas bcom ldan 'das bgrod pa gcig pa'i lam ston pa rnam pa gnyis kyi shes bya dang /_ye shes la mnga' brnyes pa ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa 'gro ba lngar 
[\[38a.4\]]'gro ba las rnam par grol ba skye mched drug la mkhas pa/_byang chub kyi yan lag bdun la spyod yul ba rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa yang dag pa'i seng 
[\[38a.5\]]ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu/_sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug_/su ni nyam nga bar gyur/_su ni gnod pa dang ldan/_su ni 
[\[38a.6\]]phongs pa dang nyam nga ba dang gnod pa dang ldan/_su ni ngan song du gzhol su ni ngan song du bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar 
[\[38a.7\]]bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge 
[\[38b\]]
[\[38b.1\]]ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur 
[\[38b.2\]]yang srid/_/gdul bar bya ba'i sras rnams la/_/sangs rgyas dus las yol ba med/_/sangs rgyas bcom ldan 'das rnams ji ltar nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs pa de bzhin du nyan thos 
[\[38b.3\]]chen po rnams kyang nyin dus gsum mtshan dus gsum ste/_nyin mtshan dus drug tu nyan thos kyi mig gis 'jig rten la lta bar byed de/_tshe dang ldan pa ma 'gags pas nyan thos kyi mig gis 'jig rten la bltas na/_srid pa tha ma pa'i sems can zhig gis khyim 
[\[38b.4\]]bdag de'i chung ma chen ma'i ltor nying mtshams sbyar bar mthong ngo /_/mthong nas kyang bsams pa/_sems can de sus 'dul bar 'gyur/_ci sangs rgyas kyis 'dul bar 'gyur ram 'on te nyan thos kyis 'dul bar 'gyur zhig gu snyam pa dang /_de bdag nyid kyis 
[\[38b.5\]]'dul bar 'gyur bar mthong la/_de yang sngan cad khyim de'i bsen yin te/_des khyim bdag de brtan por bya ba'i phyir zla med pa dang g.yog med par gcig pu khyim bdag de'i khyim du song ba dang khyim bdag des tshe dang ldan pa ma 'gags pa zla med pa dang g.yog med par 
[\[38b.6\]]gcig pu 'ong ba mthong ngo /_/mthong nas kyang 'phags pa khyod zla ma mchis pa dang /_zhabs 'bring ma mchis par gcig pu gshegs na 'phags pa'i zhabs 'bring bgyid pa 'ga' yang ma mchis sam zhes dris so/_/tshe dang ldan pa ma 'gags pas smras pa khyed cag lta bu 'ba' 
[\[38b.7\]]zhig las rnyed pa ma gtogs par bdag cag gis gud na/_g.yog ga la rnyed de khyed las rnyed pa 'ba' zhig bdag cag gi g.yog byed par zad do/_/khyim bdag gis smras pa/_'phags pa bdag gi mchis brang la bu chags pa mchis kyis/_de las gal te khye'u zhig 
[\[39a\]]
[\[39a.1\]]btsas par gyur na/_de bdag gis 'phags pa'i zhabs 'bring du dbul lo/_/tshe dang ldan pa ma 'gags pas smras pa/_khong dge ba dag ni dam bcas pa la brtan pa yin no zhes de skad smras nas/_tshe dang ldan pa ma 'gags pa song ngo /_/khyim bdag de'i chung 
[\[39a.2\]]ma yang zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_de'i lus thams cad nas sna ma'i me tog gi dri'i ngad ldang ste/_des khyim de thams cad sna ma'i me tog gi dris 'gengs par byed do/_/khye'u de ma'i mngal du zhugs pa dang 
[\[39a.3\]]btsas pa'i tshe yang khyim de kun du sna ma'i me tog gi char 'bab bo/_/de nas de'i btsas ston rgyas par byas nas/_khye'u 'di'i ming ci skad gdags zhes ming 'dogs par byed de/_khye'u 'di ma'i mngal du zhugs pa dang btsas pa'i tshe khyim du sna ma'i me tog gi char 'bab pas na/_
[\[39a.4\]]de'i phyir khye'u 'di'i ming sna ma'i me tog ces gdags so/_/de nas khye'u sna ma'i me tog 'o ma dang zho dang mar dang zhun mar dang mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/de gang gi tshe cher skyes pa de'i tshe yi ge dang khong rtsis dang shod dgod 
[\[39a.5\]]dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs pa dang bya ba gsal ba 
[\[39a.6\]]dang yid gzhungs pa dang brtag pa rnam pa brgyad la byang bar gyur to/_/de nas phyi zhig na tshe dang ldan pa ma 'gags pas/_khye'u de rab tu dbyung ba'i dus la bab par mthong nas/_khyim bdag de'i khyim du song ste/_khyim bdag la smras pa/_khyim bdag khye'u 'di ni ma btsas 
[\[39a.7\]]pa'i snga rol nas/_khyod kyis bdag gi g.yog tu byin te/_khong dge ba rnams ni dam bcas pa la brtan pa yin na/_de kho na ltar dam ma bcas sam/_khyim bdag gis smras pa/_'phags pa de kho na ltar dam bcas lags so zhes smras nas/_khye'u de lag pa gnyis kyis 
[\[39b\]]
[\[39b.1\]]bzung ste/_tshe dang ldan pa ma 'gags pa la phul nas smras pa/_bu khyod ma btsas pa'i snga rol nas/_'phags pa ma 'gags pa la ngas phul gyis song la/_'phags pa'i zhabs 'bring gyis shig_/khye'us smras pa/_de ni bdag la phan gdags pa lags so zhes byas nas/_khye'u 
[\[39b.2\]]de tshe dang ldan pa ma 'gags pa'i phyi bzhin du chas so/_/tshe dang ldan pa ma 'gags pas kyang /_khyim bdag de chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar byas nas/_stan las langs te 
[\[39b.3\]]song ngo /_/de nas khye'u de tshe dang ldan pa ma 'gags pas gtsug lag khang du khrid nas rab tu phyung ste/_bsnyen par rdzogs par byas nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du 
[\[39b.4\]]byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa 
[\[39b.5\]]dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa dbang po dang /_nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de yang rdzu 'phrul che zhing mthu che la/_
[\[39b.6\]]bsam gtan dang rnam par thar pa dang ting nge 'dzin dang snyoms par 'jug pa'i bar du thob pa yin no/_/de snyoms par 'jug pa dang ldang ba la myur te/_khab lan re 'dzugs pa'i yun tsam la/_ting nge 'dzin gzhan dang gzhan dag la snyoms par 'jug cing ldang ngo /_/de nas phyi zhig 
[\[39b.7\]]na/_tshe dang ldan pa sna ma'i me tog gis bsams pa/_bcom ldan 'das kyis bdag gi sdug bsngal dang yid mi bde ba rnam pa du ma ni bsal/_bde ba dang yid bde ba rnam pa du ma ni bsgrubs/_sdig pa mi dge ba'i chos rnam pa du ma ni bsal/_dge ba'i chos rnam pa du ma ni 
[\[40a\]]
[\[40a.1\]]bsgrubs na/_bdag gis bcom ldan 'das kyis bka' drin ji ltar bsab par bya snyam mo/_/de nas des bsams pa/_sangs rgyas rnams 'jig rten du 'byung ba gang yang rung ba de dag thams cad ni sems can la phan pa'i phyir 'byung bar zad kyis/_ma la bdag gis 
[\[40a.2\]]kyang sems can la phan par bya'o snyam mo/_/de nas des bdag gis gdul bar 'gyur ba 'ga' lta yod dam snyam du bsams pa dang /_des thog ma kho nar pha ma gnyis mthong ngo /_/mthong nas kyang des bsams pa thabs ci zhig gis de gnyis 'dul bar 'gyur snyam pa dang /_des 
[\[40a.3\]]rdzu 'phrul gyis 'dul bar rig nas/_rgyal bu rgyal byed kyi tshal nas mi snang bar gyur te/_rang gi khyim du pha ma gnyis kyi mdun logs nas sa brtol te byung nas steng gi nam mkha' la 'dug ste/_'bar ba dang lam mer 'dug pa dang /_char 'bebs pa dang glog 'gyu ba'i cho 'phrul 
[\[40a.4\]]rnams bstan nas babs te/_stan bshams pa la 'dug go/_/de 'dug nas pha ma gnyis la de dang 'thun pa'i chos bstan te/_de nas khyim bdag de 'khor dang bcas pas stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom ste/_rgyun 
[\[40a.5\]]du zhugs pa'i 'bras bu mngon sum du byas nas skyabs su 'gro ba dang /_bslab pa'i gzhi rnams la gnas par byas te/_bden pa mthong nas sbyin pa dag sbyin zhing bsod nams dag byed par gyur to/_/de nas dge slong rnams kyis/_bcom ldan 'das la zhus pa/_btsun pa sna ma'i 
[\[40a.6\]]me tog gis las ci zhig bgyis na/_las de'i rnam par smin pas phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes par gyur la/_btsas ma thag tu yang lus thams cad nas sna ma'i me tog gi ngad ldang zhing mngal du zhugs pa 
[\[40a.7\]]dang btsas pa'i tshe yang khyim du sna ma'i me tog gi char bab la/_'dis bcom ldan 'das kyang mnyes par bgyis te/_mi mnyes par ma bgyis nas/_bcom ldan 'das kyi bstan pa la rab tu byung ste/_nyon mongs pa thams cad spangs nas/_dgra bcom pa nyid mngon sum 
[\[40b\]]
[\[40b.1\]]du bgyis pa lags/_pha ma gnyis kyis kyang las ci bgyis na/_des de kho na la brten nas bcom ldan 'das mnyes par bgyis te mi mnyes par ma bgyis lags/_bcom ldan 'das kyis bka' stsal pa/_smon lam gyi dbang las gyur to/_/btsun pa 'dis smon lam 
[\[40b.2\]]gang du btab lags/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu 'dul ba kha lo sgyur ba/_
[\[40b.3\]]bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag phyug cing nor mang la longs spyod che ba yongs su 'dzin pa/_yangs shing rgya che ba rnam thos kyi bu'i nor dang ldan pa/_rnam thos kyi 
[\[40b.4\]]bu'i nor dang 'gran pa zhig gnas pa des thabs zlar bab pa las/_chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_des zla ba dgu'am bcu lon pa dang /_khye'u gzugs bzang zhing 
[\[40b.5\]]blta na sdug la mdzes pa zhig btsas so/_/de nas de cher skyes pa dang /_des yang dag par rdzogs pa'i sangs rgyas 'od srung gi bstan pa la dad pa rnyed nas/_des pha ma la gsol te/_rab tu byung ngo /_/rab tu byung nas sde snod gsum bslabs te/_rig pa dang grol ba'i spobs pa 
[\[40b.6\]]dang ldan pa'i chos smra bar gyur nas des pha ma gnyis dad pa phun sum tshogs pa la bkod de/_skyabs su 'gro ba dang /_bslab pa'i gzhi rnams la gnas par byas so/_/sbyin pa dang sbyin pa'i bgo bsha' la yang btsud do/_/phyi zhig na des bsams pa/_bdag gis 
[\[40b.7\]]thos pa'i sgo nas bya ba gang yin pa de ni bdag gis byas zin gyis/_ma la da ni bdag gis dge 'dun gyi zhal ta bya'o snyam du bsams nas/_pha ma gnyis dang bram ze dang khyim bdag dad pa can gzhan dag la bskul te/_dge 'dun la 'bras chan dang thug pa btung ba dang skyo ma rnams 
[\[41a\]]
[\[41a.1\]]dang gos dang zas dang mal cha dang stan dang nad gsos dang sman zong rnams phul lo/_/khab kyang phul lo/_/de bzhin du dbu skra dang sen mo'i mchod rten rnams la yang til mar gyis byug pa dang spos kyis byug pa dang /_mar me'i phreng ba dang sna ma'i me tog gi phreng ba dang gdugs 
[\[41a.2\]]kyang phul sna ma'i me tog gi sil mas kyang gtor nas/_smon lam btab pa/_kye ma dge ba'i rtsa ba 'dis na/_gang dang gang du skye ba de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes par shog cig_/bdag 
[\[41a.3\]]gi lus thams cad nas kyang sna ma'i me tog gi dri'i ngad ldang bar shog cig_/mngal du zhugs pa dang btsas pa'i tshe yang bdag gi khyim du sna ma'i me tog gi char 'bab par shog cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i 
[\[41a.4\]]sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig_/shes rab kyang rno bar gyur 
[\[41a.5\]]cig_/bsam gtan dang /_rnam par thar pa dang /_ting nge 'dzin dang /_snyoms par 'jug pa rnams kyang thob ste/_snyoms par 'jug pa dang ldang ba la myur bar gyur cig_/khab lan re 'dzugs pa'i yun tsam la yang /_ting nge 'dzin gzhan dang /_gzhan dag la 
[\[41a.6\]]snyoms par 'jug cing ldang bar gyur cig ces byas so/_/de nas pha ma gnyis kyis de mthong nas dris pa/_bu khyod kyis smon lam ci zhig btab/_des de gnyis la bdag gis smon lam 'di ltar btab po zhes thams cad bsnyad do/_/pha ma gnyis kyis smras pa/_khyod kho na 
[\[41a.7\]]bdag cag gnyis kyi bur gyur cig_/bdag cag gnyis kyang khyod kyi pha mar gyur cig_/khyod kho na la brten te bdag cag gnyis kyis sangs rgyas bcom ldan 'das mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i 
[\[41b\]]
[\[41b.1\]]tshe dge slong du gyur pa gang yin pa de ni sna ma'i me tog 'di nyid yin te/_de der yang dag par rdzogs pa'i sangs rgyas 'od srung gi bstan pa la rab tu byung nas/_chos bzhin du zhal ta byas te/_sangs rgyas dang /_chos dang dge 'dun la bkur sti byas nas/_smon lam btab pa'i las 
[\[41b.2\]]de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes par gyur la btsas ma thag tu yang de'i lus thams cad nas/_sna ma'i me tog gi dri'i ngad ldang bar gyur pa dang /_mngal du 
[\[41b.3\]]zhugs pa dang /_btsas pa'i tshe yang de'i khyim du sna ma'i me tog gi char phab ste/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang mdzad pa mnyam pa dang thabs mnyam pa rnyed par gyur nas/_'dis nga mnyes 
[\[41b.4\]]par byas te mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas la shes rab rno bar gyur te/_bsam gtan dang /_rnam par thar pa dang /_ting nge 'dzin dang /_snyoms par 'jug 
[\[41b.5\]]pa rnams thob nas/_snyoms par 'jug pa dang ldang ba la myur bar gyur te/_khab lan re 'dzugs pa'i yun tsam la yang ting nge 'dzin gzhan dang /_gzhan dag la snyoms par 'jug cing ldang bar byed do/_/de'i tshe pha mar gyur pa de gnyis ni/_pha ma 'di gnyis yin te/_de 
[\[41b.6\]]gnyis kyis der smon lam btab ste/_khyod kho na la brten nas/_bdag cag gnyis kyis shAkya'i rgyal po mnyes par byed par gyur cig_/mi mnyes par byed par ma gyur cig_/ces byas pas da ltar 'di kho na la brten te/_'di gnyis kyis nga mnyes par byas te mi mnyes 
[\[41b.7\]]par ma byas so//_//nga la byin zhes bya ba ni/_gleng gzhi mnyan du yod pa na bzhugs te/_de nas bcom ldan 'das snga dro sham thabs dang chos gos gsol te lhung bzed bsnams nas/_mnyan du yod par bsod snyoms la gshegs pa las/_der bcom 
[\[42a\]]
[\[42a.1\]]ldan 'das la/_khyim bdag cig gis ro brgya dang ldan pa'i la du 'grangs tshad cig phul ba dang /_de'i tshe bram ze'i khye'u zhig_/bcom ldan 'das kyi drung nas thag mi ring ba zhig na 'greng ste/_bcom ldan 'das la khyim bdag des ro brgya dang ldan pa'i 
[\[42a.2\]]la du 'grangs tshad cig phul ba bram ze'i khye'u des mthong ngo /_/mthong nas kyang bram ze'i khye'u de/_la du de la chags pa skyes nas/_de bcom ldan 'das kyi thad du song nas smras pa/_kye gau ta ma/_la du 'o ni nga la byin cig ces byas so/_/de nas bcom ldan 'das 
[\[42a.3\]]kyis/_bram ze'i khye'u de la bka' stsal pa/_khye'u gal te khyod kyis 'di skad du/_la du 'di bdag la mi dgos so zhes byas na ni de'i 'og tu ngas sbyin no/_/de nas des kye gau ta ma la du 'di bdag la mi dgos sa zhes smras so/_/de skad ces smras nas/_bcom ldan 'das kyis bram 
[\[42a.4\]]ze'i khye'u de la la du de byin no/_/de'i tshe khyim bdag mgon med zas sbyin bcom ldan 'das kyi drung nas thag mi ring ba zhig na 'dug pa/_des bsams pa/_bcom ldan 'das ni bsod snyoms gzhan bzhes mi srid de/_de ni gnas med cing skabs ma yin no snyam du rig nas bram 
[\[42a.5\]]ze'i khye'u de gud du bkar te/_bram ze'i khye'u la smras pa/_bram ze'i khye'u la du 'o ni bcom ldan 'das la phyir phul cig dang /_bdag gis khyod la kAr ShA pa Na lnga brgya sbyin no/_/bram ze'i khye'us smras pa/_khyim bdag khyod ci ltar dga' ba de bzhin du bya'o zhes byas nas 
[\[42a.6\]]bram ze'i khye'u des la du de bcom ldan 'das kyi lhung bzed kyi nang du bcug go/_/de nas bcom ldan 'das kyis bsod snyoms de bzhes nas gtsug lag khang du gshegs so/_/khyim bdag mgon med zas sbyin gyis kyang bram ze'i khye'u de khyim du khrid de/_zan byin nas kAr+ShA pa Na lnga brgya 
[\[42a.7\]]byin te btang ngo /_/de nas dge slong dag gis bcom ldan 'das la zhus pa/_btsun pa kye ma bram ze'i khye'u 'dis bcom ldan 'das las la du blangs pa de'i tshe/_bcom ldan 'das kyis de la ma stsal la/_gang gi tshe des kye gau ta ma la du 'di bdag la mi dgos so zhes smras pa de'i 
[\[42b\]]
[\[42b.1\]]tshe/_bcom ldan 'das kyis de la la du stsal pa la gzigs/_bcom ldan 'das kyis bka' stsal pa/_dge slong dag bram ze'i khye'u des ni tshe rabs stong phrag du mar blang ba'i 'du shes 'ba' zhig kun du bsten cing bsgoms te/_mang du byas nas 'di rtag tu gzhan 'ba' 
[\[42b.2\]]zhig la re bar gyur pas na/_ngas 'di da ltar la dus brid nas blang ba'i 'du shes las bzlog ste/_'di nyid 'di'i rab tu 'byung ba dang /_phung po yongs su spong ba'i rgyur 'gyur ro/_/btsun pa bram ze'i khye'u 'di'i phung po gang du yongs su spong bar 'gyur lags/_dge slong 
[\[42b.3\]]dag ma 'ongs pa'i dus na nyan thos dang /_rang sangs rgyas kyi sa las 'das pa'i yang dag par rdzogs pa'i sangs rgyas ri bo zhes bya ba zhig 'byung bar 'gyur te/_de'i gsung rab la 'dis mir skye ba thob nas/_rgyu 'di kho nas rab tu byung ste/_nyon mongs pa thams cad 
[\[42b.4\]]spangs nas/_dgra bcom pa nyid mngon sum du byed par 'gyur ro//_//las brgya tham pa/_bam po bzhi pa/_'dus mo zhes bya ba ni/_gleng gzhi rgyal po'i khab na bzhugs te/_de'i tshe yul tak+Sha shI la na/_rgyal po pad ma'i snying po can zhes bya ba 
[\[42b.5\]]rgyal po byed de/_de'i ring la 'byor pa dang /_rgyas pa dang /_bde ba dang /_lo legs pa dang /_skye bo dang /_mi mang pos gang ba dang /_rtsod pa dang /_'thab pa zhi ba dang /_'khrug pa dang /_nang 'khrug dang /_chom rkun dang /_mu ge dang /_nad rnams med pa dang /_'bras 
[\[42b.6\]]sA lu dang /_bu ram shing dang /_ba lang dang /_ma he dang ldan par 'dug ste/_bu gcig pa sdug pa la bya ba bzhin du chos bzhin du rgyal srid byed do/_/de nas de btsun mo dang lhan cig tu rtse zhing dga' la dga' mgur spyod pa las/_btsun mo la bu chags nas/_de'i yid la 
[\[42b.7\]]gzhung smra ba rnams dang lhan cig tu rtsod kyang ci ma rung snyam du yid la 'dod pa/_de lta bu zhig skyes so/_/de nas rgyal pos de thos ma thag tu ltas mkhan rnams la bstan te/_ltas mkhan rnams na re lha 'di ni lto na mchis pa'i sems can de'i mthu lags te/_des ni bstan 
[\[43a\]]
[\[43a.1\]]bcos thams cad rtogs par 'gyur la gzhung smra ba thams cad tshar gcod par 'gyur te/_de'i slad du 'di'i yid la 'dod pa/_de lta bu skyes pa lags so zhes zer ro/_/rgyal pos smras pa/_shes ldan dag gal te/_btsun mo'i yid la 'dod pa skyes pa 
[\[43a.2\]]de ma bsal na/_de cir 'gyur ltas mkhan rnams kyis smras pa/_sras de yan lag ma tshang bar skye bar 'gyur lags so/_/de nas rgyal pos bsams pa/_bdag gi bu yin la yan lag ma tshang bar 'gyur na mi rung ngo snyam nas btsun mo yol ba'i nang du bzhag ste/_
[\[43a.3\]]gzhung smra ba thams cad bsags nas gzu bo rnams kyang bskos te/_gzhung gis rtsod du bcug go/_/de nas des gzhung smra ba thams cad tshar bcad nas/_de'i yid la 'dod pa skyes pa de med par gyur to/_/de nas de zla ba dgu'am bcu lon pa dang /_bu mo gzugs bzang zhing 
[\[43a.4\]]blta na sdug la mdzes pa zhig btsas nas/_de'i btsas ston rgyas par byas te/_bu mo 'di'i ming ci skad gdags zhes ming 'dogs par byed de/_bu mo 'di'i mas 'dus pa'i nang du gzhung smra ba thams cad tshar bcad pas na bu mo 'di'i ming 'dus mo zhes gdags so zhes zer ro/_/
[\[43a.5\]]de nas bu mo 'dus mo pang na 'tsho ba'i ma ma gnyis dang /_nu ma snun pa'i ma ma gnyis dang /_dri ma 'khru ba'i ma ma gnyis dang /_rtse ba'i ma ma gnyis te/_ma ma brgyad la gtad nas/_de sred med kyi bu'i lag na thogs pa'i rma bya'i mdongs dang bsrung ba'i srad bu dang /_'o ma dang /_zho dang /_
[\[43a.6\]]mar dang /_zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/de nas de gang gi tshe chen mor gyur pa de'i tshe/_de rgyal po'i pho brang de nyid du yol ba'i nang du bzhag nas yi ge bslabs so/_/de yi ge byang nas des yol ba'i nang 
[\[43a.7\]]'ba' zhig tu bstan bcos thams cad bslabs nas yul tak+Sha shI la der gzhung smra ba thams cad tshar bcad do/_/de nas phyi zhig na rgyal pos bu mo de la dris pa/_khyod ngas su la sbyin par bya/_bu mos smras pa/_sus gzhung brtsad pas bdag thub par nus pa de la stsal bar gsol/_
[\[43b\]]
[\[43b.1\]]de nas rgyal pos de thos nas 'dis 'di lta bu'i tshig smras pa las na/_bu mo 'di ni ngas gzhung smra ba gang gis 'di thub pa de 'ba' zhig la sbyin par bya'i byad gzugs bzang ba la yang mi sbyin/_rigs mtho ba la yang mi sbyin/_dbang phyug dang ldan pa la yang mi sbyin no zhes zer 
[\[43b.2\]]ro/_/de nas de'i sgra de kun tu grags nas/_de thos ma thag tu phyogs kun nas gzhung smra ba rnams lhags pa las bu mo des thams cad tshar bcad do/_/de nas de'i tshe lho phyogs na gzhung smra ba ri'u zhes bya ba bstan bcos thams cad la 'jigs pa med pa gtsug lag che ba/_
[\[43b.3\]]gtsug lag la 'byam pa gzugs bzang zhing blta na sdug la mdzes pa/_kha dog shin tu rgyas pa dang ldan pa zhig gnas pa des yul tak+Sha shI la'i rgyal po pad ma'i snying po'i sras mos gzhung smra ba thams cad tshar bcad la de'i yab kyis kyang de lta bur dam bcas so 
[\[43b.4\]]zhes thos so/_/de thos ma thag tu de ya mtshan du gyur te/_bdag der song la de ci shes pa blta'o snyam mo/_/de nas de 'khor lnga brgya dang chas te/_grong dang /_grong khyer dang /_grong rdal dang /_nags khrod kyi grong dang /_yul po che rnams su rgyu zhing gzhung smra ba rnams 
[\[43b.5\]]kyang tshar gcod par byed pa las mthar gyis yul tak+Sha shI lar phyin nas des rgyal po pad ma'i snying po can gyi thad du song nas smras pa/_bdag gis thos na lha'i sras mos gzhung smra ba thams cad tshar bcad ces gda' na/_bdag gis kyang mkhan po las bstan bcos 
[\[43b.6\]]bslabs pa dag mchis pas bdag kyang de dang bka' mchid bgyi bar 'tshal lo/_/rgyal pos smras pa/_khyod ji ltar dga' ba bzhin du bya'o zhes smras nas/_rgyal po des gzhung smra ba'i 'khor bsags te so so'i gzhung btsugs nas bu mo de yol ba'i nang du bzhag ste/_bu 
[\[43b.7\]]mo des gzhung smra ba'i ri'u zhes bya ba gzugs bzang zhing blta na sdug la/_mdzes pa kha dog rgyas pa mchog dang ldan pa mthong nas de mthong ma thag tu 'dod chags kyi mdas phog ste/_des bsams pa/_bdag gis khyim thab 'di 'dra ba ga las kyang mi rnyed kyis 'di kho na bdag gi khyim 
[\[44a\]]
[\[44a.1\]]thab tu bya dgos kyi gzhan ni mi 'dod do snyam du bsams nas/_des ci nas gzhung smra ba des bdag thub par 'gyur ba de ltar byas so/_/de nas rgyal pos bsams pa/_bdag gis dam bcas pa la gzhung smra ba gang gis 'di thub par 'gyur ba de la bdag gis 'di 
[\[44a.2\]]sbyin par bya'i/_bdag gis 'di byad gzugs bzang ba la yang mi sbyin/_rigs mtho ba la yang mi sbyin dbang phyug dang ldan pa la yang mi sbyin no zhes dam bcas pa las/_'dis 'di thub par gyur la 'di yang gzugs bzang zhing blta na sdug la mdzes te/_bdag gis 'di las 
[\[44a.3\]]lhag pa gud nas gzhung smra ba ches khyad par du 'phags pa mi rnyed kyis/_ma la bdag gis 'di kho na la sbyin par bya'o snyam du bsams nas/_khyim pa rnams kyi khyim pa'i chos gang yin pa de bzhin du byas te/_bu mo de de la byin nas dbang phyug chen por yang bskos so/_/de yang de dang lhan cig 
[\[44a.4\]]tu rtse zhing dga' la dga' mgur spyod do/_/de nas phyi zhig na/_bu mo de la bu chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas khye'u 'di'i ming ji skad gdags zhes ming 'dogs par byed 
[\[44a.5\]]de/_khye'u 'di rus kA t+yA ya na yin la 'dus mo'i bu yin pas na 'dus pa'i kA t+yA ya na zhes gdags so zhes zer ro/_/de nas khye'u 'dus pa'i kA t+yA ya na 'o ma dang /_zho dang mar dang /_zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag 
[\[44a.6\]]par gyur to/_/de nas de gang gi tshe cher skyes pa de'i tshe yi ge dang bram ze'i spyod lam dang spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig 
[\[44a.7\]]byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs bslabs nas las rnam pa drug la mkhas pa'i bram zer gyur te/_
[\[44b\]]
[\[44b.1\]]de mthar gyis rig pa'i gnas [{]bcwa [,]bco [}]brgyad la byang bar gyur to/_/des lo bcu drug lon nas bstan bcos thams cad rtogs te/_gzhung smra ba thams cad tshar bcad nas de'i blo 'di lta bu zhig skyes te/_'dzam bu'i gling na bdag dang mnyam pa yang med na lhag pa lta ci smos snyam du rlom 
[\[44b.2\]]pa des skye bo phal po che la khyad du gsod par byed do/_/de nas dge bsnyen zhig gis de la smras pa/_khye'u khyod bdag dang mnyam pa su yang med na/_lhag pa lta ci smos snyam du rlom pa 'dis rgyags par ma byed cig_/khye'u yul dbus na shAkya'i bu zhig skyes pa de bram ze ltas mkhan 
[\[44b.3\]]bye brag phyed pa rnams kyis lung bstan te gal te khyim na gnas na ni 'khor los sgyur ba'i rgyal por 'gyur ro/_/gal te skra dang kha spu bregs te chos gos tshon can bgos nas yang dag pa'i dad pa kho nas khyim nas khyim med par rab tu byung na ni/_'jig rten du de bzhin gshegs pa dgra 
[\[44b.4\]]bcom pa yang dag par rdzogs pa'i sangs rgyas sgra cher grags par 'gyur ro zhes lung bstan pa las de skra dang kha spu bregs te chos gos tshon can bgos nas yang dag pa'i dad pa kho nas khyim nas khyim med par rab tu byung ste/_bla na med pa yang dag par rdzogs pa'i byang chub mngon par 
[\[44b.5\]]rdzogs par sangs rgyas pa de la ni/_khyod kyi gzugs dang shes rab kyis kyang brgya'i char yang mi phod stong gi char yang mi phod/_'bum gyi char yang mi phod/_khrag khrig gi char yang mi phod de/_grangs su bgrang du yang med do zhes byas so/_/de nas khye'u des sangs rgyas zhes bya 
[\[44b.6\]]ba'i sgra sngon ma thos pa thos nas spu thams cad zing zhes byas te lta 'dod par gyur to/_/de nas des pha ma la gsol te/_yab yum bdag yul dbus su mchis te/_bcom ldan 'das de'i thad du tshangs par spyod pa spyad par 'tshal gyis gnang bar mdzad du gsol zhes byas so/_/
[\[44b.7\]]de nas pha ma gnyis kyi bsams pa/_'di ni bdag cag gis bzlog par mi nus so snyam du rig nas smras pa/_sdod cig dang bdag cag gnyis kyis khyim gyi 'khor btang nas de'i 'og tu lhan cig tu 'dong la bcom ldan 'das de'i thad du tshangs par spyod pa spyad par bya'o 
[\[45a\]]
[\[45a.1\]]zhes de skad smras nas/_de gnyis kyis khyim gyi 'khor btang ste sbyin pa dag byin zhing bsod nams dag byas nas yul dbus su dong ste/_de dag mthar gyis dong dong ba las rgyal po'i khab tu phyin nas de dag bcom ldan 'das ga la ba der dong ba dang /_khye'u de dang de'i 
[\[45a.2\]]pha ma gnyis kyis thag ring po zhig nas/_sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_
[\[45a.3\]]mchod sdong rin po che sna tshogs kyis spras pa lta bu/_bla gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis/_dang po 
[\[45a.4\]]sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar mthong nas kyang mchog tu dga' ba skyes so/_/dga' ba skyes nas bcom ldan 'das ga la ba der dong 
[\[45a.5\]]ste lhags nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir bcom ldan 'das kyi spyan sngar 'khod do/_/de nas bcom ldan 'das kyis/_de rnams kyi bsam pa dang bag la nyal dang khams dang rang bzhin thugs su chud nas de dang 'thun pa'i 
[\[45a.6\]]chos bstan te/_de rnams kyis stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas so/_/de rnams kyis bden pa mthong nas stan las langs te bla gos phrag pa gcig tu gzar nas 
[\[45a.7\]]bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu byung ba dang bsnyen par rdzogs shing dge slong gi dngos po 'thob tu rung na/_bdag cag kyang bcom 
[\[45b\]]
[\[45b.1\]]ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de gnyis dge slong tshur shog ces bya bas rab tu phyung ste bsnyen par rdzogs par mdzad do/_/de gnyis la lung yang phog ste/_de gnyis kyis kyang brtson pa dang /_bsgrub pa dang /_'bad 
[\[45b.2\]]pas nyon mongs pa thams cad spangs nas dgra bcom pa nyid mngon sum du byas te/_dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil 
[\[45b.3\]]bar gyur pa/_rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su 
[\[45b.4\]]gyur to/_/de nas 'dus mo yang bcom ldan 'das kyis skye dgu'i bdag mo chen mo gau ta mI la gtad nas/_de yang des rab tu phyung ste/_bsnyen par rdzogs par byas nas de la lung yang phog ste/_des kyang brtson pa dang bsgrub pa dang 'bad pas nyon mongs pa thams cad spangs nas 
[\[45b.5\]]dgra bcom pa nyid mngon sum du byas so/_/de nas dge slong dag gis bcom ldan 'das la zhus pa/_btsun pa 'dus pa'i kA t+yA ya nas las ci bgyis na/_las de'i rnam par smin pas phyug cing nor mang la longs spyod che ba'i rigs su skyes te/_gzugs bzang zhing blta na sdug 
[\[45b.6\]]la mdzes pa dang bstan bcos thams cad rtogs te gzhung smra ba thams cad tshar bcad la/_'dis bcom ldan 'das kyang mnyes par bgyis te mi mnyes par ma bgyis pa dang /_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa 
[\[45b.7\]]nyid mngon sum du bgyis pa dang /_de'i pha ma gnyis kyang gzhung smra ba'i mchog tu gyur te/_'di nyid la brten nas bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te/_dgra 
[\[46a\]]
[\[46a.1\]]bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/btsun pa 'di rnams kyis gang du smon lam btab lags/_bcom ldan 'das kyis bka' stsal pa/_dge slong dag sngon byung ba 'das 
[\[46a.2\]]pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa/_
[\[46a.3\]]sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na bram ze zhig gnas pa des thabs zlar bab pa las chung ma blangs pa las/_phyi zhig na de'i chung ma la bu chags nas de zla ba dgu'am bcu lon pa dang khye'u gzugs bzang zhing blta na sdug la 
[\[46a.4\]]mdzes pa zhig btsas nas/_'o ma dang zho dang /_mar dang zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/de nas de cher skyes nas des yang dag par rdzogs pa'i sangs rgyas 'od srung gi bstan pa la dad pa rnyed nas 
[\[46a.5\]]pha ma gnyis la gsol te/_yab yum bdag cag bcom ldan 'das kyi bstan pa la rab tu byung bar gnang bar mdzad du gsol zhes byas so/_/de nas pha ma gnyis kyis de la smras pa/_bu khyod bdag cag gnyis kyi bu gcig pa sdug cing yid du 'ong la phongs pa dang 'thun par byed pa 
[\[46a.6\]]yin pas na bdag cag gnyis kyis gnang bar byar mi rung ngo zhes byas so/_/'on kyang de pha ma gnyis kyis thabs sna tshogs kyis bzlog ma nus nas de pha ma gnyis kyis gnang ste/_yang dag par rdzogs pa'i sangs rgyas 'od srung gi gsung rab la rab tu byung nas bsnyen par rdzogs te/_
[\[46a.7\]]des sde snod gsum bslabs nas/_rig pa dang grol ba'i spobs pa dang ldan pa'i chos smra bar gyur te/_gos dang zas dang /_mal cha dang stan dang /_nad gsos dang sman zong rnams rnyed do/_/de nas des pha ma gnyis dad pa phun sum tshogs pa la bkod de/_skyabs su 'gro ba dang 
[\[46b\]]
[\[46b.1\]]bslab pa'i gzhi rnams la gnas par byas nas/_de gnyis sbyin pa dang sbyin pa'i bgo bsha' la btsud do/_/de nas phyi zhig na des bsams pa bdag gis thos pa'i sgo nas bya ba gang yin pa de ni bdag gis byas zin gyis ma la da ni bdag gis dge 'dun gyi zhal ta chos bzhin du bya'o 
[\[46b.2\]]snyam nas des pha ma gnyis dang sbyin bdag dang sbyin pa po gzhan dag la bskul nas/_bcom ldan 'das 'od srung la sogs pa dge slong gi dge 'dun la bshos gsol te/_dbu skra dang sen mo'i mchod rten rnams la bkur sti byas nas/_smon lam btab pa/_kye ma dge ba'i rtsa ba 
[\[46b.3\]]'dis na bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes par shog cig ces byas so/_/de gang las rab tu byung ba'i mkhan po des ni lo bcu drug lon pa na/_bstan bcos thams cad 
[\[46b.4\]]rtogs nas gzhung smra ba thams cad kyang tshar bcad do/_/de bzhin du de'i pha ma gnyis kyang gzhung smra ba'i mchog tu gyur te gzhung smra ba thams cad tshar bcad do/_/de nas des smras pa/_ji ltar na bdag gi mkhan pos lo bcu drug lon pa na bstan bcos thams cad rtogs nas gzhung 
[\[46b.5\]]smra ba thams cad tshar bcad pa dang /_de bzhin du de'i pha ma gnyis kyang gzhung smra ba'i mchog tu gyur te/_de gnyis kyis kyang gzhung smra ba thams cad tshar bcad pa de bzhin du bdag gis kyang lo bcu drug kho na lon pa na bstan bcos thams cad rtogs par gyur cig_/gzhung smra ba thams cad tshar 
[\[46b.6\]]gcod par gyur cig_/de bzhin du bdag gi pha ma gnyis kyang gzhung smra ba thams cad kyi mchog tu gyur cig_/yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/
[\[46b.7\]]mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom nyid mngon sum du byed par gyur cig ces byas so/_/de nas de smon lam 'debs shing 'dug pa pha ma gnyis kyis mthong nas de gnyis kyis de la dris pa/_bu 
[\[47a\]]
[\[47a.1\]]khyod kyis smon lam ci zhig btab de nas des pha ma gnyis la bdag gis smon lam 'di ltar btab po zhes rgyas par bsnyad do/_/pha ma gnyis kyis smras pa/_de'i tshe bdag cag gnyis khyod kyi pha ma gzhung smra ba'i mchog tu gyur cig_/khyod kyang bdag cag gnyis kyi bur gyur 
[\[47a.2\]]cig_/khyod kho na la brten te bdag cag gnyis kyis sangs rgyas bcom ldan 'das mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur 
[\[47a.3\]]cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong du gyur pa/_gang yin pa de ni 'dus pa'i kA t+yA ya na 'di nyid yin no/_/de'i tshe de'i pha mar gyur pa gnyis ni pha ma 'di gnyis kho 
[\[47a.4\]]na yin no/_/des der sbyin pa dag byin cing bsod nams dag byas nas smon lam btab pa'i las de'i rnam par smin pas/_gang dang gang du skyes pa de dang der phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes pa dang /_bstan 
[\[47a.5\]]bcos thams cad kyang rtogs la/_gzhung smra ba thams cad kyang tshar bcad de/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par 
[\[47a.6\]]byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so/_/pha ma de gnyis kyis der smon lam btab ste/_bdag cag gnyis khyod kyi pha ma gzhung smra ba'i mchog tu gyur cig_/khyod 
[\[47a.7\]]las brten te bdag cag gnyis kyis sangs rgyas bcom ldan 'das mnyes par byed par gyur cig_/mi mnyes par byed par ma gyur cig ces byas pa des ni da ltar yang 'di gnyis gzhung smra ba'i mchog tu gyur te/_'di nyid las brten nas 'di gnyis kyis nga mnyes par byas te/_mi 
[\[47b\]]
[\[47b.1\]]mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//tshem bu mkhan zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag cig gnas pa las phyi zhig na 
[\[47b.2\]]de'i chung ma la bu chags nas de zla ba dgu'am bcu lon pa dang khye'u zhig btsas te/_khye'u de yang 'phye bo 'gro mi nus pa zhig tu gyur te de'i btsas ston rgyas par byas nas/_khye'u 'di'i ming ci skad gdags zhes ming 'dogs par byed de/_khye'u 'di 'phye bo yin pas na khye'u 'di'i ming 'phye bor 
[\[47b.3\]]gdags so/_/de nas khye'u 'phye bo 'o ma dang zho dang mar dang zhun mar dang mar gyi nying gus bskyed bsrings te/_de gang gi tshe cher skyes pa de'i tshe phas bsams pa/_bdag gis khye'u 'di ci nas 'dug bzhin du las byed cing bzo des 'tsho ba rnyed par 'gyur ba'i bzo ji lta bu zhig bslab 
[\[47b.4\]]par bya snyam mo/_/de nas des bsams pa ma la bdag gi 'di tshem bu mkhan gyi las bslabs pa dang des 'di'i 'tsho ba rnyed par 'gyur ro snyam du bsams nas/_des khye'u de tshem bu mkhan gyi las slob tu bcug go/_/de nas de yang de la slob dpon gyi mchog tu gyur to/_/de nas dus 
[\[47b.5\]]ston zhig byed pa na khyim bdag gzhan zhig gis chung ma'i phyir gzhan gyi khyim nas gos dang rgyan g.yar por blangs nas/_khyer te 'ongs te chung ma des kyang bgos nas dus ston la chas te song ngo /_/de nas de bag med pas de'i zhu gcig gis dral to/_/de nas de khyim thab kyis 'jigs 
[\[47b.6\]]nas su la yang ma bstan te dus ston las phyir log nas khyim bdag de grong gzhan zhig tu song ngo /_/de song nas bud med des tshem bu mkhan de bdag gis khyim du blangs te/_sus kyang mi mthong bar bya ba'i phyir sgo bcad nas zhu de drub tu bcug pa dang /_tshem bu mkhan gyi khyim du blangs 
[\[47b.7\]]pa'i rjes la khyim thab rang gi khyim du 'ongs nas sgo rdung zhing 'bod do/_/de nas de'i chung mas skad las ngo shes nas tshem bu mkhan rang gi khyim du bzhag pa dang /_zhu dral ba'i phyir shas cher 'jigs pa skyes nas de 'jigs shing skrag pas/_tshem bu mkhan de khong du chud par byas te 
[\[48a\]]
[\[48a.1\]]gzeb kyi nang du [(]gcug [,]bcug [)]nas gzeb rgyas btab ste bzhag go/_/de nas sgo phye ste khyim thab nang du 'ongs nas kha gsag byas te ci rigs par bsnyen bkur byas nas de dang lhan cig tu nyal lo/_/de gnyis nyal ba dang rkun po dag cig gis khyim phug nas nang du 'ongs te thog ma kho 
[\[48a.2\]]nar gzeb de las zin nas/_de dag 'di snyam du sems te gzeb 'di 'di ltar rgyas legs par btab la lci ba las na nor bu rin po che chen po yod gor ma chag go/_/'dis ni bdag cag mi rabs bdun gyi bar du yang chog par 'gyur te/_'di kho nas bdag cag chog gis bdag cag la 
[\[48a.3\]]rdzas gzhan mi dgos so snyam du bsams nas/_de dag gis gzeb de gcig pu khyer te phyir phyung nas nags 'dab tu khyer ro/_/de dag 'dong ba na zla ba yang shar la mi des kyang de'i nang na 'dug bzhin du gcin shor nas gcin de gzeb las thar te phyi rol du zags so/_/de nas rkun po 
[\[48a.4\]]de dag 'di snyam du sems te 'di ltar zla ba shar ba na/_'di'i nang nas chu 'bab pa las na/_'di'i nang du ni nor bu chu shel bcug yang dag snyam ste/_lhag par yang snying dga' bar gyur to/_/de nas de dag gis sha thang ste gzeb de khyer nas nags 'dab tu lhags so/_/de nas mi 
[\[48a.5\]]rgod kyi sde dpon dang mi rgod gzhan dag gis dris pa/_khyod kyis gzeb 'di'i nang du ci zhig khyer te 'ongs/_de dag gis smras pa/_sde dpon deng du ni bdag cag gis thams cad kyi dbul ba'i rgyun bcad kyis dgyes pa bskyed du gsol/_deng bdag cag gis rin po ches gang ba'i 
[\[48a.6\]]gzeb rnyed do zhes byas so/_/de nas de thos ma thag tu de dag kyang snying dga' bar gyur te smras pa/_gzeb phye zhig dang 'dir rin po che ji lta bu dag bcug pa blta'o zhes byas so/_/de nas de dag gis gzeb de bkrol nas kha phye ste bltas na gzeb de'i nang du 'phye bo zhig bcug cing 'dug pa 
[\[48a.7\]]mthong nas/_mthong ma thag tu der song song ba dang gzeb de khyer khyer ba gang yin pa de dag ni 'phye bo 'dis bdag cag mtshan thog thag nyon mongs so snyam nas sdug bsngal bar gyur to/_/der ma dong ba gang yin pa de dag gis ni mi rgod der song song ba de dag la gad mo chen pos btab nas smras 
[\[48b\]]
[\[48b.1\]]pa/_legs par nyon mongs so/_/shin tu nyon mongs so zhes byas so/_/de nas bud med de sad de langs nas khang pa de'i nang du song ba dang /_khyim phug ste gzeb rkus pa mthong ngo /_/mthong nas kyang snying dga' nas tshigs su bcad de smras pa/_khang pa phug nas gzeb kyang stor/_/
[\[48b.2\]]bdag ni phyed dga' phyed mi dga'/_/nags 'dab song ba'i rkun po rnams/_/de ni dgod cing ngu bar 'gyur/_/zhes byas so/_/de nas der gzeb de khyer te 'ongs pa gang yin pa de dag khros te smras pa/_'di ltar 'phye bo 'dis bdag cag mi dga' bar byas mod kyi/_'on kyang 
[\[48b.3\]]bdag cag gi gnod sbyin mchod dgos kyis bdag cag gis 'di kho nas gnod sbyin la mchod pa bya'o zhes smras nas/_de dag gis gnod sbyin de'i mdun du ba lang gi lci bas dkyil 'khor byas te/_bdug pa dang me tog dang mchod pa'i cho ga dang bum pa gang ba rnams bzhag nas 
[\[48b.4\]]ral gri rnon po thogs te/_mi de gnod sbyin gyi mdun du bzhag nas mchod sbyin byas so/_/de nas mi des kyang ji ltar bdag nyid gnod sbyin de'i mchod par dbul bar chad pa khong du chud nas/_shin tu skrag ste/_bsams pa/_bcom ldan 'das ma gtogs pa gzhan su zhig la 
[\[48b.5\]]da bdag skyabs su 'gro bar bya/_su zhig bdag la srog phangs pa sbyin par 'gyur snyam du bsams nas/_des bcom ldan 'das la sems kyis gsol ba btab pa/_btsun pa bcom ldan 'das kyis ni 'di lta ste 'das pa dang ma 'ongs pa dang /_da ltar byung ba ci yang mi 
[\[48b.6\]]gzigs pa dang mi mkhyen pa dang thugs su ma chud pa mi mnga' na/_kye ma bcom ldan 'das/_bdag ni dkos thag cing nyam nga la phongs par gyur pa lags kyis bdag yongs su bskyab tu gsol/_srog phangs pa stsal du gsol zhes byas so/_/sangs rgyas bcom ldan 
[\[48b.7\]]'das bgrod pa gcig pu'i lam ston pa rnam pa gnyis kyi shes bya dang ye shes la mnga' brnyes pa ma 'dres pa'i dran pa nye bar gzhag pa gsum la mkhas pa mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub 
[\[49a\]]
[\[49a.1\]]kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag par seng ge'i sgra chen po sgrogs pa rnams ni/_chos nyid 
[\[49a.2\]]kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam thag par gyur/_su ni gnod pa dang ldan/_su ni phongs pa dang nyam nga ba dang gnod pa dang ldan/_su ni ngan song du 
[\[49a.3\]]gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor 
[\[49a.4\]]bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la 
[\[49a.5\]]ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas 
[\[49a.6\]]bcom ldan 'das kyis gzigs na/_'phye bo de dang mi rgod lnga brgya po de rnams gdul ba'i dus la bab par thugs su chud nas/_lha'i sku gzugs de nyid las lha'i cha lugs su bzhugs so/_/de nas mi rgod lnga brgya 'di snyam du sems te/_lhas bdag cag la rang gi sku bstan 
[\[49a.7\]]to snyam ste/_spu zing zhes byas nas/_thal mo sbyar te 'khod nas 'di skad ces smras so/_/bcom ldan 'das bka' ci stsal bcom ldan 'das kyis bka' stsal pa/_nga la mis mchod mi dgos kyis mi'i mchod pa 'di thong shig_/gal te khyed chos 'dod na ni mchod pa gsol ba 
[\[49b\]]
[\[49b.1\]]thong la 'khod cig dang chos bstan par bya'o/_/de nas de ltar 'tshal lo zhes byas nas mi rgod de dag gis mchod pa btang nas bcom ldan 'das kyi zhabs la mgo bos phyag 'tshal te chos mnyan pa'i phyir spyan sngar 'khod do/_/de nas bcom ldan 'das kyis 'phye bo de dang mi rgod de dag gi bsam 
[\[49b.2\]]pa dang bag la nyal dang khams dang rang bzhin thugs su chud nas de dang 'thun pa'i chos bstan te/_des na mi rgod lnga brgya po de dag gis stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du 
[\[49b.3\]]byas so/_/'phye bo des kyang phyir mi 'ong ba'i 'bras bu mngon sum du byas so/_/de nas de dag gis bden pa mthong nas bcom ldan 'das kyis lha'i cha lugs mi snang bar mdzad nas rang bzhin gyi skur bzhugs so/_/de nas de dag gis bcom ldan 'das mthong nas lhag par yang dga' 
[\[49b.4\]]ba skyes so/_/dga' ba skyes nas stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu 'byung 
[\[49b.5\]]ba dang bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis mi rgod rnams la dge slong tshur shog tshangs par spyod cig ces bka' stsal pa'i mod la skra dang kha 
[\[49b.6\]]spu ni bregs nas/_zhag bdun lon pa tsam du gyur spyod lam ni bsnyen par rdzogs nas lo brgya lon pa lta bur 'dug par gyur nas lag na lhung bzed dang chu snod thogs par gyur to/_/'dir smras pa/_de bzhin gshegs pas tshur zhes bka' stsal pas/_/de ni mgo bregs lus la 
[\[49b.7\]]snam sbyar gyon/_/sangs rgyas kyi ni dgongs pas gos bgos nas/_/mod la dbang po rab tu zhi bar gnas/_/de nas bcom ldan 'das kyis de rnams la lung phog ste/_de dag gis kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid 
[\[50a\]]
[\[50a.1\]]mngon sum du byas te/_de dag dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs 
[\[50a.2\]]bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas 'phye bos bsams pa/_gal 
[\[50a.3\]]te bdag kyang lus 'di 'dra bar ma gyur na ni bdag kyang bcom ldan 'das kyi bstan pa la rab tu byung ste/_chu bo rnams las brgal bar bya ba dang sbyor ba rnams las 'da' bar bya ba'i phyir brtson pa dang bsgrub pa dang 'bad par bya ba zhig na snyam mo/_/de nas de skad ces brjod ma thag tu de'i lus de 
[\[50a.4\]]rnam pa thams cad du yongs su rdzogs shing rangs par gyur nas de lhag par yang bcom ldan 'das la dga' bar gyur to/_/dga' bar gyur nas stan las langs te bla gos phrag pa gcig tu gzar nas bcom ldan 'das la 'di skad ces gsol to/_/btsun pa legs par gsungs pa'i 
[\[50a.5\]]chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya bas rab tu phyung ste bsnyen par rdzogs par mdzad nas 
[\[50a.6\]]lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/_/de nas dge slong dag gis bcom ldan 'das la zhus pa btsun pa 'phye bos las ci zhig bgyis na las de'i rnam par smin pas 'phye bor gyur lags/_
[\[50a.7\]]las ci zhig bgyis na/_des bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong 
[\[50b\]]
[\[50b.1\]]dag 'di nyid kyis las de lta bu byas shing bsags te dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu gdul 
[\[50b.2\]]bya'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI 'di nyid na khyim bdag spun gnyis shig gnas pa las gcig gis ni yang dag par rdzogs pa'i sangs rgyas 'od srung las chos thos 
[\[50b.3\]]te phyir mi 'ong ba'i 'bras bu mngon sum du byas nas/_des kha na ma tho ba dang bcas pa'i las rnams spangs te/_gcig tu nges par kha na ma tho ba med pa'i las rnams la gnas so/_/nu bo cig shos ni zhing las byed de des bsams pa bdag ni grang ba na yang grang bas nyen tsha ba 
[\[50b.4\]]na yang tsha bas nyen la/_'di ni khyim na 'dug cing bde ba nyams su myong bar byed do snyam nas/_de khros te phyir mi 'ong ba de la tshig rtsub po smras pa/_bdag ni grang ba na yang grang bas nyen tsha ba na yang tsha bas nyen te las thams cad byed la khyod ni 'phye bo bzhin du khyim na then zhing 'dug ste ci 
[\[50b.5\]]yang byed pa mi 'dod dam zhes byas so/_/de nas phyir mi 'ong bas bsams pa/_nu bo 'dis bdag la tshig rtsub po smras kyis gtan du phung bar mi 'gyur bar bya ba'i phyir 'di'i ra mda' bya dgos so snyam nas des de'i mdun du rdzu 'phrul bstan te smras pa/_khyod kyis nga la tshig rtsub po smras 
[\[50b.6\]]kyis nyes pa la nyes so zhes bshags par gyis shig_/'khor ba na 'khor zhing sdug bsngal chen po rnyed ta re/_de nas de thos ma thag tu nu bo de 'gyod pa chen po skyes te/_des de'i rkang pa la phyag 'tshal nas bzod par gsol te 'di skad ces smras so/_/bdag khyim na 
[\[50b.7\]]gnas pa btang ste/_song la yang dag par rdzogs pa'i sangs rgyas 'od srung gi bstan pa la rab tu 'byung ngo /_/phyir mi 'ong bas smras pa/_khyim gyi 'khor thong la bdag cag gnyis ka rab tu 'byung bar bya'o/_/des smras pa/_de ltar bgyi'o/_/de nas des khyim gyi 'khor 
[\[51a\]]
[\[51a.1\]]btang nas yang dag par rdzogs pa'i sangs rgyas 'od srung gi bstan pa la gnyi ga rab tu byung ste/_phyir mi 'ong bas ni rab tu byung nas nyon mongs pa thams cad spangs te dgra bcom pa nyid mngon sum du byas so/_/cig shos kyis ni rab tu byung nas tshe gcig tu tshangs par spyod pa 
[\[51a.2\]]spyad de 'chi kar smon lam btab pa/_bdag gis 'di ltar sems can dag pa 'di lta bu la tshig rtsub po smras pa'i las de'i skal ba can du bdag ma gyur cig_/brgyal las de'i 'bras bu bdag la smin par gyur na yang rab tu 'byung ba'i sems bskyed ma thag tu ma legs pa med par gyur te 
[\[51a.3\]]legs pa 'byung bar gyur cig_/'di ltar bdag rab tu byung nas tshe gcig tu tshangs par spyod pa spyad kyang yon tan ci yang ma thob kyis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes 
[\[51a.4\]]par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 
[\[51a.5\]]'od srung gi gsung rab la rab tu byung ba'i dge slong du gyur pa gang yin pa de ni 'phye bo 'di nyid yin te/_des der phu bo la tshig rtsub po smras pa'i las des ni gang dang gang du skyes pa de dang der 'phye bor gyur to/_/de 'gyod par gyur te rab tu byung nas tshe gcig tu tshangs par spyod pa spyad de 'chi kar 
[\[51a.6\]]smon lam btab pa/_'di ltar bdag gis sems can dag pa 'di lta bu la tshig rtsub po smras pa'i las de'i skal ba can du bdag ma gyur cig_/brgya la las de'i rnam par smin pa bdag la smin par gyur na yang rab tu 'byung ba'i sems bskyed ma thag tu bdag gi ma legs pa med par 
[\[51a.7\]]gyur te/_legs pa 'byung bar gyur cig ces byas pa des ni da ltar rab tu byung ba'i sems bskyed ma thag tu lus kyi yan lag thams cad yongs su rdzogs par gyur to/_/des der smon lam btab ste yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa 
[\[51b\]]
[\[51b.1\]]gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pas ni/_dge slong dag 
[\[51b.2\]]nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa 
[\[51b.3\]]nyid mngon sum du byas so/_/de nas dge slong dag gis bcom ldan 'das la zhus pa/_btsun pa kye ma mi rgod lnga brgya po 'di dag 'phye bo 'di dang mjal nas rab tu byung ste/_nyon mongs pa thams cad spangs nas dgra bcom pa nyid mngon sum du bgyis pa la gzigs/_bcom ldan 'das 
[\[51b.4\]]kyis bka' stsal pa/_dge slong dag da ltar 'ba' zhig ma yin gyi 'das pa'i dus na yang mi rgod lnga brgya po 'di dag 'phye bo 'di nyid dang phrad nas rab tu byung ste/_bsam gtan bzhi dang mngon par shes pa lnga bskyed pa de nyon cig_/dge slong dag sngon byung ba 'das pa'i dus na mi rgod lnga brgya 
[\[51b.5\]]tsam nags khrod cig na rten cing gnas te/_de dag gis ri khrod kyi grong zhig bcom ste/_nor zas mang po de nas blangs so/_/mi 'di yang nags khrod de nyid na rten cing 'dug pa las mi rgod de dag der dong bas gnod sbyin la mi mchod pa'i phyir bzung ste/_de dag nags khrod der dong 
[\[51b.6\]]nas gnod sbyin de'i mdun du ba lang gi lci bas byugs te/_bum pa gang ba dang mi de bzhag nas ral gri rnon po thogs te/_gnod sbyin gyi mdun du 'dug nas mchod sbyin byas so/_/mi des kyang bdag 'di rnams kyis bsad de gnod sbyin gyi mchod pa byed par sems sam snyam 
[\[51b.7\]]nas de shin tu 'jigs shing skrag par gyur to/_/'jigs shing skrag nas bsams pa/_bdag su zhig la skyabs su 'gro bar bya/_bdag la su zhig srog phangs pa sbyin par 'gyur snyam mo/_/de nas de'i tshe ri khrod de nas thag mi ring ba zhig na dka' thub kyi gnas shig gi nang na 
[\[52a\]]
[\[52a.1\]]drang srong zhig gnas so/_/de'i tshe mi des drang srong de yid la dran nas des dad pa'i sems kyis drang srong de la gsol ba btab pa/_bcom ldan 'das ni mi gzigs pa dang /_mi mkhyen pa dang /_thugs su mi chud pa ci yang mi mnga' na kye ma bdag la srog phangs pa stsal du gsol/_dka' 
[\[52a.2\]]ba sku nyams su bzhes par gsol zhes byas so/_/de nas drang srong de la dga' ba'i lha zhig gis mi de'i bsam pa sems kyis shes nas drang srong de la sbran to/_/de nas drang srong gis thos ma thag tu rang gi dka' thub kyi gnas nas mi snang bar gyur te/_mi rgod de dag gi mdun du 'ongs 
[\[52a.3\]]nas mi rgod de dag gis drang srong de mthong ngo /_/mthong nas kyang de dag mchog tu dga' bar gyur to/_/dga' bar gyur nas drang srong bka' ci stsal zhes byas so/_/drang srong gis smras pa/_mi 'di thong la nga'i mdun du 'khod cig dang khyod la chos bshad do/_/de nas drang srong gis 
[\[52a.4\]]bka' stsal pa bzhin du 'tshal lo zhes smras nas/_mi rgod de dag gis mi de btang ste/_drang srong de'i rkang pa la phyag 'tshal nas chos mnyan pa'i phyir mdun du 'khod do/_/de nas drang srong des de dag la chos de lta bu bstan te des na mi de dang mi rgod lnga brgya drang srong de nyid kyi thad du rab tu byung 
[\[52a.5\]]nas/_bsam gtan bzhi dang mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas par gyur pa gang yin pa de ni nga yin no/_/de'i tshe mi gang yin pa de ni 'phye bo 'di nyid yin no/_/mi rgod lnga brgyar gyur 
[\[52a.6\]]pa gang yin pa de dag ni mi rgod lnga brgya po 'di dag nyid yin te/_de'i tshe 'di rnams kyis mi de las brten nas rab tu byung ste bsam gtan bzhi dang mngon par shes pa lnga bskyed do/_/da ltar yang 'phye bo 'di nyid la brten nas rab tu byung ste nyon mongs pa thams cad spangs te/_dgra bcom pa nyid 
[\[52a.7\]]mngon sum du byas so/_/las brgya pa las sdom gyi tshigs su bcad pa dang po rdzogs so//_//las brgya tham pa/_bam po lnga pa/_sdom ni/_shing rta bzhi dang sgam po dang /_/sa 'tsho skra ldan pad ma'i mdog_/shan pa gser mdog ba 
[\[52b\]]
[\[52b.1\]]lang rdzi/_/mdza' sde 'jigs med dbyig mtsho dang /_/dbyig dga' dang ni dom gnyis dang /_/sgur chung dang ni tha ma srin/_/shing rta bzhi zhes bya ba la/_/shing rta dang po ni/_gleng gzhi mnyan du yod pa na bzhugs te/_de'i tshe bram ze zhig mchod sbyin byed par 'dod de shing rta la zhon nas 
[\[52b.2\]]mnyan du yod par song ngo /_/bcom ldan 'das kyang snga dro sham thabs dang chos gos gsol te/_lhung bzed bsnams nas mnyan du yod par bsod snyoms la gshegs pa dang /_de dga' ba skyes nas bcom ldan 'das la bskor ba byas te song ngo /_/de'i skabs su bcom ldan 'das kyis 
[\[52b.3\]]'dzum pa mdzad de/_'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de'i tshe zhal nas 'od zer sngon po dang /_ser po dang /_dmar po dang /_dkar po rnams byung nas kha cig ni 'og tu 'gro'o/_/kha cig ni steng du 'gro'o/_/'og tu 'gro ba 
[\[52b.4\]]gang yin pa de dag ni sems can dmyal ba yang sos dang /_thig nag dang /_bsdus 'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa dang /_chu bur can dang /_chu bur rdol dang /_so thams thams pa dang /_kyi hud zer 
[\[52b.5\]]ba dang /_a chu zer ba dang /_ud pal ltar gas pa dang /_pad ma ltar gas pa dang /_pad ma ltar gas pa chen por song nas/_tsha ba'i sems can dmyal ba gang yin pa de dag tu ni bsil bar gyur te 'bab bo/_/grang ba'i sems can dmyal ba gang yin pa de dag tu ni dro bar gyur te 
[\[52b.6\]]'bab bo/_/des na sems can de dag gi gnod pa'i khyad par rnams rtse zhil bar gyur to/_/de nas de dag 'di snyam du sems te/_kye ci bdag cag 'di nas shi 'phos sam 'on te gzhan du skyes sam snyam mo/_/de nas de dag dad pa bskyed pa'i phyir bcom ldan 'das sprul pa 'gyed par mdzad 
[\[52b.7\]]de/_de dag gis sprul pa mthong nas 'di snyam du sems te/_kye bdag cag ni 'di nas kyang shi 'phos par ma gyur la gzhan du yang ma skyes mod kyi 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/_/de nas de dag 
[\[53a\]]
[\[53a.1\]]sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/_lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/_/steng du 'gro ba gang yin pa de dag ni rgyal chen bzhi'i 
[\[53a.2\]]ris rnams dang /_sum cu rtsa gsum pa rnams dang /_'thab bral ba rnams dang /_dga' ldan pa rnams dang /_'phrul dga' rnams dang /_gzhan 'phrul dbang byed rnams dang /_tshangs ris rnams dang /_tshangs pa'i mdun na 'don pa rnams dang /_tshangs pa chen po rnams 
[\[53a.3\]]dang /_'od chung rnams dang /_tshad med 'od rnams dang /_'od gsal rnams dang /_dge chung rnams dang /_tshad med dge rnams dang /_dge rgyas rnams dang /_sprin med rnams dang /_bsod nams skyes rnams dang /_'bras bu che rnams dang /_mi che ba rnams dang /_mi gdung 
[\[53a.4\]]ba rnams dang /_gya nom snang ba rnams dang /_shin tu mthong ba rnams dang /_'og min gyi lha rnams kyi bar du song nas mi rtag pa dang /_sdug bsngal ba dang /_stong pa dang /_bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 'byung ba 
[\[53a.5\]]brtsam par gyis/_/sangs rgyas bstan la sbyor bar gyis/_/'dam bu'i khyim la glang chen bzhin/_/'chi bdag sde ni gzhom par gyis/_/gang zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/sdug bsngal zad par byed par 
[\[53a.6\]]'gyur zhes rjod par byed do/_/de nas 'od zer de dag gis stong gsum gyi stong chen po'i 'jig rten gyi khams bskor nas/_bcom ldan 'das kyi phyi bzhin 'brang ste/_gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 
[\[53a.7\]]'gyur ro/_/ma 'ongs pa'i las lung ston par bzhed na ni mdun logs su mi snang bar 'gyur ro/_/sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/_/dud 'gror skye bar lung ston par bzhed na ni zhabs kyi rting par mi snang bar 'gyur ro/_/
[\[53b\]]
[\[53b.1\]{]yi dgas [,]yi dwags [}]su skye bar lung ston par bzhed na ni zhabs kyi mthe bor mi snang bar 'gyur ro/_/mir skye bar lung ston par bzhed na ni pus mo gnyis su mi snang bar 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/
[\[53b.2\]]'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/_/lhar skye bar lung ston par bzhed na ni lte bar mi snang bar 'gyur ro/_/nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang chub tu 
[\[53b.3\]]lung ston par bzhed na ni smin mtshams kyi mdzod spur mi snang bar 'gyur ro/_/bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum bskor ba byas te/_bcom ldan 
[\[53b.4\]]'das kyi smin mtshams kyi mdzod spur mi snang bar gyur to/_/de nas tshe dang ldan pa kun dga' bos thal mo sbyar te/_bcom ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de yis phyogs rnams kun du snang bar bgyis/_/
[\[53b.5\]]nyi ma shar bas ji ltar bgyis pa bzhin/_/yang tshigs su bcad de gsol pa/_/rgod dang bral zhing rgyags dang mi dgyes spangs pa yi/_/sangs rgyas 'gro ba dag gi dam pa'i rgyur gyur pa/_/rgyal ba dgra thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum 
[\[53b.6\]]mi ston/_/brtan po nyid kyi blo yis dus bab mkhyen lags na/_/dge sbyong rgyal dbang nyan pa som nyi 'tshal ba rnams/_/thub pa khyu mchog gi ni gsung mchog brtan pa dang /_/bzang po dag gis the tshom skyes pa bsal bar gsol/_/rgya mtsho dang ni ri rgyal lta bur brtan pa yi/_/
[\[53b.7\]]mgon po rdzogs sangs rgyas rnams gyin da 'dzum mi ston/_/gang gi don du dpa' bo 'dzum pa ston mdzad pa/_/de ni khyod la skye bo phal chen nyan par 'tshal/_/'brug sgra lta bu'i gsung ldan pa/_/khyu mchog lta bu'i lta stangs can/_/mi mchog mchod pa bgyid pa yi/_/'bras bu 
[\[54a\]]
[\[54a.1\]]cir 'gyur lung bstan gsol/_/btsun pa de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/_'dzum pa mdzad pa'i rgyu gang lags rkyen gang lags/_bcom ldan 'das kyis 
[\[54a.2\]]bka' stsal pa/_kun dga' bo de ni de bzhin no/_/de ni de bzhin te/_kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu dang rkyen med par 'dzum pa mi mdzad do/_/kun dga' bo khyod kyis bram ze gang gis de bzhin gshegs pa la bskor ba 
[\[54a.3\]]byas te song ba mthong ngam/_btsun pa mthong lags so/_/kun dga' bo bram ze 'di ni dge ba'i rtsa ba 'dis bskal pa bcu gsum gyi bar du log par ltung bar mi 'gyur te/_bskal pa bcu gsum gyi bar du lha rnams dang /_mi rnams kyi nang du nying mtshams sbyar zhing /_'khor bar 
[\[54a.4\]]gyur nas srid pa tha ma dang gnas tha ma la mir skye ba thob ste rab tu 'byung bar 'gyur la/_des slob dpon med pa dang man ngag med par byang chub kyi phyogs dang 'thun pa'i chos sum cu rtsa bdun mngon du byas nas rang sangs rgyas kyi byang chub mngon sum du byed par 'gyur te/_rang sangs rgyas skor 
[\[54a.5\]]byed ces bya bar 'gyur ro/_/de'i sbyin par bya ba'i chos ni de yin no//_//shing rta gnyis pa ni/_gleng gzhi mnyan du yod pa na bzhugs te/_de'i tshe bram ze'i khye'u zhig gis mchod sbyin byas nas shing rta la zhon te 'khor gyi tshogs kyis g.yog byas nas mnyan du yod pa'i nang du 
[\[54a.6\]]chas so/_/bcom ldan 'das kyang mnyan du yod par bsod snyoms mdzad nas/_mnyan du yod pa nas slar gshegs pa dang de dga' ba skyes nas bcom ldan 'das la bltas so/_/de'i skabs su bcom ldan 'das kyis 'dzum pa mdzad de/_'di ni sangs rgyas bcom ldan 'das rnams 
[\[54a.7\]]gang gi tshe 'dzum pa mdzad pa'i chos nyid de/_de'i tshe zhal nas 'od zer sngon po dang /_ser po dang /_dmar po dang /_dkar po rnams byung nas kha cig ni 'og tu 'gro'o/_/kha cig ni steng du 'gro'o/_/'og tu 'gro ba gang yin pa de dag ni sems can dmyal ba yang sos dang thig nag 
[\[54b\]]
[\[54b.1\]]dang /_bsdus 'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa dang /_chu bur can dang /_chu bur rdol dang /_sa thams thams dang /_kyi hud zer ba dang /_a chu zer ba dang /_ud pal ltar gas pa dang /_pad ma 
[\[54b.2\]]ltar gas pa dang /_pad ma ltar gas pa chen por song nas/_tsha ba'i sems can dmyal ba gang yin pa de dag tu bsil bar gyur te 'bab bo/_/grang ba'i sems can dmyal ba gang yin pa de dag tu ni dro bar gyur te 'bab bo/_/des na sems can de dag gi gnod pa'i khyad par 
[\[54b.3\]]rnams rtse zhil bar gyur to/_/de nas de dag 'di snyam du sems te/_kye ci bdag cag 'di nas shi 'phos sam 'on te gzhan du skyes sam snyam mo/_/de nas de dag dad pa bskyed pa'i phyir bcom ldan 'das sprul pa 'gyed par mdzad de/_de dag gis sprul pa mthong nas 'di snyam du sems te/_
[\[54b.4\]]kye ma ci bdag cag ni 'di nas kyang shi 'phos par ma gyur la gzhan du yang ma skyes mod kyi/_'on kyang sngon ma byung ba'i sems can snang ba 'di'i mthus/_bdag cag gi gnod pa'i khyad par rnams rtse zhil bar gyur to snyam mo/_/de nas de dag sprul pa la sems mngon par dga' bar gyur nas sems 
[\[54b.5\]]can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/_/steng du 'gro ba gang yin pa de dag ni rgyal chen bzhi'i ris rnams dang /_sum cu rtsa gsum pa rnams dang /_'thab bral 
[\[54b.6\]]rnams dang /_dga' ldan rnams dang /_'phrul dga' rnams dang /_gzhan 'phrul dbang byed rnams dang /_tshangs ris rnams dang /_tshangs pa'i mdun na 'don rnams dang /_tshangs pa chen po rnams dang /_'od chung rnams dang /_tshad med 'od rnams dang /_'od gsal rnams 
[\[54b.7\]]dang /_dge chung rnams dang /_tshad med dge rnams dang /_dge rgyas rnams dang /_sprin med rnams dang /_bsod nams skyes rnams dang /_'bras bu che rnams dang /_mi che ba rnams dang /_mi gdung ba rnams dang /_gya nom snang rnams dang /_shin tu mthong rnams dang /_
[\[55a\]]
[\[55a.1\]]'og min gyi lha rnams kyi bar du song nas mi rtag pa dang /_sdug bsngal ba dang /_stong pa dang /_bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 'byung ba brtsam par gyis/_/sangs rgyas bstan la sbyor bar gyis/_/'dam bu'i 
[\[55a.2\]]khyim la glang chen bzhin/_/'chi bdag sde ni gzhom par gyis/_/gang zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/sdug bsngal zad par byed par 'gyur/_/zhes rjod par byed do/_/de nas 'od zer de dag gis stong gsum gyi 
[\[55a.3\]]stong chen po'i 'jig rten gyi khams bskor nas bcom ldan 'das kyi phyi bzhin 'brang ste/_gal te bcom ldan 'das kyis 'das pa'i las lung ston par bzhed na ni/_bcom ldan 'das kyi snam logs su mi snang bar 'gyur ro/_/ma 'ongs pa'i las lung ston par bzhed na ni mdun logs su 
[\[55a.4\]]mi snang bar 'gyur ro/_/sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/_/dud 'gror skye bar lung ston par bzhed na ni zhabs kyi rting par mi snang bar 'gyur ro/_/[{]yi dgas [,]yi dwags [}]su skye bar lung ston par bzhed na ni zhabs kyi mthe bor mi snang bar 'gyur 
[\[55a.5\]]ro/_/mir skye bar lung ston par bzhed na ni pus mo gnyis su mi snang bar 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/'khor los sgyur ba'i rgyal por lung ston par bzhed na ni phyag g.yas pa'i mthil du mi 
[\[55a.6\]]snang bar 'gyur ro/_/lhar skye bar lung ston par bzhed na ni lte bar mi snang bar 'gyur ro/_/nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/_/bla na med 
[\[55a.7\]]pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/_/de nas tshe dang ldan pa kun dga' 
[\[55b\]]
[\[55b.1\]]bos thal mo sbyar te bcom ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de yis phyogs rnams kun tu snang bar bgyis/_/nyi ma shar bas ji ltar bgyis pa bzhin/_/yang tshigs su bcad de gsol pa/_rgod dang bral zhing 
[\[55b.2\]]rgyags dang mi dgyes spangs pa yis/_/sangs rgyas 'gro ba dag gi dam pa'i rgyur gyur pa/_/rgyal ba dgra thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum mi ston/_/brtan po nyid kyi blo yis dus bab mkhyen lags na/_/dge sbyong rgyal dbang nyan pa 
[\[55b.3\]]som nyi 'tshal ba rnams/_/thub pa khyu mchog gi ni gsung mchog brtan pa dang /_/bzang po dag gis the tshom skyes pa bsal bar gsol/_/rgya mtsho dang ni ri rgyal lta bur brtan pa yi/_/mgon po rdzogs sangs rgyas rnams gyin da 'dzum mi ston/_/gang gi don du dpa' bo 'dzum pa 
[\[55b.4\]]ston mdzad pa/_/de ni khyod la skye bo phal chen nyan par 'tshal/_/'brug sgra lta bu'i gsung ldan pa/_/khyu mchog lta bu'i lta stangs can/_/mi mchog mchod pa bgyid pa yi/_/'bras bu cir 'gyur lung bstan gsol/_/btsun pa de bzhin gshegs pa dgra bcom pa yang dag par 
[\[55b.5\]]rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/_btsun pa 'dzum pa mdzad pa'i rgyu gang lags rkyen gang lags/_bcom ldan 'das kyis bka' stsal pa/_kun dga' bo de ni de bzhin no/_/de ni de bzhin te/_kun dga' bo de bzhin 
[\[55b.6\]]gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/kun dga' bo khyod kyis bram ze gang gis de bzhin gshegs pa la dga' ba skyes nas bltas pa mthong ngam btsun pa mthong lags so/_/kun dga' bo bram ze 'di ni dge ba'i 
[\[55b.7\]]rtsa ba 'dis bskal pa bcu gsum gyi bar du log par ltung bar mi 'gyur te/_bskal pa bcu gsum gyi bar du lha rnams dang mi rnams kyi nang du nying mtshams sbyar zhing /_'khor bar gyur nas srid pa tha ma dang gnas tha ma la mir skye ba thob ste/_rab tu 'byung bar 'gyur la des slob dpon 
[\[56a\]]
[\[56a.1\]]med pa dang man ngag med par byang chub kyi phyogs dang 'thun pa'i chos sum cu rtsa bdun mngon du byas nas rang sangs rgyas kyi byang chub mngon sum du byed par 'gyur te/_rang sangs rgyas dga' ba zhes bya bar 'gyur ro/_/de'i sbyin par bya ba'i chos ni de yin no//_//shing rta gsum pa ni/_
[\[56a.2\]]gleng gzhi mnyan du yod pa na bzhugs te/_bcom ldan 'das snga dro sham thabs dang chos gos gsol te/_lhung bzed bsnams nas mnyan du yod par bsod snyoms la gshegs so/_/bram ze zhig kyang shing rta la zhon te yul rgyu zhing chas pa las/_bcom ldan 'das mthong nas/_bkra 
[\[56a.3\]]mi shis so snyam ste phan tshun du bros so/_/bcom ldan 'das kyis kyang /_de la thugs brtse ba'i phyir de dang de kho na na bzhugs par gyur to/_/de nas re zhig na grong khyer gyi sgo bzhi char du yang de'i mdun na bcom ldan 'das bzhugs par gyur nas des bsams pa dge sbyong gau ta ma 'di ni rdzu 
[\[56a.4\]]'phrul che zhing mthu che ba yin no snyam nas/_de bcom ldan 'das la dga' ba skyes so/_/de dga' ba skyes nas/_bcom ldan 'das kyi steng du me tog spar gang gtor to/_/de'i skabs su bcom ldan 'das kyis 'dzum pa mdzad de/_'di ni sangs rgyas bcom ldan 'das rnams gang gi tshe 
[\[56a.5\]]'dzum pa mdzad pa'i chos nyid de/_de'i tshe zhal nas 'od zer sngon po dang /_ser po dang /_dmar po dang /_dkar po rnams byung nas kha cig ni 'og tu 'gro'o/_/kha cig ni steng du 'gro'o/_/'og tu 'gro ba gang yin pa de dag ni sems can dmyal ba yang sos dang /_thig nag dang /_
[\[56a.6\]]bsdus 'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa dang /_chu bur can dang /_chu bur rdol ba dang /_so thams thams dang /_kyi hud zer dang /_a chu zer ba dang /_ud pal ltar gas pa dang /_pad ma ltar 
[\[56a.7\]]gas pa dang /_pad ma ltar gas pa chen por song nas/_tsha ba'i sems can dmyal ba gang yin pa de dag tu ni bsil bar gyur te 'bab bo/_/grang ba'i sems can dmyal ba gang yin pa de dag tu ni dro bar gyur te 'bab bo/_/des na sems can de dag gi gnod pa'i khyad par rnams 
[\[56b\]]
[\[56b.1\]]rtse zhil bar gyur to/_/de nas de dag 'di snyam du sems te/_kye ci bdag cag 'di nas 'chi 'phos sam 'on te gzhan du skyes sam snyam mo/_/de nas de dag dad pa bskyed pa'i phyir bcom ldan 'das sprul pa 'gyed par mdzad de/_de dag gis sprul pa mthong nas 'di snyam du sems te/_kye bdag 
[\[56b.2\]]cag ni 'di nas kyang shi 'phos par ma gyur la gzhan du yang ma skyes mod kyi/_'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/_/de nas de dag sprul pa la sems mngon par dga' bar gyur nas/_sems can dmyal 
[\[56b.3\]]ba myong bar 'gyur ba'i las de zad de/_lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/_/steng du 'gro ba gang yin pa de dag ni rgyal chen bzhi'i ris rnams dang /_sum cu rtsa gsum pa rnams dang /_'thab bral rnams dang /_
[\[56b.4\]]dga' ldan rnams dang /_'phrul dga' rnams dang /_gzhan 'phrul dbang byed rnams dang /_tshangs ris rnams dang /_tshangs pa'i mdun na 'don pa rnams dang /_tshangs pa chen po rnams dang /_'od chung rnams dang /_tshad med 'od rnams dang /_'od gsal rnams dang /_
[\[56b.5\]]dge chung rnams dang /_tshad med dge rnams dang /_dge rgyas rnams dang /_sprin med rnams dang /_bsod nams skyes rnams dang /_'bras bu che rnams dang /_mi che rnams dang /_mi gdung rnams dang /_gya nom snang rnams dang /_shin tu mthong rnams dang /_'og min gyi 
[\[56b.6\]]lha rnams kyi bar du song nas/_mi rtag pa dang /_sdug bsngal ba dang /_stong pa dang /_bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 'byung ba brtsam par gyis/_/sangs rgyas bstan la sbyor bar gyis/_/'dam bu'i khyim la glang 
[\[56b.7\]]chen bzhin/_/'chi bdag sde ni gzhom par gyis/_/gang zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/sdug bsngal zad par byed par 'gyur/_/zhes rjod par byed do/_/de nas 'od zer de dag gis stong gsum gyi stong chen po'i 'jig 
[\[57a\]]
[\[57a.1\]]rten gyi khams bskor nas/_bcom ldan 'das kyi phyi bzhin 'brang ste/_gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/_/ma 'ongs pa'i las lung ston par bzhed na ni mdun logs 
[\[57a.2\]]su mi snang bar 'gyur ro/_/sems can dmyal bar skye bar lung ston par bzhed na ni/_zhabs kyi mthil du mi snang bar 'gyur ro/_/dud 'gror skye bar lung ston par bzhed na ni zhabs kyi rting par mi snang bar 'gyur ro/_/[{]yi dgas [,]yi dwags [}]su skye bar lung ston par bzhed na ni zhabs kyi mthe bor mi snang bar 'gyur ro/_/
[\[57a.3\]]mir skye bar lung ston par bzhed na ni pus mo gnyis su mi snang bar 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/'khor los sgyur ba'i rgyal por lung ston par bzhed na ni phyag g.yas pa'i mthil du mi 
[\[57a.4\]]snang bar 'gyur ro/_/lhar skye bar lung ston par bzhed na ni lte bar mi snang bar 'gyur ro/_/nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/_/bla na 
[\[57a.5\]]med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum bskor ba byas te/_bcom ldan 'das kyi smin mtshams kyi mdzod spur mi snang bar gyur to/_/de nas tshe dang 
[\[57a.6\]]ldan pa kun dga' bos thal mo sbyar te bcom ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de yis phyogs rnams kun du snang bar bgyis/_/nyi ma shar bas ji ltar bgyis pa bzhin/_/yang tshigs su bcad de gsol 
[\[57a.7\]]pa/_rgod dang bral zhing rgyags dang mi dgyes spangs pa yi/_/sangs rgyas 'gro ba dag gi dam pa'i rgyur gyur pa/_/rgyal ba dgra thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum mi ston/_/brtan po nyid kyi blo yis dus bab mkhyen lags 
[\[57b\]]
[\[57b.1\]]na/_/dge sbyong rgyal dbang nyan pa som nyi 'tshal ba rnams/_/thub pa khyu mchog gi ni gsung mchog brtan pa dang /_/bzang po dag gis the tshom skyes pa bsal bar gsol/_/rgya mtsho dang ni ri rgyal lta bur brtan pa yi/_/mgon po rdzogs sangs rgyas rnams gyin da 'dzum mi ston/_/gang 
[\[57b.2\]]gi don du dpa' bo 'dzum pa ston mdzad pa/_/de ni khyod la skye bo phal chen mnyan par 'tshal/_/'brug sgra lta bu'i gsung ldan pa/_/khyu mchog lta bu'i lta stangs can/_/mi mchog mchod pa bgyid pa yi/_/'bras bu cir 'gyur lung bstan gsol/_/btsun pa de bzhin 
[\[57b.3\]]gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/_btsun pa 'dzum pa mdzad pa'i rgyu gang lags rkyen gang lags bcom ldan 'das kyis bka' stsal pa/_kun dga' bo de ni de bzhin no/_/de ni 
[\[57b.4\]]de bzhin te/_kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/kun dga' bo khyod kyis bram ze gang gis de bzhin gshegs pa la me tog gis gtor ba mthong ngam/_btsun pa mthong lags so/_/
[\[57b.5\]]kun dga' bo bram ze 'di ni dge ba'i rtsa ba 'dis bskal pa bcu gsum gyi bar du log par ltung bar mi 'gyur te/_bskal pa bcu gsum gyi bar du lha rnams dang mi rnams kyi nang du nying mtshams sbyar zhing 'khor bar gyur nas/_srid pa tha ma dang gnas tha ma la mir skye ba thob ste rab tu 
[\[57b.6\]]'byung bar 'gyur la des slob dpon med pa dang man ngag med par byang chub kyi phyogs dang 'thun pa'i chos sum cu rtsa bdun mngon du byas nas/_rang sangs rgyas kyi byang chub mngon sum du byed par 'gyur te rang sangs rgyas me tog bla ma zhes bya bar 'gyur ro/_/de'i sbyin par bya ba'i chos ni 
[\[57b.7\]]de yin no//_//shing rta bzhi pa ni/_gleng gzhi mnyan du yod pa na bzhugs te/_de'i tshe bcom ldan 'das mnyan du yod pa nas rgyal po'i khab tu gshegs so/_/bram ze zhig kyang shing rta la zhon te lam du snol mar 'gro ba las/_bram ze des bcom ldan 
[\[58a\]]
[\[58a.1\]]'das mthong nas shing rta las babs te bcom ldan 'das la shing rta bstabs so/_/bcom ldan 'das kyis kyang de nyid la thugs brtse ba'i phyir/_shing rta'i steng gi nam mkha' la bzhugs so/_/de nas bram ze de rgyu de las dga' ba chen po skyes so/_/dga' ba 
[\[58a.2\]]chen po skyes nas bcom ldan 'das kyi thad nas song ngo /_/de'i skabs su bcom ldan 'das kyis 'dzum pa mdzad do/_/'di ni sangs rgyas bcom ldan 'das rnams gang gi tshe/_'dzum pa mdzad pa'i chos nyid de/_de'i tshe zhal nas 'od zer sngon po dang /_ser po dang /_dmar 
[\[58a.3\]]po dang /_dkar po rnams byung nas kha cig ni 'og tu 'gro'o/_/kha cig ni steng du 'gro'o/_/'og tu 'gro ba gang yin pa de dag ni/_sems can dmyal ba yang sos dang /_thig nag dang /_bsdus 'joms dang /_ngu 'bod dang /_ngu 'bod chen po dang /_tsha ba dang /_
[\[58a.4\]]rab tu tsha ba dang /_mnar med pa dang /_chu bur can dang /_chu bur rdol ba dang /_so thams thams dang /_kyi hud zer ba dang /_a chu zer ba dang /_ud pal ltar gas pa dang /_pad ma ltar gas pa dang /_pad ma ltar gas pa chen por song nas/_tsha ba'i sems can dmyal 
[\[58a.5\]]ba gang yin pa de dag tu ni bsil bar gyur te 'bab bo/_/grang ba'i sems can dmyal ba gang yin pa de dag tu ni dro bar gyur te 'bab bo/_/des na sems can de dag gi gnod pa'i khyad par rnams rtse zhil bar gyur to/_/de nas de dag 'di snyam du sems te/_kye ci bdag cag 'di 
[\[58a.6\]]nas shi 'phos sam 'on te gzhan du skyes sam snyam mo/_/de nas de dag dad pa bskyed pa'i phyir bcom ldan 'das sprul pa 'gyed par mdzad de/_de dag gis sprul pa mthong nas 'di snyam du sems te/_kye bdag cag ni 'di nas kyang shi 'phos par ma gyur la gzhan du yang ma 
[\[58a.7\]]skyes mod kyi/_'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/_/de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/_lha dang mi rnams 
[\[58b\]]
[\[58b.1\]]kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/_/steng du 'gro ba gang yin pa de dag ni rgyal chen bzhi'i ris rnams dang sum cu rtsa gsum rnams dang 'thab bral rnams dang dga' ldan rnams dang /_'phrul dga' rnams dang /_gzhan 
[\[58b.2\]]'phrul dbang byed rnams dang /_tshangs ris rnams dang /_tshangs pa'i mdun na 'don pa rnams dang /_tshangs pa chen po rnams dang /_'od chung rnams dang /_tshad med 'od rnams dang /_'od gsal rnams dang /_dge chung rnams dang /_tshad med dge rnams dang /_dge rgyas 
[\[58b.3\]]rnams dang /_sprin med rnams dang /_bsod nams skyes rnams dang /_'bras bu che rnams dang /_mi che rnams dang /_mi gdung rnams dang /_gya nom snang rnams dang /_shin tu mthong rnams dang /_'og min gyi lha rnams kyi bar du song nas/_mi rtag pa dang /_sdug 
[\[58b.4\]]bsngal ba dang /_stong pa dang /_bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 'byung ba brtsam par gyis/_/sangs rgyas bstan la sbyor bar gyis/_/'dam bu'i khyim la glang chen bzhin/_/'chi bdag sde ni gzhom par 
[\[58b.5\]]gyis/_/gang zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/sdug bsngal zad par byed par 'gyur/_/zhes rjod par byed do/_/de nas 'od zer de dag gis stong gsum gyi stong chen po'i 'jig rten gyi khams bskor 
[\[58b.6\]]nas/_bcom ldan 'das kyi phyi bzhin 'brang ste gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/_/ma 'ongs pa'i las lung ston par bzhed na ni mdun logs su mi snang bar 'gyur ro/_/sems can dmyal 
[\[58b.7\]]bar skye bar lung ston par bzhed na ni zhabs kyi mthil du mi snang bar 'gyur ro/_/dud 'gror skye bar lung ston par bzhed na ni zhabs kyi rting par mi snang bar 'gyur ro/_/[{]yi dgas [,]yi dwags [}]su skye bar lung ston par bzhed na ni zhabs kyi mthe bor mi snang bar 'gyur ro/_/mir skye bar lung ston par bzhed 
[\[59a\]]
[\[59a.1\]]na ni pus mo gnyis su mi snang bar 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/_/
[\[59a.2\]]lhar skye bar lung ston par bzhed na ni lte bar mi snang bar 'gyur ro/_/nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/_/bla na med pa yang dag par 
[\[59a.3\]]rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum bskor ba byas te/_bcom ldan 'das kyi smin mtshams kyi mdzod spur mi snang bar gyur to/_/de nas tshe dang ldan pa kun dga' bos 
[\[59a.4\]]thal mo sbyar te bcom ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de yis phyogs rnams kun du snang bar bgyis/_/nyi ma shar bas ji ltar bgyis pa bzhin/_/yang tshigs su bcad de gsol pa/_rgod dang bral 
[\[59a.5\]]zhing rgyags dang mi dgyes spangs pa yi/_/sangs rgyas 'gro ba dag gi dam pa'i rgyur gyur pa/_/rgyal ba dgra thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum mi ston/_/brtan po nyid kyi blo yis dus bab mkhyen lags na/_/dge sbyong rgyal dbang nyan pa 
[\[59a.6\]]som nyi 'tshal ba rnams/_/thub pa khyu mchog gi ni gsung mchog brtan pa dang /_/bzang po dag gis the tshom skyes pa bsal bar gsol/_/rgya mtsho dang ni ri rgyal lta bur brtan pa yi/_/mgon po rdzogs sangs rgyas rnams gyin da 'dzum mi ston/_/gang gi don du dpa' bo 'dzum pa 
[\[59a.7\]]ston mdzad pa/_/de ni khyod la skye bo phal chen nyan par 'tshal/_/'brug sgra lta bu'i gsung ldan pa/_/khyu mchog lta bu'i lta stangs can/_/mi mchog mchod pa bgyid pa yi/_/'bras bu cir 'gyur lung bstan gsol/_/btsun pa de bzhin gshegs pa dgra bcom pa yang 
[\[59b\]]
[\[59b.1\]]dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/_btsun pa 'dzum pa mdzad pa'i rgyu gang lags rkyen gang lags/_bcom ldan 'das kyis bka' stsal pa/_kun dga' bo de ni de bzhin no/_/de ni de bzhin te/_kun dga' bo de bzhin gshegs 
[\[59b.2\]]pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/kun dga' bo khyod kyis bram ze gang gis de bzhin gshegs pa la shing rta bstabs pa mthong ngam/_btsun pa mthong lags so/_/kun dga' bo bram ze 'di ni/_dge ba'i rtsa ba 'dis 
[\[59b.3\]]bskal pa bcu gsum gyi bar du log par ltung bar mi 'gyur te/_bskal pa bcu gsum gyi bar du lha rnams dang mi rnams kyi nang du nying mtshams sbyar zhing 'khor bar gyur nas srid pa tha ma dang gnas tha ma la mir skye ba thob ste rab tu 'byung bar 'gyur la/_des slob dpon med pa dang man ngag med par byang 
[\[59b.4\]]chub kyi phyogs dang 'thun pa'i chos sum cu rtsa bdun mngon du byas nas/_rang sangs rgyas kyi byang chub mngon sum du byed par 'gyur te/_rang sangs rgyas shing rta sbyin zhes bya bar 'gyur ro/_/de'i sbyin par bya ba'i chos ni 'di yin no//_//sgam po zhes bya ba ni/_gleng gzhi mnyan du yod 
[\[59b.5\]]pa na bzhugs te/_de'i tshe sems can zhig sems can dmyal bar skyes te lus che zhing dmus long du 'dug la de'i lus ril gyis rmas zhu lub tu yog ste/_de'i spyi bo man chad rkang mthil yan chad srin zhugs pas de nad ma bzod nas phan tshun rgyug par byed la/_de gal te thang la 'gro na ni/_
[\[59b.6\]]de la de nyid nas seng ge dang /_stag dang /_gzig dang /_dred la sogs pa lcags kyi mche ba can dag 'byung bar 'gyur te/_de dag gis de'i sha rnams bcad cing bcad cing za'o/_/de ste chu la 'bog na ni de la de nyid nas chu srin ma ka ra lcags kyi mche ba can dag 'byung bar 'gyur te/_
[\[59b.7\]]de dag gis kyang de'i sha rnams bcad cing bcad cing za'o/_/de ste steng gi nam mkha' la 'gro na ni de la de nyid nas/_bya rog dang bya rgod dang chun lag lcags kyi mchu can dag 'byung bar 'gyur te/_de dag gis kyang de'i sha rnams bcad cing bcad cing za'o/_/de ste nags stug po'i nang du 
[\[60a\]]
[\[60a.1\]]'gro na ni de la de nyid nas shing shal ma li'i tshal 'byung bar 'gyur te/_de la der ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams rlung gis spags te de'i steng du 'bab bo/_/de ste rtsig pa'i gseb bam ri'i 
[\[60a.2\]]sul lam bya skyibs dag tu 'gro bar 'dod na yang de la de nyid nas las las skyes pa'i mi dag 'byung bar 'gyur te/_ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams thogs nas de'i lus la 'debs te/_de dag gis de'i 
[\[60a.3\]]lus thams cad bcad cing gtub par byed de/_rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ste/_nyam thag pa'i skad 'byin cing ngu'o/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye 
[\[60a.4\]]shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa 
[\[60a.5\]]brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan 
[\[60a.6\]]dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni 
[\[60a.7\]]ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par 
[\[60b\]]
[\[60b.1\]]bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig 
[\[60b.2\]]rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur [(]ying [,]yang [)]srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs 
[\[60b.3\]]nas/_mnyan du yod pa'i skye bo phal po che 'dul ba'i dus la bab nas/_bcom ldan 'das kyis dgongs pa ci tshar gcad pas 'dul bar 'gyur ram 'on te bstod pas 'dul bar 'gyur ram/_'on te skyo ba bskyed pas 'dul bar 'gyur snyam du dgongs nas/_skyo ba bskyed pas 
[\[60b.4\]]'dul bar 'gyur bar bcom ldan 'das kyis gzigs nas/_de dag skyo ba bskyed pa'i phyir bcom ldan 'das kyis sems can de rdzu 'phrul gyis bkug ste/_chu klung khang ldan gyi 'gram du bzhag na/_der yang de nad mi bzod nas phan tshun rgyug par byed la der yang de gal te thang 
[\[60b.5\]]la 'gro na ni de la de nyid nas seng ge dang stag dang /_gzig dang dred la sogs pa lcags kyi mche ba can dag 'byung bar 'gyur te/_de dag gis de'i sha rnams bcad cing bcad cing za'o/_/de ste chur 'bog na ni de la de nyid nas chu srin ma ka ra lcags kyi mche ba can dag 
[\[60b.6\]]'byung bar 'gyur te/_de dag gis kyang de'i sha rnams bcad cing bcad cing za'o/_/de ste steng gi nam mkha' la 'gro na ni de la de nyid nas bya rog dang bya rgod dang chun lag lcags kyi mchu can dag 'byung bar 'gyur te/_de dag gis kyang de'i sha rnams bcad cing bcad cing za'o/_/
[\[60b.7\]]de ste nags stug po'i nang du 'gro na ni de la de nyid nas shing shal ma li'i tshal 'byung bar 'gyur te/_de la de nyid du ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams rlung gis spags te de'i steng du 'bab bo/_/de ste rtsig pa'i gseb 
[\[61a\]]
[\[61a.1\]]bam ri'i sul lam bya skyibs dag tu 'gro bar 'dod na yang de la de nyid nas las las skyes pa'i mi dag 'byung bar 'gyur te/_ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams thogs nas de'i lus la 'debs te/_de 
[\[61a.2\]]dag gis de'i lus thams cad bcad cing gtub par byed de/_rgyu des na sdug bsngal drag pa dang /_mi bzad pa dang /_tsha ba dang /_yid du mi 'ong ba'i tshor ba myong ste nyam thag pa'i skad 'byin cing ngu'o/_/de nas de'i ku co'i sgras mnyan du yod pa thams cad gang bar gyur to/_/
[\[61a.3\]]mnyan du yod pa'i skye bo phal po ches 'jigs su rung ba'i sgra de lta bu thos so/_/thos nas kyang sems can stong phrag du ma mnyan du yod pa nas byung ste/_sgra grag pa'i logs su chu klung khang ldan ga la ba der dong nas skye bo phal po che de dag gis/_thag ring po zhig nas sems can de 
[\[61a.4\]]de lta bu'i gnod pa'i sdug bsngal nyams su myong ba mthong ngo /_/mthong nas kyang de dag gis bsams pa/_sems can 'di lta bu gnod pa'i sdug bsngal 'di 'dra ba nyams su myong ba 'di su zhig snyam mo/_/sangs rgyas bcom ldan 'das bzhugs shing gzhes la 'tsho ba 
[\[61a.5\]]rnams ni chos nyid kyis dus dus su/_gtsug lag khang dang /_dur khrod dang /_ri dang chu klung dag tu rgyu zhing gshegs te don 'di'i phyir/_bcom ldan 'das chu klung du rgyu zhing gshegs par bzhed nas/_tshe dang ldan pa kun dga' bo la bka' stsal pa/_kun 
[\[61a.6\]]dga' bo song la dge slong rnams la de bzhin gshegs pa ni chu klung du rgyu zhing gshegs kyis su de bzhin gshegs pa dang thabs cig tu rgyu zhing 'gro 'dod pa de dag chos gos dag chos shig ces bsgo shig_/de skad ces bka' stsal te bsgo nas bcom ldan 'das dge slong gi tshogs 
[\[61a.7\]]kyis zhabs 'bring byas te dge slong gi dge 'dun gyis mdun du bdar nas chu klung khang ldan ga la ba der gshegs so/_/de nas skye bo'i tshogs kyis thag ring po nas bcom ldan 'das mthong ngo /_/mthong nas kyang ma dad pa gang yin pa de dag na re dge sbyong gau ta ma ltad mo la dga' 
[\[61b\]]
[\[61b.1\]]ba med do zhes grag na de yang ltad mo'i dbang du gyur te 'ongs so zhes zer ro/_/dad pa dang ldan pa gang yin pa de dag na re bcom ldan 'das sems can 'di las brten te ngo mtshar rmad du byung ba'i chos cig lung ston par bzhed gor ma chag ces zer nas/_bcom ldan 'das kyi 
[\[61b.2\]]gdan bshams te smras pa/_bcom ldan 'das tshur gshegs/_bcom ldan 'das gshegs pa legs so legs so/_/bcom ldan 'das gdan bshams pa la bzhugs su gsol zhes zer ro/_/de nas bcom ldan 'das gdan bshams pa la bzhugs 
[\[61b.3\]]nas bcom ldan 'das kyis dgongs pa/_ma la bdag sems can 'di ci nas sngon gyi tshe rabs rjes su dran la mi'i skad du smra zhing bdag dang gtam zer bar 'gyur ba de lta bu'i ting nge 'dzin la snyoms par 'jug par bya'o snyam du dgongs so/_/de nas bcom ldan 'das ci nas sems can des 
[\[61b.4\]]sngon gyi tshe rabs dran la mi'i skad du smra zhing /_bcom ldan 'das dang gtam zer bar 'gyur ba de lta bu'i ting nge 'dzin la snyoms par zhugs nas/_der bcom ldan 'das kyis sems can de la bka' stsal pa/_bzhin [{]bzangs [,]bzang [}]khyod sgam po yin nam/_bcom ldan 'das bdag sgam 
[\[61b.5\]]po lags so/_/bzhin [{]bzangs [,]bzang [}]khyod sgam po yin nam/_bde bar gshegs pa bdag sgam po lags so/_/lus dang ngag dang yid kyi nyes par spyod pa'i las rnams kyi 'bras bu myong ba yod dam/_bcom ldan 'das myong ba mchis lags so/_/lus dang ngag dang yid kyi 
[\[61b.6\]]nyes par spyod pa'i las rnams kyi 'bras bu mi sdug pa yin nam/_bde bar gshegs pa mi sdug pa lags so/_/khyod kyi mi dge ba'i [(]bshegs [,]bshes [)]gnyen su yin/_des gsol pa/_rang gi sems lags so/_/de nas skye bo phal po che de dag 'di snyam du sems te/_'di lta bu'i 
[\[61b.7\]]sems can sngon gyi tshe rabs dran la mi'i skad du smra zhing bcom ldan 'das dang gtam zer ba 'di su zhig snyam mo/_/sangs rgyas bcom ldan 'das rnams ni snyan slebs par dka' ste/_de dag gis bcom ldan 'das kyi snyan du zhu ma nus nas de dag gis tshe dang ldan pa kun dga' bo la dris pa/_btsun 
[\[62a\]]
[\[62a.1\]]pa kun dga' bo 'di lta bu'i sems can sngon gyi tshe rabs dran la mi'i skad du smra zhing /_bcom ldan 'das dang gtam zer ba 'di su zhig_/tshe dang ldan pa kun dga' bos smras pa/_bcom ldan 'das la zhus shig_/de dag gis smras pa/_sangs rgyas bcom ldan 'das 
[\[62a.2\]]rnams ni snyan slebs par dka' zhing gzi byin bzod par dka' bas bdag cag gis sangs rgyas bcom ldan 'das kyi snyan du zhu mi nus so/_/tshe dang ldan pa kun dga' bos smras pa/_sangs rgyas bcom ldan 'das rnams ni bdag gis kyang snyan slebs par dka' mod kyi/_'on kyang khyed 
[\[62a.3\]]la snying brtse ba'i phyir zhu bar bgyi'o zhes smras nas/_tshe dang ldan pa kun dga' bos bla gos phrag pa gcig tu gzar te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/btsun pa 'di lta bu'i sems can sngon gyi tshe rabs 
[\[62a.4\]]dran la mi'i skad du smra zhing /_bcom ldan 'das la bka' mchid gsol pa 'di su zhig lags/_der bcom ldan 'das kyis tshe dang ldan pa kun dga' bo la bka' stsal pa/_kun dga' bo sems can 'di ni sdig pa'i las byed byed pa yin te/_'dis sdig pa'i las mang du 
[\[62a.5\]]byas so/_/kun dga' bo sngon byung ba 'das pa'i dus na/_nyan thos dang rang sangs rgyas kyi sa las 'das pa/_yang dag par rdzogs pa'i sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_
[\[62a.6\]]bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od zer can/_zhes bya ba 'jig rten du byung ste/_de'i tshe dgra bcom pa zhig dgra bcom pa lnga 
[\[62a.7\]]brgya dang thabs cig tu ljongs rgyu zhing song ba las rgyal po'i pho brang zhig tu phyin nas/_de dag rgyal po de'i skyed mos tshal du song ste/_rgan rims bzhin du shing drung re rer rtswa bting nas skyil mo krung bcas te bsam gtan dang /_rnam par thar pa dang /_ting nge 'dzin dang /_snyoms par 
[\[62b\]]
[\[62b.1\]]'jug pa'i bde ba nyams su myong bar byed do/_/de nas de'i tshe rgyal po'i pho brang de nyid na rgyal po sgam po zhes bya ba rgyal po byed de/_rgyal po de nang par sngar langs nas bud med kyi 'khor gyis zhabs 'bring byas te skyed mos tshal der song ngo /_/de der song nas phyogs gcig tu 
[\[62b.2\]]'dug pa dang /_bud med de dag me tog dang 'bras bu la sred pas phan tshun du 'khyam zhing dong ba las bud med de dag gis dge slong lnga brgya po de dag shing drung dag na klu'i rgyal po ltar lus bskyil te gnyid log pa bzhin du skyil mo krung bcas te 'khod pa mthong ngo /_/mthong nas 
[\[62b.3\]]kyang mchog tu dga' ba skyes so/_/de dag dga' ba skyes nas de dag gis zhabs la phyag 'tshal te/_de dag gi nang na ches rgan pa gang yin pa de'i mdun du chos mnyan pa'i phyir 'khod do/_/de nas rgyal po des skyed mos tshal de'i nang nas skyes pa'i sgra thos so/_/thos nas kyang ral 
[\[62b.4\]]gri rnon po mgul du thogs te/_dge slong de dag ga la ba der song nas rgyal po des dge slong lnga brgya de dag thag ring po nas mthong ngo /_/mthong nas kyang dge slong rnams kyis nga'i btsun mo'i 'khor mthong gis med do snyam ste/_khro ba'i kun nas dkris pa chen po skyes nas mthong ma thag 
[\[62b.5\]]tu rgyal po des rgyal po'i zho shas 'tsho ba rnams la bos te/_de dag la bsgo ba/_dge slong 'di rnams lcag gis gzhus shig ces byas so/_/de nas re zhig na de dag lcag gis bzhus nas dge slong de dag gi lus ril gyis zhu lub tu sha snag bu bzhin du gyur to/_/de nas des 
[\[62b.6\]]dge slong de rnams snying tshim par bzhus nas gshed ma rnams la gtad de/_khyed deng la rab tu byung ba 'di rnams las kha cig ni gson por gsal shing la tshugs la ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams kyis bsnun cig_/
[\[62b.7\]]kha cig ni gson por khyi rnams la byin cig_/kha cig ni lus dum bu drug tu chod la phyogs kun du bor zhig ces byas so/_/de nas rgyal po'i mi de dag gis de bzhin du 'tshal lo zhes byas nas/_dge slong lnga brgya po de dag kha cig ni gson por gsal shing la btsugs 
[\[63a\]]
[\[63a.1\]]nas ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams kyis bsnun to/_/kha cig ni gson por khyi rnams la byin no/_/kha cig ni lus dum bu drug tu bcad de phyogs kun du bor ro/_/dge slong dag ji snyam du sems/_
[\[63a.2\]]de'i tshe rgyal por gyur pa gang yin pa de ni sems can 'di nyid yin te/_des der dgra bcom pa lnga brgya po de dag bsad pa'i las de'i rnam par smin pas sems can dmyal ba chen po mnar med par skyes so/_/des dge slong de dag la sdang ba'i sems kyis bltas pa'i las de'i rnam par smin pas 
[\[63a.3\]]ni dmus long du gyur to/_/des dge slong de dag lcag gis gzhus pa'i las de'i rnam par smin pas ni lus ril gyis rmas zhu lub tu yog par gyur to/_/spyi bo man chad rkang mthil yan chad du srin zhugs so/_/des de dag gshed ma la gtad de kha cig ni gson por gsal shing la 
[\[63a.4\]]btsugs nas ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams kyis bsnun pa dang /_kha cig ni gson por khyi rnams la byin pa dang /_kha cig ni gson por lus dum bu drug tu bcad de phyogs kun du gtor ba'i las de'i rnam par smin 
[\[63a.5\]]pas ni/_gal te thang la 'gro na ni de la de nyid nas seng ge dang /_stag dang /_gzig dang /_dred la sogs pa lcags kyi mche ba can dag 'byung bar 'gyur te/_de dag gis de'i sha rnams bcad cing bcad cing za'o/_/de ste chu 'bog na ni de la de nyid las chu srin ma ka ra lcags 
[\[63a.6\]]kyi mche ba can dag 'byung bar 'gyur te/_de dag gis kyang de'i sha rnams bcad cing bcad cing za'o/_/de steng gi nam mkha' la 'gro na ni de la de nyid nas bya rog dang /_bya rgod dang /_chun lag lcags kyi mchu can dag 'byung bar 'gyur te/_de dag gis kyang de'i sha rnams 
[\[63a.7\]]bcad cing bcad cing za'o/_/de ste nags stug po'i nang du 'gro na ni/_de la de nyid nas shing shal ma li'i tshal 'byung bar 'gyur te/_de la de nyid du ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams rlung gis spags te de'i steng du 
[\[63b\]]
[\[63b.1\]]'bab bo/_/de ste rtsig pa'i gseb bam ri'i sul lam bya skyibs dag tu 'gro bar 'dod na yang de la de nyid nas las las skyes pa'i mi dag 'byung bar 'gyur te ral gri dang /_mdung thung dang /_mda' bo che dang /_rdo rje rtse gcig pa dang /_mdung kha leb rnams thogs nas de'i lus la 'debs te/_
[\[63b.2\]]de dag gis de'i lus thams cad bcad cing gtub par byed de rgyu des na des sdug bsngal drag pa dang mi bzad pa dang /_tsha ba dang yid du mi 'ong ba'i tshor ba myong ste nyam thag pa'i skad 'byin cing ngu'o/_/dge slong dag yang dag par rdzogs pa'i sangs rgyas 'od zer can gyi ring tshun chad nas/_
[\[63b.3\]]da ltar nga'i ring gi bar du sems can 'di sems can dmyal ba rnams nas shi 'phos shing sems can dmyal ba rnams 'ba' zhig tu skyes te 'dis 'di lta bu'i sdug bsngal rnyed par gyur to/_/btsun pa sems can 'di sdug bsngal 'di las nam thar bar 'gyur lags/_bskal pa 
[\[63b.4\]]bzang po 'di nyid la sangs rgyas lnga brgya 'byung bar 'gyur te/_de'i bar du yang sems can 'di sems can dmyal ba rnams nas shi 'phos shing sems can dmyal ba rnams 'ba' zhig tu skye bar 'gyur te/_'di lta bu'i sdug bsngal sha stag rnyed nas/_de'i 'og tu sems can 
[\[63b.5\]]dmyal ba'i sdug bsngal zad nas mir skye ba thob par 'gyur te/_des rigs ngan gyi khyim du nying mtshams sbyor bar 'gyur ro/_/de gang gi tshe cher skyes pa de'i tshe [{]ri dgas [,]ri dwags [}]shor du 'gro bar 'gyur te/_de der song ba na nags khrod me tog phun sum tshogs pa 'bras bu phun sum tshogs 
[\[63b.6\]]pa bsil grib phun sum tshogs pa zhig tu phyin nas/_des bsams pa gnas 'di lta bur ni [{]ri dgas [,]ri dwags [}]rnams 'du bar 'gyur ro snyam nas/_des der 'khrul 'khor dang rnyi dang gtor ba dang rnyong rnams btsugs nas 'gro bar byed do/_/de nas de'i tshe 'jig rten du rang sangs rgyas 
[\[63b.7\]]shig byung ste/_de nags khrod der mtshan mo gnas 'cha' bar byed de/_de'i dris [{]ri dgas [,]ri dwags [}]de dag de'i nyin par nags khrod der mi 'ong ngo /_/rngon pa de yang der song nas nags khrod der rang sangs rgyas de 'ba' zhig mthong ba las gzhan ci yang ma rnyed nas des 'di snyam du sems 
[\[64a\]]
[\[64a.1\]]te/_rab tu byung ba 'di dag ni gnas 'di lta bu la dga' bar skyed par byed de/_'di 'di na 'dug par gyur na bdag la gnod par 'gyur gyis/_ma la bdag gis 'di bsad gor ma chag snyam nas des rang sangs rgyas de bsad de/_des de bsad nas rngon pa de shi ba'i 
[\[64a.2\]]'og tu yang sems can dmyal ba chen po mnar med par skye bar 'gyur te/_de der lo brgya phrag du ma dang lo stong phrag du ma'i bar du sems can dmyal ba'i sdug bsngal myong bar 'gyur ro/_/de nas de las zad nas yang mir skye ba thob par yang 'gyur te/_de'i tshe yang dag par rdzogs pa'i sangs rgyas 
[\[64a.3\]]bla ma zhes bya ba 'jig rten du 'byung bar 'gyur te/_de'i gsung rab la 'di rab tu byung nas nyon mongs pa thams cad spangs te dgra bcom pa nyid mngon sum du byed par 'gyur ro/_/des dgra bcom pa nyid thob nas rgyal po'i pho brang zhig tu 'gro bar 'gyur te/_de rgyal po'i 
[\[64a.4\]]skyed mos tshal du gnas 'cha' bar 'gyur ro/_/rgyal po de yang bud med kyi 'khor dag gis zhabs 'bring byas te/_skyed mos tshal der 'gro bar 'gyur la/_bud med de dag kyang skyed mos tshal der me tog dang 'bras bu la sred pas phan tshun 'khyam zhing 'gro ba las/_de'i 
[\[64a.5\]]thad du phyin te chos mnyan pa'i phyir mdun du 'khod do/_/rgyal po de yang skyes pa'i sgra thos nas de'i thad du 'gro bar 'gyur la/_de mthong nas khros te lcag gis bzhus nas de'i lus dum bu drug tu bcad de/_gson por gsal shing la btsugs nas/_ral gri dang /_mdung 
[\[64a.6\]]thung dang /_mda' bo che dang /_rdo rje rtse gcig pa dang mdung kha leb rnams kyis lus la bsnun nas khyi rnams la byin par gyur te/_de'i sdug bsngal gyi mtha' der thug par 'gyur ro/_/de nas de thos ma thag tu skye bo phal po che de dag shas cher skyo ba skyes te/_de dag gis 
[\[64a.7\]]bsams pa/_'khor ba na 'khor na bdag cag gis kyang sdug bsngal mi bzad pa de lta bu rnyed par 'gyur ro snyam mo/_/de nas bcom ldan 'das kyis de dag gi yid skyo bar gyur par thugs su chud nas de dang 'thun pa'i chos bstan te/_stan de nyid la 'khod bzhin du kha 
[\[64b\]]
[\[64b.1\]]cig gis ni dro bar gyur pa bskyed do/_/kha cig gis ni rtse mo dang /_bden pa dang /_'thun pa'i bzod pa dang /_'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis 
[\[64b.2\]]ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/
[\[64b.3\]]kha cig gis ni stobs kyis 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag 
[\[64b.4\]]par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol/_chos la 'bab dge 'dun la bab par mdzad de/_bkod nas gtsug lag khang du gshegs so//_//las brgya tham pa bam po drug pa/_sa 'tsho ma 
[\[64b.5\]]zhes bya ba ni/_gleng gzhi ser skya'i gnas na bzhugs te/_gang gi tshe lha sbyin gyis ud pa la'i kha dog ma bsad nas de rgyal po gsal rgyal gyis yul nas bskrad pa de'i tshe/_de yul ser skya'i gnas su song nas bsams pa bdag gis dge sbyong gau ta ma gsod kyang ma nus 
[\[64b.6\]]la/_sangs rgyas kyi thabs kyang ma thob kyis bdag song la don grub kyi btsun mo 'khor rnams kha drangs te/_de dag dang bsdongs la rgyal sa thob nas rgyal po bya'o snyam du bsams te/_des grags 'dzin ma la phrin pa zhig btang ste/_grags 'dzin ma da ni sdig pa la dga' ba des 
[\[64b.7\]]ci byas pa la ltos/_bud med drug khri chung mar blangs nas sdug par byas pa 'dis/_gal te des 'dod pa rnams yongs su spyad par mi 'dod na ni btsun mo blangs te gzhag kyang ci dgos/_da yang gal te khyod dga' na ni bdag cag gis kyang rgyal po thob par 'gyur la 
[\[65a\]]
[\[65a.1\]]khyod kyang sngon bzhin du dpal dang skal ba dang ldan par 'gyur ro zhes spring ngo /_/de nas de thos ma thag tu grags 'dzin mas sa 'tsho ma la bsnyad de/_sa 'tsho ma lha sbyin gyis ni bdag la 'di skad ces spring ngo zhes byas so/_/de nas sa 'tsho ma na re 'u bu cag gis thabs 
[\[65a.2\]]shig gis de nang du bkug la dma' phab ste btang na/_de tha mal par 'dug par 'gyur ro zhes zer ro/_/de nas de rnams kyis lha sbyin la spring ba/_lha sbyin rgyal po'i pho brang gi nang du spyon cig dang 'dir gshegs nas thabs ji lta bu zhig gis bdag cag gis khyod rgyal sar bzhugs pa 
[\[65a.3\]]bka' gros mdzad do zhes spring ngo /_/de nas lha sbyin gyis de thos ma thag tu dga' ches nas da ni de dag dga' bar gyur pas rgyal srid ni bdag gi chang pa khon na 'dug go snyam du bsams nas/_rgyal po'i pho brang du song ste byang chub sems dpa'i gdan la 'dug par chas pa dang lha rnams 
[\[65a.4\]]kyis gdan de mi mthong bar byas so/_/de nas sa 'tsho ma btsun mo'i 'khor gyi sgo logs kyi them skas kyi mgo la 'dug nas smras pa/_lha sbyin khyod re zhig gdan la bzhugs ci 'tshal/_btsun mo'i 'khor nang du je gshegs dang bka' gros mdzad do/_/de nas lha sbyin gyis kyang sa 'tsho 
[\[65a.5\]]ma'i tshig mnyan nas sor mo bcu'i thal mo sbyar te de'i mdun du 'dug go/_/de nas sa 'tsho mas/_de'i thal mo sbyar ba bzung ste/_drag tu btsir nas de'i sor mo thams cad las khrag phyung ste/_lha sbyin de'i nad kyis nyam thag pas khus btab bo/_/de nas sa 'tsho mas skas 
[\[65a.6\]]de nyid la mgo thur kar bstan te/_mgo bor rdog pas bsnun nas/_skas mgo nas bor ro/_/bud med gzhan rnams kyis kyang kha cig gis ni de'i lus ba lang gi lci bas gtor to/_/kha cig gis ni 'bru mar tshan mos gtor to/_/de nas de'i lus snad cing rmas bzhin 
[\[65a.7\]]du de'i nang nas byung ste song nas/_de ko ka li ka dang khan da drab bya dang ka ta mo ra ka ti sh+ya dang rgya mtshos byin rnams kyi thad du song ste/_de dag gis de mthong nas smras pa/_lha sbyin 'di ci zhig btsun mo'i 'khor gyi gnang chen khyod kyis btsun mo'i 'khor gyi bde ba dag legs 
[\[65b\]]
[\[65b.1\]]par myong mod/_de nas skabs de dge slong rnams kyis thos nas bcom ldan 'das la gsol to/_/dge slong rnams kyis sangs rgyas bcom ldan 'das la zhus pa/_btsun pa sa 'tsho mas lha sbyin mi mang sar ji ltar dma' phab pa la gzigs/_bcom ldan 'das kyis bka' stsal 
[\[65b.2\]]pa/_da ltar 'ba' zhig tu ma zad kyi 'das pa'i dus na yang sa 'tsho mas lha sbyin ji ltar dma' phab pa de nyon cig_/dge slong dag sngon byung ba 'das pa'i dus na/_grong khyer bA rA Na sI na/_rgyal po tshangs pas byin zhes bya ba rgyal po byed do/_/yul pi de ha na ni rgyal po dbang 
[\[65b.3\]]chen sde zhes bya ba rgyal po byed de/_de gnyis phan tshun mi 'thun pas dus dus su skye bo mang po kha 'dog par byed do/_/de nas phyi zhig na kA shi'i rgyal po tshangs pas byin blon po'i tshogs kyis zhabs 'bring byas te 'khod pa'i nang du bud med kyi gtam gyi gleng bslangs nas/_khyed kyi 
[\[65b.4\]]nang na su dag gis bud med gzugs bzang zhing blta na sdug la mdzes pa dag gang du mthong zhes dris nas/_der sus bud med ji lta bu mthong ba des/_rgyal po de la de kho na bzhin du gsol to/_/der gcig cig gis smras pa/_lha de dag thams cad lta zhog gi pi de ha'i rgyal po'i 
[\[65b.5\]]btsun mo dam pa de dang byad gzugs 'dra ba ni/_bud med su yang ma mchis so zhes byas nas/_de thos ma thag tu rgyal po de 'dod chags kyi mdas phog nas des bsams pa/_bdag gis rgyal po dbang chen sde dang mi 'thun bzhin du ni de dang phrad par bya mi nus kyis/_bdag 
[\[65b.6\]]gis sngar de dang mjal dum byas nas/_de'i 'og tu sla bar 'gyur ro snyam du bsams nas rgyal po tshangs pas byin gyis pi de ha'i rgyal po dang mjal dum byas pa'i 'og tu rgyal po dbang chen sde'i btsun mo la bud med pho nyar btang ste/_bdag gis dbang chen sde dang mjal dum byas pa 
[\[65b.7\]]ci yang rung ba de dag thams cad ni khyod kyi phyir yin gyis de shes par gyis la ci nas bdag khyod dang phrad par 'gyur ba de ltar gyis shig ces spring ngo /_/de nas dbang chen sde'i btsun mos rgyal po la sbran te/_lha rgyal po tshangs pas byin de ni bdag 'tshal zhes don du sgrub 
[\[66a\]]
[\[66a.1\]]cing mchis kyis gal te lhas bdag la bka' stsal na ni bdag gis de dma' dbab par 'tshal lo zhes byas so/_/de nas des smras pa/_khyod ji ltar dga' ba de bzhin du gyis la/_ci nas de nga'i lag tu 'ong bar 'gyur ba de ltar dgyis shig_/des smras 
[\[66a.2\]]pa/_lha ji ltar dgyes pa bzhin du mdzad du mchis par bdag gis bgyi bar 'tshal gyis/_thugs mi chung bar gsol zhes byas nas des de la pho nya'i lan spring ste/_rgyal po 'di gson por 'dug bzhin du ni/_bdag gis khyod dang mjal bar bgyi ba'i rngo mi thogs kyis 
[\[66a.3\]]'di sod cig dang /_de'i 'og tu bdag dang mjal bar 'gyur ro zhes spring ngo /_/de nas tshangs pas byin gyis bsams pa mi 'thun par ma byas kyi bar du ni/_bdag gis de bsad du mi rung gis phyir yang bdag gis de dang mi 'thun par bya'o snyam du bsams nas/_rgyal po 
[\[66a.4\]]tshangs pas byin gyis rgyal po dbang chen sde dang phyir yang mi 'thun par byas nas/_dpung gi tshogs yan lag bzhi go bskon te/_yul pi de har song nas/_grong khyer dpung gi tshogs yan lag bzhis bskor te 'dug go/_/de de na 'dug pas skye bo phal po che kha 'dog par byed do/_/
[\[66a.5\]]de nas dbang chen sde'i btsun mos phrin spring ste/_khyod 'dir gshegs pa ci yang rung ba de dag thams cad ni bdag gi phyir du bas na skye bo mang po dgum ci 'tshal gyis/_da yang mi phal pa'i cha lugs su zhugs la grong khyer gyi nang du gshegs te/_bdag dang mjal bar 
[\[66a.6\]]mdzad du gsol zhes spring ngo /_/de nas de thos ma thag tu kA shi'i rgyal po tshangs pas byin thabs ji ltar bstan pa bzhin du rgyal po'i pho brang gi nang du 'ongs so/_/de 'ongs ma thag tu dbang chen sde'i btsun mo des bzung nas/_rgyal po la sbran te/_lha tshangs pas byin ni 
[\[66a.7\]]lhas ci dgyes par mdzad du mchis par gyur lags so zhes byas so/_/de nas rgyal po dbang chen sdes rgyal po'i sras dang /_blon po dang /_tshong dpon dang /_phyug po dang /_ded dpon thams cad bsags nas/_kA shi'i rgyal po tshangs pas byin gyi mgo bor 
[\[66b\]]
[\[66b.1\]]rdog pas bsnun te smras pa/_'di ci nas phyin chad gzhan gyi chung ma la byi pho byed par mi 'gyur bar sod cig ces byas so/_/de nas rgyal po dbang chen sde la btsun mos gsol pa/_lha 'di sma phab pa 'di nyid gum pa bas ches thub ma lags sam/_da 'di lhag par dgum 
[\[66b.2\]]du ci mchis kyis thong lags zhes gsol nas gson por gtang ngo /_/dge slong dag ji snyam du sems de'i tshe de'i dus na yul pi de ha'i rgyal po dbang chen sder gyur pa/_byang chub kyi spyod pa la gnas pa gang yin pa de ni nga nyid yin no/_/de'i tshe de'i dus na btsun mor gyur pa gang yin 
[\[66b.3\]]pa de ni sa 'tsho ma 'di nyid yin no/_/de'i tshe kA shi'i rgyal po tshangs pas byin zhes bya bar gyur pa gang yin pa de ni/_lha sbyin 'di nyid yin te/_de'i tshe yang des 'di mi mang sar rdog pas bsnun te shin tu sma phab bo/_/skra ldan ma zhes bya ba ni/_byang chub sems dpa' dga' ldan gyi 
[\[66b.4\]]gnas na bzhugs tsam na yul ser skya'i gnas na rgyal po seng ge'i 'gram rgyal po byed de/_de btsun mo dang lhan cig tu rtse zhing dga' la dga' mgur spyod pa las snga phyir bu pho bzhi dang bu mo bzhi btsas te zas gtsang dang zas dkar dang bre bo zas dang bdud rtsi zas dang gtsang ma dang 
[\[66b.5\]]dkar mo dang bre bo ma dang bdud rtsi ma rnams so/_/de'i tshe yul spong byed na rgyal po shAkya rab sad gnas te/_de'i btsun mo dang lhan cig tu rtse zhing dga' la dga' mgur spyod pa la bu mo gnyis btsas te/_gcig gi ming ni sgyu 'phrul zhes btags so/_/gcig gi ming ni sgyu 
[\[66b.6\]]'phrul chen mo zhes btags so/_/de nas de gnyis 'o ma dang /_zho dang /_mar dang /_zhun mar dang /_mar gyi snying gus bskyed bsrings te/_mtsho'i nang gi pad ma bzhin du skye drag par gyur to/_/de nas de gnyis la mtshan mkhan rnams kyis bltas nas/_bu 
[\[66b.7\]]mo sgyu 'phrul las ni bu mtshan phun sum tshogs pa zhig btsa' bar 'gyur la/_sgyu 'phrul chen mo las ni 'khor los sgyur ba'i rgyal po btsa' bar 'gyur ro zhes lung bstan te/_de gnyis kyi skra til mar gyi thigs pa chur blugs pa bzhin du rgyas par gyur to/_/de nas 
[\[67a\]]
[\[67a.1\]]rgyal po seng ge 'gram gyis thos nas/_rgyal po rab sad la pho nya btang ste/_khyod kyi bu mo de gnyis bdag gi bu'i chung mar byin cig_/'di na shAkya rnams kyis ni sus kyang thabs zlar bab pa'i chung ma gnyis mi blang ba'i nang khrims de lta bu bcas mod 
[\[67a.2\]]kyi/_gal te bdag gis shAkya rnams kyis dad pa gnang bar byed nus na phyis gnyi ga blang ngo zhes spring nas/_seng ge 'gram gyis shAkya rnams la gsol ba btab nas/_de'i bu mo gnyi ga khyim na gnas pa rnams kyi khyim pa'i chos bzhin du byas te zas gtsang gi btsun 
[\[67a.3\]]mor blangs so/_/der rgyal po rab sad kyis de gnyis la bu mo skra ldan ma zhes bya ba skra mkhan du byin no/_/de nas gang gi tshe byang chub sems dpa' btsas pa na/_de btsas nas zhag bdun lon pa'i 'og tu sgyu 'phrul chen mo shi nas de shi ba'i 'og tu sum cu rtsa gsum pa'i lha 
[\[67a.4\]]yul du skyes so/_/bu mo skra ldan ma ni de dang bral bas sgyu 'phrul chen mo'i skra la 'jus nas/_shin tu mya ngan byed cing 'bub 'dril la smre sngags 'don cing brang rdung ste/_sus kyang de'i mya ngan bsang ma nus so/_/de nas gang gi tshe byang chub sems dpa' sku cher 'khrungs pa de'i 
[\[67a.5\]]tshe/_des rgan po dang nad pa dang shi ba gzigs nas nags kyi nang du rten bcas te/_lo drug gi bar du dka' ba spyad nas bla na med pa'i ye shes brnyes te/_mthar gyis 'dul ba'i don mdzad cing yul ser skya'i gnas su gshegs so/_/de der gshegs nas shAkya rnams 
[\[67a.6\]]rab tu phyung ngo /_/skye dgu'i bdag mo chen mo gau ta mI yang rab tu phyung ngo /_skra ldan ma yang rab tu phyung ste/_des kyang nyon mongs pa thams cad spangs nas dgra bcom pa nyid mngon sum du byas te/_de bcom ldan 'das kyis brtson 'grus brtsams pa rnams kyi mchog tu 
[\[67a.7\]]bstan to/_/de nas dge slong rnams kyis bcom ldan 'das la zhus pa/_btsun pa skra ldan mas las ci bgyis na/_las de'i rnam par smin pas phyug cing nor mang la longs spyod che ba'i shAkya'i rigs su skyes lags/_las ci bgyis na des bran mo gzhan gyi 
[\[67b\]]
[\[67b.1\]]mngag gzhug bgyid par gyur lags/_bcom ldan 'das kyis bka' stsal pa/_smon lam gyi dbang las gyur to/_/'dis gang du smon lam btab lags/_dge slong dag sngon byung ba 'das pa'i dus na/_bskal pa dgu bcu rtsa gcig pa la/_de bzhin gshegs pa dgra bcom 
[\[67b.2\]]pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das rnam par gzigs zhes bya ba 'jig rten du byung ste/_
[\[67b.3\]]de bla na med pa yang dag par rdzogs pa'i byang chub mngon par rdzogs par sangs rgyas nas grong khyer gnyen ldan du gshegs te/_de lcam gnyis kyis bshos gsol ba na/_der gcig gis smon lam btab pa/_bdag las 'di lta bu'i skyes bu rin po che btsas te/_de mnyes par 
[\[67b.4\]]byed par gyur cig_/mi mnyes par byed par ma gyur cig ces byas so/_/bu mo cig shos kyis smon lam btab pa/_bdag kyang gang dang gang du skye ba de dang der khyod dang spun du gyur cig_/bdag 'di lta bu'i skyes bu rin po che de 'tsho bar gyur cig ces byas so/_/de spun gnyis kyi 
[\[67b.5\]]skra mkhan byed pa'i bu mo de yang de na 'dug par gyur te/_bu mo des kyang de gnyis kyi smon lam de lta bu de btab pa thos nas/_thos ma thag tu des kyang yang dag par rdzogs pa'i sangs rgyas rnam par gzigs la bkur sti byas te/_smon lam btab pa kye ma bdag kyang dge ba'i rtsa 
[\[67b.6\]]ba 'dis/_'di gnyis gang dang gang du skyes pa de dang der bdag 'di gnyis kyi skra mkhan ma bsnyen bkur byed par gyur nas/_'di gnyis kyi bu rin po che de mnyes par byed par gyur cig mi mnyes par byed par ma gyur cig ces byas te der 'dis smon lam 'di lta bu btab bo/_/btsun 
[\[67b.7\]]pa las ci bgyis na/_'dis bcom ldan 'das kyang mnyes par bgyis te mi mnyes par ma bgyis te/_bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du bgyis nas/_bcom ldan 'das kyis brtson 'grus 
[\[68a\]]
[\[68a.1\]]brtsams pa rnams kyi mchog tu yang bstan lags/_bcom ldan 'das kyis bka' stsal pa/_'di yang dag par rdzogs pa'i sangs rgyas 'od srung gi gsung rab la rab tu byung ste/_gang las rab tu byung ba'i mkhan mo de ni yang dag par rdzogs pa'i sangs rgyas 
[\[68a.2\]]'od srung gis brtson 'grus brtsams pa rnams kyi mchog tu bstan to/_/de nas des tshe gcig tu tshangs par spyod pa spyad nas/_'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi gsung rab la tshangs par spyod pa spyad kyang /_yon 
[\[68a.3\]]tan gyi tshogs ci yang ma thob kyis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon 
[\[68a.4\]]mongs pa thams cad spangs te/_dgra bcom pa nyid mngon sum du byed par gyur cig_/ji ltar bdag gis mkhan mo yang dag par rdzogs pa'i sangs rgyas 'od srung gis brtson 'grus brtsams pa rnams kyi mchog tu bstan pa de bzhin du bdag kyang shAkya thub pa/_shAkya'i rgyal po 
[\[68a.5\]]des brtson 'grus brtsams pa rnams kyi mchog tu bstan par gyur cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong ma gang yin pa de ni skra ldan ma 'di nyid yin te/_des der tshe 
[\[68a.6\]]gcig tu tshangs par spyod pa spyad nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/
[\[68a.7\]]de'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig_/ji ltar bdag gi mkhan mo yang dag par rdzogs pa'i sangs rgyas 'od srung gis brtson 'grus brtsams pa rnams kyi mchog tu bstan pa de bzhin du bdag kyang shAkya thub pa 
[\[68b\]]
[\[68b.1\]]shAkya'i rgyal po des brtson 'grus brtsams pa rnams kyi mchog tu lung bstan par gyur cig ces byas so/_/dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga 
[\[68b.2\]]mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas/_da ltar ngas brtson 'grus brtsams pa rnams kyi mchog tu bstan to//_//pad ma'i mdog ces bya ba ni/_gleng gzhi 
[\[68b.3\]]mnyan du yod pa na bzhugs te/_de'i tshe tshe dang ldan pa nye sde yul srung byed du ljongs rgyu zhing song ba las ri khrod cig tu phyin te de'i tshe ri khrod de na/_khyim bdag phyug cing nor mang la longs spyod che ba/_yongs su 'dzin pa yangs shing rgya che ba/_rnam thos bu'i nor dang ldan pa/_rnam 
[\[68b.4\]]thos kyi bu'i nor dang 'gran pa zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod do/_/de rtse zhing dga' la dga' mgur spyod kyang khyim bdag de bu med nas de lag pa la rkom tshugs bcas te bsams pa/_bdag gi 
[\[68b.5\]]khyim nor du ma dang ldan du zin kyang bdag la bu yang med bu mo yang med pas/_bdag 'das pa'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam ste sems khong du chud cing 'dug go/_/de nas dge sbyong dang /_bram ze dang /_ltas mkhan dang /_
[\[68b.6\]]mdza' bo dang /_gnyen dang /_rtsa lag gzhan dag gis lha la gsol ba thob shig ces de la bsgo'o/_/de nas de bu med de bu 'dod pa'i phyir lha gu lang dang /_chu lha dang /_ku be ra dang /_brgya byin dang /_tshangs pa la sogs pa dang /_lha'i khyad par gzhan dag la yang gsol 
[\[68b.7\]]ba 'debs te/_'di lta ste/_kun dga' ra ba'i lha dang /_nags tshal gyi lha dang /_lam gyi bzhi mdo'i lha dang /_sum mdo'i lha dang /_gtor ma len pa'i lha dang /_lhan cig skyes pa dang /_chos 'thun pa dang /_rtag tu phyi bzhin 'brang ba'i lha rnams la 
[\[69a\]]
[\[69a.1\]]yang gsol ba 'debs te/_'jig rten na yang gsol ba btab pa'i rgyus bu dang bu mo skye bar 'gyur ro zhes bgyi ba'i gtam de yod mod kyi de yang de lta ni ma yin te/_gal te gsol ba btab pa'i rgyus bu dang bu mo skye bar 'gyur du zin na/_'khor los sgyur ba'i rgyal po 
[\[69a.2\]]bzhin du re re la yang bu stong stong yod par 'gyur ba'i rigs so/_/ye ni gnas gsum tshogs pa las bu dang bu mo skye bar 'gyur te/_gsum gang zhe na/_pha ma gnyis 'dod chags langs te phrad pa dang /_ma dus la bab cing zla mtshan dang ldan pa dang dri za 'ongs pa ste/_gnas 'di 
[\[69a.3\]]gsum tshogs pa las bu dang bu mo skye bar 'gyur ro/_/de nas de yang gsol ba 'debs pa lhur byed cing 'dug la/_sems can zhig kyang sems can gyi ris shig nas shi 'phos te/_de'i chung ma'i ltor zhugs so/_/bud med mkhas pa'i rang bzhin can kha cig la ni thun mong 
[\[69a.4\]]ma yin pa'i chos lnga yod de/_lnga gang zhe na/_skyes pa chags pa yang shes la ma chags pa yang shes pa dang /_dus kyang shes la zla mtshan yang shes pa dang bu chags pa shes pa dang /_gang las bu chags par shes pa dang khye'u yang shes la bu mo yang shes pa ste/_gal te khye'u 
[\[69a.5\]]yin na ni/_lto g.yas logs su rten cing gnas so/_/gal te bu mo yin na ni lto g.yon logs su rten cing gnas so/_/de nas de dga' ches nas khyim thab la sbran pa/_jo bo bdag la sras chags te/_bdag gi rum g.yas logs su rten cing gnas pa las na khye'ur 'gyur bar 
[\[69a.6\]]nges kyis dgyes pa bskyed du gsol zhes byas nas/_de yang dga' ches te ro stod ni bteg lag pa g.yas pa ni brkyang nas bdag gis yun ring po nas smon smon pa'i bu'i ngo mthong bar 'ong ngo /_/bdag gi bu rung bar gyur cig_/mi rung bar ma gyur cig_/bdag gi bya ba dag byed par 
[\[69a.7\]]shog cig_/gsos pa'i lan phyir gso bar shog cig_/nor skal la spyod par shog cig_/bdag gi rigs rgyud ring du gnas par shog cig_/bdag cag 'das te shi ba'i 'og tu yang bdag cag gi phyir mang yang rung nyung yang rung ste/_sbyin pa dag byin la bsod nams dag 
[\[69b\]]
[\[69b.1\]]byas nas/_de gnyis gang dang gang du skyes shing 'gro ba der 'di song cig ces yon sngo bar shog cig ces dga' ba'i tshig brjod do/_/de nas des bu chags par rig nas bu'i rim gro bya ba'i phyir khang [{]bzangs kyi [,]bzang gi [}]steng du nyam rangs su bzhag ste grang ba'i tshe grang ba'i yo byad rnams dang tsha ba'i tshe tsha ba'i yo 
[\[69b.2\]]byad rnams dang /_sman pas bstan pa'i zas rnams dang /_ha cang kha ba ma yin pa rnams dang /_ha cang skyur ba ma yin pa rnams dang /_ha cang lan tshwa che ba ma yin pa rnams dang /_ha cang mngar ba ma yin pa rnams dang /_ha cang ro tsha ba ma yin pa rnams dang /_ha cang bska 
[\[69b.3\]]ba ma yin pa rnams te/_kha ba dang /_skyur ba dang /_lan tshwa dang /_mngar ba dang /_tsha ba dang /_bska ba med pa'i zas rnams kyis bsten cing do shal dang /_se mo dos lus rnam par bklubs te/_lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang /_
[\[69b.4\]]khri'u'i steng nas khri'u'i steng du rgyu zhing 'og gi sa gzhi la mi 'bab pa dang des yid du mi 'ong ba'i sgra skad ci yang mi thos par byas so/_/de nas de zla ba dgu'am bcu lon pa dang bu byung ste/_khye'u gzugs bzang zhing blta na sdug la mdzes pa mdog bzang ba pad ma'i snying po'i mdog 
[\[69b.5\]]'dra ba/_mgo bo gdugs ltar 'dug pa/_lag pa ring ba dang dpral ba'i dbyes che ba/_sna mtho ba/_sna legs pa/_smin ma stug pa zhig btsas nas/_de'i tshe btsas ston rgyas par byas te/_khye'u 'di'i ming ji skad gdags zhes ming 'dogs par byed de/_khye'u 'di 
[\[69b.6\]]pad ma'i snying po'i mdog 'dra bas na de'i phyir khye'u 'di'i ming pad ma'i mdog can zhes gdags so zhes zer ro/_/de nas khye'u pad ma'i mdog 'o ma dang /_zho dang /_mar dang /_zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag par 
[\[69b.7\]]gyur to/_/de nas de gang gi tshe cher skyes pa de'i tshe yi ge dang khong rtsis dang /_shod dgod dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_spos brtag pa dang /_sman brtag 
[\[70a\]]
[\[70a.1\]]pa dang /_glang po che brtag pa dang /_rta brtag pa dang /_go mtshon brtag pa bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar gyur to/_/
[\[70a.2\]]khyim bdag de'i gnyen ni tshe dang ldan pa nye sde yin te/_khye'u pad ma'i mdog gis de la brten nas bcom ldan 'das kyi bstan pa la dad pa rnyed de/_des pha ma la gsol nas tshe dang ldan pa nye sde nyid kyi thad du rab tu byung ste bsnyen par rdzogs so/_/de nas de phyi zhig na de mkhan po la 
[\[70a.3\]]ma zhus par don zhig la ri khrod de nas song nas/_de mthar gyis ljongs rgyu zhing song song ba las yul bcom brlag ces bya bar phyin te/_bcom brlag na bong bu'i kun dga' ra ba na gnas so/_/de nas tshe dang ldan pa pad ma'i mdog snga dro sham thabs dang chos gos bgos te lhung 
[\[70a.4\]]bzed thogs nas/_yul bcom brlag tu bsod snyoms la song ba dang /_tshe dang ldan pa de spyod yul gyi rgyus mi shes bzhin du mthar gyis bsod snyoms byed pa las smad 'tshong ma'i khyim du song ngo /_/smad 'tshong ma de yang gzugs bzang zhing blta na sdug pa mdzes pa ro rtsa la g.yem pa 
[\[70a.5\]]zhig go/_/de nas bud med des tshe dang ldan pa pad ma'i mdog rgyang nas mthong ngo /_/mthong nas kyang 'dod chags kyi mda' drag pos phog ste/_de 'dod chags kyi dbang du gyur nas tsham tshom med par langs te tshe dang ldan pa pad ma'i mdog ga la ba der song ste/_phyin nas smras pa/_
[\[70a.6\]]'phags pa gdan bshams pa 'di la bzhugs su gsol/_de nas tshe dang ldan pa pad ma'i mdog gis bsams pa/_ci 'di dge bsnyen ma cig yin nam snyam nas stan bshams pa de la 'dug pa dang /_bud med des 'dod chags kyi shugs kyis mi bzod ches nas pad ma'i 
[\[70a.7\]]mdog la smras pa/_btsun pa khyod kyang gzugs dang lang tsho phun sum tshogs pa lags la/_bdag kyang yan lag thams cad sdug pa lags kyis bdag dang gzims par gsol zhes byas so/_/de nas de thos ma thag tu tshe dang ldan pa pad ma'i mdog gis rna ba gnyis bkag 
[\[70b\]]
[\[70b.1\]]ste 'dug nas/_bdag ni sdig pa 'di lta bu mi byed de bcom ldan 'das kyi bstan pa nyams par byed mi phod do zhes byas so/_/bud med des smras pa/_gnod cang 'di lta bu ci 'tshal gal te khyod 'dod pa rnams mi bzhed na smad 'tshong ma'i khyim du byon te ci bgyi/_pad ma'i mdog gis smras 
[\[70b.2\]]pa/_bdag gsar du 'ongs pas spyod yul gyi rgyus mi shes te de'i phyir 'dir 'ongs par zad kyi bdag ni 'dod pa rnams don du gnyer ba ma yin te bdag gis bya ba ma yin pa 'di ltar byar mi rung ngo /_/mos smras pa/_khyod mi bzhed na yang bdag gis khyod mthu kar bor te nyal du 
[\[70b.3\]]gzhug go/_/de nas de thos ma thag tu tshe dang ldan pa pad ma'i mdog dngangs nas stan las langs te/_phyir byung nas bsod snyoms ma byas par gtsug lag khang du song ngo /_/de'i phyir byung ste song nas smad 'tshong ma de 'dod chags kyi mes yongs su gdungs te/_rigs ngan 
[\[70b.4\]]mo sngags kyi mthu yod pa zhig bkug nas de la gtam de rgyas par bsnyad de smras pa/_bdag dge slong de dang phrad par gyis shig dang bdag gis khyod la gser mang du sbyin no zhes byas so/_/de nas des de ltar bgyi'o zhes smras nas/_rigs ngan mo des bud med de rgyan thams 
[\[70b.5\]]cad kyis bklubs te khyim de lha khang bzhin du byas te bzhag nas/_dkyil 'khor ba lang gi lci bas byugs te bdug spos dang me tog dang lha bshos kyi cho ga rnams bshams nas me sbar te yungs kar la sngags kyis btab cing me'i nang du 'debs so/_/tshe dang ldan pa de yang sngags kyi 
[\[70b.6\]]mthus drangs nas phyir smad 'tshong ma'i khyim de nyid du 'ongs so/_/de nas rigs ngan mo des tshe dang ldan pa pad ma'i mdog khyim der 'ongs par mthong ngo /_/mthong nas smras pa/_btsun pa khyod khyim 'dir 'ongs pa la bya ba gnyis yod de yang na ni smad 'tshong ma 'di dang lhan cig tu 
[\[70b.7\]]nyol cig_/yang na ni me 'di'i nang du mchongs shig ces byas so/_/de nas de thos ma thag tu tshe dang ldan pa pad ma'i mdog gis bsams pa/_de bzhin gshegs pa ni 'jig rten du brgya lam brgya lam na 'byung bar zad de dper na u dum bA ra'i me tog dang 'dra la/_mir skye ba 
[\[71a\]]
[\[71a.1\]]'thob pa dang yul dbus su skye ba yang rnyed par dka' bas na/_me'i nang du mchong ba ni legs pa yin gyis 'di dang phrad par bya ba ni de lta ma yin no snyam du bsams nas/_gos rnams phud de rigs ngan mo la gtad nas smras pa/_che zhe gos 'di rnams gtsug lag khang 
[\[71a.2\]]du khyer la bdag gi tshangs pa mtshungs par spyod pa rnams la phul cig_/rigs ngan mos smras pa/_btsun pa khyod ci byed/_pad ma'i mdog gis smras pa/_me'i nang du mchong bar chad do/_/des de'i tshig de thos nas rigs ngan mo mi dga' bar gyur te bsams pa/_kye ma bdag 
[\[71a.3\]]dbul bas bdag gis 'di lta bu'i yon gnas dag la nyes pa byed cing 'dug ste bdag gis 'di lta bu'i sems can dag pa mi dga' bar bya ba ni bdag gi cha ma yin no snyam nas/_des cho ga thams cad btang ste gus par bsgrim pas rkang pa la phyag 'tshal nas sems can dag pa bzod par 
[\[71a.4\]]gsol/_bdag nyes par spyod pa'i 'dam du bying ba las lag nas drang bar gsol/_pad ma'i mdog gis smras pa ngas ni bzod na khyod bdag gi las rnams kyis mi bzod do/_/de nas smad 'tshong ma de yang mthong ma thag tu 'dod pa'i 'dod chags dang bral bar gyur nas de la dga' ba skyes so/_/
[\[71a.5\]]dga' ba skyes nas rkang pa la phyag 'tshal te smras pa/_skal ba chen po dang ldan pa bdag 'dod pa'i 'dod chags kyi dbang du gyur pas khyod mi dgyes par bgyis pa bzod par gsol zhes smras nas/_bu mo smad 'tshong ma de dang rigs ngan mo de gnyis chos mnyan pa'i phyir tshe dang ldan pa pad 
[\[71a.6\]]ma'i mdog gi mdun du 'dug go/_/de nas tshe dang ldan pa pad ma'i mdog gis de gnyis la de dang 'thun pa'i chos bstan nas/_de gnyis kyis stan de la 'dug bzhin du rgyun du zhugs pa'i 'bras bu mngon sum du byas te/_de gnyis kyis bden pa mthong nas smras pa/_btsun pa 
[\[71a.7\]]bdag cag gnyis legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob tu rung na/_bdag cag gnyis kyang bcom ldan 'das kyi thad du tshangs par spyod pa spyad par 'tshal lo/_/de nas tshe dang ldan pa pad ma'i mdog gis de 
[\[71b\]]
[\[71b.1\]]gnyis dge slong ma'i gtsug lag khang du khrid de/_dge slong ma rnams la gtad nas dge slong ma rnams kyis de gnyis rab tu phyung ste/_bsnyen par rdzogs par byas nas/_de gnyis la lung yang phog go/_/de gnyis kyis kyang brtson pa dang bsgrub pa dang 'bad pas nyon mongs pa thams 
[\[71b.2\]]cad spangs nas/_dgra bcom pa nyid mngon sum du byas te/_de gnyis dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur 
[\[71b.3\]]pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod cing /_rjed pa dang gus par smra 
[\[71b.4\]]ba'i gnas su gyur to/_/de nas tshe dang ldan pa pad ma'i mdog gis bsams pa/_'di ltar bdag gis gzhan gyi rgyud ni dag par byed nus na bdag gi rgyud dag par byed ma nus so/_/bcom ldan 'das kyis kyang mang du thos pa la phan yon rnam pa lnga yod de/_phung po 
[\[71b.5\]]la mkhas pa dang khams la mkhas pa dang skye mched la mkhas pa dang rten cing 'brel par 'byung ba la mkhas pa dang /_gnas dang gnas ma yin pa la mkhas par 'gyur ro zhes gsungs kyis/_bdag gis kyang nyon mongs pa zad par bya ba'i phyir brtsam par bya'o snyam nas/_
[\[71b.6\]]des brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems 
[\[71b.7\]]dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa/_dbang po dang nye dbang dang 
[\[72a\]]
[\[72a.1\]]bcas pa'i lha rnams kyis mchod cing rjed pa dang gus par smra ba'i gnas su gyur to/_/des dgra bcom pa nyid thob nas yul bcom brlag tu ji srid dga' ba'i bar du 'dug 'dug nas mnyan du yod par song ngo /_/de der song nas gtam de rgyas par dge slong rnams 
[\[72a.2\]]la bsnyad do/_/de nas dge slong rnams kyis bcom ldan 'das la zhus pa/_btsun pa bu mo smad 'tshong ma 'dod pa'i 'dod chags kyi dbang du gyur pas/_tshe dang ldan pa pad ma'i mdog ji ltar mi dga' bar bgyis pa dang slar de nyid la brten nas rab tu byung ste/_nyon mongs 
[\[72a.3\]]pa thams cad spangs nas dgra bcom pa nyid mngon sum du bgyis pa la gzigs/_bcom ldan 'das kyis bka' stsal pa/_'di ni tshe rabs lnga brgya'i bar du 'di'i chung mar gyur te/_de'i sngon gyi bag chags kyi gzhi yod pas na mthong ma thag tu kun tu chags par gyur 
[\[72a.4\]]to/_/btsun pa tshe dang ldan pa pad ma'i mdog gis las ci bgyis na/_las de'i rnam par smin pas phyug cing nor mang la longs spyod che ba'i rigs su skyes la/_bcom ldan 'das kyang 'dis mnyes par bgyis nas/_bcom ldan 'das kyi bstan pa la rab tu byung ste/_
[\[72a.5\]]nyon mongs pa thams cad spangs nas dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/btsun pa 'dis gang du smon lam btab lags/_dge slong dag sngon byung ba 'das pa'i dus na bskal pa bzang po 'di 
[\[72a.6\]]nyid la skye dgu'i tshe lo nyi khri thub pa na/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi 
[\[72a.7\]]ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag cig gnas pa las chung ma gnyis yod do/_/de nas phyi zhig na khyim bdag des yang dag par rdzogs pa'i sangs rgyas 'od srung gi bstan pa la dad pa rnyed nas 
[\[72b\]]
[\[72b.1\]]des chung ma gnyis la smras pa/_bzang mo gnyis nga ni/_bcom ldan 'das 'od srung gi bstan pa la rab tu 'byung du 'gro/_bag dang ldan par khyim na gnas par gyis shig_/de gnyis kyis smras pa/_jo bo gal te de lta na bdag cag gnyis kyang jo bo rab tu 'byung ba'i slad bzhin 
[\[72b.2\]]du rab tu 'byung bar 'tshal lo/_/khyim bdag des smras pa/_gal te khyed gnyis kyang rab tu 'byung bar 'dod na khyed gnyis je rab tu 'byung bar gyis shig dang de'i 'og tu nga rab tu 'byung bar bya'o zhes de skad smras nas/_khyim bdag des chung ma de gnyis dge slong ma'i gtsug 
[\[72b.3\]]lag khang du khrid de dge slong ma rnams la gtad do/_/dge slong ma rnams kyis kyang de gnyis rab tu phyung ste bsnyen par rdzogs par byas so/_/de gnyis rab tu byung nas khyim bdag de yang sbyin pa dag sbyin zhing bsod nams dag byas nas/_bcom ldan 'das 'od srung gi bstan 
[\[72b.4\]]pa la rab tu byung ngo /_/de rab tu byung nas sde snod gsum bslabs te/_rig pa dang grol ba'i spobs pa dang ldan pa'i chos smra ba/_gos dang zas dang mal cha dang stan dang nad gsos dang sman zong rnams rnyed par gyur to/_/dge slong ma de gnyis ni rab tu byung nas/_'thab 
[\[72b.5\]]krol can kha tshas ngan par gyur te/_de gnyis las gcig gis ni dge slong ma rnams la rigs ngan mo zhes bya ba'i tshig smras so/_/gcig gis ni smad 'tshong ma zhes bya ba'i tshig smras so/_/de nas dge slong des de gnyis 'thab krol can du gyur pa de las bkag nas/_
[\[72b.6\]]sbyin pa dang sbyin pa'i bgo bsha' byed pa la btsud do/_/de nas phyis dge slong des sangs rgyas la sogs pa dge slong gi dge 'dun bshos gsol te/_dbu skra dang sen mo'i mchod rten dag la yang bkur sti byas nas smon lam btab pa/_kye ma dge ba'i rtsa ba 'dis bdag 
[\[72b.7\]]gang dang gang du skye ba de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes par yang gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs 
[\[73a\]]
[\[73a.1\]]rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/de nas 
[\[73a.2\]]dge slong ma de gnyis kyis de mthong nas 'phags pa khyod kyis smon lam ji lta bu cig btab ces dris so/_/des kyang de gnyis la rgyas par bsnyad nas/_de gnyis kyis kyang de thos nas smon lam btab pa/_bdag cag gnyis kyis kyang 'phags pa khyod nyid las brten te sangs 
[\[73a.3\]]rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig_/bdag cag gnyis kyis dge slong ma mang po zhig la tshig rtsub 
[\[73a.4\]]po smras pa'i las de'i rnam par smin pa'i skal ba can du bdag cag gnyis ma gyur cig ces byas so/_/dge slong dag ji snyam du sems/_de'i tshe dge slong du gyur pa gang yin pa de ni pad ma'i mdog 'di nyid yin no/_/de'i tshe dge slong ma gnyis su gyur pa gang yin pa de gnyis ni 
[\[73a.5\]]dge slong ma 'di gnyis kho na yin no/_/dge slong des der sangs rgyas la sogs pa dge slong gi dge bdun bshos gsol te/_dbu skra dang sen mo'i mchod rten rnams la bkur sti byas nas/_smon lam btab pa'i las de'i rnam par smin pas phyug cing nor mang la longs spyod che 
[\[73a.6\]]ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te mi mnyes par ma byas la/_nga nyid kyi bstan pa la 
[\[73a.7\]]rab tu byung nas nyon mongs pa thams cad spangs te dgra bcom pa nyid mngon sum du byas so/_/dge slong ma de gnyis kyis der smon lam btab ste/_bdag cag gnyis kyis 'di nyid la brten te sangs rgyas bcom ldan 'das de mnyes par byed par gyur cig_/mi mnyes par byed par 
[\[73b\]]
[\[73b.1\]]ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pas ni/_'di gnyis kyis 'di las brten nas da ltar nga mnyes par byas te mi mnyes par ma byas la/_nga nyid kyi bstan pa la rab tu byung 
[\[73b.2\]]nas nyon mongs pa thams cad spangs te dgra bcom pa nyid mngon sum du byas so/_/de gnyis kyis der dge slong ma mang po zhig la gcig gis ni rigs ngan mo zhes bya ba'i tshig brjod la/_gcig gis ni smad 'tshong ma zhes bya ba'i tshig brjod pa'i las de'i rnam par smin pas ni/_
[\[73b.3\]]gcig rigs ngan mo'i rigs su skyes la gcig ni smad 'tshong mar gyur to/_/btsun pa pad ma'i mdog gis las ci zhig bgyis na las de'i rnam par smin pas phyug cing nor mang la longs spyod che ba'i rigs su skyes la/_gzugs bzang zhing blta na sdug la mdzes par gyur te 
[\[73b.4\]]pad ma'i snying po'i mdog 'dra bar gyur lags/_bcom ldan 'das kyis bka' stsal pa/_smon lam gyi dbang las gyur to/_/btsun pa 'dis gang du smon lam btab lags/_dge slong dag sngon byung ba 'das pa'i dus na ri khrod cig na kun dga' ra ba'i srungs ma zhig 
[\[73b.5\]]gnas pa de'i kun dga' ra ba me tog phun sum tshogs pa dang /_'bras bu phun sum tshogs pa dang /_bsil grib phun sum tshogs pa dang /_rdzing bu phun sum tshogs pa dang ldan te/_rdzing de dag kyang me tog ud pa la dang pad ma dang ku mu da dang /_pad ma dkar pos 
[\[73b.6\]]gang ba dang ngang pa dang ngur pa dang zal mo rnams skad 'byin pa dang ldan par 'dug go/_/sangs rgyas bcom ldan 'das mi bzhugs pa'i tshe/_rang sangs rgyas sdug cing phongs pa rnams la snying brtse ba/_bas mtha'i gnas mal gyis 'tsho ba/_bse ru lta bu'i 'jig rten 
[\[73b.7\]]gyi yon gnas gcig pu rnams 'jig rten du 'byung ste/_rang sangs rgyas gcig gis kun dga' ra ba der gnas bcas so/_/de nas kun dga' ra ba'i srungs ma de nang par sngar langs te kun dga' ra ba der song ba las/_kun dga' ra ba'i srungs ma des rang sangs rgyas de 
[\[74a\]]
[\[74a.1\]]klu'i rgyal po lus bskyil te de gnyid kyis log pa bzhin du skyil mo krung bcas te 'dug pa mthong ngo /_/mthong nas kyang mchog tu dga' ba skyes so/_/dga' ba skyes nas rang sangs rgyas de kun dga' ra ba de nyid du bshos gsol nas na bza' yang phul te/_me tog 
[\[74a.2\]]ud pa la dang pad ma dang ku mu da dang pad ma dkar po rnams kyis gtor nas smon lam btab pa/_kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes par 
[\[74a.3\]]yang gyur cig_/bdag gi lus mdog pad ma'i snying po'i kha dog lta bur gyur cig_/'di bas kyang khyad par du 'phags pa'i ston pa mnyes par byed par gyur cig_/mi mnyes par byed par ma gyur cig_/yon tan gyi tshogs 'di lta bu dag kyang thob par gyur cig ces byas so/_/
[\[74a.4\]]dge slong dag ji snyam du sems/_de'i tshe kun dga' ra ba'i srungs mar gyur pa de ni pad ma'i mdog 'di nyid yin te/_des rang sangs rgyas de la bkur sti byas nas smon lam btab pa'i las de'i rnam par smin pas phyug cing nor mang la longs spyod che ba'i rigs su skyes nas gzugs 
[\[74a.5\]]bzang zhing blta na sdug la mdzes par gyur te lus kyi mdog pad ma'i snying po'i kha dog lta bur gyur te/_dge slong dag rang sangs rgyas bye ba phrag 'bum bas kyang ches lhag par khyad par du 'phags pa nga lta bu 'dis mnyes par byas te mi mnyes par ma byas la/_nga nyid kyi bstan 
[\[74a.6\]]pa la rab tu byung nas nyon mongs pa thams cad spangs te/_dgra bcom pa nyid mngon sum du byas so//_//shan pa zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na shan pa zhig gnas pa des thabs zlar bab pa las chung mar blangs 
[\[74a.7\]]pa las/_phyi zhig na de'i chung ma la bu chags nas de zla ba dgu'am bcu lon pa dang bu byung ste/_khye'u gzugs bzang zhing blta na sdug la mdzes pa zhig btsas nas de pha ma'i snying du shas cher sdug cing phangs la yid du 'ong bar gyur to/_/de nas de'i btsas ston rgyas par byas 
[\[74b\]]
[\[74b.1\]]te rigs dang 'thun pa'i ming btags nas/_'o ma dang zho dang mar dang zhun mar dang mar gyi nying gus bskyed bsrings te/_de gang gi tshe cher skyes pa de'i tshe pha ma de gnyis kyis bza' ba dang bca' ba bzang po byin la las ci yang byed du mi 'jug go/_/de nas phyis de'i phas de rang gi las 
[\[74b.2\]]byed du bcug pa dang de na re yab bdag ni bdag nyid 'gum pa'i rngo ni thogs kyi/_srog chags 'gum pa'i rngo ni mi thogs so zhes zer ro/_/shan pa'i chung mas smras pa/_jo bo khye'u 'di la gnod par ma mdzad cig dang /_bdag cag gis las 'di gla mi bgyid du stsal to/_/de 
[\[74b.3\]]nas de skad ces thos pa'i mod la/_shan pa des khye'u de dal bar bzhag go/_/de nas phyi zhig na khye'u des bcom ldan 'das kyi bstan pa la dad pa rnyed nas/_de dus dus su rgyal bu rgyal byed kyi tshal du 'gro zhing bcom ldan 'das la chos mnyan par byed do/_/de nas phyi zhig na de 
[\[74b.4\]]rab tu 'byung ba'i sems skyes nas/_des bsams pa/_bdag gis khyim na gnas pa btang la/_bcom ldan 'das kyi bstan pa la rab tu 'byung ngo snyam nas/_pha ma gnyis la gsol te/_bcom ldan 'das kyi bstan pa la rab tu byung nas bsnyen par rdzogs par byas so/_/de 
[\[74b.5\]]nas des brtson pa dang /_bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas nas/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa nam mkha' dang lag mthil 
[\[74b.6\]]du 'dra ba'i sems dang ldan pa tsan dan sbangs pa lta bur bsil bar gyur pa/_rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang /_chags pa dang bkur sti la rgyab kyis phyogs pa dbang po dang nye dbang dang 
[\[74b.7\]]bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas des dgra bcom pa nyid thob nas bsams pa/_bdag gis 'dul bar 'gyur ba 'ga' lta yod dam snyam pa dang /_des thog ma kho nar pha ma gnyis 'dul bar 'gyur ba mthong ngo /_/
[\[75a\]]
[\[75a.1\]]mthong nas kyang de gnyis kyi thad du song ste chos bstan nas/_sdig pa'i las de las bzlog ste/_bden pa rnams dang skyabs su 'gro ba dang bslab pa'i gnas rnams la yang bkod do/_/sbyin pa dang sbyin pa'i bgo bsha' bya ba la yang btsud de des khyim de slong ba'i skye bo 
[\[75a.2\]]rnams kyi chu dong lta bur gyur par byas so/_/dge slong dgra bcom pa nyid thob pa de la yang bza' ba dang bca' ba gtsang ma bzang po sbyar to/_/des kyang bdag nyid kyang longs spyod par byed la tshangs par spyod pa gzhan dag la yang sbyin par byed do/_/de nas dge slong rnams 
[\[75a.3\]]kyis bcom ldan 'das la zhus pa/_btsun pa dge slong 'dis las ci bgyis na/_las de'i rnam par smin pas phyug cing nor mang la longs spyod che ba'i shan pa'i rigs su yang skyes la/_sdig pa'i las la yang sems ma zhugs/_bcom ldan 'das kyang 'dis mnyes par 
[\[75a.4\]]bgyis te/_mi mnyes par ma bgyis bcom ldan 'das kyi bstan pa la yang rab tu byung nas nyon mongs pa thams cad spangs te/_dgra bcom pa nyid mngon sum du bgyis khyim pa'i tshe dang rab tu byung ba'i tshe na yang bza' ba dang bca' ba bzang po dang ldan par gyur lags/_bcom 
[\[75a.5\]]ldan 'das kyis bka' stsal pa/_smon lam gyi dbang las gyur to/_/btsun pa 'dis gang du smon lam btab lags/_dge slong dag sngon byung ba 'das pa'i dus na/_ri khrod cig na shan pa mang po dag cig_/skyed mos tshal gyi nang du dong ste bza' ba dang bca' ba bzang 
[\[75a.6\]]po mang po bshams pa las/_rang sangs rgyas zhig skyed mos tshal der bsod snyoms la 'ongs nas/_de shan pa'i mi zhig gis mthong ste/_mthong ma thag tu shan pa'i mi de rang sangs rgyas de la shin tu dga' ba skyes te/_dga' ba skyes nas rang sangs rgyas de la bza' 
[\[75a.7\]]ba dang bca' ba gtsang ma bzang po mang po phul lo/_/bdag nyid chen po de dag ni lus kyis chos ston par byed kyi tshig gis chos ston par mi byed de/_des der bsod snyoms blangs nas/_de nyid du steng gi nam mkha' la song ngo /_/de nas mi des mthong nas lhag par yang 
[\[75b\]]
[\[75b.1\]]dga' ba skyes so/_/de dga' ba skyes nas smon lam btab pa/_kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i shan pa'i rigs su skyes la/_bza' ba dang bca' ba bzang po dang yang ldan pa dang bdag sdig pa'i las de 
[\[75b.2\]]yang mi byed pa dang /_'di bas kyang ches khyad par du 'phags pa'i ston pa mnyes par byed par gyur cig mi mnyes par byed par ma gyur cig_/yon tan gyi tshogs 'di lta bu dag kyang thob par gyur cig_/de kho na'i bstan pa la rab tu byung nas/_nyon mongs pa thams cad spangs te 
[\[75b.3\]]dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe shan par gyur pa gang yin pa de ni dge slong 'di nyid yin te/_des rang sangs rgyas de la bshos phul nas/_smon lam btab pa'i las de'i rnam par smin pas 
[\[75b.4\]]gang dang gang du skyes pa de dang der phyug cing nor mang la longs spyod che ba'i shan pa'i rigs su skyes nas gzugs bzang zhing blta na sdug la mdzes par gyur te/_bza' ba dang bca' ba bzang po dang yang ldan par gyur la/_des sdig pa'i las kyang ma byas te/_dge slong dag nga 
[\[75b.5\]]rang sangs rgyas bye ba phrag 'bum bas kyang ches lhag par khyad par du 'phags pa/_nga lta bu 'dis mnyes par byas te/_mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te dgra bcom pa nyid mngon sum du byas so/_/gzhan 
[\[75b.6\]]yang yang dag par rdzogs pa'i sangs rgyas 'od srung gi bstan pa la 'di rab tu byung nas der 'dis tshe gcig tu tshangs par spyod pa spyad de 'chi kar smon lam btab pa/_yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs 
[\[75b.7\]]rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong 
[\[76a\]]
[\[76a.1\]]dag ji snyam du sems/_de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong du gyur pa gang yin pa de ni/_dge slong 'di nyid yin te/_des der tshe gcig tu tshangs par spyod pa spyad nas/_'chi kar smon lam btab ste/_yang dag 
[\[76a.2\]]par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra 
[\[76a.3\]]bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te/_mi mnyes par 
[\[76a.4\]]ma byas la/_nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so//_//_las brgya tham pa/_bam po bdun pa/_gser mdog ces bya ba ni/_gleng gzhi mnyan du yod pa na bzhugs te/_
[\[76a.5\]]de'i tshe mnyan du yod pa na/_rigs ngan zhig gnas pa des thabs zlar bab pa la chung ma blangs pa las phyi zhig na de'i chung ma la bu chags nas de zla ba dgu'am bcu lon pa dang bu mo mi sdug pa mchog tu mi sdug la mi sdug pa'i sna grangs [{]bcwa [,]bco [}]brgyad dang ldan pa zhig btsas nas de 
[\[76a.6\]]mthong ma thag tu pha ma gnyis shin tu mi dga' bar gyur te/_bdag cag gnyis la bu mo 'di 'dra ba mi dgos kyis nam sros pa dang phyir phyung la khyi rnams la sbyin no zhes zer ro/_/de nas chung ma na re jo bo de skad ma gsung zhig_/'jig rten na mi gsod pa ni rnam par smad pa 
[\[76a.7\]]lags kyis/_'di 'di kho na ltar mi sdug pa'i rnam grangs [{]bcwa [,]bco [}]brgyad dang ldan du lags kyis kyang /_'di bdag cag gnyis kyi bu mo lags pas na/_'di btsas ma thag tu bdag cag gis dor mi nus kyis nam cher skyes pa na bskrad par bgyi'o/_/'on kyang 'di de'i tshe cis kyang 
[\[76b\]]
[\[76b.1\]]'tsho ba tshol nus par 'gyur ro zhes byas so/_/de nas 'o na de ltar bya'o zhes smras nas/_de pha ma gnyis kyis lkog tu gsos te/_ci nas sus kyang mi shes par byas so/_/de nas de gang gi tshe 'gro nus par gyur pa de'i tshe de mi sdug ches nas/_pha ma gnyis kyis khyim nas bskrad 
[\[76b.2\]]de btang ngo /_/de nas de slongs mo byed cing srang de yan man na gnas pa las/_des sa sgren po la gnas pa dang kha zas ngan pa za za bas lus la mdze nad dang rma byung bar gyur te/_de phyi zhig na nad bu can du gyur nas/_srang de na 'gyel zhing 'dug ste/_shi la thug pa dang tshe dang 
[\[76b.3\]]ldan pa kun dga' bos mthong ste/_mthong ma thag tu tshe dang ldan pa kun dga' bo snying rje skyes nas de de'i thad du song ste smras pa/_che ge ci nyes des smras pa/_btsun pa kun dga' bo bdag gis sngon bsod nams dag ma bgyis pas na/_des bdag 'di kho na lta bur gyur pa lags 
[\[76b.4\]]kyis/_btsun pa kun dga' bo ci nas bdag gi mi dge ba'i las 'di yongs su zad par 'gyur bar mdzad du gsol/_tshe dang ldan pa kun dga' bos smras pa/_che ge snying ma chung bar spro ba skyed cig dang /_bdag gis khyod kyi mi dge ba'i las 'di bsal bar bya'o/_/de 
[\[76b.5\]]skad ces smras nas tshe dang ldan pa kun dga' bos de'i don du til mar dang spos btsal nas bu mo de ga la bar song ste phyin nas smras pa/_che ge longs la bcom ldan 'das kyi dbu skra dang sen mo'i mchod rten la spos kyis byugs shig_/de nas de thos ma thag tu bu mo de dga' ba skyes 
[\[76b.6\]]nas langs te tshe dang ldan pa kun dga' bo'i phyi bzhin song nas/_kun dga' bos/_de bzhin gshegs pa'i mchod rten la til mar gyi byug pa dang /_sbyar ba'i spos kyi byug pa dang /_gur gum gyi byug pa 'bul du bcug go/_/khyim bdag mgon med zas sbyin yang sa 
[\[76b.7\]]phyogs der 'ongs te/_des tshe dang ldan pa kun dga' bo mthong nas btsun pa kun dga' bo ci mdzad ces dris so/_/tshe dang ldan pa kun dga' bos smras pa/_bu mo 'di'i dbul ba yongs su gcad par bya'o/_/de nas khyim bdag mgon med zas sbyin gyis kyang bu mo de sgren 
[\[77a\]]
[\[77a.1\]]mor 'dug pa mthong nas gos byin no/_/bcom ldan 'das kyang bu mo de kho na la thugs brtse ba'i phyir sa phyogs der gshegs nas bu mo des sangs rgyas bcom ldan 'das mdzes shing yid du 'thad la/_dbang po zhi ba/_thugs zhi ba/_thugs mchog 
[\[77a.2\]]tu dul ba dang rnam par zhi ba dang ldan pa gser gyi mchod sdong ltar dpal 'bar ba mthong ngo /_/mthong nas kyang bu mo de yang mchog tu dga' ba skyes so/_/dga' ba skyes nas bsams pa/_'di'i dbu skra dang sen mo'i mchod rten dag la bkur sti byas na yang 'bras bu chen 
[\[77a.3\]]por 'gyur na/_'di nyid la byas pa lta ci smos te/_'bras bu chen por ji ste mi 'gyur snyam nas/_dga' ba skyes te/_gos de khyer nas/_bcom ldan 'das ga la der song ste phyin nas/_bcom ldan 'das la gos de phul te/_thal mo sbyar nas/_bcom ldan 'das 
[\[77a.4\]]la rtog cing 'dug go/_/de nas de bcom ldan 'das la sems dga' bar gyur bzhin du shi 'phos te dus las 'das nas mnyan du yod pa de nyid du tshong dpon zhig gi khyim du chung ma chen ma'i ltor nying mtshams sbyar nas/_de zla ba dgu'am bcu lon pa dang bu mo gser 
[\[77a.5\]]gyi mdog can zhig btsas te/_de'i btsas ston rgyas par byas nas/_bu mo 'di'i ming ji skad gdags zhes ming 'dogs par byed de/_bu mo 'di gzugs bzang zhing blta na sdug la mdzes te/_gser gyi mdog can yin pas na/_de'i phyir bu mo 'di'i ming gser 
[\[77a.6\]]gyi mdog ces gdags so zhes zer ro/_/de nas bu mo gser gyi mdog can 'o ma dang zho dang mar dang zhun mar dang mar gyi nying gus bskyed bsrings te/_de gang gi tshe btsas nas/_lo bdun lon pa de'i tshe/_des bcom ldan 'das kyi bstan pa la dad pa rnyed nas des pha 
[\[77a.7\]]ma la gsol te/_bcom ldan 'das kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas nas/_rdzu 'phrul che zhing mthu che bar gyur to/_/de nas de dgra bcom pa nyid thob nas bsams pa bdag gang nas shi 'phos te/_
[\[77b\]]
[\[77b.1\]]'dir skyes snyam pa dang des mnyan du yod pa de nyid du rigs ngan gyi bu mo mi sdug pa'i sna grangs [{]bcwa [,]bco [}]brgyad dang ldan par gyur pa las/_der bdag gis 'phags pa kun dga' bo la brten nas rigs ngan gyi skye gnas spangs te/_der skyes pa mthong nas de'i blo skyes pa 'phags pa 
[\[77b.2\]]kun dga' bo ni bdag la dka' ba byed byed pa yin no snyam du rig nas/_der rtag tu 'gro zhing bkur sti byed do/_/de nas dge slong dag gis sangs rgyas bcom ldan 'das la zhus pa/_btsun pa gser mdog gis las ci bgyis na/_las de'i rnam par smin pas phyug 
[\[77b.3\]]cing nor mang la longs spyod che ba'i rigs su skyes te/_gser gyi mdog can du gyur la/_bcom ldan 'das kyang 'dis mnyes par bgyis te/_mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te/_dgra bcom 
[\[77b.4\]]pa nyid mngon sum du bgyis lags/_bcom ldan 'das kyis bka' stsal pa/_dge slong dag mnyan du yod pa 'di nyid nas sa phyogs ga ge mo zhig na/_rigs ngan gyi bu mo mi sdug pa'i sna grangs [{]bcwa [,]bco [}]brgyad dang ldan pa zhig 'dug pa khyod kyis mthong ngam/_bcom ldan 'das 
[\[77b.5\]]mthong lags so/_/de de nas shi 'phos nas 'dir skyes te/_des dbu skra dang sen mo'i mchod rten la til mar gyi byug pa dang /_sbyar ba'i spos kyi byug pa dang /_gur gum gyi byug pa dang /_spos kyi byug pa phul nas nga la gos phul te nga la sems dga' ba bskyed nas 
[\[77b.6\]]shi ba'i 'og tu las de'i rnam par smin pas/_'di da ltar phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes pa gser gyi mdog can du gyur to/_/btsun pa bu mo 'dis las ci bgyis na las de'i rnam par smin 
[\[77b.7\]]pas/_rigs ngan gyi rigs su skyes te/_mi sdug pa'i sna grangs [{]bcwa [,]bco [}]brgyad dang ldan par gyur lags/_bcom ldan 'das kyis bka' stsal pa/_dge slong dag 'di nyid kyis las rnams byas shing bsags te dge slong dag sngon byung ba 'das pa'i dus na/_bskal 
[\[78a\]]
[\[78a.1\]]pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa/_sangs rgyas 
[\[78a.2\]]bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag cig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las phyi zhig na/_de'i chung ma la bu chags nas/_de zla ba dgu 
[\[78a.3\]]'am bcu lon pa dang bu mo gzugs bzang zhing blta na sdug la mdzes pa zhig btsas nas de'i btsas ston rgyas par byas te/_rigs dang 'thun pa'i ming btags nas 'o ma dang zho dang mar dang zhun mar dang mar gyi nying gus bskyed bsrings te/_de gang gi tshe chen mor gyur pa de'i tshe/_
[\[78a.4\]]des yang dag par rdzogs pa'i sangs rgyas 'od srung gi bstan pa la dad pa rnyed nas/_des pha ma la gsol te yang dag par rdzogs pa'i sangs rgyas 'od srung gi bstan pa la rab tu byung nas/_de 'thab krol can kha tshas ngan par gyur to/_/des byad gzugs dang lang tsho dang dbang 
[\[78a.5\]]phyug dang cho rigs kyi rgyags pas dregs nas slob pa dang mi slob pa'i dge slong ma mang po zhig la byad gzugs mi sdug pa'i lus dang ngag gi las rnams kyis dpyas te/_rigs ngan zhes bya ba'i tshig kyang smras pa las/_phyis de 'gyod pa skyes so/_/de nas des tshe gcig 
[\[78a.6\]]tu tshangs par spyod pa spyad nas/_smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa dag spyad kyang /_yon tan gyi tshogs ci yang ma thob kyis/_yang dag par rdzogs pa'i sangs rgyas 
[\[78a.7\]]'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid 
[\[78b\]]
[\[78b.1\]]mngon sum du byed par gyur cig_/bdag gis tshangs pa mtshungs par spyod pa de dag la tshig rtsub po smras pa'i sdig pa'i las de'i 'bras bu bdag la smin par ma gyur cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od 
[\[78b.2\]]srung gi bstan pa la rab tu byung ba'i dge slong mar gyur pa gang yin pa de ni/_mi sdug pa 'di nyid yin te/_des der byad gzugs dang lang tsho dang dbang phyug dang cho rigs kyi rgyags pas dregs nas dge slong ma mang po zhig la mi sdug pa'i tshul gyis/_lus kyi las kyis 
[\[78b.3\]]'phyas pa dang /_rigs ngan zhes bya ba'i tshig brjod pa'i las de'i rnam par smin pas gang dang gang du skyes pa de dang der rigs ngan gyi rigs su skyes te/_mi sdug pa'i sna grangs [{]bcwa [,]bco [}]brgyad dang yang ldan par gyur to/_/de nas tshe gcig tu tshangs par spyod pa spyad 
[\[78b.4\]]nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i 
[\[78b.5\]]bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs 
[\[78b.6\]]mnyam pa brnyes par gyur nas 'dis nga mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//ba lang rdzi zhes bya ba ni/_gleng gzhi mnyan du yod pa na bzhugs te/_
[\[78b.7\]]de'i tshe rgyal po gsal rgyal gyis sangs rgyas la sogs pa dge slong gi dge 'dun zla ba gsum du spyan drangs te rgyal bu rgyal byed kyi tshal du yo byad thams cad sbyar nas rgyal bu rgyal byed kyi tshal gyi 'dab tu ba lang dang ma he'i lhas bcas te/_dge slong rnams pa'i 
[\[79a\]]
[\[79a.1\]]dar ba dang ma he'i dar bas longs spyod par byed do/_/des zla ba gsum gyi bar du sangs rgyas la sogs pa dge slong gi dge 'dun la yo byad thams cad kyis bsnyen bkur byas nas/_mjug tu sangs rgyas la sogs pa'i dge slong gi dge 'dun la zhal zas 
[\[79a.2\]]ro brgya dang ldan pa gsol te/_bcom ldan 'das la 'bum ri ba'i na bza' phul lo/_/dge slong gzhan dag la yang re re la yo byad thams cad phul te/_ba lang rdzi dang ma he rdzi thams cad rang rang gi gnas su so sor bkye nas rgyal po song ngo /_/de nas ba lang rdzi rnams 
[\[79a.3\]]kyis bsams pa/_rgyal po 'di sa'i mnga' bdag dbang phyug gi mthar phyin pa yin mod kyi 'di yang da dung sbyin pa dag sbyin zhing bsod nams dag byed la/_bdag cag ni gzhan gyi khol po gzhan gyi ngor blta ba gzhan gyi tshal za byed cing 'tsho ba yin te/_'dis 'di lta 
[\[79a.4\]]bu'i gnas thob pa ci yang rung ba de dag thams cad ni sbyin pa dang dul ba dang yang dag par sdom pa'i las rnam pa gsum gyi 'bras bu yin gyis/_ma la bdag cag gis kyang dge ba'i chos cung zad tsam yang dag par blangs te gnas par bya gor ma chag snyam du bsams nas/_ba lang rdzi 
[\[79a.5\]]lnga brgyas sangs rgyas la sogs pa dge slong gi dge 'dun spyan drangs te/_bza' ba dang bca' ba gtsang ma bzang po mang po bshams nas nang par sngar langs te chu ra bkang nas bcom ldan 'das la phrin gyis gdugs tshod bskul ba btsun pa gdugs tshod la bab ste bshos gsol 
[\[79a.6\]]lags na/_bcom ldan 'das kyis da de'i dus la bab par dgongs te gshegs su gsol zhes bskul to/_/de nas bcom ldan 'das snga dro sham thabs dang chos gos gsol te/_lhung bzed bsnams nas/_dge slong gi tshogs kyis zhabs 'bring byas te/_dge 
[\[79a.7\]]slong gi dge 'dun gyis mdun du bdar nas/_ba lang rdzi de dag gi ba lang gi lhas dang skos sa'i 'dab tu gshegs te byon nas gdan bshams pa la bzhugs so/_/de nas ba lang rdzi de dag gis sangs rgyas la sogs pa dge slong gi dge 'dun rnams bde bar bzhugs par 
[\[79b\]]
[\[79b.1\]]rig nas/_ring gi lag nas bza' ba dang bca' ba gtsang ma bzang po mang po dang /_ba'i dar ba dang ma he'i dar bas tshim par byas te ci bzhed pa bstabs nas bshos gsol zin te gsang sder ni gyu/_phyag ni bcabs par rig nas stan ches dma' ba dag khyer te chos mnyan 
[\[79b.2\]]pa'i phyir bcom ldan 'das kyi spyan sngar 'khod do/_/de nas bcom ldan 'das kyis ba lang rdzi lnga brgya po de dag gi bsam pa dang bag la nyal dang khams dang rang bzhin dang shes pa thugs su chud nas/_de dang mthun pa'i chos bstan te/_des ba lang rdzi lnga brgya po de 
[\[79b.3\]]dag 'khor dang bcas pas stan de kho na la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_de dag gis kyang bden pa mthong nas gsol pa/_bcom ldan 'das bdag cag 
[\[79b.4\]]khyim na gnas pa las bcom ldan 'das kyi bstan pa la rab tu byung la/_chu bo rnams las brgal bar bgyi ba dang /_sbyor ba rnams las yang dag par 'da' bar bgyi ba'i slad du brtson par bgyi bsgrub par bgyi 'bad par bgyi bar 'tshal lo zhes gsol nas/_rgyal po gsal rgyal 
[\[79b.5\]]la gsol te/_ba lang gi khyu de rnams ba lang rdzi gzhan dag la gtad nas khyim gyi 'khor btang ste/_bcom ldan 'das kyi thad du dong nas bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/_/btsun pa bdag cag legs 
[\[79b.6\]]par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas de dag la bcom ldan 'das kyis dge slong tshur shog 
[\[79b.7\]]ces bka' stsal te/_dge slong dag tshur shog tshangs par spyod cig ces bka' stsal nas/_de thos ma thag tu skra ni byi bar gyur lus la ni snam sbyar gyon par gyur te/_skra dang kha spu ni bregs nas zhag bdun lon pa tsam du gyur spyod lam ni bsnyen par rdzogs nas lo brgya 
[\[80a\]]
[\[80a.1\]]lon pa lta bur 'dug par gyur/_lag na ni lhung bzed dang chu snod thogs par gyur to/_/'dir smras pa/_de bzhin gshegs pas tshur zhes bka' stsal pa/_de dag mgo bregs lus la snam sbyar gyon/_/sangs rgyas kyis ni dgongs pas gos 
[\[80a.2\]]bgos nas/_/mod la dbang po rab tu zhi bar gnas/_/de nas bcom ldan 'das kyis de dag la lung phog nas/_de dag gis kyang brtson pa dang bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas nas/_de dag dgra 
[\[80a.3\]]bcom pa khams gsum pa'i 'dod chags dang bral bar gyur te/_gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par 
[\[80a.4\]]shes pa dang so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de dag gis dgra bcom pa nyid thob 
[\[80a.5\]]nas bsams pa/_bdag cag gis 'dul bar 'gyur ba 'ga' lta yod dam snyam pa dang de dag gis nye du de dag nyid 'dul bar 'gyur bar mthong ngo /_/mthong nas kyang de dag gi thad du dong ste chos bstan nas dad pa phun sum tshogs pa la ni bkod/_skyabs su 
[\[80a.6\]]'gro ba dang bslab pa'i gzhi rnams la ni btsud sbyin pa dang sbyin pa'i bgo bsha' bya ba la ni yang dag par 'dzin du bcug go/_/de dag gi nang nas ba lang rdzi mo gcig ni ma dad de/_bcom ldan 'das la blta ba'i phyir 'gror mi btub nas ba lang rdzi de dag gis de nan gyis 
[\[80a.7\]]bzung ste/_bcom ldan 'das kyi thad du khrid nas/_ba lang rdzi mo des thag ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu me lce mar gyis 
[\[80b\]]
[\[80b.1\]]btab pa lta bu/_mar me gser gyi snod du bzhag pa lta bu mchod sdong rin po che sna tshogs kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba 
[\[80b.2\]]bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar mthong nas kyang dga' ba skyes te phan tshun du 
[\[80b.3\]]bltas nas bcom ldan 'das la mchod pa bya na/_bdag gis me tog ga las blang ba snyam pa dang des thag mi ring ba zhig na ko sha ta ka'i me tog dag cig mthong nas des de dag blangs te/_bcom ldan 'das kyi thad du song nas bcom ldan 'das la ko sha ta ka'i me tog gis gtor te/_
[\[80b.4\]]bcom ldan 'das kyi zhabs la mgo bos phyag 'tshal nas chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis dgongs na/_bu mo 'di ni tshe thung ste ring po mi thogs par 'chi bar 'gyur ro snyam du thugs su chud nas bcom ldan 'das kyis de 
[\[80b.5\]]dang 'tsham pa'i chos bstan to/_/de nas des kyang bcom ldan 'das kyi bka' mchid kyi mjug rdzogs par rig nas bcom ldan 'das kyi thad nas song ngo /_/de song nas ring por ma lon par 'byung ba chen po ma snyoms par gyur nas de bcom ldan 'das la sems dga' bzhin du shi 'phos 
[\[80b.6\]]te dus las 'das nas lha yul du skyes so/_/lha'i bu'am lha'i bu mo skyes ma thag pa ni chos nyid kyis sems rnam pa gsum skye bar 'gyur te/_gang nas shi 'phos gang du skyes las gang gis skyes snyam mo/_/de nas bcom 'das la ko sha ta ka'i me tog gis gtor te de la 
[\[80b.7\]]sems dga' bar gyur par des mthong nas bsams pa/_bdag zhag lon nas gzod bcom ldan 'das la blta ba dang bsnyen bkur bya ba'i phyir 'gro ba ni bdag gi cha ma yin gyis bdag zhag ma lon par bcom ldan 'das la blta ba dang bsnyen bkur bya ba'i phyir 'gro'o snyam mo/_/
[\[81a\]]
[\[81a.1\]]de nas rna cha gdub kor dag cing 'gul ba thogs pa lus do shal dang se mo dos brgyan pa/_nor bu rin po che sna tshogs kyis spras pa'i cod pan can lus gur gum dang ta ma la'i lo ma dang /_spr-i ka la sogs pas byugs pa/_kha dog 'phags pa des 
[\[81a.2\]]de nyid kyi mtshan mo lha'i me tog ud pa la dang /_pad ma dang ku mu da dang /_pad ma dkar po dang /_man dA ra ba rnams kyis thu ba bkang nas/_bcom ldan 'das ga la ba der song ste phyin nas/_bcom ldan 'das la lha'i me tog ud pa la dang pad ma dang ku mu da dang 
[\[81a.3\]]pad ma dkar po dang man dA ra ba rnams kyis gtor te/_bcom ldan 'das kyi zhabs la mgo bos phyag 'tshal nas/_chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de'i bsam pa dang /_bag la nyal dang khams dang /_
[\[81a.4\]]rang bzhin dang shes pa thugs su chud nas/_de dang 'thun pa'i chos bstan te/_des na lha mo des stan de kho na la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des 
[\[81a.5\]]bden pa mthong nas stan las langs te/_bcom ldan 'das kyi zhabs la mgo bos phyag 'tshal nas/_bcom ldan 'das la lan gsum bskor ba byas te/_de nyid du mi snang bar gyur to/_/de nas dge slong srod dang tho rangs mi nyal bar brtson pa lhur byed pa 
[\[81a.6\]]la gnas pa rnams kyis rgyal bu rgyal byed kyi tshal thams cad snang ba chen pos khyab par mthong nas bsams pa/_ci mdang sum mi mjed kyi bdag po tshangs pa'am lha'i dbang po brgya byin nam/_rgyal po chen po bzhi bcom ldan 'das la blta ba'i phyir 'ongs sam snyam 
[\[81a.7\]]nas/_bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/btsun pa 'di na bdag cag dge slong mang po srod dang tho rangs mi nyal bar brtson pa lhur bgyid pa la 
[\[81b\]]
[\[81b.1\]]gnas pa rnams kyis rgyal bu rgyal byed kyi tshal thams cad snang ba chen pos khyab par mthong lags na btsun pa ci lags/_mdang sum mi mjed kyi bdag po tshangs pa'am lha'i dbang po brgya byin nam rgyal po chen po bzhi bcom ldan 'das la blta ba'i slad du mchis lags sam/_
[\[81b.2\]]dge slong dag mdang sum mi mjed kyi bdag po tshangs pa'am lha'i dbang po brgya byin nam rgyal po chen po bzhi nga la blta ba'i phyir 'ongs pa ma yin te/_ba lang rdzi mo gang gis ko sha ta ka'i me tog gis nga la mchod de nga'i zhabs la mgo bos phyag 'tshal nas/_nga las chos thos te song 
[\[81b.3\]]ba gang yin pa de khyod kyis mthong ngam/_bcom ldan 'das mthong lags so/_/de ni song nas ring por ma lon par nga la sems dga' bzhin du shi 'phos te/_dus las 'das nas lha yul du skyes te lha mor gyur nas nga'i thad du 'ongs pa de la ngas chos bstan te/_des nga las 
[\[81b.4\]]chos thos nas bden pa mthong ste bden pa mthong nas rang gi gnas su song ngo /_/btsun pa ba lang rdzi mo des las ci bgyis na las des ba lang rdzi dbul po'i rigs su skyes lags/_las ci bgyis na 'di nas shi 'phos te lha'i yul du skyes lags/_las gang gis ni 
[\[81b.5\]]bcom ldan 'das mnyes par bgyis te/_mi mnyes par ma bgyis lags/_bcom ldan 'das kyis bka' stsal pa/_dge slong dag 'das pa'i las kyi shas kyang yod do/_/da ltar byung ba'i las kyi shas kyang yod do/_/'das pa'i las ci bgyis lags/_
[\[81b.6\]]bcom ldan 'das kyis bka' stsal pa/_yar dag par rdzogs pa'i sangs rgyas 'od srung gi gsung rab la rab tu byung ste/_dge slong mar gyur pa na 'thab krol can kha tshas ngan par gyur te khros nas/_dge slong ma mang po zhig la ba lang rdzi mo zhes bya ba'i tshig smras nas/_de 
[\[81b.7\]]der tshe gcig tu tshangs par spyod pa spyad nas 'chi kar 'gyod pa skyes te smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i 
[\[82a\]]
[\[82a.1\]]sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/bdag gis dge slong ma rnams la tshig rtsub po smras pa'i las de'i 'bras bu 
[\[82a.2\]]bdag la rnam par smin par ma gyur cig ces byas so/_/dge slong dag ji snyam du sems de'i tshe dge slong mar gyur pa gang yin pa de ni ba lang rdzi mo de nyid yin te/_des der tshe gcig tu tshangs par spyod pa spyad nas 'chi kar smon lam btab ste/_yang dag par rdzogs pa'i sangs rgyas 
[\[82a.3\]]'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu 
[\[82a.4\]]mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te/_mi mnyes par ma byas pa 'di ni 'das pa'i las yin no/_/da ltar byung ba'i las gang zhe na/_ba lang rdzi mor gyur pa des ko sha ta ka'i me tog gis nga 
[\[82a.5\]]la mchod pa byas pa dang nga la sems dga' bar gyur pa des ni lha yul du skyes te/_dge slong dag 'di ni da ltar byung ba'i las yin no/_/btsun pa ba lang rdzi 'di rnams kyis las ci bgyis na las de'i rnam par smin pas ba lang rdzi dbul po'i rigs su skyes lags/_las ci 
[\[82a.6\]]bgyis na las des 'di rnams kyis bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal 
[\[82a.7\]]pa/_yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/_dge slong 'thab krol can kha tshas ngan par gyur nas/_der de dag khros nas dge slong mang po zhig la ba lang rdzi zhes bya ba'i tshig smras la/_der de dag gis tshe gcig 
[\[82b\]]
[\[82b.1\]]tu tshangs par spyod pa spyad nas 'chi kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes par byed par ma gyur 
[\[82b.2\]]cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig_/bdag cag gis dge slong mang po la ba lang rdzi zhes bya ba'i tshig smras pa'i las de'i 'bras bu bdag cag la smin par ma gyur cig ces byas so/_/
[\[82b.3\]]dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i dge slong lnga brgyar gyur pa gang yin pa de dag ni ba lang rdzi las rab tu byung ba'i dge slong lnga brgya po 'di rnams yin te/_de dag gis der rab tu byung nas 'chi 
[\[82b.4\]]kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes par byed par ma gyur cig_/de kho na'i bstan pa 
[\[82b.5\]]la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam 
[\[82b.6\]]pa brnyes par gyur nas/_'di rnams kyis nga mnyes par byas te/_mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so/_/der de dag khros pas dge slong mang po la ba lang rdzi zhes 
[\[82b.7\]]bya ba'i tshig smras pa dang sbyin pa yang ma byin pa des ni ba lang rdzi dbul po gzhan gyi tshal za bar byed pas 'tsho bar gyur to//_//mdza' sde rnams zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na mdza' sde bo lnga brgya tsam 'khod 
[\[83a\]]
[\[83a.1\]]pa rnams/_dus dus su me tog gang rgyas par de dag longs spyad pa'i phyir skyed mos tshal gyi nang du song nas rol mo byed de/_rtse zhing dga' la dga' mgur spyod do/_/de nas phyi zhig na me tog ud pa la dang /_pad ma dang /_ku mu da dang /_
[\[83a.2\]]pad ma dkar po rnams rgyas par gyur nas/_de dag longs spyad par bya ba'i phyir de dag rgyan thams cad kyis brgyan te/_me tog ud pa la dang /_pad ma dang /_ku mu da dang /_pad ma dkar po rnams kyis phreng ba dang /_thod dang /_rna rgyan dang /_chun po 
[\[83a.3\]]rnams rgyan du thogs shing ud pa la chang pa re re thogs nas/_sil snyan sna tshogs dang /_pheg rdob cing mnyan du yod pa nas byung ste/_skyed mos tshal gyi nang du chas so/_/bcom ldan 'das kyang de dag la thugs brtse ba'i phyir snga dro sham thabs dang chos gos gsol 
[\[83a.4\]]te/_lhung bzed bsnams nas mnyan du yod par bsod snyoms la gshegs pa dang /_mdza' sde bo de dag gis thag ring po zhig nas/_sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi 
[\[83a.5\]]dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas 
[\[83a.6\]]kyang de dag bcom ldan 'das la shin tu dga' ba skyes so/_/dga' ba skyes nas bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la ud pa la dang pad ma dang ku mu da dang pad ma dkar po rnams kyis gtor nas/_
[\[83a.7\]]sil snyan dang /_pheg rdob bzhin du bcom ldan 'das la lan gsum bskor ba byas nas dong ngo /_/de'i skabs su bcom ldan 'das 'dzum pa mdzad de/_'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de'i tshe zhal nas 'od zer sngon 
[\[83b\]]
[\[83b.1\]]po dang /_ser po dang /_dmar po dang /_dkar po rnams byung nas/_kha cig ni 'og tu 'gro'o/_/kha cig ni steng du 'gro'o/_/'og tu 'gro ba gang yin pa de dag ni sems can dmyal ba yang sos dang /_thig nag dang /_bsdus 'joms dang /_ngu 'bod dang /_ngu 'bod 
[\[83b.2\]]chen po dang /_tsha ba dang /_rab tu tsha ba dang /_mnar med pa dang /_chu bur can dang /_chu bur rdol dang /_so thams thams dang /_kyi hud zer ba dang /_a chu zer ba dang /_ud pa la ltar gas pa dang /_pad ma ltar gas pa dang /_pad ma ltar gas pa chen por song nas/_
[\[83b.3\]]tsha ba'i sems can dmyal ba gang yin pa de dag tu ni bsil bar gyur te 'bab bo/_/grang ba'i sems can dmyal ba gang yin pa de dag tu ni dro bar gyur te 'bab bo/_/des na sems can de dag gi gnod pa'i khyad par rnams rtse zhil bar gyur to/_/de nas de dag 'di 
[\[83b.4\]]snyam du sems te/_kye ci bdag cag 'di nas shi 'phos sam 'on te gzhan du skyes sam snyam mo/_/de nas de dag dad pa skyed pa'i phyir bcom ldan 'das sprul pa 'gyed par mdzad de/_de dag gis sprul pa mthong nas 'di snyam du sems te/_kye bdag cag ni 'di nas kyang 
[\[83b.5\]]shi 'phos par ma gyur la/_gzhan du yang ma skyes mod kyi 'on kyang sngon ma byung ba'i sems can snang ba 'di'i mthus/_bdag cag gi gnod pa'i khyad par rnams rtse zhil bar gyur to snyam mo/_/de nas de dag sprul pa de la sems mngon par dga' bar gyur nas/_sems 
[\[83b.6\]]can dmyal ba myong bar 'gyur ba'i las de zad de lha dang /_mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/_/steng du 'gro ba gang yin pa de dag ni rgyal chen bzhi'i ris kyi lha rnams dang /_sum cu rtsa gsum pa 
[\[83b.7\]]rnams dang /_'thab bral rnams dang /_dga' ldan rnams dang /_'phrul dga' rnams dang /_gzhan 'phrul dbang byed rnams dang /_tshangs ris rnams dang /_tshangs pa'i mdun na 'don pa rnams dang /_tshangs pa chen po rnams dang /_'od chung rnams 
[\[84a\]]
[\[84a.1\]]dang tshad med 'od rnams dang /_'od gsal rnams dang /_dge chung rnams dang /_tshad med dge rnams dang /_dge rgyas rnams dang /_sprin med rnams dang /_bsod nams skyes rnams dang /_'bras bu che rnams dang /_mi che rnams dang /_mi gdung 
[\[84a.2\]]rnams dang /_gya nom snang rnams dang /_shin tu mthong rnams dang /_'og min gyi lha rnams kyi bar du song nas mi rtag pa dang /_sdug bsngal ba dang /_stong pa dang /_bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 
[\[84a.3\]]'byung ba brtsam par gyis/_/sangs rgyas bstan la sbyor bar gyis/_/'dam bu'i khyim la glang chen bzhin/_/'chi bdag sde ni gzhom par gyis/_/gang zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/
[\[84a.4\]]sdug bsngal zad par byed par 'gyur/_/zhes rjod par byed do/_/de nas 'od zer de dag gis stong gsum gyi stong chen po'i 'jig rten gyi khams bskor nas/_bcom ldan 'das kyi phyi bzhin 'brang ste/_gal te bcom ldan 'das kyis 'das pa'i las lung ston par 
[\[84a.5\]]bzhed na ni bcom ldan 'das kyi snam logs su mi snang bar 'gyur ro/_/ma 'ongs pa'i las lung ston par bzhed na ni mdun logs su mi snang bar 'gyur ro/_/sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/_/dud 'gror skye bar 
[\[84a.6\]]lung ston par bzhed na ni zhabs kyi rting par mi snang bar 'gyur ro/_/[{]yi dgas [,]yi dwags [}]su skye bar lung ston par bzhed na ni zhabs kyi mthe bor mi snang bar 'gyur ro/_/mir skye bar lung ston par bzhed na ni pus mo gnyis su mi snang bar 'gyur ro/_/stobs kyi 'khor los sgyur 
[\[84a.7\]]ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/_/lhar skye bar lung ston par bzhed na ni lte bar mi snang bar 'gyur ro/_/
[\[84b\]]
[\[84b.1\]]nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/_/bla na med pa yang dag par rdzogs pa'i byang chub tu lung ston par bzhed na ni dbu'i 
[\[84b.2\]]gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum bskor ba byas te/_bcom ldan 'das kyi smin mtshams kyi mdzod spur mi snang bar gyur to/_/de nas tshe dang ldan pa kun dga' bos thal mo sbyar te/_bcom 
[\[84b.3\]]ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de yis phyogs rnams kun du snang bar bgyis/_/nyi ma shar bas ji ltar bgyis pa bzhin/_/yang tshigs su bcad de gsol pa/_rgod dang 
[\[84b.4\]]bral zhing rgyags dang mi dgyes spangs pa yi/_/sangs rgyas 'gro ba dag gi dam pa'i rgyur gyur pa/_/rgyal ba dgra thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum mi ston/_/brtan po nyid kyi blo yis dus bab mkhyen lags na/_/dge 
[\[84b.5\]]sbyong rgyal dbang nyan pa som nyi 'tshal ba rnams/_/thub pa khyu mchog gi ni gsung mchog brtan pa dang /_/bzang po dag gis the tshom skyes pa bsal bar gsol/_/rgya mtsho dang ni ri rgyal lta bur brtan pa yi/_/mgon po rdzogs sangs rgyas rnams gyin da 'dzum mi 
[\[84b.6\]]ston/_/gang gi don du dpa' bo 'dzum pa ston mdzad pa/_/de ni khyod la skye bo phal chen nyan par 'tshal/_/bcom ldan 'das kyis bka' stsal pa/_kun dga' bo de ni de bzhin no/_/de ni de bzhin te/_kun dga' bo de bzhin gshegs pa dgra bcom 
[\[84b.7\]]pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/kun dga' bo khyod kyis mdza' sde bo 'di dag gis nga la 'di lta bu'i bkur sti byas pa mthong ngam/_btsun pa mthong lags so/_/kun dga' bo mdza' sde bo 'di dag dge 
[\[85a\]]
[\[85a.1\]]ba'i rtsa ba dang sems bskyed pa dang sbyin par bya ba'i chos yongs su gtong ba 'dis/_bskal pa bcu gsum gyi bar du log par ltung bar mi 'gyur te/_bskal pa bcu gsum gyi bar du lha dang mi rnams kyi nang du nying mtshams sbyor zhing 'khor bar gyur nas/_srid 
[\[85a.2\]]pa tha ma dang /_gnas tha ma la mir skye ba thob nas/_rab tu byung ste slob dpon med pa dang /_lung med par byang chub kyi phyogs dang 'thun pa'i chos sum cu rtsa bdun mngon du byas nas/_rang sangs rgyas kyi byang chub mngon sum du byed par 'gyur te/_thams 
[\[85a.3\]]cad kyang rang sangs rgyas smon pa med pa zhes bya ba sha stag tu 'gyur te/_'di ni de dag gi sbyin par bya ba'i chos yin no/_/de nas dge slong dag gis sangs rgyas bcom ldan 'das la zhus pa/_btsun pa bcom ldan 'das kyis phrin las ci mdzad na/_las de'i 
[\[85a.4\]]rnam par smin pas mdza' sde bo lnga brgyas ud pa la dang /_pad ma dang /_ku mu da dang /_pad ma dkar po dag gis 'di ltar bkur sti bgyis lags/_bcom ldan 'das kyis bka' stsal pa/_dge slong dag de bzhin gshegs pa nyid kyis las 
[\[85a.5\]]de lta bu byas shing bsags te/_dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/_chu'i khams dang /_me'i khams dang /_rlung gi khams la rnam par smin par mi 'gyur te/_las dge ba dang mi dge 
[\[85a.6\]]ba byas shing bsags pa rnams ni zin pa'i phung po dang /_khams dang /_skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras 
[\[85a.7\]]bu nyid du smin par 'gyur/_/dge slong dag sngon byung ba 'das pa'i dus na/_bskal pa grangs med pa gnyis la bab pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes 
[\[85b\]]
[\[85b.1\]]bu gdul bya'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das mar me mdzad ces bya ba 'jig rten du byung ngo /_/de nas yang dag par rdzogs pa'i sangs rgyas mar me mdzad ljongs rgyu zhing gshegs pa las/_rgyal 
[\[85b.2\]]po'i pho brang mar me ldan zhes bya bar byon to/_/de'i tshe rgyal po'i pho brang mar me ldan na rgyal po mar me zhes bya ba rgyal po byed de/_de'i ring la 'byor pa dang /_rgyas pa dang /_bde ba dang /_lo legs pa dang /_skye bo dang /_mi mang pos gang 
[\[85b.3\]]ba dang /_rtsod pa dang /_'thab pa zhi ba dang /_'khrug pa dang /_nang 'khrug dang /_chom rkun dang /_nad dang /_mu ge med pa dang /_'bras sA lu dang /_bu ram shing dang /_ba lang dang /_ma he dang ldan par 'dug ste/_gnod pa 
[\[85b.4\]]med cing tsher ma dkrugs la bu gcig pa sdug pa la bya ba bzhin du rgyal srid byed do/_/de nas rgyal po mar mes yang dag par rdzogs pa'i sangs rgyas mar me mdzad grong khyer gyi nang du zhabs sa la reg par bya ba'i phyir spyan drangs nas/_rgyal po mar me'i 'dab 
[\[85b.5\]]na rgyal po nor can gyi bu zhes bya ba 'dug pa de la des pho nya btang ste/_ngas yang dag par rdzogs pa'i sangs rgyas mar me mdzad grong khyer gyi nang du zhabs sa la reg par bya ba'i phyir spyan drangs te/_de la mchod pa bya dgos kyis shog cig ces spring ngo /_/de'i tshe 
[\[85b.6\]]rgyal po nor can gyi bus kyang lo bcu gnyis kyi bar du mchod sbyin byas nas/_mchod sbyin gyi mjug tu 'di lta ste/_gser gyi 'khar ba dang /_gser gyi ril ba dang /_gser gyi gzhong pa dang /_rin po che sna bzhis spras pa'i mal khri dang /_kAr+Sha pa Na lnga 
[\[85b.7\]]brgya dang /_bu mo rgyan thams cad kyis bklubs pa ste rab tu sbyin pa chen po lnga dngar to/_/de'i tshe ljongs gzhan zhig na bram ze'i khye'u gnyis shig gnas pa de gnyis kyis mkhan po las rig byed 'don pa bslabs te/_chos lugs kyi mkhan po la yang mkhan 
[\[86a\]]
[\[86a.1\]]po'i yon dbul ba dang /_slob dpon la yang slob dpon gyi yon dbul dgos par shes nas sems shing 'dug go/_/de nas de gnyis kyis rgyal po nor can gyi bus mchod sbyin gyi mjug tu rab tu sbyin pa chen po lnga bshams te/_bram ze gang kha ton rdzogs 
[\[86a.2\]]par lobs pa de dbang ngo zhes zer ba thos nas de gnyis kyis bsams pa/_blang bar bya ba de len du der 'dong na bdag cag gnyis kyi nang na mang du thos pa'i rab dang kha ton lobs pa'i rab gang yin pa nges par bya'o snyam nas/_rgyal po nor can gyi bu'i grong khyer chen po ga la 
[\[86a.3\]]ba der chas so/_/rgyal po de yang lhas sbran te/_bram ze'i khye'u blo gros bzang po dang blo gros zhes bya ba gnyis 'dir 'ong gis/_de gnyis kyi nang na blo gros bzang po zhes bya ba de la rab tu sbyin pa chen po 'di dag phul cig dang /_rgyal po chen po khyod kyis lo 
[\[86a.4\]]bcu gnyis kyi bar du mchod sbyin byas pa de'i 'bras bu bas bram ze'i khye'u blo gros bzang po de la rab tu sbyin pa chen po byin pa de'i 'bras bu ches che'o zhes byas so/_/de nas rgyal po des bsams pa/_de gnyis kyi phyir lhas kyang sbran pa las na de gnyis ni bdag nyid che ba 
[\[86a.5\]]yin gor ma chag snyam mo/_/de nas rgyal po des thag ring po zhig nas bram ze'i khye'u byad bzhin bzang zhing mdzes pa de gnyis 'ong ba mthong ngo /_/de gnyis kyang mchod sbyin byed pa'i gnas der 'ongs nas bram ze'i gral du skabs bye ba'i sar stan la 'dug go/_/de 
[\[86a.6\]]nas rgyal po nor can gyi bus de gnyis mthong nas bsams pa/_bdag la lhas sbran pa'i blo gros bzang po zhes bya ba de ni 'di yin gor ma chag snyam nas/_rgyal po de gral dpon gyi mdun du song ste/_bram ze'i khye'u blo gros bzang po la dris pa/_khyod blo 
[\[86a.7\]]gros bzang po yin nam des smras pa nga yin no/_/de nas rgyal po nor can gyi bus bram ze'i khye'u blo gros bzang po gral dpon du bzhag ste zan byin nas/_rab tu sbyin par bya ba chen po rnam pa lnga po de dag byin pa las/_bram ze'i khye'u blo gros bzang pos rab tu sbyin 
[\[86b\]]
[\[86b.1\]]pa chen pos gser gyi 'khar ba dang ril ba la sogs pa bzhi ni blangs rab tu sbyin pa'i nang nas bu mo gcig pu ni ma blangs te/_bdag ni tshangs par spyod pa yin no zhes zer ro/_/de nas bu mo des bram ze'i khye'u blo gros bzang po byad bzhin bzang zhing mdzes pa mthong nas/_
[\[86b.2\]]chags shing snying du sdug par gyur te/_khye'u blo gros bzang po de la smras pa/_bram ze'i khye'u bdag bzhes shig_/des smras pa/_bdag gis blang du mi rung ngo /_/de nas bu mo de rgyal pos kyang rab tu sbyin pa'i bsam pas yongs su btang ste/_phyir ma khyer la bram 
[\[86b.3\]]ze'i khye'u blo gros bzang pos kyang ma blangs nas/_rgyal po mar me'i grong khyer mar me ldan du song ngo /_/de der song nas rang gi rgyan rnams lus las bkrol te/_me tog phreng ba rgyud pa la byin nas/_rgyan 'di rin che ba yin gyis nga la nyin gcig bzhin du lha'i mchod 
[\[86b.4\]]par ud pa la sngon po byin cig ces byas so/_/de nas des de'i lung bzhin du gser gyi rgyan de byin te lha'i rim gro byed par gyur to/_/bram ze'i khye'u blo gros bzang po de yang rab tu sbyin pa chen po bzhi po de dag khyer te mkhan po'i thad du song ngo /_/song nas kyang rab tu 
[\[86b.5\]]sbyin pa chen po rnam pa bzhi po de dag mkhan po la phul lo/_/mkhan pos kyang de rnams kyi nang nas rnam pa gsum ni blangs kAr ShA pa Na lnga brgya ni blo gros bzang po de nyid la byin no/_/blo gros bzang pos kyang de kho na'i nub mo rmi lam rnam pa bcu rmis te/_rgya mtsho chen po btung ngo 
[\[86b.6\]]snyam pa dang /_nam mkha' la 'gro'o snyam pa dang /_nyi ma dang zla ba mthu che ba 'di gnyis lag pas reg cing gzung bar bya'o snyam pa dang /_rgyal po rnams shing khyer du gzhug go snyam pa dang /_drang srong rnams dang /_glang po che dkar po rnams dang /_ngang pa rnams 
[\[86b.7\]]dang /_seng ge rnams dang /_brag chen po la bzhon par bya'o snyam ste/_des rmi lam de rnams rmis nas sad do/_/sad nas des bsams pa/_bdag gi rmi lam 'di rnams lung ston nus pa su yod snyam mo/_/de nas thag mi ring ba zhig na drang srong mngon par shes pa lnga dang 
[\[87a\]]
[\[87a.1\]]ldan pa zhig gnas so/_/de nas bram ze'i khye'u blo gros bzang po the tshom gcad pa'i phyir/_drang srong de'i thad du song nas blo gros bzang pos drang srong de la kun du dga' ba'i gtam byas nas rmi lam de rnams bsnyad de/_khyod kyis rmi lam rnam pa bcu 
[\[87a.2\]]po 'di rnams kyi don nges par gyis shig ces byas so/_/de nas drang srong des smras pa/_bdag gis rmi lam 'di rnams lung ston mi nus kyis rgyal po'i pho brang mar me ldan du song shig dang /_de na rgyal po mar mes yang dag par rdzogs pa'i sangs rgyas mar me mdzad 
[\[87a.3\]]zhabs sa la reg par bya ba'i phyir/_grong khyer gyi nang du spyan drangs te/_des rmi lam 'di rnams lung ston par 'gyur ro zhes byas so/_/de nas rgyal po nor can gyi bu des rgyal po mar mes spring ba bzhin du mnyan te/_blon po brgyad khris zhabs 'bring byas nas rgyal po'i 
[\[87a.4\]]pho brang mar me ldan du phyin to/_/rgyal po mar mes kyang zhag bdun lon nas yang dag par rdzogs pa'i sangs rgyas mar me mdzad zhabs sa la reg par bya ba'i phyir/_grong khyer gyi nang du spyan drang bar bya'o snyam ste/_yul dang grong khyer thams cad nas me tog thams cad bsdus 
[\[87a.5\]]so/_/der gang gi nyin par rgyal po mar mes yang dag par rdzogs pa'i sangs rgyas mar me mdzad zhabs sa la reg par bya ba'i phyir/_grong khyer gyi nang du spyan 'dren pa de'i nyin par blo gros bzang po yang der 'ongs nas/_der rgyal po des me tog thams cad bsdus par gyur to/_/
[\[87a.6\]]bu mo lha'i rim gro byed pa de yang me tog phreng ba rgyud pa'i thad du song nas lha'i mchod pa bya dgos kyis bdag la ud pa la sngon po byin cig ces byas so/_/me tog phreng ba rgyud pas smras pa/_deng rgyal pos sangs rgyas spyan drang ba'i phyir me tog thams cad bsdus so/_/
[\[87a.7\]]des smras pa/_me tog gi rdzing der song la yang ltos shig dang gal te bdag gi bsod nams kyis ud pa la sngon po ma btogs pa rnyed kyang srid do/_/de nas me tog gi rdzing der blo gros bzang po'i bsod nams kyi mthus ud pa la sngon po bdun byung ngo /_/
[\[87b\]]
[\[87b.1\]]de nas me tog gi phreng ba rgyud pa de song nas des mthong ngo /_/mthong nas kyang bu mo des me tog phreng ba rgyud pa la smras pa/_ud pa la 'di rnams thogs shig_/me tog phreng ba rgyud pas smras pa/_bla nas bdag la gyod rmas su 'ong gis bdag gis btog tu mi rung ngo /_/
[\[87b.2\]]de nas des smras pa/_khyod kyis sngar me tog thams cad btogs te/_rgyal po la ma phul lam/_me tog phreng ba rgyud pas smras pa phul lo/_/de nas bu mo des smras pa/_'di dag ni bdag gi bsod nams las skyes pa yin gyis/_'di rnams thogs la 
[\[87b.3\]]bdag la byin cig_/me tog phreng ba rgyud pas smras pa/_bla nas ma tshor bar 'di dag ji ltar khyer bar bya/_bu mos smras pa/_bdag gi bsod nams kyi mthu las byung ba yin gyis thogs shig dang /_bdag gis chu'i bum pa'i nang du bcug ste nang du bskur bar 
[\[87b.4\]]bya'o/_/de nas me tog phreng ba rgyud pas de skad ces thos nas/_de dag btogs te bu mo de la byin no/_/des kyang blangs nas chu'i bum pa'i nang du bcug ste/_bum pa de chus bkang nas grong khyer gyi nang du chas so/_/blo gros bzang po yang grong khyer gyi 
[\[87b.5\]]nang der phyin nas des bsams pa/_bdag gis sangs rgyas bcom ldan 'das la mchod pa mi byar ga la rung snyam ste/_des me tog phreng ba rgyud pa'i khyim rnams bskor te/_me tog go cog btsal na me tog gcig kyang ma rnyed do/_/de nas grong khyer gyi nub 
[\[87b.6\]]sgo nas byung ste/_kun dga' ra ba nas kun dga' ra bar bskor te/_me tog rnams btsal kyang me tog gcig kyang ma rnyed do/_/de nas 'khor 'khor te skyed mos tshal der phyin nas/_bu mo de yang skyed mos tshal de nas byung ste/_bram ze'i khye'u blo gros bzang 
[\[87b.7\]]po dang thad kar phrad do/_/de nas blo gros bzang po'i bsod nams kyi mthus me tog ud pa la de dag chu'i bum pa de'i nang nas gyen du 'thon to/_/de nas blo gros bzang pos me tog de dag mthong nas/_bu mo de la smras pa/_nga las rin kAr ShA pa Na 
[\[88a\]]
[\[88a.1\]]lnga brgya long la ud pa la 'o ni rnams nga la byin cig_/bu mo des smras pa/_de'i tshe khyod kyis bdag bzhes su ma gnang na/_da ud pa la rnams bzhed dam/_bdag mi dbul lo zhes de skad smras nas/_yang bram ze'i khye'u blo gros 
[\[88a.2\]]bzang po la smras pa/_'di rnams kyis ci zhig bgyi/_blo gros bzang pos smras pa/_sangs rgyas bcom ldan 'das la mchod par bya'o/_/de'i 'og tu bu mo des smras pa/_bdag la kAr ShA pa Na cang mi 'tshal gyis gal te khyod la ud pa la 'di dag phul 
[\[88a.3\]]ba'i 'bras bus/_tshe rabs thams cad du bdag khyod kyi btsun mor 'gyur bar bzhed de/_gal te sbyin pa 'di sbyin pa na tshe rabs thams cad du khyod bdag gi chung mar gyur cig ces de skad du smon lam 'debs na ni/_bdag gis ye dbul bar 'tshal lo/_/
[\[88a.4\]]blo gros bzang pos smras pa/_nga ni sbyin pa la dga' ba yin te/_bdag gi chung ma dang bu yang yongs su gtong la/_bdag gi sha yang yongs su gtong bar byed do/_/bu mo des smras pa/_ji smon lam de ltar thob la slad kyis su ci 'dod pa 
[\[88a.5\]]de la bdag stsol cig_/de skad ces smras nas/_bu mo des blo gros bzang po la ud pa la lnga byin no/_/gnyis ni bdag nyid kyis khyer nas tshigs su bcad de smras pa/_khyod kyis gang du smon pa yi/_/'dren pa sangs rgyas brnyes pa der/_
[\[88a.6\]]rtag tu 'thun par chos spyod pa'i/_/khyod kyi btsun mor bdag gyur cig_/de nas rgyal po des grong khyer de dag thams cad rdo dang /_gseg ma dang /_gyo mo med par byas nas/_rgyal mtshan dang /_ba dan dang /_rta babs rnams ni 
[\[88a.7\]]btsugs/_dar gyi lda ldi rnams ni bres/_spos chab dang /_phye ma rnams kyis ni gtor to/_/grong khyer gyi sgo nas gtsug lag khang gi bar du yang rdo dang /_gseg ma dang /_gyo mo rnams med par byas nas/_rgyal mtshan dang /_ba dan dang /_
[\[88b\]]
[\[88b.1\]]rta babs ni btsugs/_dar gyi lda ldi ni bres/_spos chab dang /_phye mas ni gtor to/_/rgyal po de nyid kyis kyang gdugs rtsibs brgya pa thogs nas yang dag par rdzogs pa'i sangs rgyas mar me mdzad bsu'o/_/de bzhin du blon po rnams kyis kyang bsu'o/_/de 
[\[88b.2\]]bzhin du rgyal po nor can gyi bu blon po dang bcas pa rnams kyis kyang bsu'o/_/de nas rgyal pos sangs rgyas bcom ldan 'das kyi zhabs la mgo bos phyag 'tshal te/_bcom ldan 'das grong khyer du gshegs su gsol zhes gsol ba btab nas/_bcom ldan 
[\[88b.3\]]'das de dge slong gi dge 'dun gyis mdun du bdar te/_grong khyer logs su chas te gshegs so/_/rgyal po mar me yang yang dag par rdzogs pa'i sangs rgyas mar me mdzad kyi steng du gdugs rtsibs brgya pa thogs so/_/de bzhin du blon po rnams dang /_rgyal po 
[\[88b.4\]]nor can gyi bu blon po dang bcas pa rnams kyang gdugs thogs so/_/de nas bcom ldan 'das kyis ci nas re re nas da bdag ni bcom ldan 'das kyi gdugs thogs so/_/snyam du sems par 'gyur ba de lta bur rdzu 'phrul gyi byin gyis brlabs so/_/de nas 
[\[88b.5\]]bcom ldan 'das de lta bu'i mdzes pa dang ldan pas grong khyer gyi sgor gshegs nas/_der bcom ldan 'das kyis ched du mdzad de/_sgo'i them pa la zhabs bzhag nas/_gang gi tshe bcom ldan 'das kyis sgo'i them pa la zhabs bzhag pa de kho na'i mod la 
[\[88b.6\]]sa rnam pa drug tu g.yos te/_'gul rab tu 'gul/_kun du rab tu 'gul/_ldeg rab tu ldeg_/kun du rab tu ldeg par gyur to/_/chos nyid kyis na sangs rgyas bcom ldan 'das rnams kyis gang gi tshe ched du mdzad de/_sgo'i them pa la zhabs 
[\[88b.7\]]'jog pa na ngo mtshar rmad du byung ba'i chos rnam pa sna tshogs 'byung bar 'gyur te/_smyon pa rnams kyis ni rang bzhin gyis sems thob par 'gyur ro/_/long ba rnams ni mig gis mthong bar 'gyur ro/_/'on pa rnams ni rna bas thos par 'gyur ro/_/lkugs 
[\[89a\]]
[\[89a.1\]]pa rnams ni smra nus par 'gyur ro/_/'phye bo rnams ni 'gro nus par 'gyur ro/_/bud med bu 'byung du mi btub pa rnams ni bde bar btsas par 'gyur ro/_/shing mig gi gdos dang rkang sgril dang /_an pan btags pa'i sems can rnams 
[\[89a.2\]]ni bcings pa las grol bar 'gyur ro/_/chung ngu nas 'khon byung ba rnams ni de ma thag tu byams pa'i sems thob par 'gyur ro/_/be'u rnams ni be'u gdang bcad de ma'i thad du 'dong bar byed do/_/glang po che rnams kyang skad 'byin to/_/rta rnams kyang skad 
[\[89a.3\]]'byin to_/khyu mchog rnams kyang skad 'byin to/_/ne tso dang /_ri skegs dang /_khu byug dang /_shang shang te'u rnams kyang skad snyan pa 'byin to/_/rol mo'i cha byad rnams kyang ma brdungs par sgra snyan pa 'byin to/_/rgyan snod du bcug 
[\[89a.4\]]pa rnams kyang sgra snyan pa 'byin to/_/sa phyogs mtho ba rnams ni dma' bar 'gyur/_dma' ba rnams ni mtho bar 'gyur ro/_/rdo dang /_gseg ma dang /_gyo mo rnams kyang med par 'gyur ro/_/lha rnams kyang bar snang las lha'i me tog ud pa la dang /_
[\[89a.5\]]pad ma dang /_ku mu da dang /_pad ma dkar po rnams 'thor bar byed do/_/a ga ru'i phye ma dang /_rgya spos kyi phye ma dang /_tsan dan gyi phye ma dang /_ta ma la'i phye ma rnams dang /_lha'i me tog man dA ra ba rnams kyang 'thor bar byed do/_/shar phyogs dma' na nub 
[\[89a.6\]]phyogs mtho/_nub phyogs dma' na shar phyogs mtho/_lho phyogs dma' na byang phyogs mtho/_byang phyogs dma' na lho phyogs mtho/_dbus dma' na mtha' mtho/_mtha' dma' na dbus mtho bar 'gyur ro/_/rgyal po'i pho brang mar me ldan de na srog chags 
[\[89a.7\]]'bum phrag du ma me tog dang /_bdug pa dang /_spos rnams kyis bkur sti byed do/_/blo gros bzang po dang /_blo gros dang /_bu mo de yang pad ma khyer te yang dag par rdzogs pa'i sangs rgyas mar me mdzad ga la ba der dong ba las/_de dag skye bo phal po che 
[\[89b\]]
[\[89b.1\]]mchod pa byed pas gtams nas bcom ldan 'das kyi spyan sngar ma chud do/_/de nas bcom ldan 'das kyis dgongs pa/_skye bo phal po che 'di rnams pas bram ze'i khye'u blo gros bzang po bsod nams ches 'phel bar 'gyur ro snyam du dgongs nas rdzi char drag po chen po zhig 
[\[89b.2\]]sprul to/_/de nas skye bo phal po che de dag gis go skabs phye nas/_bram ze'i khye'u blo gros bzang pos skabs thod de bcom ldan 'das la blta bas chog mi shes pa mthong nas shin tu dga' ba skyes so/_/dga' ba skyes nas ud pa la lnga po de dag bcom ldan 
[\[89b.3\]]'das la gtor to/_/de nas yang dag par rdzogs pa'i sangs rgyas mar me mdzad kyis/_de dag shing rta'i 'phang lo tsam sha stag tu bla rer chags shing 'dug la/_bcom ldan 'das gshegs na ni 'gro gzhes na ni sdod par byin gyis brlabs so/_/de nas 
[\[89b.4\]]bu mo des de lta bur gyur pa mthong nas dga' ba skyes te/_ud pa la gnyis bcom ldan 'das la gtor nas de gnyis kyang bcom ldan 'das kyi snyan gyi gong du shing rta'i 'phang lo tsam gyis bla rer chags shing 'dug par byin gyis brlabs so/_/sa phyogs de dag 
[\[89b.5\]]kyang rdzi char drag po chen pos 'dam rdzab tu gyur nas/_de'i 'og tu sa phyogs 'dam rdzab can der bcom ldan 'das gshegs pa na/_bram ze'i khye'u blo gros bzang pos sa phyogs 'dam rdzab can der bcom ldan 'das kyi spyan sngar skra bting nas tshigs su bcad 
[\[89b.6\]]de smras pa/_blo ldan sad mdzad gal te bdag_/byang chub tu ni 'tshang rgya na/_/skye rga med mdzad zhabs gnyis kyis/_/myur du bdag skra brdzi bar gsol/_/de nas yang dag par rdzogs pa'i sangs rgyas mar me mdzad des/_bram ze'i khye'u blo gros bzang po'i 
[\[89b.7\]]skra'i steng du zhabs gnyis bzhag go/_/de nas bram ze'i khye'u blo gros bzang po'i phyi bzhin 'brang zhing 'dug pa de khros nas/_kye ltos dang yang dag par rdzogs pa'i sangs rgyas mar me mdzad 'dis/_bram ze'i khye'u blo gros bzang po'i skra phyugs la bya ba bzhin du brdzis sa zhes zer ro/_/
[\[90a\]]
[\[90a.1\]]de nas de'i 'og tu yang dag par rdzogs pa'i sangs rgyas mar me mdzad kyis bram ze'i khye'u blo gros bzang po lung bstan te/_khyod ni sa 'dir 'jig rten rnams la phan pa'i phyir/_/ston pa mnga' bdag 'jig rten gsum las rnam grol ba/_/shAkya'i sras po shAkya thub pa zhes bya ba/_/
[\[90a.2\]]'jig rten gsum gyi snying po 'gro ba'i sgron du 'gyur/_/zhes gsungs so/_/de nas yang dag par rdzogs pa'i sangs rgyas mar me mdzad kyis bram ze'i khye'u blo gros bzang po lung bstan ma thag pa de'i mod kho na la nam mkha' la ta la bdun srid tsam du 'phags so/_/de nas de'i skra byi nas skra sar 
[\[90a.3\]]khyad par du 'phags pa byung ngo /_/de nas de nam mkha' la 'dug pa skye bo phal po ches mthong ngo /_/mthong nas kyang smon lam btab pa/_gang gi tshe 'dis bla na med pa'i ye shes brnyes par 'gyur ba de'i tshe bdag cag 'di'i nyan thos su gyur cig ces byas so/_/bu mo des kyang smon lam btab ste/_
[\[90a.4\]]khyod kyis gang du smon pa yi/_/'dren pa sangs rgyas brnyes pa der/_/rtag tu 'thun par chos spyod pa'i/_/khyod kyi btsun mor bdag gyur cig/_/gang tshe khyod ni rdzogs sangs rgyas/_/'jig rten gtso bo rnam 'dren 'gyur/_/de yi dus bab khyod kyi ni/_/nyan thos mar yang bdag gyur cig_/
[\[90a.5\]]mkha' gnas bram ze'i khye'u mthong nas/_/brgya phrag dang ni stong phrag rnams/_/thams cad ma 'ongs dus dag tu/_/nyan thos nyid du smon par byed/_/gang tshe khyod ni rdzogs sangs rgyas/_/'jig rten gtso bo rnam 'dren 'gyur/_/de yi dus bab khyod kyi ni/_/nyan thos bdag cag 'gyur bar shog_/
[\[90a.6\]]ces byas so/_/de nas gang gi tshe yang dag par rdzogs pa'i sangs rgyas mar me mdzad kyis bram ze'i khye'u blo gros bzang po lung bstan pa de'i tshe/_rgyal po mar mes de'i skra blangs nas rgyal po nor can gyi bus smras pa/_skra 'di dag bdag la byin cig_/de nas rgyal po mar mes skra de dag de la byin nas 
[\[90a.7\]]des blangs te/_bgrangs na skra nyag ma brgyad khri byung ngo /_/de nas rgyal po de'i blon po rnams kyis gsol pa/_lha bdag cag la skra nyag ma re re stsal bar gsol/_'on kyang bdag cag gis de rnams mchod rten du bgyi bar 'tshal lo/_/de nas rgyal po des blon po de dag la skra nyag ma re re byin nas blon po 
[\[90b\]]
[\[90b.1\]]de dag rang rang gi yul du song ste mchod rten brtsigs so/_/gang gi tshe bram ze'i khye'u blo gros bzang po bla na med pa yang dag par rdzogs pa'i byang chub tu lung bstan pa de'i tshe/_rgyal po mar me dang rgyal po nor can gyi bu dang grong khyer gyi mi dang yul gyi mi du mas ma 'ongs pa'i dus kyi yon tan la bltas te yo 
[\[90b.2\]]byad thams cad bstabs so/_/de nas blo gros bzang pos bram ze'i khye'u blo gros la smras pa/_nga ni bla na med pa'i byang chub tu lung bstan na khyod kyis gang du sems bskyed/_des smras pa/_bdag ni ma rung ngo /_/bram ze'i khye'u blo gros bzang pos smras pa/_khyod kyis ci zhig byas na/_ma 
[\[90b.3\]]rung bar 'gyur/_des smras pa/_gang gi tshe yang dag par rdzogs pa'i sangs rgyas mar me mdzad kyi zhabs kyis khyod kyi skra brdzis pa de'i tshe/_bdag khros te smras pa/_yang dag par rdzogs pa'i sangs rgyas mar me mdzad kyis/_bram ze'i skra phyugs la bya ba bzhin du rkang pas 
[\[90b.4\]]brdzis so zhes byas so/_/de nas blo gros bzang pos de la smras pa/_tshur shog sangs rgyas bcom ldan 'das kyi thad du rab tu 'byung bar bya'o/_/de nas blo gros bzang po dang blo gros gnyis yang dag par rdzogs pa'i sangs rgyas mar me mdzad kyi gsung rab la rab tu byung ste/_blo gros bzang 
[\[90b.5\]]po ni rab tu byung nas sde snod gsum bslabs te chos bzhin du 'khor bsdus so/_/de nas bram ze'i khye'u blo gros bzang po shi 'phos te dus las 'das nas dga' ldan gyi lha'i ris su skyes so/_/bram ze'i khye'u blo gros ni shi 'phos te dus las 'das nas sems can dmyal bar skyes so/_/dge slong 
[\[90b.6\]]dag ji snyam du sems/_de'i tshe de'i dus na bram ze'i khye'u blo gros bzang por gyur pa byang chub sems dpa'i spyod pa la gnas pa gang yin pa de ni nga nyid yin te/_ngas der sangs rgyas mar me mdzad la ud pa la sngon po dag gis mchod pa byas pa'i las de'i rnam par smin pas/_'khor ba na bde ba chen 
[\[90b.7\]]po myong bar gyur te/_dge ba'i rtsa ba des na nga'i bla na med pa yang dag par rdzogs pa'i byang chub kyi rgyu tsam dang rkyen tsam dang tshogs tsam du gyur la da lta'i bar du yang las de'i rnam par smin pas mdza' sde bo lnga brgya po rnams kyis 'di lta bu'i mchod pa byas pa yin no//_//
[\[91a\]]
[\[91a.1\]]las brgya tham pa/_bam po brgyad pa/_'jigs med ces bya ba ni/_bcom ldan 'das mnyan du yod pa nas rgyal po'i khab tu gshegs pa las/_ri khrod cig tu byon nas de der gshegs pa na/_shing gi grib ma la skad cig mnyel bso nas chas te 
[\[91a.2\]]gshegs so/_/lam de yang seng ge'i 'jigs pa chen po dang ldan pa zhig ste/_tshe dang ldan pa kun dga' bos lam kha gnyis su gyes pa mthong nas/_bcom ldan 'das la 'di skad gsol to/_/btsun pa shul 'di ni kha gnyis su gyes te/_de la shul gcig ni 
[\[91a.3\]]drang la 'jigs pa dang bcas pa lags/_shul gcig ni 'khyog la 'jigs pa ma mchis pa lags na/_btsun pa shul gang du gshegs par mdzad/_bcom ldan 'das kyis bka' stsal pa/_kun dga' bo gang na de bzhin gshegs pa dgra bcom pa yang dag par rdzogs 
[\[91a.4\]]pa'i sangs rgyas rnams bzhugs pa de na ni/_'jigs pa'am skrag pa'am bag tsha ba ci yang med kyis lam drang po logs su drongs shig ces bka' stsal to/_/grong mi'i byis pa gnyis kyang bcom ldan 'das kyi thad nas thag mi ring ba zhig na rtse zhing 'dug ste/_de gnyis la 
[\[91a.5\]]gcig ni rnge'u chung thogs so/_/gcig ni mda' gzhu thogs so/_/de nas khye'u de gnyis kyis sangs rgyas bcom ldan 'das sku skyes bu chen po'i mtshan sum cu rtsa gnyis kyis brgyan cing spa bar byas pa rgyang nas mthong ngo /_/mthong nas kyang dga' ba skyes so/_/dga' ba skyes 
[\[91a.6\]]nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/btsun pa shul 'di na seng ge'i 'jigs pa ni mchis mod kyi/_'on kyang bcom ldan 'das gshegs pa dang /_
[\[91a.7\]]bdag cag gnyis kyis bcom ldan 'das kyi bsel bgyi bar 'tshal lo/_/bcom ldan 'das kyis bka' stsal pa/_khye'u khyod gnyis kyis seng ge'i 'jigs pa byung na ji ltar bya/_der gcig gis gsol pa/_btsun pa bdag gis rol mo'i sgras skrag par bgyi'o/_/gcig 
[\[91b\]]
[\[91b.1\]]gis gsol pa/_bdag gis ni mda' gzhu'i sgras skrag par bgyi'o/_/de skad ces gsol nas/_khye'u de gnyis kyis bcom ldan 'das kyi mdun logs su chas so/_/de nas bcom ldan 'das kyis dgongs pa/_'di gnyis kyis ni dge ba'i rtsa ba rnams 
[\[91b.2\]]bskyed zin to snyam du dgongs nas bka' stsal pa/_khye'u khyed gnyis kyis sems dga' ba bskyed pa de tsam gyis bsel byas zin te chog gis phyir dengs shig_/de nas khye'u de gnyis phyir log nas/_bcom ldan 'das 'dzum pa mdzad de 'di ni sangs rgyas bcom ldan 'das 
[\[91b.3\]]rnams gang gi tshe 'dzum pa mdzad pa'i chos nyid de/_de'i tshe zhal nas 'od zer sngon po dang ser po dang dmar po dang dkar po rnams byung nas kha cig ni 'og tu 'gro'o/_/kha cig ni steng du 'gro'o/_/'og tu 'gro ba gang yin pa de dag ni sems can dmyal ba yang sos dang thig nag dang 
[\[91b.4\]]'dus 'joms dang ngu 'bod dang ngu 'bod chen po dang tsha ba dang rab tu tsha ba dang mnar med pa dang chu bur can dang chu bur rdol dang so thams thams dang kyi hud zer dang a chu zer dang ud pal ltar gas pa dang pad ma ltar gas pa dang pad ma ltar gas pa chen por song nas/_tsha ba'i sems can 
[\[91b.5\]]dmyal ba gang yin pa de dag tu ni bsil bar gyur te 'bab bo/_/grang ba'i sems can dmyal ba gang yin pa de dag tu ni dro bar gyur te 'bab bo/_/des nas sems can de dag gi gnod pa'i khyad par rnams rtse zhil bar gyur to/_/de nas de dag 'di snyam du sems te/_kye ci bdag 
[\[91b.6\]]cag 'di nas shi 'phos sam 'on te gzhan du skyes sam snyam mo/_/de nas de dag dad pa bskyed pa'i phyir bcom ldan 'das sprul pa 'gyed par mdzad de/_de dag gis sprul pa mthong nas 'di snyam du sems te/_kye bdag cag ni 'di nas kyang shi 'phos par ma gyur la/_/
[\[91b.7\]]gzhan du yang ma skyes mod kyi/_'on kyang sngon ma byung ba'i sems can snang ba 'di'i mthus/_bdag cag gi gnod pa'i khyad par rnams rtse zhil bar gyur to snyam mo/_/de nas de dag sprul pa la sems mngon par dga' bar gyur nas/_sems can dmyal ba myong bar 
[\[92a\]]
[\[92a.1\]]'gyur ba'i las de zad de/_lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par gyur to/_/steng du 'gro ba gang yin pa de dag ni rgyal chen bzhi'i ris rnams dang sum cu rtsa gsum pa rnams dang 'thab 
[\[92a.2\]]bral rnams dang dga' ldan rnams dang 'phrul dga' rnams dang gzhan 'phrul dbang byed rnams dang tshangs ris rnams dang tshangs pa'i mdun na 'don pa rnams dang tshangs pa chen po rnams dang 'od chung rnams dang tshad med 'od rnams dang 'od gsal rnams dang dge chung rnams dang /_
[\[92a.3\]]tshad med dge rnams dang dge rgyas rnams dang sprin med rnams dang bsod nams skyes rnams dang 'bras bu che rnams dang mi che rnams dang mi gdung rnams dang gya nom snang rnams dang shin tu mthong rnams dang 'og min gyi lha rnams kyi bar du song nas/_mi rtag pa dang sdug bsngal ba 
[\[92a.4\]]dang stong pa dang bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 'byung ba brtsam par gyis/_/sangs rgyas bstan la sbyor bar gyis/_/'dam bu'i khyim la glang chen bzhin/_/'chi bdag sde ni gzhom par gyis/_/gang 
[\[92a.5\]]zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/sdug bsngal zad par byed par 'gyur/_/zhes rjod par byed do/_/de nas 'od zer de dag gis stong gsum gyi stong chen po'i 'jig rten gyi khams bskor nas bcom 
[\[92a.6\]]ldan 'das kyi phyi bzhin 'brang ste/_gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/_/ma 'ongs pa'i las lung ston par bzhed na ni mdun logs su mi snang bar 'gyur ro/_/sems 
[\[92a.7\]]can dmyal bar skye bar lung ston par bzhed na ni zhabs kyi mthil du mi snang bar 'gyur ro/_/dud 'gror skye bar lung ston par bzhed na ni zhabs kyi rting par mi snang bar 'gyur ro/_/[{]yi dgas [,]yi dwags [}]su skye bar lung ston par bzhed na ni zhabs kyi mthe bor mi snang bar 'gyur ro/_/
[\[92b\]]
[\[92b.1\]]mir skye bar lung ston par bzhed na ni pus mo gnyis su mi snang bar 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/'khor los sgyur ba'i rgyal por lung ston par bzhed na ni phyag g.yas 
[\[92b.2\]]pa'i mthil du mi snang bar 'gyur ro/_/lhar skye bar lung ston par bzhed na ni lte bar mi snang bar 'gyur ro/_/nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang chub tu lung ston par bzhed na ni smin mtshams kyi mdzod spur 
[\[92b.3\]]mi snang bar 'gyur ro/_/bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod 
[\[92b.4\]]spur mi snang bar gyur to/_/de nas tshe dang ldan pa kun dga' bos thal mo sbyar te bcom ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de yis phyogs rnams kun tu snang bar bgyis/_/nyi ma shar bas ji 
[\[92b.5\]]ltar bgyis pa bzhin/_/yang tshigs su bcad de gsol ba/_rgod dang bral zhing rgyags dang mi dgyes spangs pa yi/_/sangs rgyas 'gro ba dag gi dam pa'i rgyur gyur pa/_/rgyal ba dgra thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum 
[\[92b.6\]]mi ston/_/brtan po nyid kyi blo yis dus bab mkhyen lags na/_/dge sbyong rgyal dbang nyan pa som nyi 'tshal ba rnams/_/thub pa khyu mchog gi ni gsung mchog bstan pa dang /_/bzang po dag gis the tshom skyes pa bsal bar gsol/_/rgya mtsho dang ni ri rgyal lta bur 
[\[92b.7\]]brtan pa yi/_/mgon po rdzogs sangs rgyas rnams gyin da 'dzum mi ston/_/gang gi don du dpa' bo 'dzum pa ston mdzad pa/_/de ni khyod la skye bo phal chen nyan par 'tshal/_/bcom ldan 'das kyis bka' stsal pa/_kun dga' bo de ni de bzhin no/_/de 
[\[93a\]]
[\[93a.1\]]ni de bzhin te/_kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad de/_kun dga' bo khyod kyis khye'u 'di gnyis kyis nga la 'di lta bu'i bkur sti byas 
[\[93a.2\]]pa mthong ngam/_btsun pa mthong lags so/_/kun dga' bo khye'u 'di gnyis dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/_bskal pa bcu gsum gyi bar du log par ltung bar mi 'gyur te/_bskal pa bcu gsum gyi 
[\[93a.3\]]bar du lha rnams dang mi rnams kyi nang du nying mtshams sbyar zhing /_'khor bar gyur nas srid pa tha ma dang gnas tha ma la mir skye ba thob ste rab tu 'byung bar 'gyur la/_des slob dpon med pa dang man ngag med par byang chub kyi phyogs dang 'thun pa'i chos sum cu rtsa bdun 
[\[93a.4\]]mngon du byas nas rang sangs rgyas kyi byang chub mngon sum du byed par 'gyur te/_de la gcig ni rang sangs rgyas rnga sgra zhes bya bar 'gyur ro/_/gcig ni 'jigs med ces bya bar 'gyur te de gnyis kyi sbyin par bya ba'i chos ni 'di yin no//_//dbyig mtsho zhes bya ba 
[\[93a.5\]]ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag phyug cing nor mang la longs spyod che ba/_yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des thabs 
[\[93a.6\]]zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de gang gi tshe bu chags par gyur pa de'i tshe de rgyan thams cad kyis brgyan par gyur la/_khang [{]bzangs [,]bzang [}]thams cad du 
[\[93a.7\]]gdugs dang rgyal mtshan dang ba dan bsgreng ste/_me tog sna tshogs ni bkram spos chus ni chag chag btab pa'i nang na/_mal khri la 'dug ste bud med kyi 'khor gyis bskor cing 'dug go/_/de nas khyim bdag des bsams pa/_ma la bdag gi chung ma 'di 'byung po 
[\[93b\]]
[\[93b.1\]]'ga' zhig gis thebs par ma gyur grang snyam nas ltas mkhan rnams la bstan na/_ltas mkhan rnams na re 'di ni 'byung pos thebs pa ma yin gyi/_sems can lto na 'dug pa de'i mthu yin no zhes zer ro/_/de nas zla ba dgu'am bcu lon pa dang khye'u gzugs 
[\[93b.2\]]bzang zhing blta na sdug la mdzes pa rgyan thams cad kyis brgyan pa/_mngal gyi dri ma dang sha ma'i dri ma dang khrag gi dri mas ma gos pa zhig btsas nas/_de bud med de dag gis bkru bar 'dod de rgyan bkrol na de'i rgyan gzhan byung ste/_bkrol te bor yang gzhan byung 
[\[93b.3\]]bar gyur nas mas smras pa/_rgyan 'di ni 'di yi bsod nams las skyes pa yin gyis/_ma bkrol bar rgyan dang bcas par khrus shig ces byas so/_/de nas bud med de dag gis rgyan dang bcas te bkrus nas mal khri'i steng du bzhag pa dang /_de'i mi'i mal khri mi 
[\[93b.4\]]snang bar gyur nas lha'i mal khri byung bar gyur to/_/khang [{]bzangs [,]bzang [}]de nyid du yang de'i lha'i khang pa brtsegs pa gdugs dang rgyal mtshan dang ba dan bsgreng ba/_me tog sna tshogs bkram pa spos chus chag chag btab pa byung bar gyur to/_/khang pa brtsegs pa de'i 
[\[93b.5\]]nang gi mal khri'i sngas su yang lha'i mchod sdong ril gyis gser las byas pa rin po che sna tshogs kyis spras pa byung ngo /_/mchod sdong de'i drung nas kyang gter chen po rin po che sna tshogs kyis gang ba kha bye ba bzhi byung ste/_gal te de dag las brgya 'am stong byung du zin kyang /_
[\[93b.6\]]de dag 'grib pa'am gang bar yang mi mngon no/_/de nas pha ma gnyis kyis mthong ma thag tu shin tu dga' bar gyur to/_/de nas de'i btsas ston rgyas par byas nas khye'u 'di'i ming ji skad gdags zhes ming 'dogs par byed de/_khye'u 'di btsas pa na khyim 'di rin po 
[\[93b.7\]]che sna tshogs kyis mtsho bzhin du gang bar gyur pas na/_de'i phyir khye'u 'di'i ming dbyig mtsho zhes gdags so zhes zer ro/_/de nas khye'u dbyig mtsho pang na 'tsho ba'i ma ma gnyis dang nu ma snun pa'i ma ma gnyis dang dri ma 'khru ba'i ma ma gnyis dang rtse ba'i ma ma gnyis te ma 
[\[94a\]]
[\[94a.1\]]ma brgyad la gtad nas de ma ma brgyad kyis 'o ma dang zho dang mar dang zhun mar dang mar gyi nying gu dang bud med rma bya'i mdongs chang pa na thogs pa dang bsrung ba'i srad bu rnams kyis bskyed bsrings te mtsho'i nang gi pad ma bzhin du skye drag par gyur to/_/de 
[\[94a.2\]]gang du 'gro ba der mi ma yin pa rnams kyis de la ras sar pa ma spyad pa tshar tshar ring ba rnams sa la bting bar byed do/_/me tog sna tshogs kyang sa la 'grems par byed do/_/de nas gang gi tshe de cher skyes pa de'i tshe yi ge dang khong rtsis dang shod dgod pa dang lag rtsis dang dbyung 
[\[94a.3\]]ba dang /_sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs pa dang bya ba la gsal ba dang 
[\[94a.4\]]yid gzhungs pa dang brtag pa rnam pa brgyad la byang bar gyur to/_/de nas de'i phas dgun dang sos ka dang dbyar gnas pa'i khang pa rnams dang skyed mos tshal rnams byas nas de dag kyang lha rdzas su gyur te/_gdugs dang rgyal mtshan dang /_ba dan ni bsgreng /_me tog sna 
[\[94a.5\]]tshogs ni bkram spos chu'i chag chag ni btab par gyur to/_/de nas de gang gi tshe 'dod pa la longs spyod par nus par gyur pa de'i tshe/_lha'i bu mo dag byung bar gyur te/_de khang [{]bzangs kyi [,]bzang gi [}]steng du 'dug nas/_bud med 'ba' zhig dang rol mo byed de/_rtse zhing dga' la 
[\[94a.6\]]dga' mgur spyod de rang gi bsod nams kyi 'bras bu nyams su myong ngo /_/de nas de phyi zhig na sangs rgyas la mngon par dga' ba dang chos la mngon par dga' ba dang dge 'dun la mngon par dga' bar gyur nas des bsams pa/_bdag gis lha dang mi'i longs spyod ni yongs 
[\[94a.7\]]su longs spyad zin gyis ma la nga ni bdag legs par gsungs pa'i chos 'dul ba la rab tu byung ste/_chu bo rnams las yang dag par brgal bar bya ba dang sbyor ba rnams las yang dag par 'da' bar bya ba'i phyir brtson pa dang bsgrub pa dang 'bad par bya gor ma chag snyam du 
[\[94b\]]
[\[94b.1\]]bsams nas/_sbyin pa dag kyang byin bsod nams dag kyang byas te/_dbul po du ma phyug par byas nas bcom ldan 'das kyi bstan pa la rab tu byung ngo /_/de rab tu byung nas de phyogs gang du gnas par dam bcas pa'i phyogs der lha'i mal khri 'byung bar 
[\[94b.2\]]'gyur la/_de gang dang gang du 'gro ba de dang der mi ma yin pa rnams kyis ras sar pa ma spyad pa tshar tshar ring ba rnams sa la 'ding bar byed do/_/me tog sna tshogs kyang sa la 'grems par byed de/_de de lta bus ngo tsha bar gyur to/_/bcom ldan 'das kyis bka' 
[\[94b.3\]]stsal pa/_snying thag pa nas de la mi lta ba'i sems skyed cig dang thams cad med par 'gyur ro/_/de nas des thos ma thag tu thams cad la mi lta ba'i sems bskyed nas thams cad med par gyur to/_/de nas des brtson pa dang bsgrub pa dang 'bad pas nyon mongs 
[\[94b.4\]]pa thams cad spangs te dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur 
[\[94b.5\]]bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod cing rjed 
[\[94b.6\]]pa dang gus par smra ba'i gnas su gyur to/_/de nas dge slong dag gis sangs rgyas bcom ldan 'das la zhus pa/_btsun pa dbyig mtshos las ci bgyis na las de'i rnam par smin pas phyug cing nor mang la longs spyod che ba'i rigs su skyes te/_gzugs bzang zhing 
[\[94b.7\]]blta na sdug la mdzes pa dang rgyan thams cad kyis brgyan te mngal gyi dri ma dang sha ma'i dri ma dang khrag gi dri mas ma gos par btsas la/_skyes ma thag tu yang lha'i khang pa brtsegs pa dang lha'i mal khri dang lha'i mchod sdong byung bar gyur la/_de gang dang gang du 'gro ba de 
[\[95a\]]
[\[95a.1\]]dang der mi ma lags pa rnams kyis ras sar pa ma spyad pa tshar tshar ring ba dag 'ding bar bgyis pa dang /_me tog sna tshogs kyang sa la 'grems par bgyid pa dang /_cher skyes pa na yang lha dang mi'i dpal byung bar gyur la/_'dis bcom ldan 
[\[95a.2\]]'das kyang mnyes par bgyis te mi mnyes par ma bgyis nas/_bcom ldan 'das kyi bstan pa la rab tu byung ste nyon mongs pa thams cad spangs nas/_dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las 
[\[95a.3\]]gyur to/_/btsun pa 'dis smon lam gang du btab lags/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig 
[\[95a.4\]]rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag phyug cing nor mang la longs spyod che ba yongs su 'dzin pa yangs 
[\[95a.5\]]shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa de phyi zhig na sangs rgyas la mngon par dga' ba dang chos la mngon par dga' ba dang /_dge 'dun la mngon par dga' bar gyur nas/_des phyi zhig na rnam pa thams 
[\[95a.6\]]cad yongs su rdzogs pa'i gtsug lag khang brtsigs nas/_gtsug lag khang de nyid du bcom ldan 'das 'od srung la sogs pa dge slong gi dge 'dun rnams cho ga dang ldan pa'i khrus dang bshos la spyan drangs nas/_de'i mtshan mo cho ga dang ldan pa'i khrus dang zhal zas 
[\[95a.7\]]ro brgya dang ldan pa bshams te/_bcom ldan 'das 'od srung la sogs pa dge slong gi dge 'dun la cho ga dang ldan pa'i khrus gsol nas/_bcom ldan 'das 'od srung la sogs pa dge slong gi dge 'dun zhal zas ro brgya dang ldan pas tshim par byas te/_bcom ldan 
[\[95b\]]
[\[95b.1\]]'das kyi dbu skra dang sen mo bdag nyid kyis khyer nas gtsug lag khang de nyid du yang dag par rdzogs pa'i sangs rgyas 'od srung gi dbu skra dang sen mo'i mchod rten brtsigs te/_las byed pa rnams bsags nas des ring po ma thogs par mchod rten de rnam pa thams 
[\[95b.2\]]cad yongs su rdzogs par byas so/_/de nas des bltas nas mchod rten de bya rnams kyis mi gtsang bar byas pa mthong nas/_des yang mchod rten de nyid dgab pa'i phyir gtsang khang phyur po lan kan dang rta babs dang skar khung khol ma can dang skar khung dra ba can dang /_char 
[\[95b.3\]]gab kyis brgyan pa gdugs dang rgyal mtshan dang ba dan rnams bsgreng ba zhig byas nas/_mchod rten de'i nang gi sa gzhi la yang gzhi bting ste bdug pa dang phye ma dang spos dang me tog dang rol mo'i sgras bkur sti byas nas smon lam btab pa/_kye ma dge ba'i rtsa ba 'dis 
[\[95b.4\]]bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes pa dang rgyan thams cad kyis brgyan bzhin du skye bar shog cig_/mngal gyi dri ma dang sha ma'i dri ma dang khrag gi dri mas ma gos 
[\[95b.5\]]par skye bar shog cig_/bdag skyes ma thag tu lha'i mal khri dang lha'i khang pa brtsegs pa dang lha'i mchod sdong ril gyis gser las byas pa rin po che sna tshogs kyis spras pa 'byung bar shog cig_/de'i drung nas kyang gter chen po kha phye ba mchod sdong de dang 'brel pa zhig byung 
[\[95b.6\]]la/_de las gal te brgya 'am stong blangs su zin kyang de dag 'gribs pa'am gang bar yang mi mngon par shog cig_/cher skyes pa na yang lha dang mi'i dpal 'byung bar shog cig_/yang dag par rdzogs pa'i sangs rgyas 'od srung gis/_bram ze'i khye'u bla ma lung 
[\[95b.7\]]bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas 
[\[96a\]]
[\[96a.1\]]so/_/dge slong dag ji snyam du sems/_de'i tshe de'i dus na khyim bdag tu gyur pa gang yin pa de ni dbyig mtsho 'di nyid yin te/_des yang dag par rdzogs pa'i sangs rgyas 'od srung nyan thos kyi dge 'dun dang bcas pa la bkur sti byas nas/_
[\[96a.2\]]dbu skra dang sen mo'i mchod rten brtsigs te/_rnam pa thams cad yongs su rdzogs par byas nas/_smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/_gzugs bzang zhing blta na sdug 
[\[96a.3\]]la mdzes pa dang /_rgyan thams cad kyis brgyan pa dang /_mngal gyi dri ma dang sha ma'i dri ma dang /_khrag gi dri mas ma gos par gyur la/_btsas ma thag tu yang lha'i mal khri dang lha'i khang pa brtsegs pa dang lha'i mchod sdong byung bar gyur to/_/cher skyes pa na yang lha 
[\[96a.4\]]dang mi'i dpal byung bar gyur te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te mi mnyes par ma byas 
[\[96a.5\]]la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//dbyig dga' zhes bya ba ni/_bcom ldan 'das yul kA shi'i phyogs su ljongs rgyu zhing gshegs pa las ba rA Na sIr byon te/_de'i tshe bA rA Na sI na 
[\[96a.6\]]drang srong smra ba [{]ri dgas [,]ri dwags [}]kyi nags na dge slong lnga sde rnams gnas so/_/de nas dge slong lnga sde rnams kyis thag ring po zhig nas bcom ldan 'das mthong ngo /_/mthong nas kyang phan tshun nas 'dus te nang khrims bcas nas 'di skad du/_kye dge sbyong gau ta ma de ni g.yel ba mang du 
[\[96a.7\]]sogs pa mang du sogs shing 'tsho ba spong ba las nyams pa ste/_de ni da kha zas mang du za zhing 'bras can dang tsang phye za la zhun mar dang til mar gyis lus rnams skud par byed cing chu dron pos lus 'khru bar byed de/_de 'u bu cag gi thad du 'ong gis/_kye gau ta ma stan dag yod kyis 
[\[96b\]]
[\[96b.1\]]gal te 'dod pa lta na 'dug cig ces de skad tsam dag smra bar bya'i gus par smra bar mi bya'o/_/phyag mi bya'o/_/ldang bar mi bya'o/_/langs te stan bstab par mi bya'o zhes zer ro/_/de nas bcom ldan 'das dge slong lnga sde rnams dang ji tsam du nye bar byon pa/_de tsam du 
[\[96b.2\]]dge slong lnga sde rnams bcom ldan 'das kyi dpal dang gzi brjid ma bzod nas zhe sa mi bya ba'i thugs ma thub ste/_kha cig ni stan las langs nas bcom ldan 'das kyi gdan shom mo/_/kha cig ni zhabs bsil ba'i chu dang zhabs rten phyogs gcig tu 'jog par byed 
[\[96b.3\]]do/_/kha cig ni langs nas chos gos rnams 'dzin par byed de/_'di skad du kye gau ta ma tshur spyon/_kye gau ta ma khyod gshegs pa legs so/_/kye gau ta ma khyod gdan bshams pa la bzhugs zhes zer ro/_/de nas bcom ldan 'das 'di snyam du dgongs te/_kye ma 
[\[96b.4\]]mi blun po 'di rnams ni rang gi nang khrims las nyams so snyam du dgongs nas gdan bshams pa de nyid la bzhugs so/_/de tsam na dge slong lnga sde rnams bcom ldan 'das la ming gi tshig dang rus kyi tshig dang tshe dang ldan pa zhes bya ba'i tshig 'ba' zhig rjod par byed do/_/de 
[\[96b.5\]]nas der bcom ldan 'das kyis dge slong lnga sde rnams la bka' stsal pa/_dge slong dag khyed de bzhin gshegs pa la ming gi tshig dang rus kyi tshig dang tshe dang ldan pa zhes bya ba'i tshig 'ba' zhig ma brjod cig_/khyed yun ring po nas gnod pa dang mi phan pa dang sdug bsngal bar 
[\[96b.6\]]gyur ta re/_de ci'i phyir zhe na/_dge slong dag gang la la de bzhin gshegs pa dgra bcom pa yang dag par rdzogs pa'i sangs rgyas la/_ming gi tshig dang rus kyi tshig dang tshe dang ldan pa zhes bya ba'i tshig 'ba' zhig rjod par byed na/_de ni yun ring por de la gnod pa dang mi phan pa 
[\[96b.7\]]dang sdug bsngal bar 'gyur ba'i phyir ro/_/de dag gis smras pa/_gau ta ma khyod kyi spyod lam dang spyod pa dang dka' ba spyod pa snga ma des mi'i chos las lhag pa/_mthar thug pa 'phags pa'i khyad par ye shes sam gzigs pa'am bde bar reg pa la gnas pa yang 
[\[97a\]]
[\[97a.1\]]rung ste ci yang ma thob na/_da khyed g.yel ba mang du sogs pa mang du sogs shing 'tsho ba spong ba las nyams pa dang /_da khyod kha zas mang du za zhing 'bras can dang tsang phye za la zhun mar dang til mar gyis lus rnams skud par byed cing chu dron pos lus 'khru 
[\[97a.2\]]bar byed pas lta ga la thob/_de nas bcom ldan 'das kyis dge slong lnga sde rnams la bka' stsal pa/_dge slong khyod kyis de bzhin gshegs pa sngon dang da ltar gyi bzhin mdog 'gyur ba dang dbang po rnams mi 'dra bar gyur pa mthong ngam/_de dag gis gsol pa/_
[\[97a.3\]]kye gau ta ma mthong lags so/_/bcom ldan 'das kyis bka' stsal pa/_dge slong dag mtha' 'di gnyis ni rab tu byung bas bsten par mi bya bsnyen par mi bya yongs su bsten par mi bya ste/_gnyis gang zhe na 'dod pa rnams kyi 'dod pa'i bsod nyams la sten pa/_ngan pa 
[\[97a.4\]]grong mi'i chos phal pa so so'i skye bo'i chos gang yin pa dang /_bdag nyid nyon mongs pa la sten pa/_sdug bsngal ba 'phags pa'i chos ma yin pa gnod pa dang ldan pa gang yin pa ste/_mtha' 'di gnyis la mi bsten par mngon par shes par 'gyur ba dang mngon par byang chub par 
[\[97a.5\]]'gyur ba dang mya ngan las 'da' bar 'gyur ba'i mig skyed pa dang ye shes skyed pa dang nye bar zhi bar byed pa'i dbu ma'i lam yod de/_dbu ma'i lam gang zhe na 'phags pa'i lam yan lag brgyad pa ste 'di lta ste yang dag pa'i lta ba dang yang dag pa'i rtog pa dang yang dag pa'i ngag dang 
[\[97a.6\]]yang dag pa'i las kyi mtha' dang yang dag pa'i 'tsho ba dang yang dag pa'i rtsol ba dang yang dag pa'i dran pa dang yang dag pa'i ting nge 'dzin to/_/de nas bcom ldan 'das kyis dge slong lnga sde rnams brda sprad pa 'dis brda sprod par spyod par gyur te/_snga dro bcom ldan 'das dge slong lnga sde 
[\[97a.7\]]gnyis la gdams ngag ston na dge slong gsum grong du bsod snyoms la 'gro ste/_gsum gyis khyer te 'ongs pa gang yin pa des drug car 'tsho bar byed do/_/phyi dro bcom ldan 'das dge slong lnga sde gsum la gdams ngag ston na dge slong gnyis grong du bsod snyoms la 
[\[97b\]]
[\[97b.1\]]'gro ste/_gnyis kyis khyer te 'ongs pa gang yin pa des lnga sde rnams 'tsho bar byed do/_/bcom ldan 'das ni snga nas kyang bshos dus su gsol lo/_/de nas bcom ldan 'das kyis dge slong lnga sde rnams la bka' stsal pa/_dge slong dag sngon ma thos pa'i chos rnams 
[\[97b.2\]]la nga tshul bzhin yid la byed pa las/_'di ni sdug bsngal 'phags pa'i bden pa'o/_/snyam du mig skyes so/_/ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_'di ni sdug bsngal kun 'byung 
[\[97b.3\]]ba'o/_/'di ni sdug bsngal 'gog pa'o/_/'di ni sdug bsngal 'gog par 'gyur ba'i lam 'phags pa'i bden pa'o snyam du mig skyes so/_/ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug 
[\[97b.4\]]bsngal 'phags pa'i bden pa de ni/_mngon par shes pas yongs su shes par bya ba yin no snyam du mig skyes so/_/ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug bsngal kun 'byung ba 
[\[97b.5\]]'phags pa'i bden pa de ni mngon par shes pas spang bar bya ba yin no snyam du mig skyes so/_/ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug bsngal 'gog pa 'phags pa'i bden pa de ni mngon 
[\[97b.6\]]par shes pas mngon sum du bya ba yin no/_/snyam du mig skyes so/_/ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug bsngal 'gog par 'gyur ba'i lam 'phags pa'i bden pa de ni mngon par 
[\[97b.7\]]shes pas bsgom par bya ba yin no snyam du mig skyes so/_/ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug bsngal 'phags pa'i bden pa de ni mngon par shes pas yongs su shes so snyam du mig skyes so/_/
[\[98a\]]
[\[98a.1\]]ye shes dang rig pa dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug bsngal kun 'byung ba 'phags pa'i bden pa de ni mngon par shes pas spangs so snyam du mig skyes so/_/ye shes dang rig pa 
[\[98a.2\]]dang blo skyes so/_/dge slong dag sngon ma thos pa'i chos rnams la nga tshul bzhin yid la byed pa las/_sdug bsngal 'gog pa 'phags pa'i bden pa de ni mngon par shes pas mngon sum du byas so snyam du mig skyes so/_/ye shes dang rig pa dang blo skyes so/_/dge slong 
[\[98a.3\]]dag sngon ma thos pa'i chos rnams la nga tshul bzhin yid la byed pa las/_sdug bsngal 'gog par 'gyur ba'i lam 'phags pa'i bden pa de ni mngon par shes pas bsgoms so snyam du mig skyes so/_/ye shes dang rig pa dang blo skyes so/_/dge slong dag 'phags pa'i bden pa 
[\[98a.4\]]bzhi la/_de ltar nga'i rabs gsum rnam pa bcu gnyis pa'i mig ma skyes/_ye shes ma skyes/_rig pa ma skyes/_blo ma skyes kyi bar du/_dge slong dag nga lha dang bcas pa dang bdud dang bcas pa dang tshangs pa dang bcas pa'i 'jig rten dang /_dge sbyong dang bram ze dang bcas 
[\[98a.5\]]pa'i skye dgu dang lha dang mi dang bcas pa'i skye dgu 'di las grol ba dang nges par byung ba dang /_mi ldan pa dang rnam par grol ba dang phyin ci log dang bral ba'i sems kyis shas cher gnas par yang ma gyur la/_dge slong dag bdag ni bla na med pa yang dag par rdzogs pa'i byang chub 
[\[98a.6\]]mngon par rdzogs par sangs rgyas so snyam du yang ngas ma rtogs so/_/dge slong dag 'phags pa'i bden pa bzhi la de ltar nga'i rabs gsum rnam pa bcu gnyis pa'i mig skyes/_ye shes dang rig pa dang blo skyes nas/_gdod dge slong dag nga lha dang bcas pa dang bdud dang 
[\[98a.7\]]bcas pa dang tshangs pa dang bcas pa'i 'jig rten dang dge sbyong dang bram ze dang bcas pa'i skye dgu dang /_lha dang mir bcas pa'i skye dgu 'di las grol ba dang nges par byung ba dang mi ldan pa dang rnam par grol ba dang phyin ci log dang bral ba'i sems kyis shas cher gnas par yang gyur la/_
[\[98b\]]
[\[98b.1\]]dge slong dag bdag ni bla na med pa yang dag par rdzogs pa'i byang chub mngon par rdzogs par sangs rgyas so snyam du yang ngas rtogs so/_/chos kyi rnam grangs 'di bshad pa na tshe dang ldan pa kauN+Di n+ya chos rnams la chos kyi mig rdul med cing dri ma dang bral ba skyes so/_/de nas der 
[\[98b.2\]]bcom ldan 'das kyis tshe dang ldan pa kauN+Di n+ya la bka' stsal pa/_kauN+Di n+ya khyod kyis chos kun shes sam/_bcom ldan 'das kun 'tshal lags so/_/kauN+Di n+ya khyod kyis chos kun shes sam/_kun shes sam/_bde bar gshegs pa kun 'tshal lags so/_/kun 'tshal lags 
[\[98b.3\]]so/_/de nas tshe dang ldan pa kauN+Di n+ya chos kun shes par gyur pas na/_de'i phyir tshe dang ldan pa kauN+Di n+ya'i ming kun shes kauN+Di n+ya zhes bya bar gyur to/_/chos kyi rnam grangs 'di bshad pa na sa la gnas pa'i gnod sbyin rnams sgra rjod cing skad 'byin par byed de/_grogs po dag 
[\[98b.4\]]bcom ldan 'das kyis ni ba rA Na sIr drang srong smra ba [{]ri dgas [,]ri dwags [}]kyi nags su skye bo mang po la phan pa dang skye bo mang po la bde ba dang 'jig rten la thugs brtse ba dang lha dang mi rnams kyi don dang phan pa dang bde ba'i phyir chos dang 'thun pa/_rabs gsum rnam pa bcu gnyis pa'i chos kyi 'khor 
[\[98b.5\]]lo 'jig rten du dge sbyong ngam bram ze'am lha'am bdud dam tshangs pa'am gzhan gang su yang rung bas/_chos dang ldan par ma bskor ba de bskor gyis lha'i gnas rnams ni mngon par 'phel bar 'gyur ro/_/lha ma yin gyi gnas rnams ni yongs su 'grib par 'gyur ro zhes zer to/_/
[\[98b.6\]]sa la gnas pa'i gnod sbyin rnams kyi sgra thos nas/_bar snang la gnas pa'i gnod sbyin rnams dang rgyal chen bzhi'i ris kyi lha rnams dang sum cu rtsa gsum pa rnams dang 'thab bral ba rnams dang dga' ldan pa rnams dang 'phrul dga' ba rnams dang gzhan 'phrul dbang byed pa rnams kyang sgra 
[\[98b.7\]]rjod cing skad 'byin par byed de/_skad cig de dang thang cig de dang yud tsam de dang skad cig thang cig yud tsam de la tshangs pa'i 'jig rten du sgra grag go/_/tshangs ris kyi lha rnams kyang sgra rjod cing skad 'byin par byed de/_grogs po dag bcom ldan 'das kyis ni ba rA Na sIr drang srong smra ba 
[\[99a\]]
[\[99a.1\]{]ri dgas [,]ri dwags [}]kyi nags su skye bo mang po la phan pa dang skye bo mang po la bde ba dang 'jig rten la thugs brtse ba dang lha dang mi rnams kyi don dang phan pa dang bde ba'i phyir chos dang 'thun pa/_rabs gsum rnam pa bcu gnyis pa'i chos kyi 'khor lo 'jig rten du dge sbyong 
[\[99a.2\]]ngam bram ze'am lha'am bdud dam tshangs pa'am gzhan su yang rung bas chos dang ldan par ma bskor ba de bskor gyis/_lha'i gnas rnams ni mngon par 'phel bar 'gyur ro/_/lha ma yin gyi gnas rnams ni yongs su 'grib par 'gyur ro zhes zer to/_/bcom ldan 'das kyis ba 
[\[99a.3\]]rA Na sIr drang srong smra ba [{]ri dgas [,]ri dwags [}]kyi nags su chos dang 'thun pa/_rabs gsum rnam pa bcu gnyis pa'i chos kyi 'khor lo bskor bas na/_de'i phyir chos kyi rnam grangs 'di'i ming chos kyi 'khor lo bskor ba zhes bya bar gyur to/_/de nas der yang lan gnyis su bcom ldan 'das 
[\[99a.4\]]kyis dge slong lnga sde rnams la bka' stsal pa/_dge slong dag bzhi po 'di dag ni 'phags pa'i bden pa yin te/_sdug bsngal 'phags pa'i bden pa dang sdug bsngal kun 'byung ba dang sdug bsngal 'gog pa dang sdug bsngal 'gog par 'gyur ba'i lam 'phags pa'i bden pa'o/_/
[\[99a.5\]]sdug bsngal 'phags pa'i bden pa gang zhe na/_skye ba'i sdug bsngal dang rga ba'i sdug bsngal dang na ba'i sdug bsngal dang 'chi ba'i sdug bsngal dang sdug pa dang bral ba'i sdug bsngal dang mi sdug pa dang phrad pa'i sdug bsngal dang gang 'dod pa btsal te mi rnyed pa de yang sdug bsngal ba 
[\[99a.6\]]dang mdor na nye bar len pa'i phung po lnga ni sdug bsngal ba ste/_'di ni sdug bsngal 'phags pa'i bden pa zhes bya'o/_/de yongs su shes par bya ba'i phyir 'phags pa'i lam yan lag brgyad pa yang dag pa'i lta ba dang yang dag pa'i rtog pa dang yang dag pa'i ngag dang yang dag 
[\[99a.7\]]pa'i las kyi mtha' dang yang dag pa'i 'tsho ba dang yang dag pa'i rtsol ba dang yang dag pa'i dran pa dang brgyad pa ste yang dag pa'i ting nge 'dzin bsgom par bya'o/_/sdug bsngal kun 'byung ba 'phags pa'i bden pa gang zhe na/_yang srid par skye bar byed pa dang dga' ba dang 'dod chags 
[\[99b\]]
[\[99b.1\]]spel mar 'byung ba dang de dang der mngon par dga' ba'i sred pa ste/_'di ni sdug bsngal kun 'byung ba 'phags pa'i bden pa zhes bya'o/_/de spang ba'i phyir 'phags pa'i lam yan lag brgyad pa yang dag pa'i lta ba dang yang dag pa'i rtog pa dang yang dag pa'i ngag dang yang dag 
[\[99b.2\]]pa'i las kyi mtha' dang yang dag pa'i 'tsho ba dang yang dag pa'i rtsol ba dang yang dag pa'i dran pa dang brgyad pa ste yang dag pa'i ting nge 'dzin bsgom par bya'o/_/sdug bsngal 'gog pa 'phags pa'i bden pa gang zhe na/_yang srid par skye bar byed pa dang dga' ba dang 'dod chags 
[\[99b.3\]]spel mar 'byung ba dang de dang der mngon par dga' ba'i sred pa gang yin pa de nyid ma lus par spangs pa dang bor ba dang bsal ba dang zad pa dang bral ba dang 'gog pa dang nye bar zhi ba dang nub pa ste/_'di ni sdug bsngal 'gog pa 'phags pa'i bden pa zhes bya'o/_/de mngon sum du 
[\[99b.4\]]bya ba'i phyir 'phags pa'i lam yan lag brgyad pa yang dag pa'i lta ba dang yang dag pa'i rtog pa dang yang dag pa'i ngag dang yang dag pa'i las kyi mtha' dang yang dag pa'i 'tsho ba dang yang dag pa'i rtsol ba dang yang dag pa'i dran pa dang brgyad pa ste yang dag pa'i ting nge 'dzin bsgom par bya'o/_/
[\[99b.5\]]sdug bsngal 'gog par 'gyur ba'i lam 'phags pa'i bden pa gang zhe na/_'phags pa'i lam yan lag brgyad pa ste/_'di lta ste yang dag pa'i lta ba dang yang dag pa'i rtog pa dang yang dag pa'i ngag dang yang dag pa'i las kyi mtha' dang yang dag pa'i 'tsho ba dang yang dag pa'i rtsol 
[\[99b.6\]]ba dang yang dag pa'i dran pa dang brgyad pa ste yang dag pa'i ting nge 'dzin te de yang bsgom par bya'o/_/chos kyi rnam grangs 'di bshad pa na tshe dang ldan pa kun shes kauN+Di n+ya ni/_len pa med par zag pa rnams las sems rnam par grol lo/_/dge slong lnga sde gzhan rnams ni chos rnams 
[\[99b.7\]]la chos kyi mig rdul med cing dri ma dang bral ba skyes so/_/de'i tshe 'jig rten du dgra bcom pa gcig byung ste/_bcom ldan 'das dang gnyis so/_/der bcom ldan 'das kyis dge slong lnga sde gzhan rnams la bka' stsal pa/_dge slong dag gzugs ni bdag ma yin no/_/dge 
[\[100a\]]
[\[100a.1\]]slong dag gal te gzugs bdag yin du zin na gzugs gnod pa dang sdug bsngal bar 'gyur bar mi rigs la/_gzugs la bdag gi gzugs 'di lta bur gyur cig_/'di lta bur ma gyur cig ces bya ba'i dbang yang yod par 'gyur bar rigs na/_
[\[100a.2\]]dge slong dag gang gi phyir gzugs bdag ma yin pa de'i phyir/_gzugs gnod pa dang gzugs sdug bsngal bar yang 'gyur la/_gzugs la bdag gi gzugs 'di lta bur gyur cig_/'di lta bur ma gyur cig ces bya ba'i dbang yang med do/_/dge slong dag tshor ba dang 'du 
[\[100a.3\]]shes dang 'du byed rnams dang rnam par shes pa ni bdag ma yin no/_/dge slong dag gal te rnam par shes pa bdag yin du zin na/_rnam par shes pa gnod pa dang sdug bsngal bar 'gyur bar mi rigs la/_rnam par shes pa la bdag gi rnam par shes pa 'di lta bur 
[\[100a.4\]]gyur cig_/'di lta bur ma gyur cig ces bya ba'i dbang yang yod par 'gyur bar rigs na/_dge slong dag gang gi phyir rnam par shes pa bdag ma yin pa de'i phyir/_rnam par shes pa gnod pa dang sdug bsngal bar yang 'gyur la/_rnam par shes pa la bdag gi 
[\[100a.5\]]gzugs 'di lta bur gyur cig_/'di lta bur ma gyur cig ces bya ba'i dbang yang med do/_/dge slong dag ji snyam du sems gzugs rtag pa yin nam 'on te mi rtag pa yin/_btsun pa de ni mi rtag pa lags so/_/mi rtag pa gang yin pa de sdug bsngal ba yin nam 'on te 
[\[100a.6\]]sdug bsngal ba ma yin/_btsun pa de ni sdug bsngal ba lags so/_/ci mi rtag pa dang sdug bsngal ba dang 'gyur ba'i chos can gang yin pa de la/_thos pa dang ldan pa'i 'phags pa nyan thos rnams 'di ni bdag gi'o/_/'di ni bdag go/_/'di ni bdag gi bdag go snyam du 
[\[100a.7\]]bdag tu 'dzin par byed dam/_btsun pa 'dzin par mi bgyid lags so/_/dge slong dag ji snyam du sems/_tshor ba dang 'du shes dang 'du byed rnams dang rnam par shes pa rtag pa yin nam 'on te mi rtag pa yin/_btsun pa de ni mi rtag pa lags so/_/mi rtag pa gang yin 
[\[100b\]]
[\[100b.1\]]pa de sdug bsngal ba yin nam 'on te sdug bsngal ba ma yin/_btsun pa de ni sdug bsngal ba lags so/_/ci mi rtag pa dang sdug bsngal ba dang rnam par 'gyur ba'i chos can gang yin pa de la thos pa dang ldan pa'i 'phags pa nyan thos rnams 'di ni bdag gi'o/_/'di 
[\[100b.2\]]ni bdag go/_/'di ni bdag gi bdag go snyam du bdag tu 'dzin par byed dam/_btsun pa 'dzin par mi bgyid lags so/_/dge slong dag de bas na gzugs ci yang rung ste/_'das pa dang ma 'ongs pa dang da ltar byung ba dang nang gi'am phyi rol gyi'am rags pa'am cha phra ba 
[\[100b.3\]]'am ngan pa'am bzang po'am thag ring ba'am nye ba de dag thams cad la 'di ni bdag gi ma yin no/_/'di ni bdag ma yin no/_/'di ni bdag gi bdag ma yin no snyam du de de ltar yang dag pa'i shes rab kyis ji lta ba bzhin du blta bar bya'o/_/dge slong dag tshor ba ci 
[\[100b.4\]]yang rung ba dang 'du shes dang 'du byed rnams dang rnam par shes pa ci yang rung ste/_'das pa dang ma 'ongs pa dang da ltar byung ba dang nang gi'am phyi rol gyi'am rags pa'am cha phra ba'am ngan pa'am bzang po'am thag ring ba'am nye ba de dag thams cad la 'di ni bdag gi ma yin no/_/
[\[100b.5\]]'di ni bdag ma yin no/_/'di ni bdag gi bdag ma yin no snyam du de de ltar yang dag pa'i shes rab kyis ji lta ba bzhin du blta bar bya'o/_/dge slong dag de bas na thos pa dang ldan pa'i 'phags pa nyan thos kyis ni nye bar len pa'i phung po lnga po 'di dag bdag kyang ma yin/_bdag 
[\[100b.6\]]gi yang ma yin par yang dag par mthong ngo /_/des de ltar yang dag par mthong bas na 'jig rten ci yang mi len to/_/mi len pas na yongs su yi 'chad pa med do/_/yongs su yi 'chad pa med pas na bdag gi skye ba zad do/_/tshangs par spyad pa spyad zin to/_/bya ba byas so/_/
[\[100b.7\]]srid pa 'di las gzhan med do snyam du rang nyid yongs su mya ngan las 'da'o/_/chos kyi rnam grangs 'di bshad pa na dge slong lnga sde po gzhan rnams kyang len pa med par zag pa rnams las sems rnam par grol lo/_/de'i tshe 'jig rten du dgra bcom pa lnga byung ste/_bcom ldan 
[\[101a\]]
[\[101a.1\]]'das dang drug go/_/de nas dge slong dag gis bcom ldan 'das la zhus pa/_btsun pa bcom ldan 'das kyis dge slong lnga sde rnams 'khor ba'i rgya mtsho las bsgral te dbang po dang stobs dang byang chub kyi yan lag rin po che rnams kyi skal shas stsal nas/_
[\[101a.2\]]g.yung drung gi mthar thug pa'i grub pa dang bde ba mya ngan las 'das pa la bkod pa la gzigs/_bcom ldan 'das kyis bka' stsal pa/_dge slong dag da ltar 'ba' zhig ma yin te 'das pa'i dus na yang ngas dge slong lnga sde po 'di rnams la bdag gi srog dang bsdos te/_
[\[101a.3\]]chu'i rgya mtsho chen po las bsgral nas/_rin thang che ba'i rin po che rnams kyi skal shas ji ltar byin pa de nyon cig_/dge slong dag sngon byung ba 'das pa'i dus na ba rA Na sI'i grong khyer na rgyal po tshangs pas byin zhes bya ba rgyal po byed de/_de'i ring la 'byor pa dang rgyas pa dang /_
[\[101a.4\]]bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug ste/_gnod pa med cing tsher ma dkrugs la bu gcig pa 
[\[101a.5\]]sdug pa la bya ba bzhin du chos bzhin du rgyal srid byed do/_/de'i tshe bA rA Na sI na ded dpon dbyig ces bya ba phyug cing nor mang la longs spyod che ba yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des/_
[\[101a.6\]]thabs zlar bab pa las chung ma blangs nas/_de de dang lhan cig tu rtse dga' zhing dga' la dga' mgur spyod do/_/de nas phyi zhig na de'i chung ma la bu chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa mdog bzang ba/_gser gyi kha dog 
[\[101a.7\]]can mgo bo gdugs ltar 'dug pa lag pa ring ba dpral ba'i dbyes che ba sna mtho ba sna legs pa smin ma stug pa zhig btsas te/_de'i btsas ston rgyas par byas nas khye'u 'di'i ming ji skad gdags zhes ming 'dogs par byed de/_khye'u 'di dbyig gi bu yin gyis khye'u 'di'i ming dbyig 
[\[101b\]]
[\[101b.1\]]dga' zhes gdags so zer ro/_/de nas khye'u dbyig dga' 'o ma dang zho dang mar dang zhun mar dang mar gyi nying gus bskyed bsrings te mtsho'i nang gi pad ma bzhin du skye drag par gyur to/_/de nas de gang gi tshe cher skyes pa de'i tshe yi ge dang khong rtsis dang shod dgod pa dang /_
[\[101b.2\]]lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs 
[\[101b.3\]]pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/khye'u de yang byams pa'i rang bzhin can snying rje dang ldan pa sems can la byams pa sbyin pa la dga' ba zhig ste/_des pha ma la gsol nas dge sbyong dang bram ze dang spyod pa 
[\[101b.4\]]pa dang kun tu rgyu dang dman pa dang sdug cing phongs pa rnams la/_sbyin pa dag sbyin zhing bsod nams dag bya ba la zhugs so/_/de nas phyi zhig na ded dpon dbyig dga'i pha nad kyis thebs nas/_de rtsa ba dang sdong bu dang lo ma dang me tog dang 'bras bu'i sman rnams kyis rim 
[\[101b.5\]]gro byas kyang sos par ma nus te shi nas/_de ras sngon po dang ser po dang dmar po dang dkar po rnams kyis brgyan pa'i khyogs la khyer te/_rus bu la rus bu'i mchod pa byas nas yun mi ring ba zhig tu mdun byas pa las mdun bor te 'dug go/_/de nas de'i bu dbyig dga' de 
[\[101b.6\]]rgyal po tshangs pas byin gyi ded dpon chen por dbang bskur te de'i nor gyis tshong pa mang po nyo tshong byed do/_/de yang pha shi nas sbyin pa rgya chen po byed pa la zhugs so/_/de nas phyi zhig na des bsams pa/_nor 'di ni bdag gi phas bsags pa yin te/_bdag gis 'di las sbyin pa 
[\[101b.7\]]dag byin zhing bsod nams dag byas na 'di'i phyir bdag la gzhan dag 'phya bar 'gyur te/_'di ni gzhan gyis bsags pa'i rdzas rnams kyis sbyin pa dag sbyin zhing bsod nams dag byed de/_'di la ngo mtshar che ba ci yod ces zer bar 'ong gis ma la bdag nyid kyis nor bsgrubs te/_
[\[102a\]]
[\[102a.1\]]rang gi zho shas bsgrubs nas sbyin pa dag sbyin zhing bsod nams dag bya gor ma chag snyam nas des dril bsgrags te/_su ded dpon dbyig dga' dang lhan cig tu sho gam med pa dang /_la gcan gyi btsas med pa dang gru btsas med pa dang bsel rngan med 
[\[102a.2\]]par rgya mtsho chen por 'gro 'dod pa de dag zong sta gon gyis shig ces byas so/_/de nas de thos ma thag tu tshong pa lnga brgya 'dus nas de dag gis rnga mo dang ba lang dang bong bu dag gis zong bskyas te/_grong dang grong rdal dang grong khyer dang nags khrod kyi grong dang yul po che rnams 
[\[102a.3\]]su rgyus nas rgya mtsho chen po'i 'gram du phyin te/_kAr ShA pa Na lnga brgyas gru'i gla byas nas zho shas 'tsho ba rnam pa lnga ste/_'tsho ba sbyor ba dang nan thur byed pa dang zhal ta byed pa dang 'phyag pa dang drod pa rnams kyang khrid do/_/de la 'tsho ba sbyor ba gang zhe na/_de'i nang du zas 
[\[102a.4\]]dang skom sbyor ba gang yin pa'o/_/nan tur byed pa gang zhe na/_de'i nang du rtsod pa byung ngo cog zhi bar byed pa gang yin pa'o/_/zhal ta byed pa gang zhe na/_de'i nang du nor rdzas kyi zhal ta byed pa gang yin pa'o/_/'phyag pa gang zhe na/_de'i nang du chu 'phyag pa gang yin pa'o/_/
[\[102a.5\]]drod pa gang zhe na/_de'i nang du rgyu skar rnams la lta ba gang yin pa'o/_/de nas tshong pa de dag gis rgya mtsho chen po mthong nas 'jigs te gru'i nang du 'jug mi 'dod par gyur to/_/de nas ded dpon gyis drod pa la smras pa/_kye mi khyod kyis rgya mtsho chen po'i bsngags pa ji lta ba 
[\[102a.6\]]bzhin du sgrogs shig_/de nas drod pas bsgrags te/_kye 'dzam bu'i gling pa'i tshong pa dag nyon cig_/rgya mtsho chen po 'di'i nang na nor bu rin po che rin thang che ba 'di lta ste/_nor bu dang mu tig dang bai dUr+ya dang dung dang nor rdo dang byi ru dang dngul dang gser dang rdo'i snying po dang spug dang /_
[\[102a.7\]]pad ma rA ga dang /_dung g.yas su 'khyil ba de lta bu dag yod na/_khyed kyi nang nas su rin po che de lta bu dag gis bdag nyid dang pha ma dang bu dang chung ma dang bran pho dang bran mo dang las byed pa dang /_zho shas 'tsho ba dang mdza' bo dang blon po dang nye du dang rgan rabs rnams yang dag pa'i 
[\[102b\]]
[\[102b.1\]]bde bas tshim par bya ba dang /_dus dus su dge sbyong dang bram ze rnams la gyen du 'gro bar 'gyur ba dang /_skal ba dang ldan par 'gyur ba dang /_rnam par smin pa bde bar 'gyur ba dang /_phyi ma la yang mtho ris su skye bar 'gyur ba'i yon dbul bar 'dod pa de ni rgya mtsho 
[\[102b.2\]]chen po'i nang du 'gro bar gyis shig ces byas pa dang 'jig rten pa dag ni 'byor pa 'dod pa ste/_skye bo phal po che gru'i nang du zhugs nas gru des mi theg par gyur te/_ded dpon des bsams pa da ni phyir phyung shig ces kyang ji skad bya snyam nas des drod pa la smras pa/_kye mi khyod 
[\[102b.3\]]kyis rgya mtsho chen po'i bsngags pa ma yin pa ji lta ba bzhin du sgrogs shig_/de nas drod pas bsgrags te/_kye 'dzam bu'i gling pa'i tshong pa dag nyon cig_/rgya mtsho chen po 'di'i nang na shin tu 'jigs pa chen po 'di lta bu dag yod de/_'di lta ste/_nya'i 'jigs pa dang /_nya mid 
[\[102b.4\]]kyi 'jigs pa dang /_nya mid mid kyi 'jigs pa dang /_rlabs kyi 'jigs pa dang /_klong gi 'jigs pa dang /_chu srin kum b+hi ra'i 'jigs pa dang /_chu srin shi shu mA ra'i 'jigs pa dang /_chu'i nang gi ri rnams la thug pa'i 'jigs pa dang /_rlung nag po'i 'jigs pa dang /_
[\[102b.5\]]der chom rkun gos sngon po dang /_nag po gyon la nor phrog cing 'ong ste/_de dag gis khyed gtan du srog dang bral bar byed pa dag kyang yod na/_khyed kyi nang na su bdag nyid phangs pa dang /_pha ma gnyis dang /_bu dang /_chung ma dang /_bran pho dang /_bran mo dang /_las byed pa dang /_
[\[102b.6\]]zho shas 'tsho ba dang /_mdza' bo dang /_blon po dang /_nye du dang /_rgan rabs rnams 'dor phod pa de ni/_rgya mtsho chen po'i nang du 'gro bar gyis shig_/ces byas pa dang dpa' bo ni nyung sdar ma ni mang ste/_skye bo phal po che phyir 'thon nas gru des theg par gyur to/_/de nas drod pas 
[\[102b.7\]]lan gsum gyi bar du sgra bsgrags te/_de'i 'og tu nyag thag gcig bkrol lo/_/de nas nyag thag gnyis dang gsum yang bkrol lo/_/de nas gru de drod pa chen pos ni bsdams rlung mthu chen pos ni khyer nas sprin chen po bzhin du chas te/_rlung drang por 'gro bas rin po che'i gling du 
[\[103a\]]
[\[103a.1\]]phyin par byas so/_/de nas drod pas sgra bsgrags pa/_kye 'dzam bu'i gling pa'i tshong pa rnams rin po che'i gling 'di na mching bu nor bu rin po che 'dra ba dag yod de/_de dag khyed kyis brtag cing brtag cing blang bar gyis shig_/khyed 'dzam bu'i gling du son 
[\[103a.2\]]pa'i 'og tu 'gyod par gyur ta re/_rin po che'i gling 'di nyid na srin mo khrung khrung gzhon nu ma zhes bya ba dag kyang gnas te/_thabs ji lta bus kyang skyes pa brid nas 'di nyid du ma rungs par byed cing sdug bsngal bar byed do/_/rin po che'i gling 'di nyid na myos par byed pa'i shing tog 
[\[103a.3\]]dag yod de/_de dag sus zos pa de zhag bdun gyi bar du brgyal te 'dug par 'gyur gyis de dag khyed ma za zhig_/rin po che'i gling 'di nyid na mi ma yin pa dag kyang gnas te/_de dag ni gzhan zhag bdun gyi bar du 'dug par ni bzod kyi/_zhag bdun las 'das nas don gang 
[\[103a.4\]]bsgrubs pa de dag ma zin par rlung gang gis gru khyer bar byed pa de lta bu'i rlung gtong bar byed do zhes bsgo nas/_de thos pas tshong pa rnams kyis bsgrims te bag yod par 'dug nas/_de dag gis rin po che rnams brtag cing brtag cing gru de bkang ste/_dper na/_til dang /_'bras 
[\[103a.5\]]dang /_ba da ra'i 'bras bu dang rgya sran gyis gang ba bzhin du byas te/_de dag rlung drang pos 'dzam bu'i gling du phyin par byas so/_/des thabs de lta bur rgya mtsho'i gru'i don lan drug gi bar du bsgrubs te/_ba rA Na sIr 'ongs nas sbyin pa dag sbyin pa dang bsod nams dag byed pa la 
[\[103a.6\]]zhugs so/_/de'i tshe de ma yin pa'i grong khyer lnga na ded dpon lnga gnas te/_de dag ni song ste bor yang gru rnams ma rungs par gyur nas de dag gis bsams pa/_sems can bsod nams kyis che bar grags pa gcig gi mthus sems can mang po bde bar 'gyur la/_ded 
[\[103a.7\]]dpon chen po dbyig dga' de ni/_bsod nams kyis che bar grags pa yin te/_des rgya mtsho'i gru'i don lan drug gi bar du bsgrubs kyis/_gal te bdag cag gis de spro ba bskyed par nus na ni/_de'i mthus bdag cag gis nor bsgrub par nus par 'gyur ro snyam ste/_
[\[103b\]]
[\[103b.1\]]lhan cig tu 'dus nas bA rA Na sIr song ste ded dpon dbyig dga'i thad du song nas smras pa/_ded dpon bdag cag song ste bor yang nor gyi gru rnams ma rungs par gyur te/_khyod ni bsod nams kyis che bar grags pa lags kyis/_bdag cag la thugs brtse ba'i slad 
[\[103b.2\]]du/_rgya mtsho chen po'i nang du bzhud dang khyod kyi mthus bdag cag gis nor bsgrub nus par 'gyur ro/_/des smras pa/_kye rgya mtsho chen po'i chos kyis ni/_gru bdun pa ma rungs par 'gyur te/_sngan chad gang gis kyang rgya mtsho'i gru'i don lan bdun grub pa su yang med do/_/
[\[103b.3\]]'on kyang khyed kyis bsams pa yongs su bskang bar bya ste/_khyed kho na la snying brtse ba'i phyir/_lan bdun du rgya mtsho'i nang du 'gro bar bya'o zhes smras nas/_ded dpon chen po dbyig dgas ded dpon lnga po de dag khrid de rgya mtsho chen po'i nang du song ba las de rin po che'i 
[\[103b.4\]]gling du phyin nas rin po che bsdus te yang 'dzam bu'i gling logs su gru btang ngo /_/de nas ded dpon chen po dbyig dga' rgya mtsho chen po'i nang na 'dug bzhin du 'di snyam du sems te/_bdag cag rgya mtsho chen po'i nang na 'khod pa rnams nye zho med pa dang bde blag tu pha rol tu 
[\[103b.5\]]son par 'gyur du mngon pa med kyis/_ma la bdag gis rin po che rin thang chen po rnams kyis sgye'u bkang ste/_rked pa la bcing bar bya'o snyam nas/_des rin po che rin thang chen po rnams kyis sgye'u bkang ste/_rked pa la bcings nas tshong pa de dag la smras pa/_kye gal te 
[\[103b.6\]]brgya la gru ma rungs par gyur na/_khyed nga'i lus la 'jus shig_/de nas phyi zhig na chu'i nang na 'dug pa'i ris de dag gi gru bshig nas/_ded dpon lnga po de dag ded dpon dbyig dga'i lus la 'jus so/_/de nas ded dpon dbyig dgas bsams pa/_bdag gson por 
[\[103b.7\]]'dug bzhin du ni 'di rnams rgya mtsho chen po las bsgral bar mi nus la/_rgya mtsho chen po ni shi ba'i ro dang lhan cig gnas pa mi srid cing skabs med de/_de ni gnas ma yin pas na/_bdag shi ba dang /_rgya mtsho chen po las myur du rgal bar 'gyur ro snyam nas/_ded dpon 
[\[104a\]]
[\[104a.1\]]rnams la smras pa/_kye khyed rnams brtan zhing spro ba cher skyed cig dang /_ngas khyed ci nas kyang nye zho med par bde blag tu rgya mtsho chen po las brgal bar bya'o/_/brgal zin nas kyang nga'i lus ma dor bar ngas rin po che rin thang chen po rnams kyis 
[\[104a.2\]]sgye'u bkang ste/_rked pa la bcings pa de khyed kyis bgo bsha' gyis la khyer cig dang /_des khyed kyi gnyi ga'i phyogs kyi bdun rgyud 'tsho bar 'gyur ro zhes smras pa dang /_des bla na med pa yang dag par rdzogs pa'i byang chub tu smon lam btab pa/_kye ma dge ba'i rtsa ba 'dis na 
[\[104a.3\]]bdag 'jig rten long ba 'dren pa med cing yongs su 'dren pa med pa dang ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur 
[\[104a.4\]]ba/_bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces byas so/_/bla na med pa yang dag par rdzogs pa'i byang chub tu smon lam btab nas/_mtshon rnon po blangs te mgul pa bcad do/_/rgya mtsho chen po ni shi ba'i ro dang lhan 
[\[104a.5\]]cig gnas mi srid cing skabs med de/_'di ni gnas ma yin pas na/_de klu gtsang sbra la dga' ba rnams kyis 'gram du phul nas thang la bor ro/_/de nas de dag gis de'i ro las rin po che de dag bkrol te bgo bsha' byas nas/_de'i rus bu la mchod pa byas te dong ngo /_/
[\[104a.6\]]dge slong dag ji snyam du sems/_de'i tshe ded dpon dbyig dga' zhes bya ba/_byang chub sems dpa'i spyod pa la gnas par gyur pa gang yin pa de ni nga yin no/_/de'i tshe ded dpon lnga por gyur pa gang yin pa de dag ni dge slong lnga sde po 'di rnams yin te/_de'i tshe na yang 'di 
[\[104a.7\]]rnams ngas rang gi srog dang bsdos te/_chu'i rgya mtsho las bsgral nas/_rin po che rin thang chen po dag gi skal shas byin te/_nye zho med cing bde ba'i gnas su bkod la/_da ltar yang ngas 'di rnams 'khor ba'i rgya mtsho las bsgral te/_dbang po dang stobs dang byang chub kyi 
[\[104b\]]
[\[104b.1\]]yan lag rin po che'i skal shas byin nas/_g.yung drung gi mthar thug pa'i grub pa dang /_bde ba mya ngan las 'das pa la bkod do//_//las brgya tham pa/_bam po dgu pa/_dom gnyis zhes bya ba de la dom dang po ni/_gleng gzhi rgyal po'i khab na 
[\[104b.2\]]bzhugs te/_bcom ldan 'das yul ga yAr gshegs pa na/_cham pas btab nas sman pa'i rgyal po 'tsho byed kyis lcags mda' zhes bya ba'i sman mar phan zhes gsol nas/_de nyid kyis sman mar bskol te/_bcom ldan 'das la sman mar gsol to/_/de nas de las 
[\[104b.3\]]lhag par gyur nas 'tsho byed kyis gsol pa/_btsun pa chab mar gyi lhag ma bdag gis su la stsal bar 'tshal/_de nas der bcom ldan 'das kyis 'tsho byed la bka' stsal pa/_'tsho byed dge 'dun la brims la su 'dod pa la byin cig_/de nas bcom ldan 'das kyis bka' 
[\[104b.4\]]stsal pa bzhin 'tshal lo zhes gsol nas/_'tsho byed kyis mar gyi lhag ma de dge 'dun la brims nas/_der dge slong rnams kyis gcig gis kyang ma blangs te/_lhas byin gyis mthong nas smras pa 'tsho byed de ci/_'tsho byed kyis smras pa/_bcom ldan 'das kyis 
[\[104b.5\]]lcags mda' zhes bya ba'i sman mar gsol ba de'i lhag ma 'di/_dge slong rnams la brims na sus kyang ma blangs so/_/lhas byin gyis smras pa/_ngas blang gis dge sbyong gau ta mas ji tsam 'thungs pa de tsam byin cig_/'tsho byed kyis smras pa/_lhas byin bcom ldan 
[\[104b.6\]]'das ni sku yang che la nyam stobs kyang che'o/_/khyod kyis ni de snyed 'ju bar mi nus so/_/des smras pa/_dge sbyong gau ta mas zhu na ngas ci'i phyir mi zhu zhes smras nas/_lhas byin gyis 'tsho byed kyi tshig de ma mnyan nas/_bcom ldan 'das kyis ji tsam gsol ba de tsam 
[\[104b.7\]]zhig des kyang 'thungs so/_/de nas der bcom ldan 'das kyis phyi de nyin 'bras thug sla ba'i cho ga mdzad de bshos gsol to/_/de nas lhas byin gyis 'bras thug sla ba'i cho ga mdzad de/_bshos gsol to zhes thos nas 'tsho byed la smras pa/_'tsho byed bdag gis kyang 
[\[105a\]]
[\[105a.1\]]'bras thug sla ba'i cho ga bya'o/_/de nas 'tsho byed kyis de'i bzhin mdog bltas nas smras pa/_lhas byin khyod kyis mar nyid kyang ma zhu na 'bras thug sla ba'i cho ga ji ltar bya/_des smras pa/_dge sbyong gau ta mas zhu na ngas ci'i phyir mi zhu zhes de skad 
[\[105a.2\]]smras te/_des kyang 'bras thug sla ba'i cho ga byas nas/_des 'thungs ma thag tu lto nad kyis btab ste/_de nad mi bzod nas sa la 'gre ldog par byed do/_/'jig rten na ni mdza' bo dang dgra bo dang bar ma yod de/_kha cig ni dong nas tshe dang ldan pa kun dga' bo la sbran pa/_
[\[105a.3\]]btsun pa kun dga' bo lhas byin ni lto nad kyis shi la thug go zhes byas so/_/de nas tshe dang ldan pa kun dga' bos de thos nas spun la gdung bas mi dga' bar gyur te/_bcom ldan 'das kyi thad du song nas gsol pa/_btsun pa lhas byin ni lto nad kyis gum la thug na/_bcom 
[\[105a.4\]]ldan 'das kyis de'i skyabs mdzad par gsol/_de nas bcom ldan 'das kyis de gsan ma thag tu snying rje chen pos zin nas/_lhas byin ga la ba der gshegs te/_byon nas lhas byin gyi mgo bo la phyag bzhag ste bka' stsal pa/_lhas byin bden pa dang bden pa'i tshig gang 
[\[105a.5\]]gis gshed ma'i mi khyod dang /_sgra gcan zin thal mo sbyor ba gnyis la nga'i sems snyoms na/_bden pa dang bden pa'i tshig des khyod nad med par gyur cig_/de nas de skad ces bka' stsal pa'i mod la lhas byin bde bar gyur to/_/de nas dge slong rnams kyis de la smras 
[\[105a.6\]]pa/_lhas byin bcom ldan 'das ni khyod la dka' ba mdzad pa dang srog phangs pa sbyin pa yin no/_/des smras pa de la ngo mtshar che ba ci yod de/_gal te 'dis sman dpyad ma bslabs su zin na/_'di ji ltar tshogs 'di snyed 'chos nus zhes de skad ces smras nas/_de bcom ldan 
[\[105a.7\]]'das dgrongs pa'i thabs 'ba' zhig shom mo/_/de nas dge slong rnams kyis tshor nas/_bcom ldan 'das la gsol pa/_btsun pa bcom ldan 'das kyis lhas byin gyi skyabs mdzad na/_kho ni bcom ldan 'das dgrongs pa 'ba' zhig gi slad du 'bad cing /_dgrongs pa 
[\[105b\]]
[\[105b.1\]]'ba' zhig gi thabs shom pa la gzigs/_btsun pa lhas byin ni byas pa mi shes pa dang byas pa mi gzo ba dang /_byas pa chud gzon pa lags so/_/bcom ldan 'das kyis bka' stsal pa/_da ltar 'ba' zhig ma yin te 'das pa'i dus na yang 'dis ji ltar byas pa mi 
[\[105b.2\]]shes pa dang /_byas pa mi gzo ba dang /_byas pa chud gzon par gyur pa de nyon cig_/dge slong dag sngon byung ba 'das pa'i dus na ri khrod kyi grong zhig na/_mi dbul po zhig gnas pa de rtswa dang shing dag 'tshong zhing 'tsho bar byed pa las/_de phyi zhig na de ri la shing brngar song ba dang /_
[\[105b.3\]]de ri la song ba'i bar du kha ba bab nas/_de lhags pas nyen cing yul ngan gyis sbrebs pas brag phug chen po zhig gi nang du song ba dang /_de'i tshe byang chub sems dpa' dom du skyes par gyur te/_byang chub sems dpa' rnams ni lus kyis log par ltung bar 'gyur du zin kyang 
[\[105b.4\]]sems kyis log par ltung bar mi 'gyur te/_de yang bdag nyid che ba byams pa'i rang bzhin can snying rje dang ldan pa/_sems can la mnyes gshin pa mi 'tshe ba'i bsam pa dang ldan pa zhig go/_/de su la yang 'tshe bar mi 'dod pas rtsa ba dang 'bras bus 'tsho bar byed de/_des 
[\[105b.5\]]phug der rtsa ba dang 'bras bu bsags nas lhags pas nyen pa'i tshe/_de'i nang du zhugs te gnas pa de mi phug tu song ba des mthong nas/_mthong ma thag tu 'jigs pa chen po skyes te/_bdag ni 'di'i lag tu shi zin to/_/bdag ni 'di'i lag nas 'bros mi nus so snyam mo/_/de nas de 
[\[105b.6\]]byang chub sems dpas mthong nas/_mi 'di ni lhags pas kyang nyen la skrag cing yang 'dug go snyam du rig nas/_des de la snying brtse ba'i phyir mi skad du smras te/_grogs po ma 'jigs shig_/khyod nga la 'jigs mi dgos so zhes smras nas/_byang chub sems dpas mi de rang gi 
[\[105b.7\]]lus kyis bskyabs te/_rtsa ba dang 'bras bu dag bstabs so/_/de ltar zhag bdun gyi bar du mi de de bzhin du rang gi lus kyis bskyabs te/_rtsa ba dang 'bras bu dag gis yongs su bskyangs nas/_zhag bdun lon te yul ngan med par gyur pa'i 'og tu/_byang chub sems 
[\[106a\]]
[\[106a.1\]]dpas bsgo ba/_kye mi khyod khyim du song la nga la dgra mang du yod pas sha'i phyir bsad du 'ong gis nga 'di na 'dug ces su la yang ma zer cig ces byas nas/_byang chub sems dpas mi de phyir btang ngo /_/de nas mi de shing khur khyer te ri khrod kyi grong logs su chas 
[\[106a.2\]]so/_/ri khrod kyi grong de nas kyang rngon pa gnyis [{]ri dgas [,]ri dwags [}]shor du 'gro bar chas nas/_de gnyis kyis shing khur khyer te 'ong ba'i mi de mthong nas/_de gnyis kyis bsam pa mi 'di ri khrod 'di nas zhag bdun lon pa'i 'og tu phyir 'ongs nas/_'di zhag bdun gyi bar du gang na ci za 
[\[106a.3\]]za zhig gu snyam nas de gnyis kyis mi de la dris so/_/des kyang de gnyis la gtam de rgyas par bsnyad do/_/de nas de thos ma thag tu de gnyis kyis mi de la smras pa/_kye mi khyod tshur la shog la dom ga la 'dug pa bdag cag gnyis la ston cig dang bdag cag gnyis kyis 
[\[106a.4\]]dom de bsad la khyod la yang dom sha'i skal shas sbyin no/_/de nas mi des bsams pa ma la dom des zhag bdun gyi bar du bdag yongs su bskyangs mod kyi/_des nga la ci byar yang med la bdag gi khyim na yang bza' ba med kyis/_bdag gis bstan pa dang /_des bdag gi 
[\[106a.5\]]khyim mi rnams kyis zhag mang du bzar yod par 'gyur ro snyam nas/_des mi de gnyis la smras pa/_kye mi khyed gnyis la ngas dom ga la 'dug pa de bstan to zhes byas nas/_de phug na 'dug pa kho na rngon pa de gnyis la bstan nas/_de gnyis kyis dom de dug mdas bsnun te/_
[\[106a.6\]]byang chub sems dpa' 'chi ka'i na tshas thebs nas/_de shi la thug pa na tshigs su bcad pa smras pa/_ri sul stug por gnas pa na/_/bdag gis su yi ci zhig phrogs/_/rtswa dang rtsa ba 'bras bu za/_/su la'ang 'tshe bar mi byed na/_/'chi ba'i dus la bab zin gyis/_/da ni 
[\[106a.7\]]bdag gis ci byar med/_/lus can rnams kyi skyid sdug ni/_/las rnams la ni brten par bya/_/de nas de mi de gnyis kyis bsad nas pags pa bshus te/_sha de dag cha gsum du bgos nas mi de la smras pa/_kye mi khyod rang gi skal ba khyer cig_/de nas de thos ma thag tu mi des 
[\[106b\]]
[\[106b.1\]]lag pa gnyis brkyang ste blang zhes byas pa dang /_de'i lag pa gnyis sa la lhung ngo /_/de nas de mthong ma thag tu rngon pa de gnyis kyis mi de la smras pa/_kye de ci des smras pa/_'dis nga zhag bdun gyi bar du rlung dang yul ngan byung ba'i tshe rang gi lus kyis bskyabs te/_rtsa ba dang 'bras bu dag gis 
[\[106b.2\]]yongs su bskyangs pa las de la bdag gis byas pa mi gzo ba byas pa des na bdag la 'bras bu 'di 'ongs so zhes byas so/_/de nas de thos ma thag tu rngon pa de gnyis mi dga' ba chen po skyes te/_de gnyis mi dga' bar gyur nas bsams pa/_'di ni sems can ngan ngon ma yin te/_
[\[106b.3\]]bdag cag gnyis kyis de lta bu'i sha byams pas yongs su bsgos pa dag bza' bar mi nus te/_'di dag ni mchod pa'i 'os yin no snyam mo/_/de'i tshe 'jig rten du sangs rgyas byung bas brgyan te/_de gnyis kyis sha de dag khyer te gtsug lag khang du song ngo /_/gtsug lag 
[\[106b.4\]]khang du song nas kyang dge 'dun la phul lo/_/de nas sha de dag dgra bcom pa zhig gis mthong nas des bsams pa/_sha 'di dag ni bskal pa bzang po'i byang chub sems dpa' byams pas yongs su bsgos pa yin no snyam nas dge slong rnams la smras pa/_tshe dang ldan pa 
[\[106b.5\]]dag sha 'di dag ni bskal pa bzang po'i byang chub sems dpa' byams pas yongs su bsgos pa yin te/_mchod pa'i 'os yin gyis 'di dag la bdag cag gis mchod par bya'o zhes byas nas/_tshigs su bcad de smras pa/[ {]ri dgas [,]ri dwags [}]skal ba chen po 'di/_/byang chub sems dpa' 
[\[106b.6\]]gnya' shing 'dzin/_/snying rje che dang ldan pa ste/_/'jig rten gsum na mchod gnas yin/_/de skad ces smras nas/_dgra bcom pa de dang /_dge slong de rnams dang rngon pa'i mi de gnyis kyis sha de dag bsregs nas/_sku gdung gi mchod rten byas te mchod pa chen po byas nas 
[\[106b.7\]]dong ngo /_/dge slong dag ji snyam du sems/_de'i tshe dom du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe mir gyur pa gang yin pa de ni lhas byin 'di nyid yin te/_'di ni de'i tshe yang byas pa mi shes pa dang byas pa mi gzo ba dang byas pa chud 
[\[107a\]]
[\[107a.1\]]gzon par gyur to//_//dom gcig ni/_gleng gzhi de nyid dang 'dra ba las/_bcom ldan 'das la dge slong dag gis gsol pa/_btsun pa lhas byin ni byas pa mi shes pa dang byas pa mi gzo ba dang /_byas pa chud gzon pa lags so/_/
[\[107a.2\]]bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di ji ltar byas pa mi shes pa dang /_byas pa mi gzo ba dang /_byas pa chud gzon par gyur pa de nyon cig_/dge slong dag sngon byung ba 'das pa'i dus na/_ri khrod kyi grong zhig 
[\[107a.3\]]na mi dbul po zhig gnas pa de/_rtswa dang shing dag 'tshong zhing 'tsho bar byed pa las/_de phyi zhig na nags kyi nang du shing brngar song ba dang seng ges gtses nas/_de 'jigs shing skrag ste shing la 'dzegs pa dang /_dom zhig kyang seng ge des 'jigs nas sngar shing de la 
[\[107a.4\]]'dzegs te 'dug go/_/de nas mi des de mthong nas 'jigs pa chen po skyes te/_bdag ni seng ge'i 'jigs pa las thar kyang 'dis bdag sdug bsngal bar byed par 'gyur ro snyam mo/_/dom de yang bskal pa bzang po'i byang chub sems dpa' yin te/_byang chub sems 
[\[107a.5\]]dpa' rnams ni lus kyis log par ltung du zin kyang sems kyis log par ltung bar mi 'gyur te/_byang chub sems dpas de mthong nas mi 'di ni 'jigs shing skrag par gyur to snyam du rig nas de nyid la snying brtse ba'i phyir mi skad du smras te bsgo ba/_grogs po ma 'jigs shig_/
[\[107a.6\]]khyod nga la 'jigs mi dgos so zhes smras nas/_byang chub sems dpas lag pa brkyang ste mi de yang drangs nas rang gi lus kyis bskyabs te bzhag nas/_byang chub sems dpa' des de la smras pa/_khyod shes par gyis shig_/seng ge 'di ni bdag cag la gsod pa dang 
[\[107a.7\]]rgol ba dang dgra yin gyis/_khyod kyis kyang nga nyal ba'i tshe srungs shig_/ngas kyang khyod nyal ba'i tshe bsrung bar bya'o/_/de ltar bdag cag gnyis gcig gis gcig srungs dang /_bde ba la reg par gnas par 'gyur ro/_/de nas mi des kyang de ltar bya'o zhes smras nas/_
[\[107b\]]
[\[107b.1\]]mi de byang chub sems dpa'i pang du sngas bcas te nyal lo/_/de nas de nyal ba na [{]ri dgas [,]ri dwags [}]kyi rgyal po seng ges byang chub sems dpa' la smras pa/_mi rnams ni byas pa mi gzo ba yin gyis mi 'o ni 'or cig dang /_ngas 'o ni zos nas 'gro'o/_/nga song nas khyod kyang 
[\[107b.2\]]gar dga' bar 'gror yod do/_/byang chub sems dpas smras pa/_bdag ni skyabs su 'ongs pa gtong mi phod de/_bdag ni rang gi srog 'dor nus kyi skyabs su 'ongs pa ni 'dor mi nus so/_/de nas de'i skabs su mi de sad nas/_byang chub sems dpas smras pa/_
[\[107b.3\]]kye mi khyod nyal ba na ngas bsrungs kyis khyod kyis kyang nga nyal ba na srungs shig ces byas nas/_byang chub sems dpas mi de'i pang du sngas bcas te nyal lo/_/byang chub sems dpa' nyal ba na/_mi de la seng ges smras pa/_kye mi khyod kyis dom 'o ni 'or cig dang ngas 'o 
[\[107b.4\]]ni zos nas 'gro'o/_/nga song nas khyod kyang gar dga' bar 'gror yod do/_/de ltar ma byas na nga song ba'i 'og tu 'o nis khyod gsod par 'ong ngo /_/de nas mi des bsams pa seng ge 'di zer ba ni bden no snyam nas/_'jig rten pha rol btang ba/_snying la snying rje med pa 
[\[107b.5\]]des/_dom de shing de las phul nas de shing de las lhung bzhin du tshigs su bcad de smras pa/_kyi hud 'jig rten 'di dag na/_/chos min 'dis ni shin tu 'jigs/_/sdig to'i mi rnams nang dag na/_/bsen la gnod pa byed pa'ang yod/_/de nas de lhung ma thag tu 
[\[107b.6\]{]ri dgas [,]ri dwags [}]kyi rgyal po seng ges bsad de/_des de zos nas phyogs de nas song ngo /_/de nas mi des tshigs su bcad pa de thos nas/_'gyod pa chen po skyes te bdag ci dang ci byed byed bdag nyal ba'i tshe des legs par rim gro byas te/_srog bskyabs na bdag gis de la chu gang bor 
[\[107b.7\]]gyis med do zhes zer te/_smyo bla zhing phan tshun 'khyams te/_kyi hud 'jig rten 'di dag na/_/chos min 'dis ni shin tu 'jigs/_/sdig to'i mi rnams nang dag na/_/bsen la gnod pa byed pa'ang yod/_/ces zer ro/_/de nas mi de'i phu nu rnams kyis sman pa la 
[\[108a\]]
[\[108a.1\]]bstan te/_'di ji ltar gyur ces byas nas/_sman pa na re 'di ni 'byung pos sems 'khrugs par byas pa ma yin te/_'di ni bdag gis gso mi nus so zhes zer ro/_/de nas ri khrod kyi grong de dang /_thag mi ring ba dben sa zhig na drang srong mngon par 
[\[108a.2\]]shes pa dang ldan pa rdzu 'phrul che zhing mthu che ba zhig gnas te/_mi de'i phu nu bo rnams kyis drang srong de'i thad du khrid de/_bstan nas 'di ci zhig gi mthus smyos par gyur ces byas pa dang /_drang srong des de'i phu nu bo rnams la gtam de rgyas par bsnyad de/_chu gang bor ba 
[\[108a.3\]]des na 'di smyos par gyur to zhes byas nas/_drang srong des ci nas mi des sems kyi rang bzhin tha mal par 'gyur ba de lta bu'i chos mi de la bstan te/_de'i tshe drang srong des mi de la smras pa/_kye mi khyod kyis chu gang bor te/_sems can de lta bu la de lta bus byas 
[\[108a.4\]]pa ni ma legs pa byas so zhes smras nas/_drang srong des mi de la rgya gang tshigs su bcad de smras pa/_'dug pa dang ni nyal ba dang /_/'greng ba dang ni 'gro yang rung /_/gnas skabs gang du bab pa na/_/bsen 'khus bde ba thob mi 'gyur/_/de ni rbab tu lhung bzhin du/_/
[\[108a.5\]]snying rje ba yi tshig smras pa/_/des na blo ngan khyod bsregs te/_/khan da ba yi tshal bzhin 'bar/_/bde min sdug bsngal reg pa yi/_/rab 'jigs las ni byas pas na/_/de phyir 'jig rten pha rol tu/_/na tsha khyod kyis myong bar 'gyur/_/khyod ni ngu 'bod rab 'jigs 
[\[108a.6\]]par/_/kyi hud zer zhing cho nges 'debs/_/de tshe sdug bsngal chen po ni/_/ngan pa thams cad myong bar 'gyur/_/sdig pa'i las ni mi bzad pa/_/khyod la de yis ci zhig byas/_/sdig to'i mi rnams nang dag na/_/bsen la gnod pa byed pa'ang yod/_/chos dang 
[\[108a.7\]]mi 'thun 'jigs pa yi/_/sdig la khyod kyis sems gnas te/_/khyod kyis sdig pa ci byas pa/_/dom dang seng ge dran par gyis/_/blo ngan khyod ni bsen rnams la/_/ji ltar bya ba mi shes te/_/gsod pa gsod dang phrad par 'gyur/_/'khon pa 'khon dang phrad par 
[\[108b\]]
[\[108b.1\]]'gyur/_/'jigs chen seng ge phrad pa na/_/ring du khyod kyi rim gro byas/_/khyod ni rbab tu lhung las bsrungs/_/de ni khyod kyis yod ma bsrungs/_/bsen 'khu 'ching ba'i mchog yin zhes/_/chos smra rnams ni de skad ston/_/blo rul khyod ni shi ba na/_/dmyal ba 
[\[108b.2\]]rnams su skye bar 'gyur/_/tshigs su bcad pa 'di rnams kyi sdom ni/_kyi 'dug de bde khyod sdig chos blo 'jigs bsen/_de nas mi des drang srong gi rgya gang des thos nas skyo ba skyes te/_de drang srong de nyid kyi thad du rab tu byung ngo /_/dge slong dag ji snyam du sems/_
[\[108b.3\]]de'i tshe dom du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe mir gyur pa gang yin pa de ni lhas byin 'di nyid yin te/_de'i tshe yang 'di byas pa mi shes pa dang byas pa mi gzo ba dang byas pa chud gzon par 'gyur ro//_//sgur chung 
[\[108b.4\]]zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na bram ze dbul po 'tsho ba phongs pa slongs mo'i zas kyis 'tsho ba zhig gnas pa las phyi zhig na de'i chung ma la bu chags nas/_de ma'i ltor zhugs phyin cad bram ze de lhag par yang slongs mo 
[\[108b.5\]]yang cher yang mi rnyed par gyur to/_/de nas de zla ba dgu'am bcu lon pa dang khye'u mdog ngan pa dang byad ngan po rid cing sbeg la sgur ba zhig btsas te/_de'i btsas ston ci 'byor tsam zhig byas nas/_khye'u 'di'i ming ji skad gdags zhes ming 'dogs par byed de/_khye'u 'di chung 
[\[108b.6\]]la sgur bas na de'i phyir 'di'i ming sgur chung zhes gdags so zer ro/_/de nas 'o ma dang zho dang mar dang zhun mar dang mar gyi nying gus bskyed bsrings te/_de nas phyi zhig na sems can de'i sngon gyi las kyi rnam par smin pas ma'i nu zho skams so/_/de nas de'i mas de ba dang ma 
[\[108b.7\]]he'i 'o mas gsos pa dang de yang legs par mi 'byor to/_/srid pa tha ma pa'i sems can bar ma dor 'chi ba ni gnas med cing skabs med de/_de'i ba dang ma he'i 'o ma res 'ga' ni 'byor res 'ga' ni mi 'byor nas de ngan ngon zhig gsos te/_cher skyes pa dang phas de la smras pa/_
[\[109a\]]
[\[109a.1\]]bu bdag cag ni slongs mos 'tsho ba kho nar zad de/_zhing rmo ba yang med tshong bya ba yang med kyis slongs mo la song la slongs mo'i zas kyis 'tsho bar gyis shig ces byas so/_/de nas bka' bzhin 'tshal zhes byas nas khye'u de slongs mo la zhugs nas/_des 
[\[109a.2\]]yun ring du bskor kyang srog gzungs cung zad tsam las mi rnyed do/_/de nas phyi zhig na khye'u de bcom ldan 'das kyi bstan pa la dad pa rnyed de dge slong zhig gi thad du song nas smras pa/_btsun pa bdag bcom ldan 'das kyi bstan pa la rab tu 'byung ba dang bsnyen par rdzogs shing 
[\[109a.3\]]dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/dge slong gis smras pa/_khyod kyi pha ma gson nam des smras pa gson no/_/dge slong gis smras pa/_khyod kyis pha ma la bzlugs sam btsun pa ma 
[\[109a.4\]]bzlugs so/_/dge slong gis smras pa/_bu sangs rgyas rnams dang sangs rgyas kyi nyan thos rnams ni pha mas ma gnang bar rab tu 'byin pa mi mdzad kyis/_song la pha ma gnyis la bzlugs la phyir shog cig dang de'i 'og tu khyod kyi sla bar 'gyur ro/_/de nas khye'u sgur chung 
[\[109a.5\]]gis/_dge slong de'i tshig mnyan nas pha ma'i thad du song ste smras pa/_yab yum bdag bcom ldan 'das kyi bstan pa la rab tu 'byung bar gnang bar mdzad du gsol/_de nas pha ma gnyis kyis bsams pa/_da lta 'di yang mchog tu sdug bsngal la/_bdag cag gnyis kyang 
[\[109a.6\]]sdug bsngal te/_'di tsam zhig kyang bde bar gyur na legs kyis rab tu byung yang sla'am/_'on kyang tshe 'di dang tshe phyi ma la yang bde ba 'thob par 'gyur ro snyam nas smras pa/_bu gnang gis gal te khyod kyis khyad par 'ga' zhig thob par gyur na nged gnyis la yang ston cig_/de nas 
[\[109a.7\]]bka' bzhin 'tshal zhes byas te/_khye'u sgur chung pha mas gnang nas rgyal bu rgyal byed kyis tshal du song ste/_dge slong de'i thad du phyin nas smras pa/_btsun pa bdag gis pha ma gnyis la bzlugs nas bdag pha ma gnyis kyis gnang lags na/_btsun pa bdag legs par 
[\[109b\]]
[\[109b.1\]]gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod par 'tshal lo zhes byas so/_/bdag nyid chen po de dag ni gzhan la phan 'dogs pa la zhugs pa yin te/_
[\[109b.2\]]dge slong des de rab tu phyung nas bsnyen par rdzogs par byas so/_/de nas des zhag gnyis sam gsum gyi bar du kha zas kyis bshugs nas smras pa/_bu [{]ri dgas [,]ri dwags [}]kyis [{]ri dgas [,]ri dwags [}]mi sos kyis khyod kyis phas phog pa'i yul rang gi spyod yul bsod snyoms la song shig ces 
[\[109b.3\]]bsgo'o/_/de nas des mkhan po'i tshig mnyan te res 'ga' ni bsod snyoms la 'gro'o/_/res 'ga' ni dge 'dun gyi gral du zan za bar byed de/_gal te dge 'dun gyi gral du zan za na ni de la 'drim pa'i tshe/_de'i sngon gyi las kyi rnam par smin pas zas gang 'drim 
[\[109b.4\]]pa de de'i thad du phyin pa dang zas dang skom zad par 'gyur ro/_/yang na de dag la glo bur gyi rkyen 'byung bar 'gyur ro/_/de nas de dag phyir 'ongs na yang de las thal nas 'og ma la byin te 'drim par byed pas/_de de na 'dug kyang kha cig ni 'thob kha cig ni mi 'thob bo/_/
[\[109b.5\]]de nas dge slong rnams kyis tshor nas bcom ldan 'das la gsol to/_/bcom ldan 'das kyis bka' stsal pa/_dge slong dag dge slong 'og na 'dug pa'i nan tan du bya ba'i chos bca' bar byas te/_'og na 'dug pa'i dge slong gis ji srid du gong na 'dug pas ma blangs 
[\[109b.6\]]kyi bar du bza' ba dang bca' ba blang bar mi bya'o/_/yang na thabs ci zhig ltar thal te blangs par gyur na yang des ma thob kyi bar du bsgrub pa mi gtong bar bya'o/_/de ste sbyin du gzhug ma nus na bdag gi zas las de la phyed sbyin par bya'o/_/phyed ni bdag gis bza' bar bya ste/_de 
[\[109b.7\]]ltar byin na ni legs ma byin na nyes pa dang bcas par 'gyur ro/_/gal te bsod snyoms la 'gro na ni des bsod snyoms bka' 'khor du rnyed par 'gyur ro/_/de nas phyi zhig na tshe dang ldan pa sgur chung gis/_bcom ldan 'das kyi dri gtsang khang phyag dar byas nas des de'i nyin 
[\[110a\]]
[\[110a.1\]]par bza' ba dang bca' ba bzang po rnyed do/_/de bzhin du zhag gnyis dang zhag gsum gyi bar du yang bcom ldan 'das kyi dri gtsang khang phyag dar byas na yang /_de'i nyin par bza' ba dang bca' ba bzang po rnyed nas/_de'i lus mthu dang ldan pa dang 
[\[110a.2\]]las su rung ba dang spong nus par gyur te/_des brtson pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar 
[\[110a.3\]]mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bu bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang /_so so yang dag par rig pa thob pa/_srid pa'i rnyed pa dang /_
[\[110a.4\]]chags pa dang /_bkur sti la rgyab kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/des dgra bcom pa nyid thob kyang de'i sngon gyi las mngon du smin nas/_de'i nyin par dge slong gzhan zhig 
[\[110a.5\]]gis/_bcom ldan 'das kyi dri gtsang khang phyag dar byas so/_/de nas de phyags ma thogs te song nas bcom ldan 'das kyi dri gtsang khang phyag dar bya'o snyam pa dang /_des dge slong gzhan zhig gis phyag dar byas par mthong nas de'i blo skyes pa/_gal te na deng bdag 
[\[110a.6\]]smyung bar 'ong srid do snyam nas snga dro sham thabs dang chos gos gyon te lhung bzed thogs nas mnyan du yod par bsod snyoms la song ngo /_/de der song ba las ci yang ma rnyed de/_de de'i nyin par smyung bar 'dug go/_/de nas phyi de nyin par yang dge slong gzhan zhig gis bcom 
[\[110a.7\]]ldan 'das kyi dri gtsang khang phyag dar byas so/_/de nas tshe dang ldan pa sgur chung phyags ma thogs te song nas/_bcom ldan 'das kyi dri gtsang khang phyag dar bya'o snyam pa dang /_dge slong gzhan zhig gis phyag dar byas par des mthong nas/_de'i blo skyes pa bdag deng du 
[\[110b\]]
[\[110b.1\]]lan gnyis smyung bar 'ong srid do snyam nas rang gi gnas khang du song ngo /_/de nas de de na 'dug pa las khyim bdag cig gis bcom ldan 'das la sogs pa dge slong gi dge 'dun khyim du bshos la spyan drangs so zhes thos nas/_de'i blo skyes pa bdag da yang bsod snyoms 
[\[110b.2\]]la 'gro ci dgos kyis khyim gang du sangs rgyas la sogs pa dge slong gi dge 'dun bshos gsol ba de kho nar song la zan bza'o snyam nas gnas khang du zhugs te skyil mo krung bcas nas bsam gtan lhur byed cing 'dug go/_/de nas khyim bdag de la don ched chen po zhig byung 
[\[110b.3\]]nas des snga rab tu sangs rgyas la sogs pa dge slong gi dge 'dun gdugs tshod la bskul nas/_des bza' ba dang bca' ba gtsang ma bzang po mang pos tshim par byas nas song ngo /_/bcom ldan 'das ni khyim de'i mi rnams la chos kyi gtam mdzad nas gtsug lag khang 
[\[110b.4\]]du chas te gshegs so/_/de nas tshe dang ldan pa sgur chung gis dro la bab par shes nas langs te chos gos bgos nas lhung bzed thogs te song ba las/_bcom ldan 'das ni lam logs shig nas rgyal bu rgyal byed kyi tshal du gshegs so/_/de ni lam logs shig nas 
[\[110b.5\]]khyim bdag gi khyim der song ngo /_/de nas de der song nas sangs rgyas la sogs pa dge slong gi dge 'dun bshos gsol te gshegs par shes so/_/de nas de de'i nyin bar du lan gnyis su smyung bar gyur to/_/de'i phyi de nyin par yang dge slong gzhan zhig gis bcom 
[\[110b.6\]]ldan 'das kyi dri gtsang khang phyag dar byas so/_/de nas tshe dang ldan pa sgur chung phyags ma thogs te song nas/_bcom ldan 'das kyi dri gtsang khang phyag dar bya'o snyam pa dang /_des dge slong gzhan zhig gis phyags par mthong ngo /_/mthong nas kyang de 'di snyam du sems 
[\[110b.7\]]te/_bdag deng du lan gsum smyung bar 'ong srid do snyam nas gnas khang du song ngo /_/de der song nas tshe dang ldan pa kun dga' bos tshe dang ldan pa sgur chung lan gnyis smyung bar gyur to zhes thos so/_/thos nas kyang des de'i don du sbyin bdag cig la bskul nas tshe dang ldan pa 
[\[111a\]]
[\[111a.1\]]sgur chung gi thad du song ste smras pa/_tshe dang ldan pa sgur chung khyod deng khyim bdag che ge mo zhig gi khyim du song la zan zo shig ces byas nas/_tshe dang ldan pa kun dga' bo nyid ni chos gos bgos te lhung bzed thogs nas mnyan du yod par bsod snyoms la 
[\[111a.2\]]song ngo /_/tshe dang ldan pa sgur chung yang thag gi zad tsam gyi bar du sdod sdod nas snga dro chos gos bgos te lhung bzed thogs nas khyim bdag de'i khyim du song na/_de'i sngon gyi las kyi rnam par smin pas khyim bdag de la don ched chen po zhig byung nas des brjed de khyim mi su la yang ma byas 
[\[111a.3\]]par grong gzhan zhig tu song ngo /_/de nas tshe dang ldan pa sgur chung gis der song yang ma rnyed nas de'i nyin bar du lan gsum smyung bar gyur to/_/de nas tshe dang ldan pa kun dga' bos de'i nyin bar du tshe dang ldan pa sgur chung lan gsum du smyung bar gyur to zhes thos nas des bsams 
[\[111a.4\]]pa/_bdag nyid kyis bsod snyoms blangs la 'di la bstabs par bya'o snyam nas/_tshe dang ldan pa sgur chung ga la ba der song ste phyin nas tshe dang ldan pa sgur chung la 'di skad ces smras so/_/tshe dang ldan pa sgur chung khyod snying ma chung shig dang /_bdag gis sang khyod la kha zas 
[\[111a.5\]]bstabs so zhes smras nas/_de gnas khang du song ngo /_/de nas de phyi de nyin par lhung bzed gnyis thogs te mnyan du yod par song nas/_des bsod snyoms lhung bzed do bslangs te gcig ni bdag nyid kyis zos so/_/gcig ni de'i don du khyer nas rgyal bu rgyal byed kyi tshal 
[\[111a.6\]]du chas te song ba las de'i sngon gyi las kyi rnam par smin pas lam du las las skyes pa'i khyi dag byung ste/_de dag gis kha zas de phrogs nas zos so/_/de nas des bsams pa da bdag phyir mnyan du yod par song na ni dro yol bar 'gyur ro snyam ste gtsug lag khang du song nas/_
[\[111a.7\]]tshe dang ldan pa sgur chung de'i nyin bar du lan bzhi smyung bar gyur to/_/de nas tshe dang ldan pa maud gal gyi bus tshe dang ldan pa sgur chung lan bzhi smyung bar gyur to zhes thos nas des bsams pa/_bdag gis sang nang par de la kha zas bstabs par bya'o snyam nas gnas khang du song ngo /_/
[\[111b\]]
[\[111b.1\]]de nas de phyi de nyin par lhung bzed gnyis thogs te/_mnyan du yod par bsod snyoms la song nas des bsod snyoms lhung bzed do bslangs te gcig ni bdag nyid kyis zos so/_/gcig ni de'i don du khyer nas rgyal bu rgyal byed kyi tshal du chas te song ba las/_de'i 
[\[111b.2\]]sngon gyi las kyi rnam par smin pas lam du las las skyes pa'i bya rog dag byung nas/_de dag gis kha zas de phrogs nas zos so/_/de nas tshe dang ldan pa maud gal gyi bus bsams pa/_da bdag mnyan du yod par song na ni dro yol bar 'gyur ro snyam ste gtsug lag khang du 
[\[111b.3\]]song nas/_tshe dang ldan pa sgur chung de'i nyin bar du lan lnga smyung bar gyur to/_/de nas tshe dang ldan pa shA ri'i bus tshe dang ldan pa sgur chung lan lnga smyung bar gyur to zhes thos nas des bsams pa/_bdag gis sang nang par de la kha zas bstabs par bya'o snyam nas tshe dang ldan pa 
[\[111b.4\]]sgur chung gi thad du song ste smras pa/_tshe dang ldan pa sgur chung khyod snying ma chung cig dang bdag gis sang nang par khyod la kha zas bstabs so zhes smras nas de gnas khang du song ngo /_/de nas de phyi de nyin par lhung bzed gnyis thogs te mnyan du yod par song nas des bsod snyoms 
[\[111b.5\]]lhung bzed do bslangs te gcig ni bdag nyid kyis zos so/_/gcig ni de'i don du khyer nas rgyal bu rgyal byed kyi tshal du chas te song ba las/_de'i sngon gyi las kyi rnam par smin pas de 'gro ba na mi ma yin pa rnams kyis kha zas de mi snang bar byas so/_/de nas des bsams pa 
[\[111b.6\]]da bdag phyir mnyan du yod par song na ni dro yol bar 'gyur ro snyam ste/_cang mi zer bar 'dug nas/_tshe dang ldan pa sgur chung de'i nyin par du lan drug smyung bar gyur to/_/de nas tshe dang ldan pa shA ri'i bus bsams pa/_bdag gis sang nang par de la kha zas bstabs par bya'o 
[\[111b.7\]]snyam nas/_tshe dang ldan pa sgur chung gi thad du song ste smras pa/_tshe dang ldan pa sgur chung khyod snying ma chung shig dang bdag gis sang khyod la kha zas bstabs so zhes smras nas de gnas khang du song ngo /_/de nas de'i phyi de nyin par lhung bzed gnyis thogs te mnyan du yod par song 
[\[112a\]]
[\[112a.1\]]nas/_des bsod snyoms lhung bzed do bslangs te gcig ni bdag nyid kyis zos so/_/gcig ni khyer te tshe dang ldan pa sgur chung gi gnas khang du song ba las/_tshe dang ldan pa sgur chung gi sngon gyi las kyi rnam par smin pas gnas khang gi sgo yang med skar 
[\[112a.2\]]khung yang med par gyur to/_/de nas tshe dang ldan pa shA ri'i bus rdzu 'phrul gyis sgo sprul te nang du song nas de la smras pa/_tshe dang ldan pa sgur chung longs la kha gdong khrus shig_/des smras pa bdag gis kha gdong bkrus zin no/_/de nas de thos ma thag tu tshe dang ldan pa shA 
[\[112a.3\]]ri'i bus lhung bzed dang chu tshags phyogs gcig tu bzhag nas/_tshe dang ldan pa sgur chung gi lag tu chu btang ste/_de'i mdun du lhung bzed kyi zhabs rten bzhag nas lhung bzed blang zhes byas pa dang /_lhung bzed de thur du gser gyi sa gzhi'i steng du song nas/_tshe dang ldan 
[\[112a.4\]]pa shA ri'i bus lag pa glang po che'i sna lta bu brkyang ste lhung bzed de phyung nas lag pa g.yon pa'i steng du bzhag ste/_lag pa g.yas pas legs par byin gyis brlabs nas smras pa/_tshe dang ldan pa sgur chung da zo shig_/de nas des lhung bzed de'i nang nas kham gcig blangs te 
[\[112a.5\]]bza' zhes byas na/_de'i kham gcig po de yang mi snang bar gyur to/_/de bzhin du kham blangs so cog mi snang bar gyur to/_/de nas tshe dang ldan pa shA ri'i bus bdag nyid kyi lag pa g.yas pas kham gcig blangs te khar gzhug ces byas na/_de'i kha med par byil por 
[\[112a.6\]]gyur to/_/de nas tshe dang ldan pa shA ri'i bu'i rdzu 'phrul gyi stobs ci yod pa byas kyang de'i kha gdod ma nus te/_de'i skabs su dro yol bar gyur to/_/dro yol ba'i 'og tu ni de'i kha dod par gyur te/_snga mkho bzhin du gyur to/_/de nas tshe dang ldan pa shA ri'i bus dris pa tshe dang 
[\[112a.7\]]ldan pa sgur chung khyod la nang na ci mi bzod par gnod/_des smras pa/_btsun pa shA ri'i bu bdag skom gyis gdungs kyis chu byin cig dang btung ngo /_/de nas tshe dang ldan pa shA ri'i bus lhung bzed chus bkang ste byin nas/_tshe dang ldan pa sgur chung gis blangs te khar 
[\[112b\]]
[\[112b.1\]]gtugs nas btung zhes byas nas/_de'i las las skyes pa'i mi dag byung nas lhung bzed de'i nang du thal ba blugs so/_/de nas des mthong nas bdag gis myong bar 'gyur bar nges pa'i las 'di dag byas shing bsags te/_de dag ni gdon mi za bar 'ong ba dang rkyen grub 
[\[112b.2\]]pa dang ldan pa dang tshogs bsags pa yin pas las de dag ni gzhan dag gi phung po dang khams dang skye mched rnams la rnam par smin cing myong bar mi 'gyur ro snyam nas thal skyo de nyid 'thungs te/_gzhi de nyid kyis 'bar ba dang lam mer 'dug pa dang char 'bab pa dang glog 'gyu 
[\[112b.3\]]ba'i cho 'phrul rnams bstan nas yongs su mya ngan las 'das so/_/de nas tshangs pa mtshungs par spyod pa rnams kyis de'i sku gdung la mchod pa byas te/_sku gdung gi mchod rten brtsigs nas bdug pa dang phye ma dang spos dang me tog gis mchod pa byas so/_/de nas dge slong 
[\[112b.4\]]rnams kyis bcom ldan 'das la zhus pa/_btsun pa tshe dang ldan pa sgur chung gis las ci bgyis na las de'i rnam par smin pas ltogs te shin tu phongs nas dgung bdun gyi bar du smyung bar gyur la thal skyo 'tshal nas yongs su mya ngan las 'das lags/_bcom ldan 'das 
[\[112b.5\]]kyis bka' stsal pa/_dge slong dag 'di nyid kyis sngon tshe rabs gzhan dag tu tshogs rnyed cing rkyen grub pa dang ldan te/_dba' rgal bzhin du 'byung la gdon mi za bar 'ong ba'i las de dag byas shing bsags pas na de nyid kyis las byas shing bsags pa de dag gzhan su zhig gis 
[\[112b.6\]]nyams su myong bar 'gyur te/_dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/_chu'i khams dang me'i khams dang rlung gi khams la rnam par smin par mi 'gyur te/_las dge ba dang mi dge ba byas shing bsags pa 
[\[112b.7\]]rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras bu nyid du smin par 'gyur/_/dge slong dag sngon byung ba 'das 
[\[113a\]]
[\[113a.1\]]pa'i dus na ri khrod kyi grong zhig na khyim bdag phyug cing nor mang la longs spyod che ba yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs 
[\[113a.2\]]nas/_de de dang lhan cig tu rtse zhing dga' la dga' mgur spyod pa las phyi zhig na de'i chung ma la bu chags nas/_de zla ba dgu'am bcu lon pa dang khye'u zhig btsas te/_de'i btsas ston rgyas par byas nas rigs dang 'thun par ming btags te/_'o ma dang zho dang mar 
[\[113a.3\]]dang zhun mar dang mar gyi nying gus bskyed bsrings so/_/de nas de gang gi tshe cher skyes pa de'i tshe yi ge dang khong rtsis dang shod dgod dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman 
[\[113a.4\]]brtag pa dang glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/khyim bdag de ni sbyin pa la dga' ba 
[\[113a.5\]]zhig ste/_khyim de na dge sbyong dang bram ze dang spyod pa pa dang kun du rgyu dang sdug cing phongs pa dang bkren pa rnams la sbyin pa dag sbyin zhing bsod nams dag byed do/_/de nas phyi zhig na khyim bdag de shi nas de shi ba'i 'og tu yang bud med de khyim thab la gdung bas snga ma'i 
[\[113a.6\]]lugs bzhin du sbyin pa byed pa'i rgyun ma bcad do/_/de nas bu des smras pa/_yum khyim 'di ma gzhig cig_/khyim 'di ji ltar bdag gi phas btsugs pa bzhin du bdag gis gzugs mi nus so zhes byas te de ltar de lan mang du bkag kyang ma phan to/_/de nas khye'us 
[\[113a.7\]]bsams pa/_'di ni bdag gis ji ltar byas kyang mi phan gyis bdag gis 'di gsad do snyam nas/_de nas ma de khang phugs su bcug ste sgo bcad nas zan dang skom bcad do/_/de nas des smras pa/_bu bdag thong shig dang phyin cad su la yang sbyin par mi byed la 
[\[113b\]]
[\[113b.1\]]phyin cad khyim 'dir yang mi 'dug go/_/khye'us smras pa/_bdag gis khyod gson bzhin du gtong mi nus so zhes smras nas/_des ma de khang phugs de nyid du zhag bdun gyi bar du zan bcad de bsrungs so/_/de nas de'i khyim mis nye du gzhan dag la bsnyad nas 
[\[113b.2\]]nye du rnams lhags te de btang ngo /_/de khang phugs de nas srog rgyu tsam ste byung nas des bu la chu bslangs na khye'u des de la thal skyo byin te/_thabs 'dis na 'di 'chi bar 'gyur grang snyam mo/_/de nas de lus nyam chung bas thal skyo de 'thungs pa dang gzhi de nyid kyis shi'o/_/
[\[113b.3\]]dge slong dag ji snyam du sems/_de'i tshe khye'ur gyur pa gang yin pa de ni sgur chung 'di nyid yin te/_des ma ltogs su bor nas thal skyos bsad pa'i las de'i rnam par smin pas/_lo stong phrag du ma'i bar du sems can dmyal ba rnams su btsos so/_/de de nas thar 
[\[113b.4\]]nas kyang gang dang gang du skyes pa de dang der ltogs nas thal skyo 'thungs te shi'o/_/da lta srid pa tha ma dang lus tha ma dang gnas tha mar gyur te/_dgra bcom pa nyid thob pa'i bar du yang ltogs nas thal skyo 'thungs te de kho na'i rkyen gyis yongs su mya ngan las 'das so/_/'di nyid 
[\[113b.5\]]kyis las gzhan yang byas pa yod de/_las de'i rnam par smin pas ltogs nas sdug bsngal chen po rnyed de/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs 
[\[113b.6\]]su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag cig gnas pa las 
[\[113b.7\]]phyi zhig na de'i chung ma la bu chags nas/_de zla ba dgu'am bcu lon pa dang bu gnyis mtshe mar byung ste/_de gnyis kyi btsas ston rgyas par byas nas rigs dang 'thun par ming btags te/_'o ma dang zho dang mar dang zhun mar dang mar gyi nying gus bskyed bsrings nas gang gi tshe de 
[\[114a\]]
[\[114a.1\]]gnyis cher skyes pa de'i tshe yang dag par rdzogs pa'i sangs rgyas 'od srung gi bstan pa la dad pa rnyed nas de gnyis kyi pha ma la gsol te/_rab tu byung nas de gnyis kyis sde snod gsum bslabs te rig pa dang grol ba'i spobs pa dang ldan pa'i chos smra bar 
[\[114a.2\]]gyur te/_de gnyis gang dang gang du gnas pa de dang der lhan cig na gnas so/_/de gnyis las gcig ni gos dang zas dang mal cha dang stan dang nad gsos dang sman zong rnams rnyed pa dang ldan par gyur te/_des bsams pa ma la bdag ni tshegs chung ngus yo byad thams cad 
[\[114a.3\]]'byor la tshangs pa mtshungs par spyod pa rnams ni yo byad med pas phongs kyis/_bdag gis chos bzhin du dge 'dun gyi zhal ta bya gor ma chag snyam nas chos bzhin du dge 'dun gyi zhal ta byed pa la zhugs te/_gos dang zas dang mal cha dang stan dang nad gsos dang 
[\[114a.4\]]sman zong rnams dang yo byad thams cad sbyor bar byed do/_/de nas de'i phu nu zla bo des bsams pa/_bdag gi phu nu 'di ni bdag gi grogs yin te 'di ni bdag dang dge ba'i phyogs kyis 'brel pa yin na/_'di ni dge 'dun gyi zhal ta'i las byed 'dod pas 'di ni bdag gi 
[\[114a.5\]]dge ba'i phyogs kyi bar chad byed do snyam nas de la smras pa/_phu nu khyod dge ba'i phyogs spangs te/_dge 'dun gyi zhal ta'i las 'dod par ma byed cig_/de nas des phu nu zla bo de la smras pa/_bdag ni tshegs chung ngus yo byad thams cad 'byor pa dang ldan la tshangs pa mtshungs 
[\[114a.6\]]par spyod pa rnams ni yo byad med pas phongs nas/_ngas 'di dag gi don bya bar ci ste mi 'dod ces zer nas de des lan du ma bkag kyang ma phan nas/_de'i blo skyes pa 'di ni ji srid du 'dug pa'i bar du bdag gis mi zlogs kyis/_ma la bdag gis thabs dang sbyar la 
[\[114a.7\]]yul gzhan du khrid de dgag par bya'o snyam du bsams nas/_phu nu zla bo des thabs dang sbyar te yul gzhan du khrid nas de nyid na 'khod do/_/de nas de de na 'dug pas dge slong rnams kyi rnyed pa'i bar chad du gyur to/_/des kyang de na 'dug bzhin du dge slong rnams ji 
[\[114b\]]
[\[114b.1\]]ltar yo byad kyis phongs par gyur pa thos nas thos ma thag tu phu nu zla bo la bzlugs te bdag der song la dge slong rnams yo byad kyis mi phongs par bya'o zhes byas so/_/de nas de'i phu nu zla bos smras pa/_phu nu dge slong de dag ni rtag par [{]yi dgas [,]yi dwags [}]bzhin du gzhan 'ba' zhig la 
[\[114b.2\]]re zhing 'khod na khyod dge ba'i phyogs spangs te/_yang der 'gro'am phu nu zla bos smras pa/_khyod kyis ngag rtsub po smras kyis nyes pa la nyes so zhes bshags par gyis shig_/las 'di'i 'bras bu mi sdug pa rnyed par gyur ta re zhes byas nas de yang 'gyod pa chen po skyes te/_
[\[114b.3\]]des tshe gcig tu tshangs par spyod pa spyad nas 'chi kar smon lam btab pa de ltar bdag gis tshangs pa mtshungs par spyod pa rnams la tshig rtsub po yang smras/_rnyed pa'i bar chad kyang byas pa'i las de'i 'bras bu bdag gis myong bar ma gyur cig_/'di ltar bdag gis yang 
[\[114b.4\]]dag par rdzogs pa'i sangs rgyas 'od srung gi bstan pa la tshangs par spyod pa spyad kyang yon tan ci yang ma thob kyis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par 
[\[114b.5\]]gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe dge slong du gyur pa gang yin pa de ni 
[\[114b.6\]]sgur chung 'di nyid yin te/_des der tshangs pa mtshungs par spyod pa rnams la tshig rtsub po smras pa dang rnyed pa'i bar chad byas pa'i las de'i rnam par smin pas tshe rabs lnga brgyar [{]yi dgas [,]yi dwags [}]su skyes so/_/de nas shi 'phos nas kyang las de kho na'i rnam par smin pas gang dang 
[\[114b.7\]]gang du skyes pa de dang der ltogs te shi'o/_/da ltar dgra bcom pa nyid thob pa'i bar du yang las de kho na'i rnam par smin pas ltogs te yongs su mya ngan las 'das so/_/des der smon lam btab ste/_yang dag par rdzogs pa'i sangs rgyas 'od srung gis bram ze'i khye'u 
[\[115a\]]
[\[115a.1\]]bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig//de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du 
[\[115a.2\]]byed par gyur cig ces byas pa des ni/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes nas 'dis nga mnyes par byas te/_mi mnyes par ma byas la 
[\[115a.3\]]nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//srin zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na phyi sa'i 'dam zhig tu srin mgo bo dge slong gi 
[\[115a.4\]]mgo bo 'dra ba zhig byung ste/_de'i lus thams cad srin bu khab kyi rtse mo 'dra ba sha stag gis gang ste/_de la ba'i spu bzhin du de'i lus las srin bu de dag byung ngo /_/de dag de la za bas na tsha mi bzod nas phyi sa'i 'dam de'i nang na phan tshun rgyug la mi bzod par bkres te 
[\[115a.5\]]phyi sa za'o/_/de na tsha mi bzod de phan tshun 'khor bas phyi sa'i 'dam de'i nang thams cad dkrugs slongs so/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa ma 'dres pa'i dran pa nye bar gzhag pa 
[\[115a.6\]]gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 
[\[115a.7\]]'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud 
[\[115b\]]
[\[115b.1\]]su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par 
[\[115b.2\]]bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa 
[\[115b.3\]]ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/
[\[115b.4\]]rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa/_srin lung bstan pa'i dus la bab ste/_de la brten nas bdag gis 
[\[115b.5\]]gdul bya phal po che drang dgos so snyam du dgongs nas bcom ldan 'das kyis skye bo phal po che de dag drang ba'i phyir ci nas phyi sa'i 'dam de'i dri mnam bas mnyan du yod pa thams cad gang bar 'gyur ba de lta bur byin gyis brlabs so/_/de nas der skye bo phal po che sngon gyi dge 
[\[115b.6\]]ba'i rtsa bas bskul ba de dag ngo mtshar du gyur te dri mnam pa 'di dag gang nas byung snyam nas skye bo stong phrag du ma ltad mo lta 'dod par gyur te/_dri mnam pa'i phyogs su phyi sa'i 'dam ga la ba der dong ba dang skye bo phal po de dag gis phyi sa'i 'dam de na srin de 'dra ba phan tshun 'khor 
[\[115b.7\]]zhing 'dug pa de mthong ngo /_/mthong nas de dag gis bsams pa/_sems can 'di lta bu sdug bsngal 'di 'dra ba myong ba ci yin zhig gu snyam mo/_/de nas bcom ldan 'das kyis dgongs pa/_bdag gi gdul bya mnyan du yod pa na ji snyed yod pa de dag thams cad da 
[\[116a\]]
[\[116a.1\]]ltar tshogs so snyam du dgongs nas/_snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te/_mnyan du yod par gshegs nas phyi sa'i 'dam de ga la ba der byon pa dang /_skye bo phal 
[\[116a.2\]]po che de dag gis sangs rgyas bcom ldan 'das thag ring po zhig nas mthong ngo /_/mthong nas kyang gang ma dad pa de dag na re/_dge sbyong gau ta ma ltad mo 'dod pa dang bral lo zhes grag na de yang ltad mo la gnan par gyur te 'dir 'ongs so zhes zer to/_/gang dad pa 
[\[116a.3\]]dang ldan pa dag na re bcom ldan 'das ni srin 'di las brten te ngo mtshar rmad du byung ba'i chos 'ga' zhig lung ston par bzhed pa'i phyir 'dir gshegs gor ma chag snyam nas/_bcom ldan 'das kyi gdan bshams te bcom ldan 'das la 'di skad ces gsol to/_/bcom 
[\[116a.4\]]ldan 'das gshegs pa legs so/_/bcom ldan 'das gdan bshams pa la bzhugs su gsol zhes byas nas/_bcom ldan 'das gdan bshams pa la bzhugs so/_/de nas bcom ldan 'das 'di snyam du dgongs te/_ma la bdag ci nas srin 'dis sngon gyi tshe rabs 
[\[116a.5\]]dran par 'gyur la mi'i skad du smra zhing bcom ldan 'das dang gtam zer shes par 'gyur ba de lta bu'i ting nge 'dzin la snyoms par 'jug par bya'o snyam du dgongs so/_/de nas bcom ldan 'das ci nas srin des sngon gyi tshe rabs dran par 'gyur la mi skad du smra zhing bcom ldan 
[\[116a.6\]]'das dang gtam zer shes par 'gyur ba de lta bu'i ting nge 'dzin la snyoms par zhugs nas/_der bcom ldan 'das kyis srin de la bka' stsal pa/_bzhin [{]bzangs [,]bzang [}]khyod sde snod gsum pa yin nam/_gsol pa/_bcom ldan 'das bdag sde snod gsum pa lags 
[\[116a.7\]]so/_/bzhin [{]bzangs [,]bzang [}]khyod sde snod gsum pa yin nam/_bde bar gshegs pa bdag sde snod gsum pa lags so/_/bka' stsal pa/_lus dang ngag dang yid kyi nyes par spyod pa rnams kyi las kyi 'bras bu rnam par smin pa myong bar 'gyur ba yod dam/_bcom ldan 
[\[116b\]]
[\[116b.1\]]'das lus dang ngag dang yid kyi nyes par spyod pa'i las rnams kyi 'bras bu rnam par smin pa mi sdug pa myong ba mchis lags so/_/bde bar gshegs pa mi sdug pa myong ba mchis lags so/_/bka' stsal pa/_khyod kyi mi dge ba'i bshes gnyen su yin/_gsol 
[\[116b.2\]]pa/_bdag gi sems lags so/_/de nas de thos ma thag tu skye bo phal po che de dag ngo mtshar du gyur te/_sems can 'di lta bu sngon gyi tshe rabs dran la mi skad du yang smra zhing bcom ldan 'das dang gtam zer yang shes pa de su zhig gu snyam mo/_/sangs rgyas bcom 
[\[116b.3\]]ldan 'das rnams ni snyan slebs par dka' ste/_de dag gis bcom ldan 'das la zhu ba'i thugs ma thub nas de dag tshe dang ldan pa kun dga' bo'i thad du song ste dris pa/_btsun pa sems can 'di lta bu sngon gyi tshe rabs dran la mi skad du smra zhing bcom ldan 'das dang 
[\[116b.4\]]gtam zer shes pa de su zhig lags/_tshe dang ldan pa kun dga' bos smras pa/_bcom ldan 'das la zhus shig_/de dag gis smras pa sangs rgyas bcom ldan 'das rnams ni snyan slebs par dka' ste/_bdag cag gis zhu ba'i thugs mi thub bo/_/tshe dang 
[\[116b.5\]]ldan pa kun dga' bos smras pa/_sangs rgyas bcom ldan 'das rnams ni bdag gis kyang snyan slebs par dka' mod kyi/_'on kyang khyed la snying brtse ba'i phyir zhu bar bya'o/_/de nas tshe dang ldan pa kun dga' bos bla gos phrag pa gcig tu gzar te bcom ldan 'das ga 
[\[116b.6\]]la ba de logs su thal mo sbyar ba btud nas/_bcom ldan 'das la gsol pa/_btsun pa sems can 'di lta bu sngon gyi tshe rabs dran la mi skad du yang smra zhing /_bcom ldan 'das la bka' mchid gsol 'tshal ba dang 'di lta bu'i gnod pa'i sdug bsngal dag kyang myong 
[\[116b.7\]]zhing mchis pa 'di su zhig lags/_de nas der bcom ldan 'das kyis tshe dang ldan pa kun dga' bo la bka' stsal pa/_kun dga' bo sems can 'di ni sdig pa'i las byed byed pa yin te/_'di sdig pa'i las mang du byas so/_/kun dga' bo sngon byung ba 'das pa'i 
[\[117a\]]
[\[117a.1\]]dus na/_nyan thos dang rang sangs rgyas kyi sa las 'das pa/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang 
[\[117a.2\]]mi rnams kyi ston pa sangs rgyas bcom ldan 'das thams cad mchog ces bya ba 'jig rten du byung ste/_de'i tshe khyim bdag cig gis yang dag par rdzogs pa'i sangs rgyas thams cad mchog gi bstan pa la dad pa rnyed de skyabs su 'gro ba dang bslab pa'i gzhi rnams blangs 
[\[117a.3\]]nas des bsams pa bdag gis khyim na gnas pa btang la/_yang dag par rdzogs pa'i sangs rgyas thams cad mchog gi bstan pa la rab tu 'byung ngo snyam du bsams nas khyim gyi 'khor btang ste/_yang dag par rdzogs pa'i sangs rgyas thams cad mchog gi bstan pa 
[\[117a.4\]]la rab tu byung ngo /_/de der rab tu byung nas sde snod gsum bslabs te rig pa dang grol ba'i spobs pa dang ldan pa chos smra ba/_zas dang skom dang mal cha dang stan dang nad gsos dang sman zong rnams rnyed par gyur nas des bsams pa/_ma la bdag gis rnyed pa dang bkur sti'i sgo 
[\[117a.5\]]nas rnyed par bya ba rnyed pa des bdag gis tshangs pa mtshungs par spyod pa rnams la phan gdags gor ma chag snyam nas/_sbyin bdag dang sbyin pa po rnams la bskul te/_sangs rgyas dang chos dang dge 'dun la bsnyen bkur byed pa la zhugs so/_/de'i tshe nog ri zhes bya ba'i 
[\[117a.6\]]steng du slob pa dang mi slob pa'i dge 'dun bdun khri bdun stong dbyar gnas par dam bca' bar 'dod de/_de dag gis bsams pa/_bdag cag gis zhal ta byed pa bskos te gdod dbyar gnas par dam bca'o snyam ste/_bdag cag dge 'dun gyi bsnyen bkur byed nus pa su 
[\[117a.7\]]yod snyam nas/_de dag gis bsams pa/_sde snod gsum pa 'di ni kun la grags pa bsod nams chen po dang ldan pa/_zas dang skom dang mal cha dang stan dang nad gsos dang sman zong rnams rnyed pa yin gyis/_bdag cag gis 'di spro ba bskyed la 'di kho nas bdag cag 
[\[117b\]]
[\[117b.1\]]gi zhal ta byas te dbyar gnas par dam bca'o snyam nas de'i thad du song ste smras pa/_btsun pa bdag cag dge slong bdun khri bdun stong nog ri'i steng du dbyar gnas par dam bca' bar 'dod la/_khyod kyis ni chos bzhin du dge 'dun gyi zhal ta byed nus na khyod spro bar 
[\[117b.2\]]gyis shig dang /_khyod la brten te bdag cag dbyar gnas par dam bca'o/_/sde snod gsum pas smras pa/_khyed thugs ma bser cig dang bdag gis khyed kyi yo byad thams cad sbyar ro/_/de nas de thos ma thag tu dge slong de dag ri de'i steng du song nas sde snod gsum pa de 
[\[117b.3\]]kho na la brten te dbyar gnas par dam bcas so/_/de nas sde snod gsum pas bsams pa/_bdag gis dge slong 'di snyed la thugs ma bser cig ces byas nas gyin da 'dug pas mi nus kyi bdag song la sbyin bdag dang sbyin pa po rnams la bskul te/_dge 'dun gyi 
[\[117b.4\]]yo byad thams cad sbyar ro snyam du bsams nas snga dro sham thabs dang chos gos bgos te lhung bzed thogs nas spyod yul gyi grong du chas so/_/de'i tshe rgya mtsho chen po'i nang nas tshong pa lnga brgya tsam gru'i don grub ste lhags nas ri de dang thag mi ring ba zhig tu rdzas phog ste 
[\[117b.5\]]gnas bcas nas tshong pa rnams kyis ri de'i steng na dge slong phal po che 'khod pa mthong ngo /_/mthong nas kyang de dag la mchog tu dga' bar gyur to/_/dge slong zhal ta byed pa de yang de dag gi thad du song ste/_de de dag gis mthong nas smras pa/_btsun pa gar 
[\[117b.6\]]gshegs sde snod gsum pas smras pa/_ri 'di'i steng na dge slong bdun khri bdun stong 'khod pa rnams bdag la brten te dbyar gnas par dam bcas pas na/_de dag gi phyir sbyin bdag dang sbyin pa po rnams la bskul du 'gro'o/_/tshong pa rnams kyis smras pa/_btsun 
[\[117b.7\]]pa thugs ma bser bar ci yang bgyi mi 'tshal gyis bdag cag gis de dag gi yo byad thams cad sbyor bar 'tshal lo zhes byas nas/_de dag gis de la gser dngul mang du phul nas smras pa/_btsun pa khyod kyis deng slan cad dge slong de dag la yo byad thams cad sbyor 
[\[118a\]]
[\[118a.1\]]la/_gal te gser dngul 'di dag gis 'tshal na ni legs/_gal te ma 'tshal na ni yang gser dngul gzhan yang ji tsam 'tshal ba de tsam bdag cag dbul lo/_/dbyar gnas pa lags pa'i mjug tu yang na bza' dag dbul bar 'tshal 
[\[118a.2\]]lo zhes byas so/_/des zhal ta byed pa des de ltar bgyi'o zhes byas nas/_gser dngul rnams khyer te gtsug lag khang du song nas/_des gser dngul rnams bltas pa dang chags pa skyes nas des gser dngul rnams bskungs te/_dge slong rnams la ni zas 
[\[118a.3\]]dang skom ngan pa stobs par byed do/_/de nas phyis dge slong de dag gis zhal ta byed pa de la bshad de/_btsun pa bdag cag zas dang skom ngan pa 'di lta bus 'tsho mi nus so/_/des smras pa/_bdag gi mthu ni de kho nar zad de/_de las mi nus kyis gal te khyed des 
[\[118a.4\]]'tsho mi nus na khyed bdag cag gis sbyin bdag dag la bskul la 'tsho bar gyis shig ces byas so/_/de nas de thos ma thag tu dge slong de dag gis tshong pa de dag la khyed kyis dge slong bdun khri bdun stong gi zas dang skom sbyar bar nus sam zhes smras pa dang /_tshong pa 
[\[118a.5\]]rnams kyis smras pa/_btsun pa dag bdag cag gis 'phags pa zhal ta bgyid pa la gser dngul mang po phul te/_gal te 'di tsam gyis 'tshal na yang legs/_gal te ma 'tshal na yang gser dngul gzhan dbul bar 'tshal lo zhes bgyis nas/_ci'i slad du 
[\[118a.6\]]des khyed la zas dang skom ngan pa gsol ces byas nas/_tshong pa de dag sde snod gsum pa'i thad du dong nas smras pa/_btsun pa bdag cag gis gal te gser dngul 'di rnams kyis 'tshal na ni legs/_gal te ma 'tshal na yang gser dngul gzhan dbul lo zhes ma 
[\[118a.7\]]bgyis sam/_de ci'i slad du khyod kyis dge slong rnams la zas dang skom ngan pa gsol zhes byas so/_/de nas de thos ma thag tu zhal ta byed pa de skyengs nas khros te phyin cad dge slong de dag gi zhal ta byed du ma btub bo/_/de nas dge slong rnams kyis de la smras pa/_
[\[118b\]]
[\[118b.1\]]btsun pa bdag cag khyod la brten te dbyar gnas par dam bcas na ci'i phyir khyod cang mi byed par 'dug_/phyin cad dge slong rnams kyi yo byad sbyar bar ma dad dam zhes byas pa dang de khros nas smras pa/_khyed kyis nga kho na'i dad pas byin pa longs spyod la nga nyid dma' 
[\[118b.2\]]'bebs par byed pas ni khyed phyi sa'i 'dam du bying ste bshang gci za bar gyur kyang sla'o zhes byas so/_/de nas dge slong rnams kyis bsams pa/_nyon mongs pa 'di dmas shing nyams par gyur te/_'di ltar slob pa dang mi slob pa bdun khri bdun stong la tshig rtsub 
[\[118b.3\]]pos smras kyis med na da yang de bas ches dmas shing nyams par 'gyur na ma legs kyis da ni bdag cag gis 'di la ci yang smra bar mi bya'o snyam nas cang mi zer bar 'dug go/_/de nas phyi zhig sde snod gsum pa de 'gyod pa skyes te des dge slong de dag la bzod pa 
[\[118b.4\]]gsol nas/_de dag gis smras pa/_bdag cag gis ni bzod na khyod kyi las rnams kyis mi bzod par 'gyur ro zhes byas so/_/dge slong dag ji snyam du sems/_de'i tshe yang dag par rdzogs pa'i sangs rgyas thams cad mchog gi bstan pa la rab tu byung 
[\[118b.5\]]ba'i sde snod gsum par gyur pa gang yin pa de ni srin 'di nyid yin te/_des de ltar slob pa dang mi slob pa bdun khri bdun stong la tshig rtsub po smras pa'i las de'i rnam par smin pa des ni 'di dud 'gror skyes te/_dge slong dag yang dag par rdzogs pa'i sangs 
[\[118b.6\]]rgyas thams cad mchog gi ring phan cad da ltar nga'i ring tshun cad kyi bar du 'di dud 'gro las shi 'phos shing dud 'gro 'ba' zhig tu skyes te/_thams cad du yang 'dis lus 'di lta bu thob par gyur la thams cad du yang phyi sa'i 'dam du bying nas bshang gci za bar gyur to/_/
[\[118b.7\]]dge slong dag gis zhus pa/_btsun pa sems can 'di sdug bsngal 'di las nam thar par 'gyur lags/_bka' stsal pa/_dge slong dag bskal pa bzang po 'di la sangs rgyas lnga brgya 'byung bar 'gyur te/_de rnams kyi 'og tu yang dag par rdzogs pa'i 
[\[119a\]]
[\[119a.1\]]sangs rgyas snang mdzad ces bya ba 'jig rten du byung ste/_de'i gsung rab la 'di dud 'gro las thar te mi lus thob nas de'i bstan pa la rab tu byung nas mtshams med pa'i las byed par 'gyur ro/_/de de nas shi 'phos te dus las 'das nas 
[\[119a.2\]]sems can dmyal ba rnams su skye bar 'gyur te/_des sems can dmyal ba de dag tu lo 'bum phrag du mar sdug bsngal myong bar 'gyur ro/_/des de'i las mi bzad pa zad nas yang mi lus thob par 'gyur te/_de'i tshe yang dag par rdzogs pa'i sangs rgyas snang 
[\[119a.3\]]mdzad ces bya ba zhig 'jig rten du 'byung ste/_de'i gsung rab la 'di rab tu byung nas nyon mongs pa thams cad spangs te dgra bcom pa nyid mngon sum du byed par 'gyur la de kun la grags shing bsod nams chen po dang ldan te/_gos dang zas dang mal cha dang stan dang nad 
[\[119a.4\]]gsos dang sman zong rnams rnyed par 'gyur la de der lung 'bogs pa rnams kyi mchog tu 'gyur te/_des der skye bo mang po la phan btags nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur te/_der 'di yi sdug 
[\[119a.5\]]bsngal gyi mtha' zad par 'gyur ro/_/de nas de thos ma thag tu skye bo phal po che de dag skyo ba chen po skyes so/_/de nas bcom ldan 'das kyis de dag gi yid skyo bar gyur par thugs su chud nas de dang 'thun pa'i chos bstan te/_de nas skye bo mang po de dag gis stan de la 
[\[119a.6\]]'khod bzhin du kha cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig 
[\[119a.7\]]gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa 
[\[119b\]]
[\[119b.1\]]bon bskyed do/_/kha cig gis ni stobs kyis 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang 
[\[119b.2\]]kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol chos la 'bab dge 'dun la bab par byas te bkod nas/_bcom ldan 'das gtsug lag khang du gshegs so/_/las 
[\[119b.3\]]brgya tham pa las sdom gyi tshigs su bcad pa gnyis pa rdzogs [{]s+ho[,]so[}]//_//las brgya tham pa/_bam po bcu pa/_sdom ni/_ka tsang ka la kai ne ya/_bag ma gtong gnyis gcod pa gnyis/_/za ba dga' byed snag bu dang /_/bur 'du shes 
[\[119b.4\]]dang zhing pa dang /_/shi dang ko ka li ka dang /_/thang bcad tha ma kham zhes bya/_/ka tsang ka la zhes bya ba ni/_bcom ldan 'das yul o ta la na o ta la'i nags khrod na bzhugs so/_/de nas bcom ldan 'das snga dro sham thabs dang chos gos gsol te/_lhung 
[\[119b.5\]]bzed bsnams nas yul o ta lar bsod snyoms la gshegs so/_/de'i tshe bud med cig bum pa khyer te chu chur song ba las bud med des thag ring po zhig nas/_bcom ldan 'das mdzes pa/_dad pa skye bar 'gyur ba dbang po zhi ba thugs zhi ba/_thugs 
[\[119b.6\]]mchog tu zhi ba dang ldan pa gser gyi mchod sdong bzhin du dpal dang gzi byin 'bar ba mthong ngo /_/mthong nas kyang de bcom ldan 'das la bu'i 'du shes skyes nas des bum pa de phyogs gcig tu bzhag ste/_lag pa gnyis brkyang nas bcom ldan 'das ga la ba der 
[\[119b.7\]]song ste smras pa bu dang phrad do/_/bu dang phrad do zhes zer zhing /_bcom ldan 'das kyi mgul nas 'khyud par 'dod pa las dge slong rnams kyis mthong nas bkag go/_/de nas der bcom ldan 'das kyis dge slong rnams la bka' stsal pa/_dge slong dag bud med 'di 
[\[120a\]]
[\[120a.1\]]ma dgag cig_/gal te bud med 'di de bzhin gshegs pa'i mgul nas 'khyud du ma bcug na/_kha nas khrag dron mo skyugs te 'chi bar 'gyur ro/_/de nas dge slong rnams kyis de thos nas ma bkag par bzhag go/_/de nas des bcom ldan 
[\[120a.2\]]'das kyi mgul nas 'khyud nas chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang /_bag la nyal dang khams dang rang bzhin thugs su chud nas de dang 'thun pa'i chos bstan te/_de nas bud med des stan de kho na la 'dug 
[\[120a.3\]]bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas stan las langs te/_bla gos phrag pa gcig tu gzar nas/_bcom ldan 'das ga la ba de 
[\[120a.4\]]logs su thal mo sbyar te bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob tu rung na/_bdag kyang bcom ldan 'das kyi thad du tshangs par spyod pa 
[\[120a.5\]]spyad par 'tshal lo/_/de nas bcom ldan 'das kyis skye dgu'i bdag mo chen mo gau ta mI la gtad nas/_des de rab tu phyung ste bsnyen par rdzogs par byas nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra 
[\[120a.6\]]bcom pa nyid mngon sum du byas te/_des dgra bcom ma khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas 
[\[120a.7\]]sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de 
[\[120b\]]
[\[120b.1\]]nas de bcom ldan 'das kyis mchog tu lung bstan te/_dge slong dag nga'i nyan thos kyi dge slong ma mdo rnam par 'byed pa rnams kyi mchog ni 'di lta ste/_dge slong ma ka tsang ka la 'di yin no zhes lung bstan to/_/de nas dge slong dag gis sangs rgyas bcom 
[\[120b.2\]]ldan 'das la gsol pa/_btsun pa gzigs lags sam bud med stong phrag du mas bcom ldan 'das mthong na sus kyang bcom ldan 'das mthong ba na 'di ltar ma brgyugs lags so/_/bcom ldan 'das kyis bka' stsal pa/_dge slong dag ka tsang ka la 'di ni nga'i 
[\[120b.3\]]'das ma thag pa'i tshe rabs lnga brgyar mar gyur pas na/_'di ni sngon gyi bag chags kyi gzhi yod pa'i phyir nga mthong na rgyug go/_/dge slong dag gis gsol pa/_btsun pa gal te 'di bcom ldan 'das kyi 'das ma thag pa'i tshe rabs lnga brgyar yum du gyur pa lags 
[\[120b.4\]]na/_ci'i slad du da ltar gyi yum du ma gyur lags/_bcom ldan 'das kyis bka' stsal pa/_dge slong dag rgyu gnyis dang rkyen gnyis kyis na 'di nga'i da ltar gyi mar ma gyur te/_lha mo sgyu 'phrul chen mos smon lam btab ste/_kye ma bdag sangs rgyas kyi yum du gyur 
[\[120b.5\]]cig ces byas pa de dang /_nga yang 'dis yid byung bar byas nas ngas kyang smon lam btab ste/_phyin cad 'di bdag gi mar ma gyur cig ces byas pa'i phyir ro/_/gsol pa/_'dis ci ltar bcom ldan 'das thugs byung bar bgyis lags/_bka' stsal pa/_dge slong 
[\[120b.6\]]dag byang chub sems dpa' rnams ni nges par 'byung ba la dga' ba dang sbyin pa la dga' ba yin na/_'dis thams cad du nga'i nges par 'byung ba dang sbyin pa'i bar chad byas te gzhi des na 'dis nga yid byung bar byas so/_/de nas dge slong dag gis bcom ldan 'das la 
[\[120b.7\]]zhus pa/_btsun pa dge slong ma ka tsang ka las/_las ci bgyis na las de'i rnam par smin pas/_dbul mor gyur la rgas nas gdod rab tu byung lags/_bcom ldan 'das kyis bka' stsal pa/_dge slong dag byang chub sems dpa' rnams ni nges par 'byung ba 
[\[121a\]]
[\[121a.1\]]la dga' ba dang sbyin pa la dga' ba yin na/_'dis nga'i tshe rabs bgrangs par nges par 'byung ba dang sbyin pa'i bar chad byas pas na/_las de'i rnam par smin pas da ltar dbul mor gyur la rgas nas gdod rab tu byung ngo /_/btsun pa dge slong ma ka 
[\[121a.2\]]tsang ka las/_las ci bgyis na las de'i rnam par smin pas da ltar bcom ldan 'das kyis mdo rnam par 'byed pa rnams kyi mchog tu bstan la/_'dis bcom ldan 'das mnyes par bgyis te/_mi mnyes par ma bgyis la bcom ldan 'das kyi bstan pa la yang rab 
[\[121a.3\]]tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/btsun pa 'dis gang du smon lam btab lags/_dge slong dag sngon byung ba 'das pa'i dus 
[\[121a.4\]]na/_bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa sangs 
[\[121a.5\]]rgyas bcom ldan 'das 'od srung zhes bya ba 'jig rten du byung ste/_de'i gsung rab la 'di rab tu byung nas/_gang las rab tu byung ba'i mkhan mo de yang dag par rdzogs pa'i sangs rgyas 'od srung gis mdo rnam par 'byed pa rnams kyi mchog tu bstan te/_des der 'dis tshe 
[\[121a.6\]]gcig tu tshangs par spyod pa spyad nas 'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la/_tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs 
[\[121a.7\]]rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa 
[\[121b\]]
[\[121b.1\]]nyid mngon sum du byed par gyur cig_/yang dag par rdzogs pa'i sangs rgyas 'od srung gis bdag gi mkhan mo ji ltar mdo rnam par 'byed pa rnams kyi mchog tu bstan pa de bzhin du/_bdag kyang shAkya thub pa shAkya'i rgyal po'i mchog des mdo rnam par 'byed pa rnams 
[\[121b.2\]]kyi mchog tu bstan par shog cig ces byas so/_/dge slong dag ji snyam du sems/_de'i tshe dge slong mar gyur pa gang yin pa de ni ka tsang ka la 'di nyid yin te/_der 'dis tshe gcig tu tshangs par spyod pa spyad nas 'chi kar smon lam btab ste/_yang dag par rdzogs 
[\[121b.3\]]pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_
[\[121b.4\]]dgra bcom pa nyid mngon sum du byed par gyur cig_/yang dag par rdzogs pa'i sangs rgyas 'od srung gis bdag gi mkhan mo ji ltar mdo rnam par 'byed pa rnams kyi mchog tu bstan pa de bzhin du/_bdag kyang shAkya thub pa shAkya'i rgyal po'i mchog des mdo rnam par 'byed pa 
[\[121b.5\]]rnams kyi mchog tu bstan par shog cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes nas/_'dis nga mnyes par byas te 
[\[121b.6\]]mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas nas ngas 'di mdo rnam par 'byed pa rnams kyi mchog tu yang bstan to//_//kai ne ya zhes bya ba ni/_bcom ldan 'das yul 
[\[121b.7\]]a du ma na 'byung po'i khyim zhes bya ba'i gnas na bzhugs so/_/de nas bcom ldan 'das snga dro sham thabs dang chos gos gsol te lhung bzed bsnams nas/_yul a du ma'i grong du bsod snyoms la gshegs so/_/a du ma'i grong du bsod snyoms mdzad nas/_bshos 
[\[122a\]]
[\[122a.1\]]gsol te/_zas phyis len pa spangs nas 'byung po'i khyim gyi gnas kyi phyi rol du zhabs bkrus te nang du yang dag 'jog gi phyir 'byung po'i khyim gyi gnas kyi nang du gshegs so/_/de'i tshe yul a du mar 'brug sgra yang byung thog kyang bab ste/_glang 
[\[122a.2\]]bzhi dang khyim bdag zhing pa spun gnyis bsad nas/_der skye bo phal po ches sgra bo che dang ca co chen po'i skad phyung ngo /_/de nas bcom ldan 'das phye ma red kyi dus su nang du yang dag 'jog las bzhengs nas 'byung po'i khyim gyi gnas nas byung ste/_'byung po'i khyim gyi gnas 
[\[122a.3\]]kyi grib ma'i thang gi 'chag sa na 'chag cing bzhugs so/_/de nas der mi zhig kyang skye bo phal po che de dag gi nang nas byung nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das 'chag pa'i slad 
[\[122a.4\]]bzhin du 'brang zhing 'chag go/_/de nas der bcom ldan 'das kyis mi de la bka' stsal pa/_kwa'i mi 'di a du ma'i grong khyer du skye bo phal po che'i sgra bo che dang ca co chen po'i skad grags pa de ci zhig_/mi des gsol pa/_btsun pa da gdod a du ma'i grong du 'brug sgra yang 
[\[122a.5\]]byung thog kyang bab ste/_glang bzhi dang khyim bdag zhing pa spun gnyis bkum nas der skye bo phal po ches sgra bo che dang ca co chen po'i skad phyung na/_ci bcom ldan 'das kyis 'brug sgra dang thog bab pa'i sgra ma gsan tam/_bka' stsal pa/_ngas ma thos so/_/gsol pa/_ci 
[\[122a.6\]]bcom ldan 'das gzims gzims sam/_bka' stsal pa/_nga cang ma nyal lo/_/gsol pa/_ci bcom ldan 'das 'du shes dang ldan bzhin la ma gzims bzhin du 'brug sgra dang thog bab pa'i sgra ma gsan tam/_bka' stsal pa/_'du shes dang ldan bzhin la ma nyal 
[\[122a.7\]]bzhin du ngas 'brug sgra dang thog bab pa'i sgra ma thos so/_/de nas mi des 'di snyam du sems te/_kye ma 'di ltar 'du shes dang yang ldan pa zhig la gzims kyang ma gzims par 'brug sgra dang thog bab pa'i sgra yang ma gsan pa las na/_bcom ldan 'das gnas pa'i bsam 
[\[122b\]]
[\[122b.1\]]gtan de de tsam du zhi ba ni ngo mtshar to snyam nas mi de dga' bar gyur te/_dga' bar gyur pa'i yon yang phul lo/_/de'i tshe yul a du ma'i nags khrod cig na drang srong kai ne ya zhes bya ba 'khor lnga brgya yod pa mngon par shes pa lnga dang ldan pa zhig gnas so/_/de 
[\[122b.2\]]dang thag mi ring ba gud kyi nags khrod cig na ni de nyid kyi sring mo'i bu drang srong ri bo zhes bya ba 'khor lnga brgya yod pa zhig gnas so/_/drang srong de gnyi ga yang mtsho dal gyis 'bab kyi 'gram na gnas te/_de gnyis der dus dus su 'gro zhing nyin par gnas par byed do/_/sangs 
[\[122b.3\]]rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_
[\[122b.4\]]skye mched drug la mkhas pa/_byang chub kyi yan lag bdun la spyod yul pa/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag par seng ge'i sgra chen po 
[\[122b.5\]]sgrogs pa rnams ni/_chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug su ni nyam nga bar gyur/_su ni gnod pa dang ldan su ni phongs pa dang nyam 
[\[122b.6\]]nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags 
[\[122b.7\]]pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su 
[\[123a\]]
[\[123a.1\]]smin zin pa las ye shes kyi mtshon gyis brtol bar bya/_su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/
[\[123a.2\]]gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa ngas rgyal po chen po bzhi la gang du chos bshad na/_der drang srong ka ne ya dang ri bo yang zhar la bdag gis thul bar 'gyur zhig gu/_ma la bdag gis mtsho dal 
[\[123a.3\]]gyis 'bab kyi 'gram du rgyal po chen po bzhi la chos bshad dang /_der drang srong ka ne ya dang /_ri bo yang tshegs chung ngus zhar la bdag gis thul bar 'gyur ro snyam du dgongs nas/_bcom ldan 'das kyis 'jig rten pa'i thugs bskyed de/_kye ma rgyal po chen po bzhis bdag gi 
[\[123a.4\]]sems shes te/_bcom ldan 'das ni bdag cag la mtsho dal gyis 'bab kyi 'gram du chos bshad par bzhed do snyam du rtogs na legs so snyam du dgongs so/_/de nas rgyal po chen po bzhis bcom ldan 'das kyi dgongs pa khong du chud nas g.yog rnams btang ste/_
[\[123a.5\]]khyed deng la mtsho dal gyis 'bab kyi 'gram du song ste gdan dag shoms shig_/sa gzhi yang me tog sna tshogs kyis gtor cig_/spos chu'i chag chag kyang thob cig_/drang srong kai ne ya dang ri bo la yang mi'am mi ma yin pa'am srin po la la dag gnod pa byed na mi rung gis 
[\[123a.6\]]bsrung bar gyis shig ces bsgo'o/_/de nas rgyal po chen po bzhi'i g.yog rnams kyis bka' bzhin 'tshal zhes byas te/_mtsho dal gyis 'bab kyi 'gram du song nas gdan yang bshams/_sa gzhi yang me tog sna tshogs kyis gtor te spos chu'i chag chag btab bo/_/de nas 
[\[123a.7\]]drang srong ka ne yas rgyal po chen po bzhi'i g.yog rnams kyis mtsho dal gyis 'bab kyi 'gram du gdan bshams nas/_sa gzhi yang me tog sna tshogs kyis gtor te spos chu'i chag chag btab pa mthong ngo /_/mthong nas kyang drang srong kai ne yas khyed ci shom zhing 'dug ces dris 
[\[123b\]]
[\[123b.1\]]so/_/de dag gis smras pa/_rgyal po chen po bzhi la bcom ldan 'das chos ston par bzhed de de'i phyir gdan shom mo/_/drang srong ka ne yas smras pa/_ci ngas de dag la chos bshad dam rgyal po chen po bzhi'i g.yog rnams kyis smras pa/_dge sbyong gau ta ma de dag la 
[\[123b.2\]]chos ston par mdzad kyi khyod ma yin no/_/des smras pa/_'o na khyed nga'i phyi bzhin du ci'i phyir 'brang /_de dag gis smras pa/_de dag gi phyi bzhin du g.yog 'khor mang po 'ong bar 'gyur te/_de dag gis khyod la gnod pa byed du dogs pa'i phyir bdag cag khyod la srung bar byed 
[\[123b.3\]]do/_/drang srong kai ne yas smras pa/_ci khyed nga 'ba' zhig la srung bar byed dam/_'on te dge sbyong gau ta ma la yang srung bar byed/_rgyal po chen po bzhi'i g.yog rnams kyis smras pa/_bdag cag ni dge sbyong gau ta ma la srung bar mi byed de/_de nyid lha dang bcas pa'i 'jig rten 
[\[123b.4\]]la srung bar mdzad do/_/de nas kai ne yas bsams pa/_'di ltar lha rnams kyang de la mchod pa'i phyir las bya ba la brtson par byed pa las na/_dge sbyong gau ta ma ni rdzu 'phrul che zhing mthu che ba zhig go snyam mo/_/de nas bcom ldan 'das yul a du ma nas mi snang bar gyur te/_
[\[123b.5\]]mtsho dal gyis 'bab kyi 'gram du gshegs nas gdan bshams pa la bzhugs so/_/de nas rgyal po chen po yul 'khor srung dri za stong phrag du mas g.yog byas pa/_lha'i me tog ud pa la dang pad ma dang ku mu da dang pad ma dkar po rnams kyis thu ba bkang nas bcom 
[\[123b.6\]]ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la lha'i me tog ud pa la dang pad ma dang ku mu da dang pad ma dkar po rnams kyis gtor nas shar phyogs logs su brten te/_bcom ldan 'das la mdun 
[\[123b.7\]]gyis phyogs shing nub phyogs su kha bltas te 'dug go/_/de nas rgyal po chen po 'phags skyes po grul bum stong phrag du mas g.yog byas pa rin po ches thu ba bkang nas bcom ldan 'das ga la ba der song ste phyin nas bcom ldan 'das la rin po ches gtor te/_bcom ldan 
[\[124a\]]
[\[124a.1\]]'das kyi zhabs la mgo bos phyag 'tshal nas lho phyogs logs su brten te/_bcom ldan 'das la mdun gyis phyogs shing byang phyogs su kha bltas te 'dug go/_/de nas rgyal po chen po mig mi bzang klu stong phrag du mas g.yog byas pa mu tig 
[\[124a.2\]]gis thu ba bkang nas bcom ldan 'das ga la ba der song ste phyin nas bcom ldan 'das la mu tig gis gtor te/_bcom ldan 'das kyi zhabs la mgo bos phyag 'tshal nas nub phyogs logs su brten te/_bcom ldan 'das la mdun gyis phyogs shing shar phyogs 
[\[124a.3\]]su kha bltas te 'dug go/_/de nas rgyal po chen po rnam thos kyi bu gnod sbyin stong phrag du mas g.yog byas pa gser dngul gyis thu ba bkang nas bcom ldan 'das ga la ba der song ste phyin nas bcom ldan 'das la gser dngul gyis gtor te/_bcom ldan 'das 
[\[124a.4\]]kyi zhabs la mgo bos phyag 'tshal nas byang phyogs su brten te/_bcom ldan 'das la mdun gyis phyogs shing lho phyogs su kha bltas te 'dug go/_/de dag gi nang na gnyis ni yul mtha' 'khob pa yin la/_gnyis ni yul dbus pa yin no/_/de nas bcom 
[\[124a.5\]]ldan 'das kyis dgongs pa/_gal te bdag gis yul dbus kyi skad kyis chos bshad na ni/_gnyis kyis ni brda phrad la gnyis kyis phrad par mi 'gyur/_de ste yul mtha' 'khob kyi skad kyis chos bshad na yang gnyis kyis ni brda phrad la gnyis kyis ni brda phrad par 
[\[124a.6\]]mi 'gyur gyis/_ma la bdag gis 'di dag la so sor chos bshad par bya'o snyam du dgongs nas der bcom ldan 'das kyis rgyal po chen po yul 'khor srung la bka' stsal pa/_rgyal po chen po 'di ltar lus dang bral ba dang tshor ba bsil bar gyur pa dang 'du shes 
[\[124a.7\]]'gags pa dang 'du byed nye bar zhi ba dang rnam par shes pa nub par gyur pa 'di nyid sdug bsngal gyi mthar thug pa yin no/_/chos kyi rnam grangs 'di bshad pa na/_rgyal po chen po yul 'khor srung dang de dang skal ba mnyam pa'i lha stong phrag du ma chos rnams la chos kyi mig 
[\[124b\]]
[\[124b.1\]]rdul med cing dri ma dang bral ba skyes so/_/de nas der bcom ldan 'das kyis rgyal po chen po 'phags skyes po la bka' stsal pa/_rgyal po chen po 'di la khyod kyis mthong ba la ni mthong ba tsam gyi blo dang ldan par gyis shig_/thos pa la ni thos pa tsam gyi blo dang 
[\[124b.2\]]ldan par gyis shig_/bye brag phyed pa la ni bye brag phyed pa tsam gyi blo dang ldan par gyis shig_/rnam par shes pa la ni rnam par shes pa tsam gyi blo dang ldan par gyis shig dang 'di nyid sdug bsngal gyi mthar thug pa yin no/_/chos kyi rnam grangs 'di bshad pa na/_
[\[124b.3\]]rgyal po chen po 'phags skyes po dang de dang skal ba mnyam pa'i lha stong phrag du mas chos rnams la chos kyi mig rdul med cing dri ma dang bral ba skyes so/_/de nas der bcom ldan 'das kyis rgyal po chen po mig mi bzang la bka' stsal pa/_e ne me ne/_dab phu/_da dab 
[\[124b.4\]]phu/_zhes bya ba 'di nyid sdug bsngal gyi mthar thug pa yin no/_/chos kyi rnam grangs 'di bshad pa na/_rgyal po chen po mig mi bzang dang de dang skal ba mnyam pa'i lha stong phrag du ma chos rnams la chos kyi mig rdul med cing dri ma dang bral ba skyes so/_/de nas der 
[\[124b.5\]]bcom ldan 'das kyis rgyal po chen po rnam thos kyi bu la bka' stsal pa/_ma shA tu shA/_sang shwa mA/_sarba da tra bi ra trI/_zhes bya ba 'di nyid sdug bsngal gyi mthar thug pa yin no/_/chos kyi rnam grangs 'di bshad pa na/_rgyal po chen po rnam thos kyi bu dang de dang skal 
[\[124b.6\]]ba mnyam pa'i lha stong phrag du ma chos rnams la chos kyi mig rdul med cing dri ma dang bral ba skyes so/_/de nas rgyal po chen po bzhis chos mthong chos rnyed chos rtogs chos kyi gting slebs som nyi las rgal the tsom las brgal te/_gzhan gyi dring mi 'jog cing gzhan 
[\[124b.7\]]gyis bkri ba med la/_ston pas bstan pa'i chos rnams la mi 'jigs pa thob nas stan las langs te/_bla gos phrag pa gcig tu gzar nas bcom ldan 'das ga la ba de logs su thal mo sbyar te bcom ldan 'das la 'di skad ces gsol to/_/btsun pa bdag 
[\[125a\]]
[\[125a.1\]]cag ni zhugs pa lags so/_/zhugs pa lags so/_/sangs rgyas dang chos dang dge 'dun la skyabs su mchi'o/_/skyabs su mchi ba dang bslab pa'i gzhi gzung bar 'tshal lo/_/de nas bcom ldan 'das kyis de dag la grogs po dag khyed zer ba ni 
[\[125a.2\]]legs pa yin no/_/zhes bka' stsal to/_/de nas rgyal po chen po bzhis bcom ldan 'das kyis gsungs pa la mngon par bstod cing rjes su yi rangs nas/_bcom ldan 'das kyi zhabs la mgo bos phyag 'tshal te bcom ldan 'das kyi thad nas dong ngo /_/de 
[\[125a.3\]]rnams dong ba'i 'og tu dge slong dag gis sangs rgyas bcom ldan 'das la zhus pa/_btsun pa rgyal po chen po bzhis las ci bgyis na las de'i rnam par smin pas gtso bor smos par gyur la gnyis ni yul dbus par gyur/_gnyis ni yul mtha' 'khob par gyur te/_
[\[125a.4\]]'di rnams kyis bcom ldan 'das kyang mnyes par bgyis te mi mnyes par ma bgyis lags/_bcom ldan 'das kyis bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la yang dag par rdzogs pa'i sangs rgyas rig pa 
[\[125a.5\]]dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe ri rab kyi bang rim la klu'i rgyal po 
[\[125a.6\]]dbugs dang dbugs chen po zhes bya ba gnyis kyang gnas la/_bya'i rgyal po nam mkha' lding sgra snyan dang sgra chung zhes bya ba gnyis kyang de na gnas pa las/_klu de gnyis nam mkha' lding de gnyis kyis 'jigs nas thur du gser gyi sa gzhi'i steng du song ste gnas so/_/
[\[125a.7\]]de nas phyi zhig na klu'i rgyal po dbugs dang dbugs chen spun gnyis yang dag par rdzogs pa'i sangs rgyas 'od srung gi bstan pa la dga' bar gyur te/_de gnyis kyis skyabs su 'gro ba dang bslab pa'i gzhi rnams blangs so/_/der gang gi tshe de gnyis kyis skyabs su 
[\[125b\]]
[\[125b.1\]]'gro ba dang bslab pa'i gzhi rnams blangs pa de'i tshe/_klu'i rgyal po de gnyis la nam mkha' lding gis mi tshugs par gyur nas de gnyis rgya mtsho chen po'i nang nas byung ste bag yangs su 'khod do/_/de nas nam mkha' lding sgra snyan dang sgra chung gnyis kyis klu'i rgyal po 
[\[125b.2\]]de gnyis rgya mtsho chen po'i nang nas byung nas bag yangs su 'khod pa mthong ngo /_/mthong nas kyang brtul te shugs kyis bcum pa las de gnyis la gnod pa byed ma nus te/_ri rab la bab pa bzhin du rdugs nas/_de gnyis kyis de gnyis la dris pa/_sngon khyed gnyis 
[\[125b.3\]]nged gnyis kyis 'jigs nas thur du gser gyi sa gzhi la song ste gnas na/_da ci'i phyir khyed gnyis bag yangs su 'khod la nged gnyis kyis khyed gnyis la gnod pa byed kyang mi nus par gyur/_klu gnyis kyis smras pa/_yang dag par rdzogs pa'i sangs rgyas 'od 
[\[125b.4\]]srung las/_bdag cag gnyis kyang skyabs su 'gro ba dang bslab pa'i gzhi rnams blangs pas na/_de'i phyir da ni bdag cag gnyis la khyed gnyis kyis mi tshugs par gyur to/_/nam mkha' lding gnyis kyis smras pa/_sangs rgyas zhes bya ba de su zhig_/de nas klu 
[\[125b.5\]]gnyis kyis de gnyis la sangs rgyas kyi bsngags pa rgyas par bshad do/_/de nas de thos ma thag tu de gnyis kyang yang dag par rdzogs pa'i sangs rgyas 'od srung la shas cher dga' ba skyes so/_/dga' ba skyes nas de gnyis kyang yang dag par rdzogs pa'i sangs rgyas 'od srung 
[\[125b.6\]]gi thad du song ste/_skyabs su 'gro ba dang bslab pa'i gzhi rnams blangs nas de rnams 'thun par gyur te lhan cig 'grogs shing 'khod nas/_de rnams kyis tshe gcig tu skyabs su 'gro ba dang bslab pa'i gzhi rnams bsrungs te/_'chi kar smon lam btab pa/_'di ltar 
[\[125b.7\]]bdag cag gis yang dag par rdzogs pa'i sangs rgyas 'od srung gi bstan pa la tshe gcig tu skyabs su 'gro ba dang bslab pa'i gzhi rnams bsrungs pa'i dge ba'i rtsa ba 'dis na bdag cag gang dang gang du skye ba de dang der gtso bor smos par gyur cig_/yang dag par rdzogs pa'i 
[\[126a\]]
[\[126a.1\]]sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i tshe 
[\[126a.2\]]klu'i rgyal po dbugs dang dbugs chen zhes bya bar gyur pa gang yin pa de gnyis ni rgyal po chen po yul 'khor srung dang 'phags skyes po yul dbus par gyur pa 'di gnyis kho na yin no/_/de'i tshe nam mkha' lding gi rgyal po sgra snyan dang sgra chung zhes bya bar gyur pa gang yin pa de 
[\[126a.3\]]gnyis ni/_rgyal po chen po mig mi bzang dang rnam thos kyi bu zhes bya ba yul mtha' 'khob par gyur pa 'di gnyis kho na yin no/_/de rnams kyis der tshe gcig tu skyabs su 'gro ba dang bslab pa'i gzhi rnams bsrungs nas 'chi kar smon lam btab ste/_kye ma dge ba'i rtsa ba 'dis 
[\[126a.4\]]bdag cag gang dang gang du skye ba de dang der gtso bor smos par gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes par byed par 
[\[126a.5\]]ma gyur cig ces byas pa'i las de'i rnam par smin pas da ltar rgyal chen bzhi'i ris kyi lha rnams kyi nang na gtso bor smos par gyur te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_
[\[126a.6\]]thabs mnyam pa brnyes par gyur nas/_'di rnams kyis nga mnyes par byas te mi mnyes par ma byas so/_/der gang gi tshe bcom ldan 'das kyis rgyal po chen po bzhi la chos bstan te de dag gi las kyi rnam pa yang lung bstan pa de'i tshe/_drang srong kai ne ya yang thag mi ring ba 
[\[126a.7\]]zhig na 'dug ste des kyang thams cad thos te/_thos ma thag tu de bcom ldan 'das la dga' bar gyur nas de bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te chos mnyan pa'i phyir spyan sngar 'dug go/_/de nas bcom 
[\[126b\]]
[\[126b.1\]]ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/_des na drang srong kai ne yas bden pa mngon par rtogs pa'i mod la phyir 'ong ba'i 'bras bu mngon sum du byas so/_/des bden pa 
[\[126b.2\]]mthong nas stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu deng gi gdugs la/_
[\[126b.3\]]phyogs 'di nyid du bzhugs te dus ma lags par gsol du rung ba'i gung skyems bdag gis sbyar ba gsol du ci gnang zhes byas nas bcom ldan 'das kyis drang srong kai ne ya la cang mi gsung bas gnang ngo /_/de nas drang srong kai ne yas/_bcom ldan 'das kyis cang mi 
[\[126b.4\]]gsung bas gnang bar rig nas btung ba'i rnam grangs brgyad sbyar te/_ku shu dang chu shing gi 'bras bu dang rgya shug gi 'bras bu dang a shwad tha'i 'bras bu dang u dum bA ra'i 'bras bu dang pa ru sha ka'i 'bras bu dang 'bra go dang rgun 'brum rnams kyi khu ba'i btung ba khyer nas/_
[\[126b.5\]]bcom ldan 'das ga la ba der song ste phyin nas bcom ldan 'das la 'di skad ces gsol to/_/btsun pa btung ba'i rnam grangs brgyad po 'di dag ni sngon gyi drang srong rnams kyis bstod pa dang legs par brjod pa dang bsngags pa dang snyan par brjod pa lags kyis thugs 
[\[126b.6\]]brtse ba'i slad du bcom ldan 'das kyis bzhes par gsol zhes byas so/_/de nas bcom ldan 'das kyis thugs brtse ba'i phyir drang srong kai ne ya'i btung ba'i rnam grangs brgyad po rnams bzhes so/_/de nas der bcom ldan 'das kyis dge slong rnams la bka' stsal pa/_
[\[126b.7\]]dge slong dag btung ba'i rnam grangs brgyad po 'di dag las ras kyis btsags kyang rung ma btsags kyang rung dang ba yang rung dang ba ma yin pa yang rung rnyog pa yang rung rnyog pa ma yin pa yang rung mdog bzang ba yang rung mdog mi bzang ba yang rung ba rnams ni/_dge slong 
[\[127a\]]
[\[127a.1\]]dang dge slong ma dang dge tshul pha dang dge tshul ma rnams la dus su btung bar ngas gnang gi dus ma yin par mi gnang ngo /_/dge slong dag btung ba'i rnam grangs brgyad po 'di dag nyid las ras kyis btsags pa dang dang ba dang mdangs bzang ba dang rnyog 
[\[127a.2\]]pa ma yin pa dang snyigs ma med pa rnams ni dus ma yin par btung bar bya ba yin no/_/de nas drang srong ka ne yas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa sang dge slong gi dge 'dun dang 
[\[127a.3\]]thabs cig tu bdag gi der bshos gsol bar ci gnang zhes gsol nas/_bcom ldan 'das kyis drang srong kai ne ya la cang mi gsung bas gnang ngo /_/de nas drang srong kai ne yas bcom ldan 'das kyis cang mi gsung bas gnang bar rig nas bcom ldan 'das la 'di skad 
[\[127a.4\]]ces gsol to/_/btsun pa 'o na bdag cag mchis pa'i gnas nags khrod 'di nyid du do nub bzhugs par gsol/_de nas drang srong khyod ji ltar dga' ba de bzhin du bya'o zhes bka' stsal nas/_bcom ldan 'das mtsho dal gyis 'bab kyi 'gram nas mi snang bar gyur 
[\[127a.5\]]te drang srong kai ne ya 'dug pa'i gnas nas thag mi ring ba'i nags khrod de nyid du dge slong gi dge 'dun dang thabs cig tu bzhugs so/_/de nas drang srong kai ne ya nam ma langs par langs nas bram ze'i khye'u rnams la bos te/_'phags pa dag longs/_bzhin [{]bzangs [,]bzang [}]dag 
[\[127a.6\]]longs/_shing dag gshogs/_me dag bus/_'bras chan tshos/_skyu rum sgrol/_khur ba dag gyis/_bkad sa'i zhal ta gyis zhes zer ro/_/de'i nub mo drang srong ri bo yang drang srong kai ne ya 'dug pa'i gnas na 'dug par gyur te/_drang srong ri bos drang srong kai ne 
[\[127a.7\]]ya nam ma langs par langs nas bram ze'i khye'u rnams la bos te 'phags pa dag longs/_bzhin [{]bzangs [,]bzang [}]dag longs/_shing dag gshogs/_me dag bus/_'bras chan tshos/_skyu rum dag sgrol/_khur ba dag gyis/_bkad sa'i zhal ta gyis zhes zer ba thos so/_/
[\[127b\]]
[\[127b.1\]]thos nas kyang de 'di snyam du sems te/_ci drang srong 'di bag ma gtong ngam bag ma len tam 'on te 'dis yul 'khor gyi mi'am lag bzo'am pha tshan nam 'khor ram rgyal po spyan 'dren nam snyam nas drang srong ri bos drang srong kai ne ya la 'di skad ces smras so/_/
[\[127b.2\]]ci drang srong khyod bag ma gtong ngam bag ma len tam/_'on te khyod yul 'khor gyi mi'am lag bzo'am pha tshan nam 'khor ram rgyal po bshos la spyan 'dren nam/_drang srong kai ne yas smras pa/_bdag ni bag ma gtong ba'am bag ma len pa yang mi byed la/_yul 
[\[127b.3\]]'khor gyi mi'am lag bzo'am pha tshan nam 'khor ram rgyal po yang spyan mi 'dren gyi/_sangs rgyas la sogs pa dge slong gi dge 'dun sang bshos la spyan 'dren no/_/de nas drang srong ri bos sangs rgyas zhes bya ba'i sgra sngon ma thos pa thos nas spu thams 
[\[127b.4\]]cad zing zhes byed de dga' ba skyes so/_/de nas drang srong ri bos drang srong kai ne ya la smras pa/_drang srong sangs rgyas zhes bya ba de su zhig_/drang srong kai ne yas smras pa/_drang srong gangs ri'i 'dab na chu klung gang gA'i 'gram na drang srong ser skya 'dug pa'i gnas nas 
[\[127b.5\]]thag mi ring ba zhig na/_shAkya rnams kyi nang du bu zhig skyes pa yod do/_/de bram ze mtshan mkhan bye brag phyed pa rnams kyis lung bstan te gal te khyim gyi nang na gnas na ni 'khor los sgyur ba'i rgyal por 'gyur ro/_/de ste skra dang kha spu dag bregs nas chos gos tshon can 
[\[127b.6\]]dag bgos te/_yang dag pa'i dad pa kho nas khyim nas khyim med par rab tu byung na ni de bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes lung bstan pa las/_de skra dang kha spu bregs nas chos gos tshon can dag bgos te/_
[\[127b.7\]]yang dag pa'i dad pa kho nas khyim nas khyim med par rab tu byung ste/_de bla na med pa yang dag par rdzogs pa'i byang chub mngon par rdzogs par sangs rgyas te/_drang srong sangs rgyas zhes bya ba ni de yin no/_/drang srong dge 'dun zhes bya ba su zhig_/drang srong rgyal rigs 
[\[128a\]]
[\[128a.1\]]mkhas pa dag kyang yod bram ze mkhas pa dang khyim bdag mkhas pa dang dge slong mkhas pa dag kyang yod de/_de dag las de bzhin gshegs pa dgra bcom pa yang dag par rdzogs pa'i sangs rgyas rab tu byung ba de'i rjes su rab tu byung ba de dag ni drang 
[\[128a.2\]]srong dge 'dun zhes bya ba yin te/_sangs rgyas la sogs pa dge slong gi dge 'dun de dag bdag gis sang bshos la spyan 'dren no/_/de nas drang srong ri bos drang srong kai ne ya la smras pa/_drang srong bcom ldan 'das de da ltar gang na bzhugs/_drang srong ka ne yas 
[\[128a.3\]]smras pa/_drang srong yul a du ma 'di nyid na nags khrod 'di kho na na bzhugs kyis/_gal te blta bar 'dod pa lta na/_bram ze nags khrod nyams dga' ba/_/ga la 'dug pa der song dang /_/dri za'i rgyal po 'dra ba yi/_/'dren pa sangs rgyas mthong bar 'gyur/_/de 
[\[128a.4\]]nas drang srong ri bos drang srong kai ne ya'i tshig mnyan te nags khrod de ga la 'dug pa der song nas/_drang srong ri bos thag ring po zhig nas/_sangs rgyas bcom ldan 'das sku skyes bu chen po'i mtshan sum cu rtsa gnyis kyis brgyan cing sba bar byas pa me lus kyi dbyibs su 
[\[128a.5\]]'dug pa lta bu me lce mar gyis btab pa lta bu mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu 
[\[128a.6\]]dga' ba skyes te dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de 
[\[128a.7\]]ltar mthong nas kyang bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de'i bsam pa dang bag la nyal dang 
[\[128b\]]
[\[128b.1\]]khams dang shes pa dang rang bzhin thugs su chud nas de dang 'thun pa'i chos bstan te/_des na drang srong ri bos stan de kho na la 'dug bzhin du bden pa mngon par rtogs pa'i mod la phyir mi 'ong ba'i 'bras bu mngon sum du byas so/_/des bden pa mthong nas stan las 
[\[128b.2\]]langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos 
[\[128b.3\]]po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/bcom ldan 'das kyis bka' stsal pa/_drang srong khyod kyis 'khor rnams la bzlugs sam/_drang srong ri bos gsol ba/_btsun pa ma bzlugs lags so/_/bcom ldan 
[\[128b.4\]]'das kyis bka' stsal pa/_drang srong 'o na 'khor rnams la je zlugs shig dang /_'khor la bzlugs pa ni 'di lta ste/_khyed lta bu grags pa dang ldan pa kun gyis shes pa bsod nams chen po dang ldan pa dag la legs pa kho na yin no/_/de nas drang srong ri bo bram ze'i khye'u 
[\[128b.5\]]rnams ga la 'khod pa der song ste phyin nas/_bram ze'i khye'u rnams la smras pa/_bram ze'i khye'u dag shes par gyis shig_/bdag ni bcom ldan 'das kyi thad du tshangs par spyod pa spyad par 'dod na khyed ji ltar byed/_de dag gis smras pa/_bdag cag ci 'tshal ba de dag 
[\[128b.6\]]thams cad kyang mkhan po las brten par bas kyis gal te mkhan po dge sbyong gau ta ma'i thad du rab tu 'byung ba lta na/_bdag cag kyang mkhan po rab tu byung ba'i rjes su rab tu 'byung bar 'tshal lo/_/drang srong ri bos smras pa/_bram ze'i khye'u dag da de'i dus la bab par shes na 
[\[128b.7\]]de ltar gyis shig_/de nas drang srong ri bo g.yog 'khor lnga brgya dang bcom ldan 'das ga la ba der song ste lhags nas/_bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/_/btsun pa bdag gis 'khor rnams la bzlugs lags 
[\[129a\]]
[\[129a.1\]]na/_btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das 
[\[129a.2\]]kyis de dag la dge slong tshur shog ces bya ba bka' stsal te dge slong dag tshur shog tshangs par spyod cig ces bka' stsal nas/_tshig de skad ces bka' stsal pa'i mod la skra dang kha spu bregs nas zhag bdun lon pa tsam du gyur/_spyod lam ni bsnyen par rdzogs nas lo brgya 
[\[129a.3\]]lon pa lta bur gyur/_lag na ni lhung bzed dang chu snod thogs par gyur to/_/'dir smras pa/_de bzhin gshegs pas tshur zhes bka' stsal pas/_/de dag mgo bregs lus la snam sbyar gyon/_/sangs rgyas kyi ni dgongs pas gos bgos nas/_mod la dbang po rab 
[\[129a.4\]]tu zhi bar gnas/_/de nas drang srong kai ne yas de'i nub mo nyid du bza' ba dang bca' ba gtsang ma bzang po mang po sta gon byas nas/_nang par sngar langs nas gdan bshams nas phyag chab kyi chu ra bkang ste/_bcom ldan 'das la phrin gyis gdugs tshod bskul ba/_btsun pa gdugs 
[\[129a.5\]]tshod la bab ste/_bshos gsol lags na/_bcom ldan 'das kyis da de'i dus la bab par dgongs te gshegs su gsol zhes bskul to/_/de nas bcom ldan 'das kyis snga dro sham thabs dang chos gos gsol te lhung bzed bsnams nas dge slong gi tshogs kyis zhabs 
[\[129a.6\]]'bring byas te dge slong gi dge 'dun gyis mdun du bdar nas/_drang srong kai ne ya'i bkad sa ga la ba der gshegs te byon nas gdan bshams pa la bzhugs so/_/de nas drang srong kai ne yas sangs rgyas la sogs pa dge slong gi dge 'dun rnams rang gi lag nas bza' ba 
[\[129a.7\]]dang bca' ba gtsang ma bzang po mang pos tshim par byas te ci bzhed pa bstabs so/_/de nas drang srong kai ne yas drang srong ri bo g.yog 'khor lnga brgya dang rab tu byung ste gral de nyid na 'khod pa mthong ngo /_/mthong nas kyang drang srong ri bo la smras pa/_drang srong khyod rab tu byung ngam/_
[\[129b\]]
[\[129b.1\]]drang srong ri bos smras pa/_grogs po bdag rab tu byung ngo /_/drang srong kai ne yas smras pa legs so/_/shin tu legs so/_/bdag kyang sangs rgyas la sogs pa dge slong gi dge 'dun bshos gsol zin nas rab tu 'byung ngo zhes smras nas/_drang srong kai ne yas sangs 
[\[129b.2\]]rgyas la sogs pa dge slong gi dge 'dun rnams rang gi lag nas bza' ba dang bca' ba gtsang ma bzang po mang po rnam grangs du mas tshim par byas te ci bzhed pa bstabs nas bcom ldan 'das bshos gsol zin te/_gsang sder ni gyu phyag ni bcabs par rig nas bla gos 
[\[129b.3\]]phrag pa gcig tu gzar te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 
[\[129b.4\]]'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/bcom ldan 'das kyis bka' stsal pa/_drang srong khyod kyis 'khor rnams la bzlugs sam/_drang srong kai ne yas gsol pa/_btsun pa ma bzlugs lags so/_/
[\[129b.5\]]bcom ldan 'das kyis bka' stsal pa/_drang srong 'o na 'khor rnams la je zlugs shig dang /_'khor la bzlugs pa ni 'di lta ste/_khyod lta bu grags pa dang ldan pa kun gyis shes pa bsod nams chen po dang ldan pa dag la legs pa kho na yin no/_/de nas drang srong kai ne ya bram ze'i 
[\[129b.6\]]khye'u rnams ga la 'khod pa der song ste phyin nas bram ze'i khye'u rnams la smras pa/_bram ze'i khye'u dag shes par gyis shig_/bdag ni bcom ldan 'das kyi thad du tshangs par spyod pa spyad par 'dod na khyed ji ltar byed/_de dag gis smras pa/_bdag cag ci 'tshal ba de dag 
[\[129b.7\]]thams cad kyang mkhan po las brten par bas kyis gal te mkhan po dge sbyong gau ta ma'i thad du rab tu 'byung ba lta na/_bdag cag kyang mkhan po rab tu byung ba'i rjes su rab tu 'byung bar 'tshal lo/_/drang srong kai ne yas smras pa/_bram ze'i khye'u dag da de'i dus la bab par 
[\[130a\]]
[\[130a.1\]]shes na de ltar gyis shig_/de nas drang srong kai ne ya g.yog 'khor lnga brgya dang /_bcom ldan 'das ga la ba der song ste lhags nas bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/_/btsun pa bdag gis 
[\[130a.2\]]'khor rnams la bzlugs lags na/_btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom 
[\[130a.3\]]ldan 'das kyis de dag la dge slong tshur shog ces bya ba bka' stsal te dge slong dag tshur shog_/tshangs par spyod cig ces bka' stsal nas/_tshig 'di skad ces bka' stsal pa'i mod la skra dang kha spu ni bregs nas zhag bdun lon pa tsam du gyur/_spyod lam ni bsnyen par 
[\[130a.4\]]rdzogs nas lo brgya lon pa lta bur gyur/_lag na ni lhung bzed dang chu snod thogs par gyur to/_/'dir smras pa/_de bzhin gshegs pas tshur zhes bka' stsal pas/_/de dag mgo bregs lus la snam sbyar gyon/_/sangs rgyas kyi ni dgongs pas gos bgos nas/_/
[\[130a.5\]]mod la dbang po rab tu zhi bar gnas/_/de nas bcom ldan 'das kyis drang srong ri bo dang kai ne ya la gdams ngag byin nas/_de gnyis kyis kyang brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/_/dge slong lhag ma 
[\[130a.6\]]de dag las kyang dge slong lnga brgya ni tshe dang ldan pa bram ze ka pi na chen po la gtad do/_/nyis brgya lnga bcu ni tshe dang ldan pa shA ri'i bu la gtad do/_/nyis brgya lnga bcu ni tshe dang ldan pa maud gal gyi bu la gtad de/_khyed kyis 'di rnams la gdams ngag ston cig_/'di rnams 
[\[130a.7\]]la yid la byed pa'i lung yang phog shig_/de nas bcom ldan 'das kyis bka' ji skad stsal pa de bzhin du 'tshal lo zhes gsol nas/_tshe dang ldan pa shA ri'i bu dang tshe dang ldan pa maud gal gyi bu dang tshe dang ldan pa bram ze ka pi na chen po rnams kyis dge slong de dag khrid de chu 
[\[130b\]]
[\[130b.1\]]klung gser ldan gyi 'gram du dbyar gnas par dam bcas so/_/de rnams kyis dbyar gnas par dam bcas nas de dag la yid la byed pa'i lung phog ste/_der tshe dang ldan pa bram ze ka pi nas dge slong lnga brgya po de dag dgra bcom pa nyid la bkod do/_/tshe dang ldan 
[\[130b.2\]]pa maud gal gyi bus ni nyis brgya lnga bcu po de dag phyir mi 'ong ba'i 'bras bu la bkod do/_/tshe dang ldan pa shA ri'i bus ni nyis brgya lnga bcu po de dag rgyun du zhugs pa'i 'bras bu la bkod do/_/sangs rgyas bcom ldan 'das rnams kyi nyan thos rnams ni chos nyid kyis dus 
[\[130b.3\]]gnyis su phal po che 'du bar 'gyur te/_dbyar zla 'bring po la dbyar gnas pa'i dus la bab pa dang /_ston zla tha [{]chungs [,]chung [}]nya la 'du bar 'gyur te/_dbyar zla 'bring po la dbyar gnas pa'i dus la bab pa de'i tshe ni/_dge slong dag gis yid la byed pa'i lung mnos nas/_ri'i 
[\[130b.4\]]sul dang ri'i phug dang sog ma'i phug dang thang dang dur khrod dang nags khrod kyi gnas de dag tu dbyar gnas par dam 'cha' bar byed do/_/ston zla tha [{]chungs [,]chung [}]nya la ni de nas dong ste/_rtogs pa ni rjod par byed la ma rtogs pa ni gong du 'dri bar byed do/_/de nas tshe dang ldan pa shA ri'i bu 
[\[130b.5\]]dang tshe dang ldan pa maud gal gyi bu gnyis kyi 'khor lnga brgya dang tshe dang ldan pa bram ze ka pi na chen po'i 'khor lnga brgya po de dag dbyar gnas par byas te/_dbyar gnas zin nas dbyar zla gsum 'das pa'i 'og tu chos gos byas te chos gos zin nas/_chos gos gyon te lhung bzed 
[\[130b.6\]]thogs nas bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te phyogs gcig tu 'khod do/_/phyogs gcig tu 'khod nas dge slong de dag bcom ldan 'das kyi spyan sngar rtogs pa ni rjod par byed ma rtogs pa yan cad ni zhu bar byed 
[\[130b.7\]]do/_/de nas bcom ldan 'das kyis de dag la gong ma'i yid la byed pa'i lung phog nas/_de dag gis kyang brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/_/de nas dge slong de dag gis sangs rgyas bcom ldan 
[\[131a\]]
[\[131a.1\]]'das la gsol pa/_btsun pa tshe dang ldan pa bram ze ka pi na chen pos ni dge slong lnga brgya po 'di rnams dgra bcom pa nyid la bkod la/_tshe dang ldan pa maud gal gyi bus ni phyir mi 'ong ba'i 'bras bu la bkod do/_/tshe dang ldan pa shA ri'i bu sde tshan dang ldan 
[\[131a.2\]]pa gnyis par gyur pas ni rgyun du zhugs pa'i 'bras bu la bkod pa la gzigs/_bcom ldan 'das kyis bka' stsal pa/_da ltar 'ba' zhig ma yin te 'das pa'i dus na yang dge slong ka pi nas dge slong lnga brgya po 'di dag nyid bsam gtan bzhi dang mngon par shes pa lnga la ji 
[\[131a.3\]]ltar bkod pa dang /_maud gal gyi bus gzugs med pa'i khams su ji ltar bkod pa dang /_shA ri'i bus gzugs kyi khams su ji ltar bkod pa de nyon cig_/dge slong dag sngon byung ba 'das pa'i dus na ri zhig la drang srong g.yog 'khor lnga brgya lnga brgya dang ldan pa gnyis brten 
[\[131a.4\]]cing 'dug ste/_ri ngos gcig na ni drang srong g.yog 'khor lnga brgya dang ldan pa gcig 'dug go/_/pha rol gyi ngos na ni drang srong g.yog 'khor lnga brgya dang ldan pa gcig 'dug go/_/de nas phyi zhig na de gnyis las drang srong gcig shi nas/_bram ze'i khye'u de dag gis de'i rus bu 
[\[131a.5\]]la rus bu'i mchod pa byas nas drang srong cig shos kyi thad du dong ngo /_/drang srong des kyang de dag 'khor du byas nas drang srong des bsams pa/_ma la bdag kyang shi na ni bram ze'i khye'u 'di rnams mgon med par 'gyur gyis/_bdag gson pa'i tshe na 'di rnams bskyang bar bya dgos 
[\[131a.6\]]so snyam nas drang srong de la slob ma'i mchog gsum yod pa de las gcig la ni drang srong des bram ze'i khye'u lnga brgya gtad do/_/gnyis la ni nyis brgya lnga bcu nyis brgya lnga bcu gtad do/_/'di skad ces kyang bsgo ste/_bdag gson pa'i tshe yang rung shi ba'i 'og tu yang rung ste khyed 
[\[131a.7\]]kyis 'di rnams slobs shig_/yid la byed pa la yang yang dag par bzung bar gyis shig ces byas so/_/de nas de dag gi nang nas gcig gis ni bram ze'i khye'u lnga brgya bsam gtan bzhi dang mngon par shes pa lnga la yang dag par bkod do/_/gcig gis ni gzugs med nga 
[\[131b\]]
[\[131b.1\]]pa'i khams su bkod do/_/gcig gis ni gzugs kyi khams su bkod do/_/dge slong dag ji snyam du sems/_de'i tshe gang gis bram ze'i khye'u de dag bsam gtan bzhi dang mngon par shes pa lnga la bkod pa de ni bram ze ka pi na 'di nyid yin no/_/gang gis de dag 
[\[131b.2\]]gzugs med pa'i khams su bkod pa de ni maud gal gyi bu 'di nyid yin no/_/de'i tshe gang gis de dag gzugs kyi khams su bkod pa de ni shA ri'i bu 'di nyid yin te/_de'i tshe yang de rnams las 'di dag nyid las gcig gis ni bsam gtan bzhi dang mngon par shes 
[\[131b.3\]]pa lnga la bkod do/_/gcig gis ni gzugs med pa'i khams su bkod do/_/gcig gis ni gzugs kyi khams su bkod do/_/da ltar yang 'di rnams las gcig gis ni dgra bcom pa nyid la bkod do/_/gcig gis ni phyir mi 'ong ba'i 'bras bu la bkod do/_/
[\[131b.4\]]gcig gis ni rgyun du zhugs pa'i 'bras bu la bkod do/_/gzhan yang dge slong dag bram ze ka pi na'i slob ma gang yin pa de dag ni dbang po rnon po yin no/_/maud gal gyi bu'i slob ma gang yin pa de dag ni dbang po 'bring ngo /_/shA ri'i bu'i slob ma gang yin pa de dag ni 
[\[131b.5\]]dbang po rtul po yin te/_dge slong dag gal te shA ri'i bu'i slob ma gang yin pa de dag bram ze ka pi na la gtad du zin na/_dro bar gyur pa yang de dag gis bskyed mi nus na/_gong ma'i khyad par rtogs pa lta ga la 'gyur/_de nas dge slong de dag gis sangs rgyas bcom 
[\[131b.6\]]ldan 'das la zhus pa/_btsun pa drang srong ka ne ya dang ri bo g.yog 'khor dang bcas pa gnyis kyis las ci bgyis na/_las de'i rnam par smin pas 'di gnyis kyis bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab 
[\[131b.7\]]tu byung nas nyon mongs pa thams cad spangs te dgra bcom pa nyid mngon sum bgyis lags/_bcom ldan 'das kyis bka' stsal pa/_smon lam gyi dbang las gyur to/_/'di gnyis kyis smon lam gang du btab lags/_bcom ldan 'das kyis bka' stsal pa/_dge 
[\[132a\]]
[\[132a.1\]]slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur 
[\[132a.2\]]ba/_bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag mdza' zhing bshes la gcugs pa gnyis shig 'khod pa las/_phyi zhig na de gnyis kyis yang dag par rdzogs pa'i sangs 
[\[132a.3\]]rgyas 'od srung gi bstan pa la dad pa rnyed nas/_de gnyis kyis khyim gyi 'khor btang ste gnyi ga rab tu byung ngo /_/rab tu byung nas de gnyis kyis sde snod gsum bslabs te/_de gnyi ga rig pa dang grol ba'i spobs pa dang ldan pa'i chos smra bar gyur te/_de gnyi ga gos dang zas dang mal 
[\[132a.4\]]cha dang stan dang snyun gsos dang sman zong rnams rnyed par gyur to/_/de gnyi gas kyang slob ma lnga brgya lnga brgya bsdus nas gnyi ga yang 'khor gyi slob dpon du gyur to/_/der de gnyis kyis tshe gcig tu tshangs par spyod pa spyad nas 'chi kar smon lam btab pa/_yang dag par rdzogs pa'i sangs rgyas 
[\[132a.5\]]'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gnyis kyis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom 
[\[132a.6\]]pa nyid mngon sum du byed par gyur cig ces byas so/_/de nas de gnyis la slob ma rnams kyis dris pa/_khyed gnyis kyis smon lam ci lta bu zhig btab ces byas nas/_de gnyis kyis de dag la rgyas par bsnyad do/_/de nas de dag gis smras pa/_bdag cag gis kyang khyed 
[\[132a.7\]]gnyis las brten te sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong 
[\[132b\]]
[\[132b.1\]]dag ji snyam du sems/_de'i tshe 'khor gyi slob dpon du gyur pa gang yin pa de gnyis ni/_kai ne ya dang ri bo 'di gnyis kho na yin no/_/de'i tshe slob mar gyur pa gang yin pa de dag ni dge slong stong po 'di dag nyid yin te/_de dag gis der smon lam btab ste yang dag 
[\[132b.2\]]par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams 
[\[132b.3\]]cad spangs te/_dgra bcom pa nyid mngon sum du byed par gyur cig ces byas pa des na dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur 
[\[132b.4\]]nas/_'di rnams kyis nga mnyes par byas te/_mi mnyes par ma byas la nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas so//_//_las brgya tham pa/_bam po bcu gcig pa/_bag ma 
[\[132b.5\]]gtong ba zhes bya ba gnyis la/_bag ma gtong ba dang po ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag mdza' zhing bshes la gcugs pa gnyis shig 'dug go/_/de nas phyi zhig na de gnyis gcig la gcig smras te/_grogs po bdag 
[\[132b.6\]]cag gnyis kyis ci nas mdza' ba las cung zad kyang 'bye bar mi 'gyur bar bya'o/_/khyim bdag cig shos kyis smras pa/_'o na bdag cag gnyis kyis ji ltar bya/_khyim bdag gcig gis smras pa gnyen du bya'o/_/khyim bdag gcig gis smras pa/_khyod la bu khye'u'am 
[\[132b.7\]]bu mo lta yod dam/_khyim bdag gcig gis smras pa med do/_/khyim bdag gcig gis smras pa/_'o na bdag la yang bu khye'u yang med bu mo yang med la/_khyod la yang bu khye'u yang med bu mo yang med na bdag cag gnyis kyis gnyen du ji ltar bya/_khyim bdag gcig 
[\[133a\]]
[\[133a.1\]]gis smras pa/_gnyen bya ba la rnam pa 'di gnyis yin te/_skyes zin pa'i gnyen dang da dung ma skyes pa'i gnyen no/_/bdag cag gnyis la bu khye'u yang med bu mo yang med mod kyi/_da dung ma skyes pa'i gnyen byar rung ste gal te bdag gi bu khye'u btsas la 
[\[133a.2\]]khyod kyi bu mo btsas na ni de bdag gi bu la byin cig_/de ste khyod kyi bu khye'u btsas la bdag gi bu mo btsas na ni bdag gis de khyod kyi bu la sbyin par bya'o zhes byas nas de gnyis kyis da dung ma skyes pa'i gnyen byas te song ngo /_/de nas phyi zhig na gcig gi chung ma la bu chags par 
[\[133a.3\]]gyur nas/_de zla ba dgu'am bcu lon pa dang bu byung ste/_khye'u gzugs bzang zhing blta na sdug la mdzes pa zhig btsas nas/_de'i btsas ston rgyas par byas te rigs dang 'thun par ming btags nas/_'o ma dang zho dang mar dang zhun mar dang mar gyi nying gus bskyed 
[\[133a.4\]]bsrings so/_/de nas phyi zhig na khyim bdag cig shos kyang chung ma dang rtse zhing dga' la dga' mgur spyod pa las chung ma la bu chags nas/_de zla ba dgu'am bcu lon pa dang /_bu mo gzugs bzang zhing blta na sdug la mdzes pa zhig btsas te/_de'i btsas ston rgyas par byas 
[\[133a.5\]]nas rigs dang 'thun par ming btags te/_'o ma dang zho dang mar dang zhun mar dang mar gyi nying gus bskyed bsrings nas/_de gang gi tshe chen mor gyur pa dang des bcom ldan 'das kyi bstan pa la dad pa rnyed nas skyabs su 'gro ba dang bslab pa'i gzhi rnams kyang blangs so/_/de nas phyi 
[\[133a.6\]]zhig na des pha ma gnyis la smras pa/_yab yum bdag ni 'dod pa rnams la longs spyod pa'i rngo mi thogs kyis/_bcom ldan 'das kyi bstan pa la rab tu 'byung bar gnang bar mdzad du gsol/_pha ma gnyis kyis smras pa/_bu mo khyod ma skyes pa'i snga rol nas bdag cag gnyis 
[\[133a.7\]]kyis khyim thab la byin zin gyis bdag cag gnyis kyis gnang bar byar mi rung ngo zhes byas pa dang /_bu mo des pha ma gnyis la yang dang yang du dus kyis gsol nas/_de'i pha ma gnyis kyis bsams pa/_ma la bu mo 'di nyid kyis bdag cag gi tshig ma mnyan te rab tu 'byung srid kyis 
[\[133b\]]
[\[133b.1\]]bdag cag gis gyos sgyug la sbran to snyam nas/_de gnyis kyis de'i pha ma gnyis la smras pa/_bu mo 'di ni rab tu 'byung bar 'dod de bdag cag gnyis kyis ma mthong bar rab tu 'byung srid kyi/_ma thogs pa kho nar bag ma long la khyed cag gi khyim du khrid cig ces byas so/_/
[\[133b.2\]]de nas de thos ma thag tu khyim bdag des bu chas su bcug ste/_khye'u de rgyan thams cad kyis brgyan nas 'byor pa chen po dang ldan pas gyos po'i khyim du btang ngo /_/de nas khyim bdag des kyang khyim na gnas pa rnams kyi khyim pa'i chos bzhin du byas nas bu mo khyim thab la 
[\[133b.3\]]btang ngo /_/de nas bag ma blangs zin pa'i 'og tu bu mo de bros te/_dge slong ma'i gtsug lag khang du song nas rab tu byung ste bsnyen par rdzogs so/_/mkhan mos kyang de la lung phog nas des brtson pa dang bsgrub pa dang 'bad pas nyon mongs pa thams cad spangs te/_dgra bcom 
[\[133b.4\]]pa nyid mngon sum du byas nas rdzu 'phrul yang bsgrubs te/_dbang po dang nye dbang dang bcas pa'i 'jig rten gyis mchod cing rjed pa dang gus par smra ba'i gnas su gyur to/_/khye'u des kyang chung ma bros pa thos nas thos ma thag tu g.yog 'khor mang po dag dang chas te/_tshol zhing dge slong 
[\[133b.5\]]ma'i gtsug lag khang du song ba las khye'u des bdag gi chung ma skra bregs te chos gos tshon can bgos te/_skyil mo krung bcas nas bsam gtan byed pa mthong ste/_mthong ma thag tu de'i thad du song nas des lag pa nas bzung bar byas pa dang de steng gi nam mkha' la 'phags nas 
[\[133b.6\]]'bar ba dang lam mer 'dug pa dang char 'bab pa dang glog 'gyu ba'i cho 'phrul rnams bstan nas/_de mthong ma thag tu khye'u de dang skye bo mang po de dag shas cher dga' bar gyur to/_/dga' bar gyur nas rkang pa la phyag 'tshal te smras pa/_skal ba chen mo mar spyon mar spyon/_bdag 
[\[133b.7\]]cag nyes par spyad pa'i 'dam du bying ba las lag nas drang du gsol zhes byas so/_/de nas de sa la babs nas khye'u des rkang pa la phyag 'tshal te bzod pa gsol nas yo byad thams cad kyang bstabs te chos mnyan pa'i phyir de'i mdun du 'dug go/_/des kyang de rnams kyi bsam pa dang 
[\[134a\]]
[\[134a.1\]]bag la nyal dang khams dang shes pa dang rang bzhin rtogs nas de dang 'thun pa'i chos bstan te/_de nas khye'u de dang skye bo mang po de dag gis stan de dag nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 
[\[134a.2\]]'bras bu mngon sum du byas te/_bden pa mthong nas khye'u des bsams pa/_bud med kyis kyang bcom ldan 'das kyi bstan pa la rab tu byung nas/_yon tan gyi tshogs 'di lta bu dag thob par gyur gyis bdag gis kyang khyim na gnas pa btang la bcom ldan 'das kyi bstan pa la rab tu byung 
[\[134a.3\]]nas/_chu bo rnams las brgal bar bya ba dang sbyor ba rnams las 'da' bar bya ba'i phyir brtson pa dang bsgrub pa dang 'bad par bya'o snyam nas pha ma la gsol te/_bcom ldan 'das kyi bstan pa la rab tu byung nas/_des kyang brtson pa dang bsgrub pa dang 'bad pas nyon mongs pa thams cad 
[\[134a.4\]]spangs te dgra bcom pa nyid mngon sum du byas nas rdzu 'phrul yang bsgrubs te/_dbang po dang nye dbang dang bcas pa'i 'jig rten gyis mchod cing rjed pa dang gus par smra ba'i gnas su gyur to/_/de nas dge slong dag gis sangs rgyas bcom ldan 'das la zhus pa/_btsun pa dge slong ma 
[\[134a.5\]]'dis las gang dag bgyis na/_bag mar mchis pa'i 'og tu nyon mongs pa thams cad spangs te dgra bcom pa nyid mngon sum du bgyis la dge slong 'dis kyang 'di kho na la brten nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis 
[\[134a.6\]]bka' stsal pa/_smon lam gyi dbang las gyur to/_/btsun pa 'di gnyis kyis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i 
[\[134a.7\]]sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag cig gi bu mo 
[\[134b\]]
[\[134b.1\]]thabs snga ma kho na ltar rab tu byung nas de'i khyim thab kyis kyang de kho na las brten te/_yang dag par rdzogs pa'i sangs rgyas 'od srung gi bstan pa la rab tu byung nas/_dge slong ma des tshe gcig tu tshangs par spyad de 'chi kar smon lam btab pa/_'di ltar bdag gis yang dag 
[\[134b.2\]]par rdzogs pa'i sangs rgyas 'od srung gi bstan pa la tshe gcig tu tshangs par spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de'i bstan pa la thabs 'di 
[\[134b.3\]]kho na bzhin du bag mar song ba'i 'og tu rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/de nas de sngon gyi khyim thab kyis mthong nas dris pa bzang mo khyod kyis smon lam ji lta bu zhig btab/_de nas des de la thams 
[\[134b.4\]]cad rgyas par bsnyad do/_/de nas dge slong des kyang smon lam btab ste/_bzang mo ji ltar khyod las brten nas bdag gis yang dag par rdzogs pa'i sangs rgyas 'od srung gi bstan pa la dad pa rnyed pa de bzhin du de kho na'i tshe yang nga nyid khyod kyi khyim thab tu gyur te khyod kho na las brten nas 
[\[134b.5\]]bdag gis bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag de ji snyam du sems/_de'i 
[\[134b.6\]]tshe dge slong mar gyur pa gang yin pa de ni dge slong ma 'di nyid yin te/_des der tshe gcig tu tshangs par spyad nas 'chi kar smon lam btab ste/_'di ltar bdag bag mar song ba'i 'og tu yang dag par rdzogs pa'i sangs rgyas 'od srung gi bstan pa la rab tu byung nas tshe gcig tu tshangs 
[\[134b.7\]]par spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de'i bstan pa la bdag da lta bzhin du bag mar song ba'i 'og tu rab tu byung nas nyon mongs pa 
[\[135a\]]
[\[135a.1\]]thams cad spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur 
[\[135a.2\]]nas/_da ltar 'di bag mar song ba'i 'og tu rab tu byung nas 'dis nga mnyes par byas te mi mnyes par ma byas la/_nyon mongs pa thams cad spangs te dgra bcom pa nyid mngon sum du byas so/_/de'i tshe khyim thab tu gyur pa gang yin pa de ni dge slong 'di nyid yin te/_des der smon 
[\[135a.3\]]lam btab ste/_de'i tshe nga nyid khyod kyi khyim thab tu gyur nas khyod kho na las brten te sangs rgyas bcom ldan 'das de mnyes par byed par gyur cig mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid 
[\[135a.4\]]mngon sum du byed par gyur cig ces byas pa des na/_da ltar 'dis 'di kho na la brten nas nga mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//bag ma gtong ba 
[\[135a.5\]]phyi ma ni/_gleng gzhi mnyan du yod pa na bzhugs te/_de'i tshe rgyal po gsal rgyal gyi blon po'i gtso bo gnyis yod pa la gcig gi ming ni [{]ri dgas [,]ri dwags [}]'dzin ces bya/_gcig gi ming ni byin pa zhes bya'o/_/de gnyis mdza' zhing bshes la gcugs par gyur te/_de gnyis 
[\[135a.6\]]kyis thabs zlar bab pa las chung ma blangs nas de gnyis chung ma dang rtse zhing dga' la dga' mgur spyod do/_/de nas phyi zhig na de gnyis lhan cig tu tshogs te smras pa/_grogs po bdag cag gnyis kyis ci nas mdza' ba 'di las ji srid 'tsho'i bar du cung zad kyang 'bye bar mi bya'o 
[\[135a.7\]]zhes smras so/_/de nas [{]ri dgas [,]ri dwags [}]'dzin gyis smras pa/_'o na bdag cag gnyis kyis ji ltar bya/_byin pas smras pa/_gnyen du bya'o/_/[{]ri dgas [,]ri dwags [}]'dzin gyis smras pa/_khyod la bu khye'u'am bu mo lta yod dam/_byin pas smras pa med do/_/[{]ri dgas [,]ri dwags [}]'dzin gyis smras pa/_'o na 
[\[135b\]]
[\[135b.1\]]bdag la bu khye'u yang med bu mo yang med la/_khyod la yang bu khye'u yang med bu mo yang med na bdag cag gnyis gnyen du ji ltar bya/_byin pas smras pa gnyen du bya ba la rnam pa gnyis yod de/_skyes zin pa'i gnyen dang da dung ma skyes pa'i gnyen no/_/bdag cag gnyis la bu khye'u 
[\[135b.2\]]yang med bu mo yang med mod kyi da dung ma skyes pa'i gnyen byar rung ste/_gal te bdag gi bu khye'u btsas la/_khyod kyi bu mo btsas na ni de bdag gi bu la byin cig_/de ste khyod kyi bu khye'u btsas la bdag gi bu mo btsas na ni bdag gis de khyod kyi bu la sbyin par bya'o zhes byas so/_/de nas 
[\[135b.3\]]de ltar bya'o zhes smras nas de gnyis song ngo /_/de nas phyi zhig na [{]ri dgas [,]ri dwags [}]'dzin gyi chung ma la bu chags par gyur nas/_de zla ba dgu'am bcu lon pa dang bu khye'u zhig btsas te/_de'i ming sa ga zhes btags so/_/'dod pa rnams ni tsha chu dang 'dra ste ji tsam du bsten pa de tsam du phyir zhing skye 
[\[135b.4\]]bar 'gyur te/_snga phyir de'i bu bdun byung nas de rnams kyi btsas ston rgyas par byas te rigs dang 'thun par ming btags nas bskyed bsrings so/_/de nas phyi zhig na byin pa'i chung ma la yang bu chags par gyur nas de zla ba dgu'am bcu lon pa dang bu mo gzugs bzang zhing blta na sdug la 
[\[135b.5\]]mdzes pa zhig btsas na/_bu mo de rang bzhin gyis ngu bar gyur nas pha ma gnyis kyis de thabs cis kyang dgag par ma nus so/_/de nas phyi zhig na skye dgu'i bdag mo chen mo gau ta mI khyim der song nas khyim bdag de la chos bshad pa dang bu mo de yang chos thos nas kha rog ste 'dug go/_/de 
[\[135b.6\]]nas gang gi tshe skye dgu'i bdag mo chen mo gau ta mIs khyim bdag de la chos bshad nas phyir song ba de'i tshe yang bu mo de ngu ba la zhugs pa dang /_khyim bdag des 'phrigs te bsams pa/_bu mo 'di ni chos nyan pa 'dod pa zhig yin gor ma chag snyam mo/_/de nas de'i btsas ston byas nas bu 
[\[135b.7\]]mo 'di'i ming ji skad gdags zhes ming 'dogs par byed de bu mo 'di chos 'dod la byin pa'i bu mo yin pas na/_bu mo 'di'i ming chos byin ma zhes bya bar gdags so zhes zer ro/_/de nas bu mo chos byin ma 'o ma dang zho dang mar dang zhun mar dang mar gyi nying gus bskyed bsrings nas/_
[\[136a\]]
[\[136a.1\]]de gang gi tshe chen mor gyur pa de'i tshe des bcom ldan 'das kyi bstan pa la dad pa rnyed nas des pha ma gnyis la gsol te/_dus dus su dge slong rnams dang dge slong ma rnams bshos gsol nas de rnams kyi mdun du 'dug ste chos nyan par byed do/_/de nas 
[\[136a.2\]]des chos thos nas skyabs su 'gro ba dang bslab pa'i gzhi rnams blangs nas/_de khyim na gnas bzhin du phyir mi 'ong ba'i 'bras bu mngon sum du byas te rdzu 'phrul yang bsgrubs so/_/des bden pa mthong nas pha ma gnyis la smras pa/_yab yum bdag bcom ldan 'das kyi bstan 
[\[136a.3\]]pa la rab tu 'byung bar gnang bar mdzad du gsol/_pha ma gnyis kyis smras pa/_bu mo khyod ma skyes pa'i snga rol nas/_bdag cag gnyis kyis khyim thab la byin zin gyis bdag cag gnyis kyis gnang bar byar mi rung ngo /_/bu mo des smras pa/_bdag ni 'dod pa rnams 
[\[136a.4\]]don du gnyer ba ma lags na/_bdag la khyim thab ci 'tshal/_pha ma gnyis kyis smras pa/_bdag cag gnyis kyis khyod la gnang bar byar mi rung gis 'on kyang khyod nyid las brten te/_bdag cag gnyis kyis sangs rgyas la sogs pa dge slong gi dge 'dun spyan drang 
[\[136a.5\]]bar bya'o/_/[{]ri dgas [,]ri dwags [}]'dzin la yang bzlugs la khyod bdag nyid kyis khyim thab la gsol te rab tu 'byung bar gyis shig ces byas nas/_khyim bdag byin pas sangs rgyas la sogs pa dge slong gi dge 'dun spyan drangs nas/_de nyid kyi mtshan mo bza' ba dang bca' ba gtsang ma 
[\[136a.6\]]bzang po mang po bshams te nang par sngar langs nas gdan bshams te chu ra bkang ste bzhag nas/_bcom ldan 'das la phrin gyis gdugs tshod bskul ba/_btsun pa gdugs tshod la bab ste bshos gsol lags na/_bcom ldan 'das kyis da de'i dus la bab par dgongs te 
[\[136a.7\]]gshegs su gsol zhes bskul to/_/de nas bcom ldan 'das snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te dge slong gi dge 'dun gyis mdun du bdar nas/_khyim bdag byin pa'i bkad sa ga la ba der 
[\[136b\]]
[\[136b.1\]]gshegs te byon nas gdan bshams pa la bzhugs so/_/de nas khyim bdag byin pas sangs rgyas la sogs pa dge slong gi dge 'dun bde bar bzhugs par rig nas/_rang gi lag nas bza' ba dang bca' ba gtsang ma bzang po mang pos tshim par byas te ci bzhed pa 
[\[136b.2\]]bstabs so/_/de nas bcom ldan 'das bshos gsol zin te gsang sder ni gyu phyag ni bcabs par rig nas chos mnyan pa'i phyir spyan sngar 'dug go/_/de nas des bu mo chos byin ma rab tu 'byung bar 'dod pa las bzlog ma nus nas khyim bdag [{]ri dgas [,]ri dwags [}]'dzin la sbran te 
[\[136b.3\]]khyod nyid 'dir shog la zlog shig ces byas so/_/de nas de thos ma thag tu [{]ri dgas [,]ri dwags [}]'dzin g.yog 'khor dang bcas pa lhags nas khyim bdag byin pa'i khyim phyi bskor te 'khod do/_/de nas bcom ldan 'das kyis khyim bdag byin pa g.yog 'khor dang bcas pa chos kyi 
[\[136b.4\]]gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas/_gdan las bzhengs te gshegs so/_/sangs rgyas la sogs pa dge slong gi dge 'dun gshegs nas dge slong ma'i dge 'dun 
[\[136b.5\]]yang dong ngo /_/bu mo chos byin ma yang de dag dang thabs cig tu song ngo /_/khye'u sa ga dang [{]ri dgas [,]ri dwags [}]'dzin g.yog 'khor dang bcas pas kyang bu mo chos byin ma khyim de nas byung ba mthong ngo /_/mthong nas kyang khye'u sa gas bu mo chos byin ma bzung zhes byas na/_de steng gi nam 
[\[136b.6\]]mkha' la 'phags nas 'bar ba dang lam mer 'dug pa dang char 'bab pa dang glog 'gyu ba'i cho 'phrul rnams bstan te/_de mthong nas khye'u sa gas bsams pa/_'dis chos 'di lta bu thob pa las na 'di bdag dang lhan cig tu 'dod pa rnams longs spyod par ga la 'gyur snyam mo/_/
[\[136b.7\]]so so'i skye bo ni rdzu 'phrul gyis myur du dad par 'gyur te/_de mthong ma thag tu rkang pa la phyag 'tshal nas smras pa/_skal ba chen mo mar spyon mar spyon/_bdag cag nyes par spyod pa'i 'dam du bying ba las lag nas drang bar gsol zhes byas so/_/de nas de nam mkha' las 
[\[137a\]]
[\[137a.1\]]babs nas/_khye'u sa gas kyang rkang pa la phyag 'tshal te bzod pa gsol nas smras pa/_bdag gis khyod de bzhin du gnang ngo /_/yo byad thams cad kyang sbyar bar bya ste khyod la ci dgos pa de dag thams cad bdag gis sbyin no zhes byas nas/_chos mnyan 
[\[137a.2\]]pa'i phyir mdun du 'dug go/_/de nas chos byin mas de dag la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar byas nas song ngo /_/de nas dge slong ma'i gtsug lag khang du song ste/_rab 
[\[137a.3\]]tu byung nas dge slong ma rnams kyis de la dge tshul ma'i bslab pa'i gzhi rnams kyang phog_/chos drug gi bslab pa'i sdom pa yang phog nas de gang gi tshe lo gnyis kyi bar du chos drug la bslabs nas bsnyen par rdzogs par 'dod pa de'i tshe/_dge slong ma rnams kyis de la tshangs par 
[\[137a.4\]]spyod pa'i gnas kyi sdom pa phog ste/_bsnyen par rdzogs par bya ba'i phyir rgyal bu rgyal byed kyi tshal du khrid do/_/de yang gzugs bzang zhing blta na sdug la mdzes pa kha dog rgyas pa mchog dang ldan pa yul na bzang ba byad gzugs dpe med pa zhig ste/_btsas ma thag tu skye bo 
[\[137a.5\]]mang pos bslangs na yang khyim bdag byin pas sngon gzhan la byin zin pa'i phyir su la yang ma byin no/_/de gang gi tshe rab tu byung ba de'i tshe gzhan dag gi sems skyes pa/_'di khyim na gnas pa'i tshe ni bdag cag gis ma thob na da ni 'di rab tu byung zin gyis/_bdag cag gis ci 
[\[137a.6\]]dga' mgur byar yod do snyam nas bskor bar chad de/_thabs ji ltar byas na 'di bdag cag gis dbrog nus par gyur snyam pa dang /_kha cig song ste dge slong ma rnams la sbran nas dge slong ma rnams kyis bsams pa/_da ni 'di bdag cag gis rgyal bu rgyal byed kyi tshal du khrid de 
[\[137a.7\]]bsnyen par rdzogs par byed kyang mi nus la/_dge slong ma'i gtsug lag khang 'dir bzhag par mi nus so snyam ste pha'i khyim du khrid nas der bzhag go_/de nas dge slong ma rnams kyis de'i gtam rgyas par bcom ldan 'das la gsol te/_btsun pa bdag cag gis dge slong 
[\[137b\]]
[\[137b.1\]]ma chos byin ma ji ltar bsnyen par rdzogs par bgyi/_bcom ldan 'das kyis bka' stsal pa/_'o na dge slong ma chos byin ma phrin gyis bsnyen par rdzogs par gnang gis/_phyin cad gzhan zhig phyi rol du 'byung ba la/_'di kho na dang 'dra ba'i nyes dmigs 'byung bar 
[\[137b.2\]]'gyur na/_de yang phrin gyis bsnyen par rdzogs par gyis shig ces bka' stsal nas/_de thos ma thag tu dge slong ma rnams kyis de phrin gyis bsnyen par rdzogs par byas te/_gzhung las ji skad 'byung ba bzhin du rgyas par brjod par bya'o/_/de nas phrin gyis bzlugs 
[\[137b.3\]]pa'i dge slong ma chos byin ma'i thad du song nas bsgo ba/_chos byin ma khyod bsnyen par rdzogs zin gyis bag yod par nan tan gyis shig ces byas so/_/de nas de thos ma thag tu chos byin mas nyon mongs pa thams cad spangs nas dgra bcom pa nyid mngon sum du byas te/_de 
[\[137b.4\]]dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa rig pas sgo nga'i sbubs bcom pa rig pa dang mngon par shes pa dang /_
[\[137b.5\]]so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong dag gis sangs rgyas bcom ldan 'das la 
[\[137b.6\]]zhus pa/_btsun pa chos byin mas las ci zhig bgyis na las de'i rnam par smin pas phyug cing nor mang la longs spyod che ba'i rigs su skyes la/_bcom ldan 'das kyang 'dis mnyes par bgyis te mi mnyes par ma bgyis/_bcom ldan 'das kyi bstan pa la rab tu byung 
[\[137b.7\]]nas nyon mongs pa thams cad spangs te dgra bcom pa nyid mngon sum du bgyis nas 'di kho na las brten te/_bcom ldan 'das kyis dge slong ma rnams la phrin gyis bsnyen par rdzogs par gnang bar mdzad lags/_bcom ldan 'das kyis bka' stsal pa/_smon lam gyi dbang 
[\[138a\]]
[\[138a.1\]]las gyur to/_/btsun pa 'dis smon lam gang du btab lags/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs 
[\[138a.2\]]pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na khyim bdag cig gnas pa las phyi zhig na de'i bu mo gzugs bzang zhing 
[\[138a.3\]]blta na sdug la mdzes pa yul na bzang ba byad gzugs dpe med pa zhig btsas nas/_de gang gi tshe chen mor gyur pa de'i tshe des yang dag par rdzogs pa'i sangs rgyas 'od srung gi bstan pa la dad pa rnyed nas des pha ma la gsol te/_rab tu byung nas de bsnyen par rdzogs 
[\[138a.4\]]par bya ba'i phyir phyi rol du byung ba las nyes dmigs su gyur nas/_bcom ldan 'das 'od srung gis de phrin gyis bsnyen par rdzogs par gnang ste/_gang gi tshe phrin gyis bsnyen par rdzogs par gyur pa de'i tshe phrin gyis bzlugs pa'i dge slong ma de'i thad du song nas bsgo ba ming 
[\[138a.5\]]'di zhes bya ba khyod bsnyen par rdzogs zin gyis bag yod par nan tan gyis shig ces byas so/_/de nas de'i tshe des nyon mongs pa thams cad spangs nas dgra bcom pa nyid mngon sum du byas te/_dgra bcom pa nyid thob nas 'bar ba dang lam mer 'dug pa dang char 'bab pa 
[\[138a.6\]]dang glog 'gyu ba'i cho 'phrul bstan te/_phung po lhag ma med pa'i mya ngan las 'das pa'i dbyings su yongs su mya ngan las 'das pa nas/_mkhan mos de'i sku gdung la sku gdung gi mchod pa byas te/_sku gdung gi mchod rten brtsigs nas bdug pa dang phye ma dang spos dang me tog 
[\[138a.7\]]gis bkur sti byas te/_tshe gcig tu tshangs par spyod pa spyad nas 'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan ci yang ma thob kyis/_yang dag par rdzogs 
[\[138b\]]
[\[138b.1\]]pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/ji ltar bdag gi slob ma las brten nas yang dag par rdzogs pa'i sangs 
[\[138b.2\]]rgyas 'od srung gis phrin gyis bsnyen par rdzogs par gnang ba de bzhin du/_bdag kyang shAkya thub pa shAkya'i rgyal po'i mchog des phrin gyis bsnyen par rdzogs pa gnang nas/_de'i bstan pa la rab tu byung ste nyon mongs pa thams cad spangs nas dgra bcom pa nyid mngon 
[\[138b.3\]]sum du byed par gyur cig ces byas so/_/dge slong dag ji snyam du sems/_de'i tshe dge slong mar gyur pa gang yin pa de ni dge slong ma chos byin ma 'di nyid yin te/_des der tshe gcig tu tshangs par spyod pa spyad nas 'chi kar smon lam btab ste/_yang dag par rdzogs pa'i 
[\[138b.4\]]sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom 
[\[138b.5\]]pa nyid mngon sum du byed par gyur cig_/ji ltar bdag gi slob ma las brten nas yang dag par rdzogs pa'i sangs rgyas 'od srung gis phrin gyis bsnyen par rdzogs par gnang ba de bzhin du shAkya thub pa shAkya'i rgyal po'i mchog des kyang /_bdag las brten te phrin gyis bsnyen 
[\[138b.6\]]par rdzogs par gnang bar gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te mi mnyes par 
[\[138b.7\]]ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas 'di nyid las brten te/_ngas dge slong ma rnams la phrin gyis bsnyen par rdzogs par gnang ba yin no/_/de nas yang dge slong dag gis sangs rgyas bcom 
[\[139a\]]
[\[139a.1\]]ldan 'das la gsol pa/_btsun pa dge slong ma chos byin ma 'di skye bo mang pos bstod nas tshegs chen pos tshangs par spyod pa'i gnas ji ltar bsrungs pa la gzigs/_bcom ldan 'das kyis bka' stsal pa/_da ltar 'ba' zhig ma yin te 'das pa'i 
[\[139a.2\]]dus na yang 'di skye bo mang pos bstod nas tshegs chen pos tshangs par spyod pa'i gnas ji ltar bsrungs pa de nyon cig_/dge slong dag sngon byung ba 'das pa'i dus na/_grong khyer bA rA Na sI na rgyal po tshangs pas byin zhes bya ba rgyal po byed de/_de'i tshe bA rA Na sI na khyim bdag 
[\[139a.3\]]cig gnas pa des thabs zlar bab pa las chung ma blangs pa las de phyi zhig na/_de'i chung ma la bu chags nas de zla ba dgu'am bcu lon pa dang bu byung ste/_khye'u gzugs bzang zhing blta na sdug la mdzes pa zhig btsas nas de'i btsas ston rgyas par byas te/_rigs dang 
[\[139a.4\]]'thun par ming btags nas/_'o ma dang zho dang mar dang zhun mar dang mar gyi nying gus bskyed bsrings te/_de gang gi tshe cher skyes pa de'i tshe yi ge dang khong rtsis dang shod dgod dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che 
[\[139a.5\]]brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/de nas de'i 
[\[139a.6\]]pha mas thabs zlar bab pa las de'i chung ma blangs nas de yang de dang lhan cig tu rtse zhing dga' la dga' mgur spyod de/_khye'u de bu mo de la shas cher chags nas de med kyi bar du 'dug mi 'dod de/_des zong bzhag pa dang tshong khang bor nas de 'ba' zhig dang lhan cig 'dug go/_/de 
[\[139a.7\]]nas khyim bdag des bsams pa/_'di 'di la chags na nor zas thams cad zad par 'ong gis 'di ro 'di dang dbral dgos so snyam nas smras pa/_bu cig ro 'di ci dgos gal te khyod 'di bzhin du 'dug ste las mi byed na rgas pa'i tshe phongs par 'gyur gyis/_bu ji srid kyi bar du 
[\[139b\]]
[\[139b.1\]]khyod kyi 'byung ba chen po rnams la mthu yod kyi bar du nor bsgrub par gyis shig_/phyis chung ma dang sdug par gyur ta re zhes smras nas/_khyim bdag des le'u glon pa'i zong sta gon byas nas khye'u de yul gzhan du btang ngo /_/khye'u des kyang rnga mo dang bong bu la sogs pa la zong bkal 
[\[139b.2\]]nas grong dang grong khyer dang nags khrod kyi grong dang yul chen po rnams bgrod de rgyangs chad pa zhig tu phyin nas de chung ma'i phyir rtsa sngon po brngas pa skams pa bzhin du 'dug ste des bsams pa/_bdag de dang myur du phrad par 'gyur ba'i thabs ji yod snyam ste de'i thabs sems 
[\[139b.3\]]shing 'dug go/_/de nas de'i tshe ri khrod kyi grong de na shing mkhan bzo thabs mkhan shing gi bzo thabs kyi nam mkha' lding nam mkha' la 'gro bar byed shes pa zhig 'dug go/_/de nas khye'u des kyang thos nas thos ma thag tu bsams pa/_der 'gro ba'i thabs bdag gis rnyed 
[\[139b.4\]]do snyam ste bzo thabs mkhan gyi thad du song nas smras pa/_kye mi khyod kyis bzo thabs kyi nam mkha' lding 'di bdag la byin cig dang bdag gis khyod la kAr ShA pa Na lnga brgya sbyin no zhes byas pa dang /_de na re bdag gis khyod la gtan sbyin du ni mi rung gis nyi ma re re bdag gi thad 
[\[139b.5\]]nas long la don gnyer du song nas phyir khyer te 'ongs nas bdag la phul cig ces zer ro/_/de nas khye'us smras pa/_khyod ji ltar dga' ba bzhin du bgyi'o zhes byas nas mi des nam mkha' lding de bcos te 'gro ba dang phyir ldog pa yang bslabs nas byin no/_/de nas de 
[\[139b.6\]]de la zhon nas rang gi khyim du song ste chung ma dang lhan cig tu dga' ba nyams su myong nas phyir yang ri khrod kyi grong de nyid du 'gro'o/_/de nas phyi zhig na de'i chung ma de la bu chags nas de zla ba dgu'am bcu lon te bu btsas la thug pa dang bzo thabs kyi slob dpon de don zhig la yul 
[\[139b.7\]]gzhan du song nas phyin cad khye'u de rang gi khyim du 'gro mi nus par gyur to/_/bu mo de yang gyos sgyug gnyis kyis smras te nyes dmigs 'di lta bu khyod kyis ji ltar byas zhes byas pa dang de na re jo bo nyid kyis byas so zhes zer ro/_/khyim bdag gis smras pa/_nga'i bu song nas lo du ma lon na 
[\[140a\]]
[\[140a.1\]]des 'di ji ltar byas/_de nas bu mo des de gnyis la gtam de rgyas par bsnyad pa dang de gnyis na re khyod ji skad zer ba de lta ni ma yin no/_/de nas 'khang bzhin du nyes pa byas so snyam ste khyim nas bskrad do/_/de nas de bA rA Na sI nas byung ste pha'i khyim logs 
[\[140a.2\]]su chas te de song song ba las ri khrod kyi grong zhig tu phyin nas/_de der song ste lam po cher bzhag pa dang /_de'i nub mo bu byung nas de na tsha mi bzod de myos shing 'dug pa las thag nye ba zhig na khyim bdag cig gnas te/_de'i khyim na khyi'i ming 'byung po zhes bya ba zhig yod 
[\[140a.3\]]de/_khyi de lam po cher song nas khye'u de mthong ste des bud med de myos shing 'dug pa'i bar du khye'u de sos bzung nas rang gi khyim du song ba dang /_khyim bdag des kyang khye'u gzugs bzang zhing blta na sdug la mdzes pa de mthong nas mthong ma thag tu bsams pa/_bu ma rungs 
[\[140a.4\]]pa bas ni gzhan gyi bu yang bur byar rung la/_bdag la bu yang med bu mo yang med pas na khye'u 'di kho na blangs te/_gsos dang 'di bdag gi bur 'gyur ro snyam du bsams nas chung ma la smras pa/_bzang mo shes par gyis shig_/bu ma rungs pa bas ni gzhan gyi bu yang 
[\[140a.5\]]bur byar rung la/_bdag cag gnyis la bu yang med bu mo yang med pas khye'u 'di bdag cag gis gsos dang 'di bdag cag gi bur 'gyur gyis khyod ni pang du zhugs shig_/ngas ni btsas ston bya'o zhes byas nas bud med de'i pang du zhugs te 'dug go/_/khyim bdag des ni rnga 
[\[140a.6\]]brdungs nas khye'u de'i btsas ston byed pa la zhugs so/_/de nas bud med snga ma de gang gi tshe na tsha zhi bar gyur pa de'i tshe langs te/_bu blang zhes byas na bu mi snang nas des nang par skye bo mang po nye 'khor na gnas pa rnams la khyed kyis byis pa lta ci mthong zhes dris pa dang /_der 
[\[140a.7\]]sus mthong ba de dag gis de la smras pa/_khyim bdag che ge mo zhig gi khyi 'byung po zhes bya ba des khye'u zhig khyer te khyim der song ngo zhes byas so/_/de nas bud med des bud med gzhan zhig la brtsad de khyim der btang nas khyod song la khye'u de shi'am ma shi ltos shig ces byas 
[\[140b\]]
[\[140b.1\]]so/_/de nas bud med de der song ste bltas nas/_khye'u khyim bdag des blangs te bur byas pa mthong nas bud med de phyir log ste bsnyad do/_/de nas mas bsams pa khye'u de dang bdag cag gnyis ka sdug par 'gyur na mi rung gis re zhig khye'u de 'di nyid na 'dug kyang rung ngo 
[\[140b.2\]]snyam du bsams nas/_song ba dang de 'gron po dag cig dang phrad nas de 'gron po rnams kyi nang du zhugs pa las 'gron po de dag mi rgod kyis bcom nas bud med de mi rgod kyi sde dpon gyis rang gi khyim du khrid de chung mar bya bar byas nas/_de nyid kyi mtshan mo de dang lhan cig tu nyal 
[\[140b.3\]]bar byas pa las/_bud med des bsams pa/_ji ltar byas na 'dis bdag gi lag nas gzung bar mi nus pa'i thabs shig bdag gis bya'o snyam nas/_skra ni bshig gos sngon po ni bgos kha dang so ni rgya skyegs kyis bskus ral gri ni thogs nas khang phugs su zhugs 
[\[140b.4\]]te 'dug pa dang mi de yang khang phugs der song ste/_bud med de dang lhan cig tu dga' ba nyams su myong bar bya'o snyam pa dang /_bud med des ral gri thogs bzhin du de'i steng du brgyugs nas khyod da gar yang thar du ma re zhig ces byas pa dang mi de 'jigs shing skrag nas rkang 
[\[140b.5\]]pa la phyag 'tshal te/_bzang mo bdag la srog gi sbyin pa mdzad du gsol zhes gsol ba btab bo/_/de nas bud med de na re/_khyod gson por 'dug tu rung ba'i thabs gcig cig yod de/_gal te khyod kyis deng phyin cad nga la 'dod pa dang ldan pas bsgrub par mi byed 
[\[140b.6\]]la nga su la yang bsgrags par mi byed na/_khyod gson por 'dug tu rung ngo zhes zer ro/_/mi rgod kyi sde dpon gyis smras pa/_khyod ji ltar dga' ba de bzhin du bya'o zhes byas nas yid ches pa'i mnas bsgags te bud med de khyim de nyid du 'dug go/_/de nas mi rgod kyi sde 
[\[140b.7\]]dpon gyis bsams pa/_bdag gis 'di nam du gso zhing 'dug bdag gis 'di thabs kyis btsong bar bya'o snyam nas/_de des smad 'tshong ma zhig la btsongs pa dang smad 'tshong mas de la bsgo ba bzang mo deng phyin cad 'dir 'dug la smad 'tshong ma gyis shig ces byas 
[\[141a\]]
[\[141a.1\]]so/_/de nas bud med de na re bdag la smad 'tshong ma ci dgos bdag ni skyes pa gzhan la reg mi phod do/_/smad 'tshong mas smras pa/_bdag gis de'i phyir nor yongs su btang ste khyod nyos pa yin no/_/de ma yin na khyod nga la ci dgos/_de nas bud 
[\[141a.2\]]med des bsams pa/_'dir yang thabs de nyid bya dgos so snyam nas de kho na bzhin du srin mo'i cha lugs su zhugs nas smad 'tshong ma'i thog tu brgyugs te nags khung gi srin mo ming 'di zhes bya ba khyod kyi khyim du zhugs na/_khyod da dung gson zhing 'dug 
[\[141a.3\]]gam zhes byas pa dang /_bud med de 'jigs shing skrag nas rkang pa la phyag 'tshal te bdag la srog gi sbyin pa mdzad du gsol zhes byas so/_/de nas bud med de na re khyod gson por 'dug tu rung ba'i thabs gcig cig yod de/_gal te khyod kyis nga 'di nyid na 'dug 
[\[141a.4\]]na las 'di lta bu byed du ma bcug la nga su la yang bsgrags par mi byed na khyod gson por 'dug tu rung ngo zhes zer ro/_/smad 'tshong mas smras pa/_khyod ci ltar dga' ba de bzhin du bya'o zhes byas nas yid ches pa'i mnas bsgags te btang ngo /_/de nas smad 'tshong ma 
[\[141a.5\]]che ge mo'i khyim na nags khung gi srin mo gnas so zhes kun du gtam grags te/_des 'jigs nas phyin cad su yang khyim der mi 'gro'o/_/de nas smad 'tshong mas bsams pa/_bdag gis 'di khyim nas bskrad pa'i thabs lta ci yod snyam mo/_/de nas de'i bu de yang cher 
[\[141a.6\]]skyes nas/_de'i ming yang khyim bdag des 'byung po zhes btags te/_de gang gi tshe cher skyes pa de'i tshe yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa 
[\[141a.7\]]dang sman brtag pa dang glang po che brtag pa dang rta brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/_/de nas phyi zhig na khye'u de 
[\[141b\]]
[\[141b.1\]]gsos pa'i pha de shi nas/_khye'u des bsams pa da ni pha shi bas na khyim 'di'i 'tsho tshis bdag gis bya dgos so snyam nas zong khyer te yul gzhan du song ba las de mthar gyis gang na de'i ma de 'dug pa'i gnas der phyin nas/_de grong khyer der song ba las smad 
[\[141b.2\]]'tshong ma de'i khyim dang thag nye ba zhig tu zong bzhag pa'i sar zong rnams bzhag nas 'dug go/_/bud med de yang gar song bar tshong pa rnams la 'dri bar byed de khyed kyis gnas ga ge mo zhig na tshong dpon che ge mo zhig 'dug pa'i bu shes sam zhes dri bar byed do/_/de nas de dag na re 
[\[141b.3\]]ded dpon 'byung po zhes bya ba yod de/_de'i pha ni shi'o zhes zer ro/_/de nas phyi zhig na khye'u de nyid kyi g.yog 'khor rnams la dris na/_de dag na re ded dpon 'byung po zhes bya ba de ni 'di yin no zhes zer ro/_/de nas bud med des smras pa/_ci'i phyir phas 'di'i ming 'byung po 
[\[141b.4\]]zhes btags/_byis pa rnams kyis smras pa/_khyim bdag de la khyi 'byung po zhes bya ba zhig yod de/_des 'di lam po che nas khyer te 'ongs nas de la byin pas na 'di'i ming yang 'byung po zhes btags so/_/de nas bud med des bsams pa/_bdag gi bu ni 'di kho na 
[\[141b.5\]]yin no snyam ste/_de khye'u de'i thad du song nas khye'u de la gtam de dag thams cad bsnyad de/_de lta bas na bu khyod ni nga'i bu yin no nga ni khyod kyi ma yin no zhes byas so/_/de nas de thos ma thag tu khye'u des ma de smad 'tshong ma las nor gyis blus nas bdag gi khyim du khrid de khyim du bzhag go/_/
[\[141b.6\]]khye'u de'i pha yang rgya mtsho'i gru'i don grub nas rang gi khyim du 'ongs te pha ma gnyis kyi mgul nas 'jus nas rdzas rnams nang du bzhag pa'i 'og tu/_rang gi gnas su song na chung ma de mi snang nas des pha ma gnyis la dris so bu mo de'i pha'i ming ni rlangs pa zhes bya ste des de'i ming 
[\[141b.7\]]las chung ma smos te/_yab yum rlangs pa'i bu mo de mi gda' na gar mchis zhes byas pa dang /_de gnyis na re bu mo des ni khyod la chu gang ma byas te des nyes pa byas pas nged kyis khyim nas bskrad de btang ngo zhes zer ro/_/de nas khye'us smras pa/_de'i lto na bu 'dug pa de ni 
[\[142a\]]
[\[142a.1\]]bdag gi bu kho na lags na khyod kyis de bskrad pa nongs so zhes byas nas de de dang bral bas smyos te/_rlangs pa'i bu mo gar song zhig gu zhes bla zhing song ste su la yang 'dri zhing khyed kyis rlangs pa'i bu mo lta mthong ngam zhes zer nas/_de pha ma gnyis kyis 
[\[142a.2\]]thabs ci ltar byas kyang zhi bar byed ma nus te/_de sgren mor byung nas bla zhing gang na de'i chung ma dang bu de 'dug pa'i gnas der phyin to/_/de nas de sgren mor byung la bla zhing phan tshun 'khyam pa las khye'u de'i khyim gyi sgor phyin te/_khye'us mthong nas ma la bsnyad pa/_yum mi 
[\[142a.3\]]zhig smyos te rlangs pa'i bu mo gar song zhes bla zhing 'khyam mo zhes byas nas/_de thos ma thag tu bud med de dogs pa skyes te ma la de nyid jo bo ma yin nam snyam nas/_bdag nyid de'i thad du song ba dang mthong ma thag tu des mi de ngo shes nas des de rang gi khyim du khrid de smras 
[\[142a.4\]]pa/_jo bo bdag ni rlangs pa'i bu mo de lags so zhes byas nas/_de thos ma thag tu mi des dran pa rnyed do/_/de nas bud med des mi de la smras pa/_jo bo bdag ni khyod kyi btsun mo lags/_'di ni khyod kyi sras lags kyis tshur spyon/_bdag cag gi khyim du bzhud do zhes 
[\[142a.5\]]byas nas/_bud med des mi de khrus byed du bcug nas kha spu dag bcos te/_gos bskon nas mthar gyis rang gi khyim du dong ngo /_/dge slong dag ji snyam du sems/_de'i tshe bud med du gyur pa gang yin pa de ni chos byin ma 'di nyid yin te/_de'i tshe yang 'di skye bo mang pos bstod 
[\[142a.6\]]nas tshegs chen pos tshangs par spyod pa'i gnas bsrungs la/_da ltar yang 'di skye bo mang pos bstod nas tshegs chen pos tshangs par spyod pa'i gnas bsrungs so//_//las brgya tham pa/_bam po bcu gnyis pa/_gcod pa rnam pa gnyis la/_gcod pa dang 
[\[142a.7\]]po ni/_gleng gzhi mnyan du yod pa na bzhugs te/_tshe dang ldan pa maud gal gyi bu ni lugs kyis dus dus su sems can dmyal bar rgyu bar byed/[ {]yi dgas [,]yi dwags [}]kyi nang du rgyu bar byed/_dud 'gro'i nang du rgyu bar byed/_mi'i nang du rgyu bar byed/_lha'i nang du rgyu bar byed de phyir 'ongs 
[\[142b\]]
[\[142b.1\]]nas sems can dmyal ba rnams kyi gcad pa dang /_gtub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/_/phyir 'ongs nas [{]yi dgas [,]yi dwags [}]rnams kyi bkres pa dang /_skom pa dang 'bar ba dang bsreg pa dang btso ba la 
[\[142b.2\]]sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i 
[\[142b.3\]]sdug bsngal gang yin pa de dag mi rnams la rjod par byed de/_de dag gis de thos nas skyo bar 'gyur la/_skyo bar gyur nas kyang gong du khyad par 'thob par 'gyur ro/_/de nas phyi zhig na tshe dang ldan pa maud gal gyi bu chen po dud 'gro'i nang du rgyu bar chas nas mnyan du yod pa 
[\[142b.4\]]nas mi snang bar gyur te/_de rgya mtsho'i 'gram du 'greng ba dang /_de na rgya mtsho chen po la byings rim pa gsum yod de/_chu'i byings dang po la ni dpag tshad nyi khri brgyad stong yod de/_de'i nang na ni chu srin nya zhes bya ba rnams gnas te/_de dag gi lus la ni dpag tshad bdun 
[\[142b.5\]]brgya yod de/_gang gi tshe de dag bkres pa na de dag chu'i byings dang po nas gyen du 'thon cing kha gdangs te 'khod nas/_de'i nang na de dag pas ches chung ba'i srog chags gang yin pa de dag chu dang bcas par de rnams kyi kha'i nang du 'bab bo/_/de nas gang gi tshe de rnams kyi lto gang 
[\[142b.6\]]bar gyur pa de'i tshe chu de dag sos btsags nas phyir pho'o/_/lto na srog chags 'khod pa de dag gis ni zas kyi bya ba byed do/_/chu'i byings gnyis pa la ni dpag tshad nyi khri lnga stong yod de/_de'i nang na ni chu srin nya mid ces bya ba rnams gnas te/_de dag gi lus la ni dpag tshad 
[\[142b.7\]]stong bzhi brgya yod de/_de rnams gang gi tshe bkres pa na de dag chu'i byings dang po dang gnyis pa'i nang nas gyen du 'thon te zas kyi bya ba byed do/_/chu'i byings gsum pa la ni dpag tshad nyi khri lnga stong yod do/_/de'i nang na ni chu srin nya mid mid ces bya ba rnams gnas te/_de dag gi lus 
[\[143a\]]
[\[143a.1\]]la ni dpag tshad nyis stong chig brgya yod de/_gang gi tshe de rnams bkres pa na chu'i byings dang po dang gnyis pa dang gsum pa'i bar nas 'thon te kha zas kyi bya ba byed do/_/de'i tshe rgya mtsho chen por chu srin nya mid ces bya ba zhig skyes nas/_de bas ches chung ba'i 
[\[143a.2\]]chu srin gzhan rnams de'i drung du lhags te/_de'i lus las dum bu dum bu rgyang grags gcig tsam dang /_rgyang grags gnyis tsam dang /_rgyang grags gsum tsam dang /_dpag tshad brgya tsam gyi bar du bcad cing bcad cing za bar byed do/_/rgyu des na des sdug 
[\[143a.3\]]bsngal drag pa dang mi bzad pa dang tsha ba dang yid du mi 'ong ba'i tshor ba myong bar 'gyur ro/_/de sdug bsngal gyis nyam thag nas skyabs 'dod pa'i phyir thang la byung ste/_de thang la byung ba dang de'i las las skyes pa'i gnod sbyin lnga brgya byung nas/_de dag gis zhag lnga brgya'i 
[\[143a.4\]]bar du sta re lnga brgyas rtsib ma zhe gcig gcod par byed do/_/de nas gang gi tshe de dag gis thabs de lta bus de'i rtsib ma thams cad bcad pa dang /_de na tsha mi bzod pas skad po che phyung ste/_phyir yang rgya mtsho chen po'i nang du 'gres nas/_'gres pa'i khrag gis rgya mtsho 
[\[143a.5\]]chen po 'khrugs shing 'dres la khrag gi mtsho bzhin du snang ngo /_/de de'i nang du song nas yang srog chags de dag gis bza' bar byed de/_de thang la byung yang rung chu'i nang na 'dug kyang rung ste/_sdug bsngal chen po nyams su myong ngo /_/de nas tshe dang ldan pa maud gal gyi bu 
[\[143a.6\]]chen pos sems can 'di las ci zhig byas na/_las de'i rnam par smin pas sdug bsngal 'di lta bu nyams su myong zhig gu snyam ste/_sems pa la zhugs nas de rab kyi mtha' las byung ba'i bsam gtan gyi bar du snyoms par zhugs kyang de'i tshe rabs kyi mtha' ma rtogs 
[\[143a.7\]]te/_dud 'gro'i nang nas shi 'phos nas/_dud 'gro 'ba' zhig tu skyes shing de lta bu'i sdug bsngal rnams rnyed pa tsam zhig shes par zad nas/_des bsams pa bcom ldan 'das ma gtogs par 'di'i las bdag la lung ston par nus pa gzhan su zhig yod de/_de ni 
[\[143b\]]
[\[143b.1\]]ye shes gzigs pa thogs pa med pa dang ye shes gzigs pa mtha' yas pa dang ldan pa yin no snyam nas/_rgya mtsho'i 'gram nas mi snang bar gyur te mnyan du yod par song ba dang /_de'i tshe bcom ldan 'das 'khor brgya phrag du ma'i gung la bzhugs te chos ston to/_/de 
[\[143b.2\]]nas tshe dang ldan pa maud gal gyi bus bsams pa/_'di ni bdag gis skye bo mang po skyo ba bskyed pa'i phyir bcom ldan 'das la zhu ba'i dus yin no snyam nas/_bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs 
[\[143b.3\]]gcig tu 'dug go_/phyogs gcig tu 'dug nas tshe dang ldan pa maud gal gyi bu chen pos/_bcom ldan 'das la 'di skad ces gsol to/_/btsun pa 'di na bdag gi lugs kyis dus dus su sems can dmyal bar rgyu bar bgyid/[ {]yi dgas [,]yi dwags [}]kyi nang du rgyu bar 
[\[143b.4\]]bgyid/_dud 'gro'i nang du rgyu bar bgyid/_mi'i nang du rgyu bar bgyid/_lha'i nang du rgyu bar bgyid de/_slar mchis nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la 
[\[143b.5\]]rjod par bgyid lags so/_/slar mchis nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams gcig la gcig za ba las gyur pa'i sdug bsngal rnams dang /_mi rnams kyi tshol khros 
[\[143b.6\]]sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de/_rgyu des na de dag skyo bar 'gyur la de ltar skyo bar gyur nas kyang gong du khyad par 'thob 
[\[143b.7\]]par 'gyur lags so/_/btsun pa bdag dud 'gro'i nang du rgyu bar chas nas mnyan du yod pa nas mi snang bar gyur te/_rgya mtsho'i 'gram du mchis pa las/_btsun pa bdag de na mchis pa na sems can lus dpag tshad nyis stong chig brgya mchis pa de lta bu zhig mthong ste/_de bas 
[\[144a\]]
[\[144a.1\]]ches chung ba'i chu srin gzhan rnams de'i drung du lhags nas/_de'i lus dum bu rgyang grags gcig tsam dang rgyang grags gnyis tsam dang rgyang grags gsum tsam dang dpag tshad brgya tsam gyi bar du bcad cing bcad cing za bar bgyid de/_rgyu des na des sdug 
[\[144a.2\]]bsngal drag pa dang mi bzad pa dang tsha ba dang yid du mi 'ong ba'i tshor ba myong bar 'gyur lags so/_/de na tshas nyam thag nas skyabs 'tshal ba'i slad du thang la byung ste/_de thang la byung ba dang de'i las las skyes pa'i gnod sbyin lnga brgya byung nas/_de dag gis zhag lnga brgya'i 
[\[144a.3\]]bar du sta re lnga brgyas rtsib ma zhe gcig gcod par bgyid do/_/de nas gang gi tshe de dag gis thabs de lta bus de'i rtsib ma thams cad bcad pa dang de na tsha mi bzod pas skad po che phyung ste phyir yang rgya mtsho chen po'i nang du 'gres nas/_de 'gres pa'i khrag gis rgya mtsho 
[\[144a.4\]]chen po 'khrugs shing 'dres la khrag gi mtsho bzhin du gda'o/_/de de'i nang du mchis nas yang srog chags de dag gis za bar bgyid de/_de skam la mchis kyang rung chab kyi nang na mchis kyang rung ste/_sdug bsngal chen po nyams su myong lags na btsun pa sems can des 
[\[144a.5\]]las ci zhig bgyis na/_las de'i rnam par smin pas dud 'gro'i nang du skyes la/_de lta bu'i sdug bsngal rnyed par gyur lags/_de nas bcom ldan 'das kyis tshe dang ldan pa maud gal gyi bu la bka' stsal pa/_maud gal gyi bu sems can de ni sdig pa'i las byed byed pa yin 
[\[144a.6\]]te/_des sdig pa'i las mang du byas so/_/maud gal gyi bu sngon byung ba 'das pa'i dus na/_nyan thos dang rang sangs rgyas kyis las 'das pa/_yang dag par rdzogs pa'i sangs rgyas ri bo zhes bya ba 'jig rten du byung ste/_de'i tshe khyim bdag cig gis yang dag par 
[\[144a.7\]]rdzogs pa'i sangs rgyas ri bo'i bstan pa la dad pa rnyed nas/_des de nyid las chos thos te phyir mi 'ong ba'i 'bras bu mngon sum du byas so/_/de'i chung ma ni gzugs bzang zhing blta na sdug la mdzes pa zhig ste/_khyim thab kyis de la smras pa/_bzang mo bdag gis ni 
[\[144b\]]
[\[144b.1\]]bcom ldan 'das las tshangs par spyod pa'i gzhi lnga mnos zin gyis gal te khyod 'di nyid na 'dug na yang /_ngas khyod la zas dang gos sbyin par bya'o/_/'on te skyes pa gzhan 'dod na yang bdag gis khyod de la sbyin par bya'o/_/des smras pa/_jo bo bdag la skyes pa 
[\[144b.2\]]gzhan cang mi 'tshal gyis/_bdag ni jo bo nyid kyi bsnyen bkur bgyid do zhes byas so/_/bud med de ni byad gzugs bzang ba'i phyir skye bo mang pos yid smon du bya ba zhig ste/_gnas de nyid na sna la gtogs pa zhig 'dug pa des bsams pa/_ma la bdag bud 
[\[144b.3\]]med de dang phrad par bya ba'i thabs lta ji yod snyam nas/_phyi zhig na des gser dngul mang po khyer te dbang po dag dang chas te dge bsnyen de'i thad du song nas smras pa/_khyim bdag kho bo rgyal po'i sku don zhig la ga zhig tu 'gro dgos te rdzas 'di dag bdag gis der bskur 
[\[144b.4\]]mi nus kyi/_bdag de nas phyir ma log gi bar du re zhig khyod la gdams so zhes byas so/_/khyim bdag de ni rang bzhin gyis drang po zhig ste/_des rdzas de dag dbang po'i mdun du blangs so/_/de nas sna la gtogs pa des de'i lag tu rdzas de dag gtad de/_rang gi khyim 
[\[144b.5\]]du song nas thang cig tsam lon pa dang dge bsnyen de'i thad du song ste smras pa/_khyim bdag ngas khyod la rdzas gtams pa de dag phyir byin cig ces byas pa dang /_dge bsnyen des de'i rdzas dpang po med bzhin du phyir byin no/_/de nas des rdzas de dag rang gi khyim du bzhag nas 
[\[144b.6\]]phyir yang dbang po rnams khrid de dge bsnyen de'i thad du song nas smras pa/_khyim bdag kho bos rgyal po'i dkor khyod la gtams pa de dag phyir byin cig ces byas pa dang des smras pa/_de ni bdag gis khyod la phyir byin zin no/_/sna la gtogs pa des smras pa/_ngas khyod las 
[\[144b.7\]]cung zad kyang blangs pa med do zhes byas nas/_sna la gtogs pa des dpang po de rnams la smras pa/_khyed dge bsnyen 'di'i byed stangs la ltos shig_/bdag gis dpang po rnams kyi mdun du 'di la rdzas gtad nas 'dis bdag gcig pu'i lag tu ga la byin zhes smras nas/_
[\[145a\]]
[\[145a.1\]]des de rgyal po'i pho brang du khrid de shags kyis pham par byas nas rang gi khyim du khrid de 'breng rlon gyis gzhus nas dam rab tu byas nas de'i rtsib ma thams cad bcom nas de de kho na'i rkyen gyis shi'o/_/de nas sna la gtogs pa des mi de bu yang med pas khyim rdzas 
[\[145a.2\]]thams cad kyang bsdus/_chung ma de yang rang gi khyim du khrid nas smras pa/_bzang mo khyod kyi phyir bdag gis bya ba ma yin pa 'di lta bu byas pa yin gyis/_da ni khyim 'dir da ni khyod kyi khyim thab yin no/_/khyod ni nga'i chung ma yin no zhes byas so/_/de nas dge bsnyen gyi chung 
[\[145a.3\]]mas smras pa/_bdag gis 'di'i rus bu'i mchod pa yang ma bgyis par khyod dang lhan cig tu ji ltar 'du bar bgyis/_re zhig bdag gis sngar 'di'i rus bu la mchod pa bgyis la de'i 'og tu gdod jo bo ji ltar dgyes pa bzhin du bgyi'o zhes byas nas/_de thos ma thag tu 
[\[145a.4\]]sna la gtogs pa des dge bsnyen de'i rus bu dur khrod du khyer te/_rus bu bsregs nas phyogs gcig tu 'dug pa dang bud med des me 'bar ba de'i nang du mchongs nas de yang de nyid du shi'o/_/de nas sna la gtogs pa de rgyu des sems khongs su chud de bdag gis bya ba ma yin 
[\[145a.5\]]pa 'di lta bu ci dang ci bya bya/_bdag bud med dang phrad pa la yang ma phan la 'di la yang bdag gis mi rigs pa 'di lta bu byas kyis med do snyam mo/_/dge slong dag ji snyam du sems/_de'i tshe sna la gtogs par gyur pa gang yin pa de ni chu srin de nyid yin te/_des dge bsnyen de 
[\[145a.6\]]'breng rlon gyis gzhus te rtsib ma rnams bcom nas/_de yang de'i rkyen gyis shi bar gyur pa'i las de'i rnam par smin pas sna la gtogs pa de sems can dmyal ba'i nang du skyes te/_de der lo mang po lo stong phrag mang por sems can dmyal ba'i sdug bsngal myong nas shi 'phos 
[\[145a.7\]]te dus las 'das nas dud 'gro'i nang du skyes te/_dud 'gro'i nang nas shi 'phos shing dud 'gro'i nang 'ba' zhig tu skyes nas sdug bsngal de lta bu sha stag rnyed do/_/de nas bcom ldan 'das la tshe dang ldan pa maud gal gyi bus 'di skad ces gsol to/_/btsun pa sems can de 
[\[145b\]]
[\[145b.1\]]sdug bsngal de las nam thar bar 'gyur lags/_bcom ldan 'das kyis bka' stsal pa/_maud gal gyi bu ma 'ongs pa'i dus na nyan thos dang rang sangs rgyas kyi sa las 'das pa yang dag par rdzogs pa'i sangs rgyas yid [{]bzangs [,]bzang [}]zhes bya ba 'jig rten du 'byung bar 
[\[145b.2\]]'gyur te/_de'i ring la sems can 'di'i las de zad de/_mir skyes nas de'i bstan pa la rab tu byung ste nyon mongs pa thams cad spangs nas dgra bcom pa nyid mngon sum du byed par 'gyur te der 'di'i sdug bsngal mthar thug par 'gyur ro/_/de nas de thos ma thag tu skye bo 
[\[145b.3\]]mang po de dag skyo ba chen po skyes te/_bcom ldan 'das kyis de dag gi yid skyo bar gyur par thugs su chud nas de dang 'thun pa'i chos bstan te/_des na stan de nyid la 'khod bzhin du kha cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i 
[\[145b.4\]]bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 
[\[145b.5\]]'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_kha cig gis ni brgya 
[\[145b.6\]]byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas 
[\[145b.7\]]phal cher ni sangs rgyas la gzhol chos la 'bab dge 'dun la bab par byas te bkod do//_//gcod pa phyi ma ni/_gleng gzhi mnyan du yod pa na bzhugs te/_tshe dang ldan pa maud gal gyi bu ni lugs kyis dus dus su sems can dmyal bar rgyu bar byed/_yi 
[\[146a\]]
[\[146a.1\]]dgas kyi nang du rgyu bar byed/_dud 'gro'i nang du rgyu bar byed/_mi'i nang du rgyu bar byed/_lha'i nang du rgyu bar byed de/_phyir 'ongs nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang yin pa de 
[\[146a.2\]]dag mi rnams la rjod par byed do/_/phyir 'ongs nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi 
[\[146a.3\]]tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/_de dag gis de thos nas skyo bar 'gyur la/_skyo bar gyur nas kyang gong du khyad 
[\[146a.4\]]par thob par 'gyur ro/_/de nas phyi zhig na tshe dang ldan pa maud gal gyi bu chen po [{]yi dgas [,]yi dwags [}]kyi nang du rgyu bar chas nas mnyan du yod pa nas mi snang bar gyur te/_de rgya mtsho'i 'gram du 'greng ba dang des der [{]yi dgas [,]yi dwags [}]lus che la ro smad ni tha mal par 'dug_/rked pa yan 
[\[146a.5\]]chad ni lus gnyis su 'dug ste/_de yang 'bar zhing rab tu 'bar la kun du rab tu 'bar te/_phan tshun du rgyu ba de la de'i las las skyes pa'i lcags kyi mche ba can gyi seng ge dang stag dang gzig dang dred la sogs pa de'i drung du lhags nas/_de'i sha rnams bcad cing 
[\[146a.6\]]bcad cing za bar byed pa dang /_las las skyes pa'i mi dag kyang lhags nas ral gri rnon po dag gis ro stod gcod par byed de/_de'i ro stod gcig bcad na cig shos 'byung bar 'gyur la cig shos bcad na yang gcig 'byung bar 'gyur te/_rgyu des na des sdug bsngal drag 
[\[146a.7\]]pa dang mi bzad pa dang tsha ba dang yid du mi 'ong ba'i tshor ba myong la skad po che 'thon cing /_phan tshun du 'bros te las las skyes pa'i mi de dag kyang de'i phyi bzhin 'brang ba zhig mthong nas/_tshe dang ldan pa maud gal gyi bu chen pos bsams pa/_sems can 'dis las ci 
[\[146b\]]
[\[146b.1\]]zhig byas na las de'i rnam par smin pas sdug bsngal 'di lta bu myong zhig gu snyam nas/_des bltas na yang dag par rdzogs pa'i sangs rgyas 'od srung gi gsung rab la rab tu byung ste/_dge slong zhal ta byed par gyur nas/_des dge slong dbyar gnas bcas pa rnams kyi gos 
[\[146b.2\]]dang rnyed pa rnams bcad de dgun gnas bcas pa rnams la phul/_dgun gnas bcas pa rnams kyi gos dang rnyed pa rnams bcad de dbyar gnas bcas pa rnams la phul/_gnyi ga las bcad de kha cig ni bdag nyid kyis spyad/_kha cig ni gzhan dag la phul ba mthong 
[\[146b.3\]]ngo /_/de nas tshe dang ldan pa maud gal gyi bu chen pos bsams pa/_'di'i las ni bdag gis kyang yang dag par mngon sum du mthong mod kyi 'on kyang skye bo phal po che skyo ba bskyed pa'i phyir bdag gis bcom ldan 'das la zhu'o snyam nas rgya mtsho'i 'gram nas mi snang bar gyur te mnyan du 
[\[146b.4\]]yod par song ba dang /_de'i tshe bcom ldan 'das 'khor brgya phrag du ma'i gung la bzhugs te chos ston to/_/de nas tshe dang ldan pa maud gal gyi bu chen pos/_bcom ldan 'das 'khor brgya phrag du ma la chos ston pa mthong ngo /_/mthong nas kyang des bsams pa 'di ni 
[\[146b.5\]]bdag gis bcom ldan 'das la [{]yi dgas [,]yi dwags [}]kyi lung bstan pa zhu ba'i dus yin no snyam nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas tshe dang ldan pa 
[\[146b.6\]]maud gal gyi bu chen pos/_bcom ldan 'das la 'di skad ces gsol to/_/btsun pa 'di na bdag gi lugs kyis dus dus su sems can dmyal bar rgyu bar bgyid/[ {]yi dgas [,]yi dwags [}]kyi nang du rgyu bar bgyid/_dud 'gro'i nang du rgyu bar bgyid/_mi'i nang du rgyu bar bgyid/_lha'i 
[\[146b.7\]]nang du rgyu bar bgyid de/_slar mchis nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la rjod par bgyid pa lags so/_/slar mchis nas [{]yi dgas [,]yi dwags [}]rnams kyi bkres pa dang skom 
[\[147a\]]
[\[147a.1\]]pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang 
[\[147a.2\]]ltung ba dang rnam par 'thor ba dang /_rnam par 'jig pa'i sdug bsngal gang lags pa de dag mi rnams la rjod par bgyid de/_rgyu des na de dag skyo bar 'gyur la skyo bar gyur nas kyang gong du khyad par 'thob par 'gyur lags so/_/btsun pa bdag [{]yi dgas [,]yi dwags [}]kyi nang du 
[\[147a.3\]]rgyu zhing mchi mchi ba las/[ {]yi dgas [,]yi dwags [}]lus che ba la ro smad ni tha mal par mchis rked pa yan chad ni lus gnyis su mchis te/_de yang 'bar zhing rab tu 'bar la kun du 'bar te/_phan tshun du rgyu la de'i las las skyes pa'i lcags kyi mche ba can gyi seng ge dang stag dang 
[\[147a.4\]]gzig dang dred la sogs pa de'i drung du lhags nas de'i sha rnams bcad cing bcad cing za bar bgyid pa dang las las skyes pa'i mi dag kyang lhags nas/_ral gri rnon po dag gis ro stod gcod par bgyid de/_de'i ro stod gcig bcad na cig shos 'byung bar 'gyur la/_
[\[147a.5\]]cig shos bcad na yang gcig 'byung bar 'gyur te/_rgyu des na des sdug bsngal drag pa dang mi bzad pa dang /_tsha ba dang /_yid du mi 'ong ba'i tshor ba myong la skad po che 'thon cing phan tshun 'bros te/_las las skyes pa'i mi de dag kyang de'i phyi bzhin 'brang ba zhig 
[\[147a.6\]]mthong lags na/_btsun pa [{]yi dgas [,]yi dwags [}]des las ci bgyis na las de'i rnam par smin pas sdug bsngal de lta bu rnyed par gyur lags/_de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu sems can de ni sdig pa byed byed pa 
[\[147a.7\]]yin te/_des sdig pa mang du byas so/_/maud gal gyi bu sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen 
[\[147b\]]
[\[147b.1\]]pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i bstan pa la sems can 'di rab tu byung nas zhal ta byed par gyur te/_des der dge slong dbyar gnas 
[\[147b.2\]]bcas pa rnams kyi gos dang rnyed pa rnams bcad de dgun gnas pa rnams la phul/_dgun gnas bcas pa rnams kyi gos dang rnyed pa rnams bcad de dbyar gnas bcas pa rnams la phul gnyi ga las bcad de kha cig ni bdag nyid kyis spyad/_kha cig ni gzhan dag la phul 
[\[147b.3\]]lo/_/maud gal gyi bu ji snyam du sems de'i tshe zhal ta byed par gyur pa gang yin pa de ni [{]yi dgas [,]yi dwags [}]'di kho na yin te/_des der dbyar gnas bcas pa rnams kyi gos dang rnyed pa rnams bcad de dgun gnas bcas pa rnams la phul/_dgun gnas bcas pa rnams kyi gos dang 
[\[147b.4\]]rnyed pa rnams bcad de dbyar gnas bcas pa rnams la phul ba'i las de'i rnam par smin pas ni rked pa yan chad lus gnyis su 'dug par gyur te/_las las skyes pa'i mi rnams de'i drung du lhags nas/_de dag gis ral gri rnon pos de'i ro stod gcod par byed de/_de'i 
[\[147b.5\]]ro stod gcig bcad na cig shos 'byung bar 'gyur la/_cig shos bcad na yang gcig 'byung bar 'gyur ro/_/des gnyi ga las bcad de kha cig ni bdag nyid kyis spyad/_kha cig ni gzhan dag la phul ba'i las de'i rnam par smin pas ni lcags kyi mche ba can gyi seng ge dang 
[\[147b.6\]]stag dang gzig dang dred la sogs pa byung nas/_de dag gis de'i sha rnams bcad cing bcad cing za bar gyur to/_/de nas bcom ldan 'das la tshe dang ldan pa maud gal gyi bu chen pos 'di skad ces gsol to/_/btsun pa sems can de sdug bsngal de las nam thar bar 'gyur 
[\[147b.7\]]lags/_bcom ldan 'das kyis bka' stsal pa/_maud gal gyi bu ma 'ongs pa'i dus na nyan thos dang rang sangs rgyas kyi sa las 'das pa/_yang dag par rdzogs pa'i sangs rgyas gzhan gyis mi thub pa zhes bya ba 'jig rten du 'byung bar 'gyur te/_de'i ring la sems can de'i 
[\[148a\]]
[\[148a.1\]]las zad nas mir skye bar 'gyur la/_de nyid kyi bstan pa la rab tu byung ste nyon mongs pa thams cad spangs nas dgra bcom pa nyid mngon sum du byed par 'gyur te/_der de'i sdug bsngal mthar thug par 'gyur ro/_/de nas de thos ma thag tu skye bo de dag skyo ba 
[\[148a.2\]]chen po skyes te/_bcom ldan 'das kyis de dag yid skyo bar gyur pa thugs su chud nas de dang 'thun pa'i chos bstan te/_de nas 'khor de dag gi nang nas kha cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i bzod pa dang 'jig rten 
[\[148a.3\]]gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du 
[\[148a.4\]]byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_kha cig gis ni brgya byin du 'gyur ba dang /_kha 
[\[148a.5\]]cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol 
[\[148a.6\]]chos la 'bab dge 'dun la bab par byas te bkod do//_//za ba zhes bya ba ni/_gleng gzhi mnyan du yod pa na bzhugs te/_tshe dang ldan pa maud gal gyi bu ni lugs kyis dus dus su sems can dmyal ba rnams su rgyu bar byed/[ {]yi dgas [,]yi dwags [}]kyi nang du rgyu bar byed/_dud 'gro'i 
[\[148a.7\]]nang du rgyu bar byed/_mi'i nang du rgyu bar byed/_lha'i nang du rgyu bar byed de/_phyir 'ongs nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/_/phyir 'ongs nas [{]yi dgas [,]yi dwags [}]
[\[148b\]]
[\[148b.1\]]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams 
[\[148b.2\]]kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/_de dag gis de thos nas skyo bar 'gyur la de ltar skyo bar gyur nas kyang gong du khyad par thob par 'gyur ro/_/de nas phyi zhig na tshe dang ldan 
[\[148b.3\]]pa maud gal gyi bu chen po [{]yi dgas [,]yi dwags [}]kyi nang du rgyu bar chas nas/_mnyan du yod pa nas mi snang bar gyur te/_ri byin t+ya'i nags khung du phyin pa dang /_des der [{]yi dgas [,]yi dwags [}]'bar zhing rab tu 'bar la kun du rab tu 'bar te me lce gcig tu 'bar la de gal te thang la 'gro na ni de'i las 
[\[148b.4\]]las skyes pa'i lcags kyi mche ba can gyi seng ge dang stag dang gzig dang dred la sogs pa 'byung bar 'gyur te/_de dag gis de'i sha rnams bcad cing bcad cing za bar byed de/_rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong la phan tshun du 
[\[148b.5\]]rgyug pa zhig mthong ngo /_/mthong nas kyang sems pa la zhugs te/_sems can 'dis las ci zhig byas na las de'i rnam par smin pas sdug bsngal 'di lta bu nyams su myong bar 'gyur zhig gu snyam nas/_des bltas na yang dag par rdzogs pa'i sangs rgyas 'od srung gi 
[\[148b.6\]]gsung rab la rab tu byung ste/_dge slong zhal ta byed par gyur nas des dge 'dun gyi zhal ta byed pa na/_dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor la ci dga' mgur spyad la gzhan dag la yang byin pa mthong ngo /_/de 
[\[148b.7\]]nas tshe dang ldan pa maud gal gyi bu chen pos bsams pa 'di'i las ni bdag gis kyang yang dag par mngon sum du mthong mod kyi/_'on kyang skye bo phal po che skyo ba bskyed pa'i phyir bdag gis bcom ldan 'das la zhu'o snyam mo/_/ri byin t+ya'i nags khung nas mi snang bar gyur te/_
[\[149a\]]
[\[149a.1\]]mnyan du yod par song ba dang /_de'i tshe bcom ldan 'das 'khor brgya phrag du ma'i gung la bzhugs te chos ston to/_/de nas tshe dang ldan pa maud gal gyi bu chen pos/_bcom ldan 'das 'khor brgya phrag du ma la chos ston pa mthong ngo /_/mthong 
[\[149a.2\]]nas kyang des bsams pa/_'di ni bdag gis bcom ldan 'das la [{]yi dgas [,]yi dwags [}]kyi lung bstan pa zhu ba'i dus yin no snyam nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig 
[\[149a.3\]]tu 'dug nas tshe dang ldan pa maud gal gyi bu chen pos bcom ldan 'das la 'di skad ces gsol to/_/btsun pa 'di na bdag gi lugs kyis dus dus su sems can dmyal bar rgyu bar bgyid [{]yi dgas [,]yi dwags [}]kyi nang du rgyu bar bgyid dud 'gro'i nang du rgyu bar bgyid mi'i nang du rgyu bar bgyid lha'i 
[\[149a.4\]]nang du rgyu bar bgyid de/_slar mchis nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la rjod par bgyid lags so/_/slar mchis nas [{]yi dgas [,]yi dwags [}]rnams kyi bkres pa dang skom pa dang 'bar ba 
[\[149a.5\]]dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 
[\[149a.6\]]'jig pa'i sdug bsngal gang lags pa de dag mi rnams la rjod par bgyid de rgyu des na de dag skyo bar 'gyur la/_de ltar skyo bar gyur nas kyang gong du khyad par thob par 'gyur lags so/_/btsun pa bdag [{]yi dgas [,]yi dwags [}]kyi nang du rgyu bar chas nas mnyan du yod pa nas mi snang bar gyur te/_
[\[149a.7\]]ri byin t+ya'i nags khung du mchis pa las/_btsun pa bdag gis der [{]yi dgas [,]yi dwags [}]lus che la 'bar zhing kun du 'bar te/_kun du rab tu 'bar la me lce gcig tu 'bar zhing tshig pa dang de thang la mchis na/_de'i las las skyes pa'i lcags kyi mche ba can gyi seng ge dang stag dang gzig 
[\[149b\]]
[\[149b.1\]]dang dred la sogs pa 'byung bar 'gyur te/_de dag gal te chab kyi nang du mchis na ni lcags kyi mche ba can gyi chu srin rnams 'byung bar 'gyur/_gal te de nam mkha' la mchis na ni lcags kyi mchu can gyi bya rog rnams dang /_chun lag rnams 'byung bar 'gyur te de dag gis 
[\[149b.2\]]de'i sha rnams bcad cing bcad cing za bar bgyid de/_rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba nyams su myong nas phan tshun rgyug pa zhig mthong lags na/_btsun pa sems can des las ci zhig bgyis na las de'i rnam par 
[\[149b.3\]]smin pas sdug bsngal de lta bu rnyed par gyur lags/_bcom ldan 'das kyis bka' stsal pa/_maud gal gyi bu sems can de ni sdig pa byed byed pa yin te des sdig pa'i las mang du byas so/_/maud gal gyi bu sngon byung ba 'das pa'i dus na/_bskal pa bzang po 'di nyid la 
[\[149b.4\]]skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung 
[\[149b.5\]]zhes bya ba 'jig rten du byung ste/_de'i gsung rab la sems dad de rab tu byung nas/_dge slong zhal ta byed par gyur te des der sbyin bdag dang sbyin pa po mang po dag la bskul nas dge 'dun dang mchod rten gyi phyir bslangs te/_des dge 'dun gyi dkor dang mchod rten gyi dkor 
[\[149b.6\]]dang 'tsho ba nar ma dang phyogs bzhi'i dge 'dun gyi dkor ma thub nas thams cad ci dga' mgur spyad la gzhan dag la yang byin te/_des der dge 'dun las bcad nas bdag nyid kyis kyang ci dga' mgur spyad la gzhan dag la yang byin pa'i las de'i rnam par smin pas [{]yi dgas [,]yi dwags [}]
[\[149b.7\]]kyi nang du skyes nas/_der nam mkha' la gnas pa dang chu la gnas pa dang thang la gnas pa'i srog chags rnams kyis bza' bar gyur to/_/de nas de thos ma thag tu skye bo mang po de dag skyo ba chen po skyes te/_bcom ldan 'das kyis de dag gi yid skyo bar gyur pa thugs su chud 
[\[150a\]]
[\[150a.1\]]nas de dang 'thun pa'i chos bstan te/_des na der kha cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du 
[\[150a.2\]]zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig 
[\[150a.3\]]gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang kha cig gis ni 
[\[150a.4\]]rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol chos la 'bab dge 'dun la bab par byas te bkod do//_//dga' byed ces bya 
[\[150a.5\]]ba ni/_gleng gzhi mnyan du yod pa na bzhugs te/_tshe dang ldan pa dga' byed ni lugs kyis dus dus su sems can dmyal bar rgyu bar byed/[ {]yi dgas [,]yi dwags [}]kyi nang du rgyu bar byed/_dud 'gro'i nang du rgyu bar byed/_mi'i nang du rgyu bar byed/_lha'i nang du rgyu bar byed de/_phyir 'ongs 
[\[150a.6\]]nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/_/phyir 'ongs nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug 
[\[150a.7\]]bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa 
[\[150b\]]
[\[150b.1\]]de dag mi rnams la rjod par byed de/_de dag gis de thos nas skyo bar 'gyur la skyo bar gyur nas kyang gong du khyad par thob par 'gyur ro/_/de nas phyi zhig na tshe dang ldan pa dga' byed [{]yi dgas [,]yi dwags [}]kyi nang du rgyu bar chas nas mnyan du yod pa nas mi snang bar gyur te rgya mtsho'i 
[\[150b.2\]]'gram du phyin pa dang /_des der [{]yi dgas [,]yi dwags [}]mo sgren mor 'dug la rang gi skras yog pa sdong po me reg ma 'dra la dmus long du 'dug pa de'i kha sna nas srin bu mang po byung ba dang des dpag tshad du mar dri mnam pas gang bar byed de/_phan tshun rgyug la de gang dang gang du 'gro ba 
[\[150b.3\]]de dang der khyi sngo bkra can dag gis gtses nas rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ste/_skad po che 'thon pa phan tshun rgyug pa zhig mthong ngo /_/mthong nas kyang tshe dang ldan pa dga' byed kyis bsams pa/_sems can 
[\[150b.4\]]'dis las ci zhig byas zhig gu snyam ste/_des bltas na yang dag par rdzogs pa'i sangs rgyas 'od srung gi bstan pa la rab tu byung ste/_dge slong ma 'thab krol can kha tshas ngan pa zhig tu gyur nas/_des der dge slong ma mang mo zhig la yang dag pa ma yin pa'i skur pa btab 
[\[150b.5\]]ste/_de dag gi rnyed pa'i bar chad byas pa mthong ngo /_/de nas tshe dang ldan pa dga' byed kyis bsams pa 'di'i las kyi 'bras bu ni bdag gis kyang mngon sum du mthong mod kyi 'on kyang skye bo mang po skyo ba bskyed pa'i phyir bdag gis bcom ldan 'das la zhu'o snyam nas/_de rgya mtsho'i 
[\[150b.6\]]'gram nas mi snang bar gyur te mnyan du yod par song ba dang /_de'i tshe bcom ldan 'das 'khor brgya phrag du ma'i gung la bzhugs te chos ston to/_/de nas tshe dang ldan pa dga' byed kyis/_bcom ldan 'das 'khor brgya phrag du ma la chos ston pa mthong ngo /_/mthong nas 
[\[150b.7\]]kyang des bsams pa 'di ni bdag gis bcom ldan 'das la [{]yi dgas [,]yi dwags [}]kyi lung bstan pa zhu ba'i dus yin no snyam nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig 
[\[151a\]]
[\[151a.1\]]tu 'dug nas tshe dang ldan pa dga' byed kyis bcom ldan 'das la 'di skad ces gsol to/_/btsun pa 'di na bdag gi lugs kyis rtag tu dus dus su sems can dmyal bar rgyu bar bgyid [{]yi dgas [,]yi dwags [}]kyi nang du rgyu bar bgyid dud 'gro'i nang du rgyu bar 
[\[151a.2\]]bgyid mi'i nang du rgyu bar bgyid lha'i nang du rgyu bar bgyid de/_slar mchis nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la rjod par bgyid lags so/_/slar mchis nas 
[\[151a.3\]{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_
[\[151a.4\]]lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de/_rgyu des na de dag skyo bar 'gyur la de ltar skyo bar gyur nas kyang gong du khyad par thob par 'gyur lags so/_/btsun pa 
[\[151a.5\]]bdag [{]yi dgas [,]yi dwags [}]kyi nang du rgyu bar chas nas mnyan du yod pa nas mi snang bar gyur te/_rgya mtsho'i 'gram du mchis na/_btsun pa bdag gis der [{]yi dgas [,]yi dwags [}]mo sgren mor mchis la rang gi skras yog pa sdong po me reg ma 'dra la dmus long du mchis pa de'i kha sna nas srin 
[\[151a.6\]]bu mang po byung ba dang des dpag tshad du mar dri mnam pas gang bar bgyid de phan tshun rgyug la de gang dang gang du mchis pa de dang der khyi sngo bkra dag gis gtses nas/_rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ste skad po che 
[\[151a.7\]]'thon la phan tshun rgyug pa zhig mthong lags na/_btsun pa [{]yi dgas [,]yi dwags [}]mo des las ci bgyis na las de'i rnam par smin pas sdug bsngal de lta bu rnyed par gyur lags/_bcom ldan 'das kyis bka' stsal pa/_dga' byed [{]yi dgas [,]yi dwags [}]mo de ni sdig pa'i las byed byed pa 
[\[151b\]]
[\[151b.1\]]yin te des sdig pa'i las mang du byas so/_/dga' byed sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen 
[\[151b.2\]]pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sIr khyim bdag phyug cing nor mang la longs spyod che ba yongs su 'dzin pa yangs shing rgya che 
[\[151b.3\]]ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu 
[\[151b.4\]]lon pa dang /_bu mo gzugs bzang zhing blta na sdug la mdzes pa zhig btsas te/_de'i btsas ston rgyas par byas nas rigs dang 'thun pa'i ming btags te 'o ma dang zho dang mar dang zhun mar dang mar gyi nying gus bskyed bsrings nas/_de gang gi tshe cher skyes pa de'i tshe/_
[\[151b.5\]]des yang dag par rdzogs pa'i sangs rgyas 'od srung gi bstan pa la dad pa rnyed nas/_des pha ma la gsol te/_rab tu byung nas des sde snod gsum bslabs te rig pa dang grol ba'i spobs pa dang ldan pa'i chos smra ba/_gos dang zas dang mal cha dang stan dang nad gsos 
[\[151b.6\]]dang sman zong rnams rnyed par gyur nas/_des sbyin bdag dang sbyin pa po rnams la bskul te/_gtsug lag khang mchod rten dang bcas pa rnam pa thams cad yongs su rdzogs par byed du bcug nas/_sangs rgyas la sogs pa dge slong ma'i dge 'dun la phul te/_dge slong 
[\[151b.7\]]ma rnams la yo byad thams cad kyis bsnyen bkur byas pa las/_de byad gzugs dang lang tsho dang cho rigs kyi rgyags pas dregs nas tshul khrims srung ma nus te/_des dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi 
[\[152a\]]
[\[152a.1\]]dkor ci dga' mgur spyad nas dge slong ma rnams kyis tshor te/_de dge slong ma'i gtsug lag khang nas bskrad nas de khro ba'i kun nas dkris pa chen po skyes te/_khro ba'i dbang du gyur nas slob pa dang mi slob pa'i dge slong ma mang mo zhig la tshig 
[\[152a.2\]]rtsub cing brlang ba'i zug rngu dag gis spyos te/_khyim khyim du yang 'di dag ni tshul khrims 'chal pa dang sdig pa'i chos can yin no zhes de dag gi bsngags pa ma yin pa brjod la/_de dag gi rnyed pa dang bkur sti yod pa'i bar chad kyang byas sdang mig gis kyang bltas 
[\[152a.3\]]so/_/dga' byed de ji snyam du sems/_de'i tshe dge slong mar gyur pa gang yin pa de ni da ltar [{]yi dgas [,]yi dwags [}]mo de yin te/_des der slob pa dang mi slob pa'i dge slong ma rnams kyi rnyed pa dang bkur sti'i bar chad byas pa'i las de'i rnam par smin pas [{]yi dgas [,]yi dwags [}]su skyes so/_/
[\[152a.4\]]des dge slong ma de rnams la tshig rtsub cing brlang ba'i zug rngus spyos pa'i las de'i rnam par smin pas ni kha sna nas srin bu mang po byung bar gyur to/_/des khyim khyim du de dag gi bsngags pa ma yin pa brjod pa'i las de'i rnam par smin pas ni dpag tshad du mar dri mnam 
[\[152a.5\]]pas gang bar gyur to/_/des dge slong ma rnams la sdang mig gis bltas pa'i las de'i rnam par smin pas ni dmus long du gyur to/_/des dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor ci dga' mgur spyad pa'i las 
[\[152a.6\]]de'i rnam par smin pas ni khyi sngo bkra dag gis bza' bar gyur te des ni las de lta bu byas so/_/de nas de thos ma thag tu skye bo mang po de dag skyo ba chen po skyes te bcom ldan 'das kyis de dag gi yid skyo bar gyur par thugs su chud nas de dang 'thun pa'i chos bstan te/_des na der kha 
[\[152a.7\]]cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig 
[\[152b\]]
[\[152b.1\]]phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/
[\[152b.2\]]kha cig gis ni stobs kyi 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med 
[\[152b.3\]]pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol chos la 'bab dge 'dun la bab par byas te bkod do//_//las brgya tham pa/_bam po bcu gsum pa/_snag bu zhes bya ba ni/_
[\[152b.4\]]gleng gzhi mnyan du yod pa na bzhugs te/_tshe dang ldan pa maud gal gyi bu ni lugs kyis dus dus su sems can dmyal bar rgyu bar byed [{]yi dgas [,]yi dwags [}]kyi nang du rgyu bar byed dud 'gro'i nang du rgyu bar byed mi'i nang du rgyu bar byed lha'i nang du rgyu bar byed de/_phyir 'ongs nas sems can dmyal 
[\[152b.5\]]ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/_/phyir 'ongs nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang 
[\[152b.6\]]dud 'gro rnams kyi gcig la gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod 
[\[152b.7\]]par byed de/_de dag gis de thos nas skyo bar 'gyur la skyo bar gyur nas kyang gong du khyad par thob par 'gyur ro/_/de nas phyi zhig na tshe dang ldan pa maud gal gyi bu chen po [{]yi dgas [,]yi dwags [}]kyi nang du rgyu bar chas nas mnyan du yod pa nas mi snang bar gyur te/_rgya mtsho'i 'gram du phyin 
[\[153a\]]
[\[153a.1\]]pa dang des der sha'i snag bu 'dra ba la gtsang khang phyur po tsam zhig 'dug ste/_de sa la 'dug na ni de la thog thag nas srog chags khab kyi mchu can sha stag za zhing 'dug la srog chags de dag za ches pas de gal te nam mkha' la 'phags na yang de'i lus 
[\[153a.2\]]thams cad mer 'bar te/_rgyu des na des sdug bsngal drag pa dang mi bzad pa dang tsha ba dang yid du mi 'ong ba myong zhing 'dug pa zhig mthong nas/_tshe dang ldan pa maud gal gyi bu chen pos bsams pa/_sems can 'dis las ci zhig byas na/_las de'i rnam par smin pas 
[\[153a.3\]]sdug bsngal 'di lta bu myong bar gyur zhig gu snyam ste/_des bltas na yang dag par rdzogs pa'i sangs rgyas 'od srung gi bstan pa la rab tu byung nas dge slong zhal ta byed par gyur te/_des der dge 'dun gyi dkor dang mchod rten gyi dkor dang 'tsho ba nar ma dang phyogs 
[\[153a.4\]]bzhi'i dge 'dun gyi dkor gang zag gcig pus spyad pa dang /_kha cig ni nye du rnams la yang byin/_kha cig ni khros nas mes bsregs pa'i las de'i rnam par smin pa des na sdug bsngal de lta bu dag rnyed par gyur par mthong ngo /_/de nas tshe dang ldan pa maud gal gyi bu 
[\[153a.5\]]chen pos bsams pa 'di'i las ni bdag gis kyang yang dag par mngon sum du mthong mod kyi 'on kyang skye bo phal po che skyo ba bskyed pa'i phyir bdag gis bcom ldan 'das la zhu'o snyam nas/_rgya mtsho'i 'gram nas mi snang bar gyur te mnyan du yod par song ba dang de'i tshe 
[\[153a.6\]]bcom ldan 'das 'khor brgya phrag du ma'i gung la bzhugs te chos ston to/_/de nas tshe dang ldan pa maud gal gyi bu chen pos bsams pa/_'di ni bdag gis skye bo mang po skyo ba bskyed pa'i phyir bcom ldan 'das la zhu ba'i dus yin no snyam nas/_bcom ldan 'das ga la ba 
[\[153a.7\]]der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas tshe dang ldan pa maud gal gyi bu chen pos bcom ldan 'das la 'di skad ces gsol to/_/btsun pa 'di na bdag gi lugs kyis dus dus 
[\[153b\]]
[\[153b.1\]]su sems can dmyal bar rgyu bar bgyid/[ {]yi dgas [,]yi dwags [}]kyi nang du rgyu bar bgyid/_dud 'gro'i nang du rgyu bar bgyid/_mi'i nang du rgyu bar bgyid/_lha'i nang du rgyu bar bgyid de/_slar mchis nas sems can dmyal ba rnams kyi gcad pa dang gtub pa dang brdeg pa dang btso ba la 
[\[153b.2\]]sogs pa'i sdug bsngal gang lags pa de dag mi rnams la rjod par bgyid lags so/_/slar mchis nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba 
[\[153b.3\]]las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de rgyu des na de dag skyo bar 
[\[153b.4\]]'gyur la/_de ltar skyo bar gyur nas kyang gong du khyad par thob par 'gyur lags so/_/btsun pa bdag [{]yi dgas [,]yi dwags [}]kyi nang du rgyu bar chas nas mnyan du yod pa nas mi snang bar gyur te/_rgya mtsho'i 'gram du mchis na/_btsun pa bdag gis der sems can sha'i snag bu 
[\[153b.5\]]'dra ba la gtsang khang phyur po tsam zhig mchis te de sa la mchis na ni/_de la thog thag nas srog chags khab kyi mchu can sha stag 'tshal zhing mchis la/_srog chags de dag 'tshal ches pas de gal te nam mkha' la 'phags na yang /_de'i lus thams cad 
[\[153b.6\]]zhugs su 'bar te/_rgyu des na des sdug bsngal drag pa dang mi bzad pa dang tsha ba dang yid du mi 'ong ba myong zhing mchis pa zhig mthong lags na/_btsun pa sems can des las ci zhig bgyis na las de'i rnam par smin pas sdug bsngal de lta bu rnyed par gyur lags/_
[\[153b.7\]]bcom ldan 'das kyis bka' stsal pa/_maud gal gyi bu sems can de ni sdig pa'i las byed byed pa yin te des sdig pa'i las mang du byas so/_/maud gal gyi bu sngon byung ba 'das pa'i dus na sems can de yang dag par rdzogs pa'i sangs rgyas 'od srung gi bstan pa la 
[\[154a\]]
[\[154a.1\]]rab tu byung ste dge slong zhal ta byed par gyur nas/_des der dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor gang zag gcig pus spyad la/_kha cig ni bsags te bzhag pa las de phyi zhig 
[\[154a.2\]]na nad kyis thebs nas des nor de dag nye du rnams la sbyin par byas pa dang /_de dge slong dag gis mthong nas bkag pa las de 'di snyam du sems te/_gal te 'di dag gis bkag pa lta na/_bdag gis ci nas de dag la yang mi phan la bdag la yang mi phan par bya'o snyam 
[\[154a.3\]]mo/_/de nas de khros pas nor de dag thams cad mes bsregs so/_/de'i 'og tu de de nas shi 'phos te shi nas [{]yi dgas [,]yi dwags [}]su skyes te/_des der dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor gang zag gcig pus 
[\[154a.4\]]spyad pa'i las de'i rnam par smin pas ni/_lus sha'i snag bu 'dra la gtsang khang phyur po tsam du gyur nas srog chags khab kyi mchu can dag gis bza' bar gyur to/_/des der dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi 
[\[154a.5\]]dkor mes bsregs pa'i las de'i rnam par smin pas ni gal te steng gi nam mkha' la 'phags na yang lus mer 'bar bar 'gyur te/_sems can des las de lta bu byas pas na las de'i rnam par smin pas sdug bsngal de lta bu nyams su myong ngo /_/de nas de thos ma thag 
[\[154a.6\]]tu skye bo phal po che de dag skyo ba chen po skyes te/_bcom ldan 'das kyis de dag gi yid skyo bar gyur pa thugs su chud nas/_de dang 'thun pa'i chos bstan te des na der kha cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i bzod pa dang 
[\[154a.7\]]'jig rten gyi chos kyi mchog dang mthong ba la snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu 
[\[154b\]]
[\[154b.1\]]mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_kha cig gis ni 
[\[154b.2\]]brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag 
[\[154b.3\]]gi nang nas phal cher ni sangs rgyas la gzhol chos la 'bab dge 'dun la bab par byas te bkod do//_//bur 'du shes zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na bram ze rgas shing 'khogs la gtugs pa zhig 
[\[154b.4\]]'dug pa las/_de don zhig la rgyal bu rgyal byed kyi tshal du song ba dang bram ze des bcom ldan 'das 'khor brgya phrag du ma'i gung la bzhugs te chos ston pa mthong ngo /_/mthong nas kyang bram ze de bcom ldan 'das la bu'i 'du shes skyes te/_de bu'i 'du shes kyis 
[\[154b.5\]]bcom ldan 'das kyi thad du song nas bcom ldan 'das kyi mgul nas 'jus so/_/de nas dge slong dag gis bram ze des bcom ldan 'das kyi mgul nas 'jus pa mthong nas bkag go/_/de nas der bcom ldan 'das kyis dge slong rnams la bka' stsal pa/_dge 
[\[154b.6\]]slong dag bram ze 'di ni bu la byams pa'i phyir/_nga'i mgul nas 'jus pa yin gyis ma dgag shig_/gal te bram ze 'di nga'i mgul nas 'jur ma bcug na kha nas khrag dron po byung ste 'chi bar 'gyur ro/_/de nas bram ze des bcom ldan 'das kyi mgul nas 'khyud 
[\[154b.7\]]zin nas chos mnyan pa'i phyir/_bcom ldan 'das kyi spyan sngar 'dug go/_/de nas bcom ldan 'das kyis de'i bsam pa dang bag la nyal dang khams dang rang bzhin dang shes pa thugs su chud nas de dang 'thun pa'i chos bstan te/_des na bram ze des stan de nyid la 'dug 
[\[155a\]]
[\[155a.1\]]bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas stan las langs te bla gos phrag pa gcig tu gzar nas bcom ldan 'das ga la ba de 
[\[155a.2\]]logs su thal mo sbyar ba btud de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs 
[\[155a.3\]]par spyod pa spyad par 'tshal lo/_/de nas de la bcom ldan 'das kyis dge slong tshur shog ces bya ba'i tshig gis/_dge slong tshur shog tshangs par spyod cig ces bka' stsal nas/_tshig de skad ces bka' stsal pa'i mod la/_skra dang kha spu bregs nas zhag bdun lon 
[\[155a.4\]]la tsam du gyur/_spyod lam ni bsnyen par rdzogs nas lo brgya lon pa lta bur 'dug par gyur/_lag na ni lhung bzed dang chu snod thogs par gyur to/_/'dir smras pa/_de bzhin gshegs pas tshur zhes bka' stsal pas/_/de ni skra bregs lus la snam sbyar gyon/_/
[\[155a.5\]]sangs rgyas kyi ni dgongs pas gos bgos nas/_/mod la dbang po rab tu zhi bar gnas/_/de nas bcom ldan 'das kyis de la lung phog nas/_des brtson pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de 
[\[155a.6\]]dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa rig pas sgo nga'i sbubs bcom pa rig pa dang mngon par shes pa dang 
[\[155a.7\]]so so yang dag par rig pa thob pa/_srid pa'i rnyed pa dang chags pa dang bkur sti la rgyab kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong dag gis sangs rgyas bcom ldan 'das 
[\[155b\]]
[\[155b.1\]]la gsol pa/_btsun pa gzigs lags/_mi stong phrag du mas bcom ldan 'das mthong yang sus kyang bu la byams pa'i tshul gyis bcom ldan 'das la bu dang phrad do zhes mchi zhing brgyugs te mgul nas 'ju ba ma bgyis lags so/_/bcom ldan 'das 
[\[155b.2\]]kyis bka' stsal pa/_bram ze 'di ni nga 'das ma thag pa'i tshe rabs lnga brgyar phar gyur pas na/_sngon gyi bag chags de kho nas 'di nga la bu la byams pa'i tshul gyis bu dang phrad do zhes zer zhing nga'i mgul nas 'jus pa yin no/_/dge slong dag gis gsol pa/_
[\[155b.3\]]btsun pa gal te bram ze 'di bcom ldan 'das kyi 'das ma thag pa'i tshe rabs lnga brgyar yab tu gyur pa lags na/_ci'i slad du da ltar yang yab tu ma gyur lags/_bcom ldan 'das kyis bka' stsal pa/_byang chub sems dpa' rnams ni sbyin pa la sred pa 
[\[155b.4\]]dang nges par 'byung ba la sred pa yin na/_tshe rabs thams cad du 'dis nga'i sbyin pa'i bar chad byas nas der ngas smon lam btab pa/_phyin cad 'di nga'i phar ma gyur cig ces byas pa dang /_gzhan yang zas gtsang gis kyang kye ma bdag sangs rgyas kyi yab tu gyur 
[\[155b.5\]]cig ces smon lam btab pa'i phyir ro/_/dge slong dag gis gsol pa/_btsun pa zas gtsang gis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na bskal pa dgu bcu rtsa gcig pa la/_yang 
[\[155b.6\]]dag par rdzogs pa'i sangs rgyas rnam par gzigs zhes bya ba 'jig rten du byung ste/_de tshong dpon zhig gis bshos gsol nas smon lam btab pa/_dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar 
[\[155b.7\]]shog cig_/skyes bu rin po che 'di lta bu yang bdag gi bur gyur nas bdag gis de kho na mnyes par byas te mi mnyes par byed par ma gyur cig ces/_des der smon lam btab bo zhes bka' stsal nas/_dge slong dag gis sangs rgyas bcom ldan 'das la zhus pa/_
[\[156a\]]
[\[156a.1\]]btsun pa bram ze 'dis las ci zhig bgyis na/_las de'i rnam par smin pas dbul por yang gyur la rgas nas gdong rab tu byung lags/_bcom ldan 'das kyis bka' stsal pa/_byang chub sems dpa' rnams ni sbyin pa la sred pa dang nges 
[\[156a.2\]]par 'byung ba la sred pa yin na/_'dis dus thams cad du nga'i sbyin pa'i bar chad dang rab tu 'byung ba'i bar chad byas te/_'dis dus thams cad du nga'i sbyin pa'i bar chad dang rab tu 'byung ba'i bar chad byas pa'i las de'i rnam par smin pas 'di dbul por gyur la rgas 
[\[156a.3\]]nas gdod rab tu byung ngo /_/gsol pa/_btsun pa bram ze 'dis las ci zhig bgyis na las de'i rnam par smin pas/_bcom ldan 'das mnyes par bgyis te bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon 
[\[156a.4\]]sum du bgyis lags/_bcom ldan 'das kyis bka' stsal pa/_yang dag par rdzogs pa'i sangs rgyas 'od srung gi bstan pa la rab tu byung ste/_der 'dis tshe gcig tu tshangs par spyod pa spyad nas 'chi kar smon lam btab pa yang dag par rdzogs pa'i sangs rgyas 
[\[156a.5\]]'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom 
[\[156a.6\]]pa nyid mngon sum du byed par gyur cig ces byas so/_/dge slong dag ji snyam du sems/_de'i tshe de'i dus na/_yang dag par rdzogs pa'i sangs rgyas 'od srung gi bstan pa la rab tu byung bar gyur pa gang yin pa de ni bram ze 'di nyid yin te/_des der tshe gcig tu tshangs 
[\[156a.7\]]par spyod pa spyad nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/
[\[156b\]]
[\[156b.1\]]de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa 
[\[156b.2\]]mnyam pa dang thabs mnyam pa brnyes par gyur nas/_'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//zhing pa zhes bya ba ni/_gleng gzhi 
[\[156b.3\]]mnyan du yod pa na bzhugs te/_de'i tshe mnyan du yod pa na bram ze dbul po zhing las kyis 'tsho ba zhig gnas te/_bram ze de'i zhing rgyal bu rgyal byed kyi tshal nas thag mi ring ba zhig na 'dug la/_bram ze de yang sgrub phod pa zhig ste de nang par sngar thong gshol thogs nas 
[\[156b.4\]]zhing gi steng du song ngo /_/de'i chung ma bram ze mo de yang bram ze de'i bza' ba dang bca' ba rnams khyer te/_zhing gi steng du song nas de gnyi ga zan zos te bram ze mo ni khyim du song ngo /_/bram ze de ni zhing de nyid na zhing las byed cing 'dug pa las/_de phyem red khyim du 'gro ba 
[\[156b.5\]]na bram ze dang bram ze mo de gnyis kyis/_bcom ldan 'das dang nyan thos chen po rnams mnyan du yod pa nas yang dang yang du phyi nang du gshegs pa mthong ngo /_/mthong nas kyang de gnyis bcom ldan 'das dang nyan thos chen po rnams la shin tu dga' ba skyes te/_de gnyis 
[\[156b.6\]]dga' bar gyur nas phan tshun gcig la gcig smras pa bdag cag gnyis da ltar sdug bsngal bar gyur pa ci yang rung ba de dag thams cad ni sngon bsod nams ma byas pa'i phyir te/_gal te da ltar yang bdag cag gnyis kyis dge ba'i las ci yang ma byas na ni/_bdag cag gnyis 
[\[156b.7\]]'di nas shi 'phos nas kyang /_dbul po 'ba' zhig tu 'gyur ro zhes zer ro/_/de nas bram zes smras pa/_bzang mo bdag cag gnyis nor gang gis sbyin pa dag sbyin zhing bsod nams dag byed par 'gyur ba'i nor de lta bu bdag cag gnyis la ci yang yod dam/_chung mas smras pa/_
[\[157a\]]
[\[157a.1\]]jo bo de skad ma gsung shig dge sbyong gau ta ma 'di ni rkang gnyis kyi nang na bsod nams kyi zhing yin te/_'di la ni bkur sti chung ngu byas pa tsam gyis kyang 'bras bu shin tu che bar 'gyur gyis dge sbyong gau ta ma 'di la bdag cag gnyis kyis bshos dbul 
[\[157a.2\]]bar bya'o/_/'di la phul na bdag cag gnyis dbul ba'i rgyun chad par 'gyur ro/_/bram zes smras pa khyod ci dga' ba bzhin du byas/_song la bza' ba dang bca' ba gtsang ma bzang po mang po dag bshams te/_nang par phyir byung nas gang gi tshe dge sbyong gau ta ma 
[\[157a.3\]]mnyan du yod par bsod snyoms la gshegs pa de'i tshe/_bdag cag gnyis kyis zhing gi steng na 'dug bzhin du bshos dbul lo/_/bram ze mos smras pa/_jo bo ji ltar dgyes pa bzhin du bgyi'o zhes byas nas/_bram ze mo de rang gi khyim du song ste bza' ba dang 
[\[157a.4\]]bca' ba gtsang ma bzang po mang po bshams te/_nang par sngar langs nas zhing gi steng du song ste/_rgyal bu rgyal byed kyi tshal logs su kha bltas nas/_bcom ldan 'das gshegs pa la sdod cing 'dug go/_/sangs rgyas bcom ldan 'das bgrod pa gcig pu'i 
[\[157a.5\]]lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub 
[\[157a.6\]]kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin 
[\[157a.7\]]dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol/_
[\[157b\]]
[\[157b.1\]]su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor 
[\[157b.2\]]bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis 
[\[157b.3\]]brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas 
[\[157b.4\]]dus las yol ba med/_/de nas bcom ldan 'das kyis dgongs pa/_bram ze de dang bram ze'i chung ma gnyis gdul ba'i dus la bab bo snyam dgongs nas/_snga dro sham thabs dang chos gos gsol te lhung bzed bsnams nas mnyan du yod pa logs su chas te 
[\[157b.5\]]gshegs pa dang /_bram ze dang bram ze mo de gnyis kyis bcom ldan 'das thag ring po zhig nas mthong ngo /_/mthong nas kyang bcom ldan 'das ga la ba de logs su song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la 
[\[157b.6\]]'di skad ces gsol to/_/bcom ldan 'das zhing 'di nyid du bdag cag gnyis kyis phul ba'i bshos zhal cig gsol du ci gnang zhes byas nas/_bcom ldan 'das kyis de bza' bran gnyis la cang mi gsung bas gnang ngo /_/de nas bram ze des bcom ldan 'das 
[\[157b.7\]]cang mi gsung bas gnang bar rig nas/_bcom ldan 'das kyi gdan bshams te bcom ldan 'das gdan bshams pa la bzhugs su gsol zhes byas so/_/de nas bcom ldan 'das gdan bshams pa la bzhugs te/_bram ze de dang bram ze mo de gnyis kyis 
[\[158a\]]
[\[158a.1\]]sangs rgyas bcom ldan 'das bde bar bzhugs par rig nas/_rang gi lag nas bza' ba dang bca' ba gtsang ma bzang po mang pos tshim par byas nas ci bzhed pa bstabs so/_/rang gi lag nas bza' ba dang bca' ba gtsang ma bzang po mang po rnam 
[\[158a.2\]]grangs du mas tshim par byas te ci bzhed pa bstabs nas/_bcom ldan 'das bshos gsol zin te/_gsang sder ni gyu phyag ni bcabs par rig nas chos mnyan pa'i phyir spyan sngar 'dug go/_/de nas bcom ldan 'das kyis de gnyis kyi rkyen du 'tsham pa'i chos bstan 
[\[158a.3\]]nas gshegs so/_/bcom ldan 'das gshegs nas ring po ma lon par bram ze de dang bram ze mo de gnyis kyis smon lam btab pa/_kye ma dge ba'i rtsa ba 'dis bdag cag gnyis kyi dbul ba'i rgyun chad par gyur cig_/bdag cag gnyis kyi zhing 'di las nas kyi 
[\[158a.4\]]myu gu skyes pa thams cad kyang gser gyi myu gur snang bar gyur la/_de dag kyang de kho na bzhin du gyur cig_/gzhan du ma gyur cig ces byas nas/_bram ze dang bram ze mo de gnyis kyis/_de skad ces brjod pa'i mod la zhing de las skyes pa'i nas kyi myu gu thams cad 
[\[158a.5\]]gser du mthong ngo /_/mthong nas kyang bram ze mo des smras pa/_jo bo bdag cag gnyis kyi smon lam ni grub na/_rgyal po la ma gsol bar bdag cag gnyis kyis longs spyad par mi nus so zhes byas so/_/de nas bram ze des de thos ma thag tu rgyal po gsal rgyal 
[\[158a.6\]]ga la ba der song ste phyin nas rgyal po la gsol pa/_lha bdag cag gi nas zhing las gser gyi myu gu skyes kyis lhas sku skal bzhes pa'i rigs so zhes byas nas/_rgyal po gsal rgyal gyis bsams pa/_ma la bram ze 'di ma smyos sam snyam pa dang /_rgyal pos 
[\[158a.7\]]bltas na blo gsal zhing dbang po zhi bar 'dug par mthong ngo /_/mthong nas kyang yang bsams pa/_ma la de ltar gyur kyang srid dam snyam nas des rgyal po'i zhabs 'bring ba rnams btang ste/_de dag der dong na gser gyi myu gu ma mthong nas/_de dag phyir log ste rgyal 
[\[158b\]]
[\[158b.1\]]po la gsol pa/_lha bram ze de ni sems la dbang ma mchis te de na gser gyi myu gu ga la mchis zhes byas so/_/de nas bram ze des yang lan cig song nas/_rgyal po gsal rgyal la gsol pa/_lha bdag gis ni gser gyi myu gu de dag nges par mthong gis lha'i 
[\[158b.2\]]sku skal bzhes par gsol zhes byas so/_/de nas rgyal pos bsams pa/_yang na ni bram ze 'di sngon bsod nams byas pa zhig yin no/_/yang na ni 'dis da ltar zhing bzang po zhig la sa bon btab bo snyam nas/_rgyal po de nyid bram ze de'i zhing gi steng du song nas 
[\[158b.3\]]des kyang de na yod pa'i gser gyi myu gu ma mthong nas/_de nas bram ze de la smras pa/_bram ze gal te khyod kyis gser gyi myu gu rnams mthong na/_khyod kyis ji tsam yongs su btang ba nga la byin cig ces byas so/_/de nas de thos ma thag tu bram ze des zhing thog gi 
[\[158b.4\]]skal ba bcad de 'di ni lha'i bgyi'o/_/'di ni bdag gi bgyi'o zhes byas pa dang de skad brjod pa'i mod la rgyal po des kyang gser gyi myu gu mthong nas/_mthong ma thag tu rgyal po de ya mtshan du gyur te/_de ya mtshan du gyur nas bram ze de la smras pa/_bram ze khyod kyis 
[\[158b.5\]]las ci zhig byas na des khyod kyi dpal 'di lta bu thob par gyur/_bram zes gsol pa/_lha bdag gis dge sbyong gau ta ma la bshos gsol to/_/rgyal pos smras pa/_bram ze khyod kyis ni zhing bzang po la sa bon btab kyis song la 'jigs shing bag tsha ba med par 
[\[158b.6\]]spyod cig_/sbyin pa dag kyang byin cig bsod nams dag kyang gyis shig ces smras nas rgyal po song ngo /_/de nas bram ze des bsams pa/_bdag gis dpal 'di lta bu thob pa ci yang rung ba de dag thams cad ni bcom ldan 'das las brten te thob pa yin gyis/_bdag 
[\[158b.7\]]gis de kho na'i bka' drin bsab dgos so snyam nas/_des khyim gyi 'byor pa rgya chen po bshams nas/_sangs rgyas la sogs pa dge slong gi dge 'dun zla ba gsum gyi bar du spyan drangs te/_yo byad thams cad sbyar nas mjug tu sangs rgyas la sogs pa dge slong gi dge 
[\[159a\]]
[\[159a.1\]]'dun bshos gsol te/_re re la ras zung re phul nas chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas/_de dang 'thun pa'i chos 
[\[159a.2\]]bstan te/_des na bram ze 'khor dang bcas pas stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te bden pa mthong nas bram ze des bsams pa bdag khyim na 'dug 
[\[159a.3\]]pa btang la/_bcom ldan 'das kyi bstan pa la rab tu byung ste chu bo rnams las brgal bar bya ba dang sbyor ba rnams las yang dag par 'da' bar bya ba'i phyir brtson pa dang bsgrub pa dang 'bad par bya'o snyam nas/_sbyin pa dag byin zhing bsod nams dag byas te bcom ldan 'das 
[\[159a.4\]]kyi bstan pa la rab tu byung ngo /_/de nas des brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_
[\[159a.5\]]nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la rgyab 
[\[159a.6\]]kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong dag gis bcom ldan 'das la zhus pa/_btsun pa bram ze 'dis las ci zhig bgyis na/_las de'i rnam par smin 
[\[159a.7\]]pas zhing las skyes pa'i nas kyi myu gu rnams gser gyi myu gur mthong la/_'dis bcom ldan 'das kyang mnyes par bgyis te mi mnyes par ma bgyis la/_bcom ldan 'das kyi bstan pa la yang rab tu byung nas nyon mongs pa thams cad spangs te dgra bcom pa nyid mngon sum 
[\[159b\]]
[\[159b.1\]]du bgyis lags/_bcom ldan 'das kyis bka' stsal pa/_dge slong dag 'das pa'i las kyi shas kyang yod la/_da ltar gyi las kyi shas kyang yod de/_'das pa'i las gang zhe na/_dge slong dag sngon byung ba 'das pa'i dus na bskal pa bzang po 'di nyid la skye 
[\[159b.2\]]dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu gdul bya'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig 
[\[159b.3\]]rten du byung ste/_de'i gsung rab la bram ze 'di rab tu byung nas/_des der tshe gcig tu tshangs par spyod pa spyad de 'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang 
[\[159b.4\]]yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i 
[\[159b.5\]]bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe de'i dus na dge slong du gyur pa gang yin pa de ni bram ze 'di kho na yin te/_des der tshe gcig tu 
[\[159b.6\]]tshangs par spyod pa spyad nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/
[\[159b.7\]]de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs 
[\[160a\]]
[\[160a.1\]]mnyam pa brnyes par gyur nas 'dis nga mnyes par byas te/_mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas pa 'di ni sngon gyi las yin no/_/da ltar gyi las gang zhe na/_'dis 
[\[160a.2\]]nga la zhal zas phul nas smon lam btab ste/_'phral kho nar bdag gi dbul ba'i rgyun chad par gyur cig_/bdag gi nas kyi myu gu 'di rnams kyang gser gyi myu gur snang bar gyur la de dag kyang de kho na bzhin du gyur cig_/gzhan du ma gyur cig ces byas pa 'di ni da ltar gyi 
[\[160a.3\]]las yin no//_//shi ba zhes bya ba ni/_gleng gzhi rgyal po'i khab na bzhugs te/_de'i tshe rgyal po'i khab na bram ze zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod do/_/de nas phyi zhig 
[\[160a.4\]]na de'i chung ma la bu chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas nas de'i btsas ston rgyas par byas te/_rigs dang 'thun par ming btags nas/_'o ma dang zho dang mar dang zhun mar dang mar gyi nying gus bskyed bsrings 
[\[160a.5\]]so/_/de nas de gang gi tshe cher skyes pa de'i tshe yi ge dang bram ze'i spyod lam dang spyod pa dang oM zhes bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed 
[\[160a.6\]]dang mchod sbyin bya ba dang mchod sbyin byed du gzhug pa dang sbyin pa dang blang ba dang kha ton bya ba dang kha ton slob tu gzhug pa'i thabs bslabs nas las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/bram ze de yang phyi zhig na sangs rgyas la dad pa 
[\[160a.7\]]dang chos dang dge 'dun la dad par gyur te/_skyabs su 'gro ba dang bslab pa'i gzhi rnams blangs so/_/de nas phyi zhig na des sangs rgyas la sogs pa dge slong gi dge 'dun bza' ba dang bca' ba gtsang ma bzang po mang pos tshim par byas nas/_chos mnyan pa'i phyir spyan sngar 'dug 
[\[160b\]]
[\[160b.1\]]go/_/bcom ldan 'das kyis kyang de dang 'tsham pa'i chos bstan nas gshegs so/_/de nas phyi zhig na bram ze de nad kyis thebs nas/_de rtsa ba dang sdong bu dang lo ma dang me tog dang 'bras bu'i sman dag gis rim gror byas kyang sos par byed ma nus nas shi'o/_/de shi 
[\[160b.2\]]'phos te dus las 'das nas sum cu rtsa gsum pa'i lha'i nang du skyes so/_/de nas bu des kyang pha'i rus bu de bya rgod kyi phung po'i ri las thag mi ring ba zhig tu phyung ste/_bsregs nas de dur khrod de nyid na 'dug cing mya ngan byed la sdug bsngal zhing smre sngags 'don te brang rdung zhing 
[\[160b.3\]]pha cig pha cig ces cho nges 'debs te phan tshun 'khyam zhing 'dug go/_/lha'i bu'am lha'i bu mo skyes ma thag pa na chos nyid kyis sems rnam pa gsum skye bar 'gyur te/_gang nas shi 'phos gang du skyes las gang gi skyes snyam mo/_/de nas mi las shi 'phos pa dang sum cu rtsa 
[\[160b.4\]]gsum pa'i lhar skyes pa dang bcom ldan 'das la sogs pa dge slong gi dge 'dun la bkur sti byas te skyabs su song ba dang bslab pa'i gzhi rnams bsrungs par des mthong ngo /_/de nas sngon bram zer gyur pa'i lha'i bu de 'di snyam du sems te/_bdag zhag lon nas gzod 
[\[160b.5\]]bcom ldan 'das la blta ba dang bsnyen bkur byed du 'gro ba ni bdag gi cha ma yin gyis/_bdag zhag ma lon par bcom ldan 'das la blta ba dang bsnyen bkur bya ba'i phyir 'gro'o snyam mo/_/de nas sngon bram zer gyur pa'i lha'i bu rna cha gdub kor dag cing 'gul ba thogs pa 
[\[160b.6\]]lus do shal dang se mo dos brgyan pa nor bu rin po che sna tshogs kyis spras pa'i cod pan can lus gur gum dang ta ma'i lo ma dang spr-i ka la sogs pas byugs pa des/_de nyid kyi mtshan mo lha'i me tog ud pa la dang pad ma dang ku mu da dang pad ma dkar po dang man dA ra ba rnams 
[\[160b.7\]]kyis thu ba bkang ste/_sum cu rtsa gsum pa'i lha'i nang nas mi snang bar gyur te/_bcom ldan 'das kyi spyan sngar phyin nas/_bcom ldan 'das la lha'i me tog ud pa la dang pad ma dang ku mu da dang pad ma dkar po dang man dA ra ba rnams kyis gtor te/_bcom ldan 'das kyi zhabs 
[\[161a\]]
[\[161a.1\]]la mgo bos phyag 'tshal nas/_chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/_des na sngon bram zer gyur pa'i lha'i 
[\[161a.2\]]bu des 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_
[\[161a.3\]]bcom ldan 'das kyi thad nas mi snang bar gyur te/_des bltas na bu de dur khrod na 'dug cing shin tu mya ngan byed la sdug bsngal zhing smre sngags 'don te/_brang rdung zhing pha cig pha cig ces cho nge 'don te/_phan tshun du 'khyam zhing 'dug pa mthong ngo /_/mthong nas kyang bu'i thad du song ste 
[\[161a.4\]]smras pa/_bu nga ni mya ngan byar med par gyur gyis nga'i phyir ha cang mya ngan ma byed cig_/bus smras pa/_khyod su zhig_/lha'i bus smras pa/_nga ni khyod kyi pha yin no/_/bus smras pa/_khyod gang du skyes/_lha'i bus smras pa/_lha'i nang du skyes so/_/bus smras pa/_khyod kyis 
[\[161a.5\]]las ci zhig byas/_lha'i bus smras pa/_sangs rgyas la sogs pa dge slong gi dge 'dun la bkur sti byas te/_skyabs su 'gro ba dang bslab pa'i gzhi rnams bsrungs so/_/bu nga'i mya ngan ma byed par khyod bdag gi mya ngan byos la/_bcom ldan 'das la skyabs su song shig dang /_de 
[\[161a.6\]]las khyod kyi legs pa thams cad 'byung bar 'gyur ro zhes byas nas/_lha'i bu de de nyid du mi snang bar gyur te sum cu rtsa gsum pa'i lha'i nang du song ngo /_/bram ze'i khye'u des kyang pha'i ngag mnyan nas pha'i mya ngan spangs te/_bcom ldan 'das la yang dga' bar gyur nas/_bcom ldan 
[\[161a.7\]]'das ga la ba der song ste phyin nas bcom ldan 'das kyi zhabs la mgo bos phyag 'tshal te/_chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de 
[\[161b\]]
[\[161b.1\]]dang 'thun pa'i chos bstan te/_des na bram ze des 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas stan las langs te bla gos phrag pa gcig tu gzar nas/_bcom ldan 'das 
[\[161b.2\]]ga la ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na bdag kyang bcom ldan 'das kyi thad du 
[\[161b.3\]]tshangs par spyod pa spyad par 'tshal lo/_/de nas de la bcom ldan 'das kyis dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas 
[\[161b.4\]]dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs 
[\[161b.5\]]bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong dag gis 
[\[161b.6\]]bcom ldan 'das la gsol pa/_btsun pa gzigs lags/_bram ze'i khye'u ma dad pa 'di phas dad pa phun sum tshogs pa la bzhag ste/_'di rab tu byung nas bcom ldan 'das mnyes par bgyis te mi mnyes par ma bgyis la nyon mongs pa thams cad spangs te/_dgra bcom 
[\[161b.7\]]pa nyid mngon sum du bgyis lags so/_/bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang bram ze'i khye'u 'di ma dad pa las phas ji ltar dad pa phun sum tshogs pa la bzhag pa dang 'di rab tu byung nas tshe gcig tu tshangs par spyod pa spyad pa 
[\[162a\]]
[\[162a.1\]]de nyon cig_/dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu gdul bya'i kha lo sgyur 
[\[162a.2\]]ba/_bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na bram ze zhig gnas pa las/_phyi zhig na de'i chung ma la bu chags nas/_de zla ba dgu'am bcu lon pa dang khye'u zhig btsas te/_gang gi tshe cher skyes 
[\[162a.3\]]pa de'i tshe yi ge dang bram ze'i spyod lam dang spyod pa dang oM zhes bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed 
[\[162a.4\]]du gzhug pa dang sbyin pa dang blang ba dang kha ton bya ba dang kha ton slob tu gzhug pa'i thabs bslabs nas/_las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/de nas phyi zhig na de'i pha sangs rgyas la mngon par dga' 
[\[162a.5\]]bar gyur/_chos dang dge 'dun la mngon par dga' bar gyur nas skyabs su 'gro ba dang bslab pa'i gzhi rnams bzung ngo /_/de nas phyi zhig na de shi 'phos te dus las 'das nas lha'i nang du skyes so/_/bram ze'i khye'u de ni shin tu mya ngan byed cing smre sngags 'don te/_brang rdung zhing pha 
[\[162a.6\]]cig pha cig ces cho nge 'don te phan tshun 'khyam zhing 'dug go/_/de nas de'i phas de tshor nas de'i thad du song ste smras pa/_bu cig nga ni mya ngan byar med par gyur gyis mya ngan ma byed cig_/bus smras pa/_khyod su zhig_/des smras pa/_nga ni khyod kyi pha yin no/_/bus smras pa/_khyod 
[\[162a.7\]]gang du skyes/_des smras pa/_lha'i nang du skyes so/_/bus smras pa/_khyod kyis las ci zhig byas/_des smras pa/_yang dag par rdzogs pa'i sangs rgyas 'od srung la bsnyen bkur byas te/_skyabs su 'gro ba dang bslab pa'i gzhi rnams bsrungs so/_/da khyod kyis nga'i mya ngan ma byed 
[\[162b\]]
[\[162b.1\]]par khyod bdag gi mya ngan byos la/_yang dag par rdzogs pa'i sangs rgyas 'od srung la skyabs su song shig dang /_de las khyod kyi legs pa thams cad 'byung bar 'gyur ro zhes byas nas lha'i bu de mi snang bar gyur to/_/bram ze'i khye'u des kyang pha'i ngag mnyan te/_yang dag par rdzogs 
[\[162b.2\]]pa'i sangs rgyas 'od srung gi bstan pa la rab tu byung nas/_des tshe gcig tu tshangs par spyod pa spyad de 'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang bdag gis yon tan gyi tshogs ci 
[\[162b.3\]]yang ma thob kyis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig mi mnyes par byed par ma gyur cig_/de kho na'i bstan pa la rab tu byung nas nyon mongs pa 
[\[162b.4\]]thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe de'i dus na bram ze'i khye'u'i phar gyur pa gang yin pa de ni bram ze 'di nyid yin no/_/de'i tshe bur gyur pa gang yin pa de ni bu 'di nyid yin te/_de'i tshe yang 'dis 
[\[162b.5\]]pha las brten te dad pa rnyed nas tshe gcig tu tshangs par spyod pa spyad do/_/da ltar yang 'dis pha de nyid las brten nas dad pa rnyed de/_nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//las brgya tham pa/_bam 
[\[162b.6\]]po bcu bzhi pa/_ko ka li ka zhes bya ba ni/_gleng gzhi rgyal po'i khab na bzhugs te/_de'i tshe tshe dang ldan pa ko ka li ka sab kang ri la 'jigs byed ma'i tshal [{]ri dgas [,]ri dwags [}]kyi nags na gnas te/_sab kang ri la gnas pa'i bram ze dang khyim bdag rnams kyis de la bkur sti byas bla mar 
[\[162b.7\]]byas ri mor byas mchod par byas te/_gos dang zas dang mal cha dang stan dang nad gsos dang sman zong rnams rnyed par gyur nas/_des der dge slong 'ongs so cog la yo byad thams cad kyis bsnyen bkur byed do/_/de'i tshe tshe dang ldan pa shA ri'i bu dang maud gal gyi bu gnyis ljongs 
[\[163a\]]
[\[163a.1\]]rgyu zhing dong ba las sab kang ri la phyin te/_'jigs byed ma'i tshal [{]ri dgas [,]ri dwags [}]kyi nags na gnas so/_/de nas dge slong ko ka li kas/_tshe dang ldan pa shA ri'i bu dang maud gal gyi bu gnyis ljongs rgyu zhing song song ba las sab kang ri la phyin te/_'jigs byed ma'i tshal ri 
[\[163a.2\]]dgas kyi nags na 'dug go zhes thos so/_/thos nas kyang tshe dang ldan pa shA ri'i bu dang maud gal gyi bu gnyis ga la ba der song ste phyin nas/_tshe dang ldan pa shA ri'i bu dang maud gal gyi bu gnyis kyi rkang pa la mgo bos phyag 'tshal te phyogs gcig tu 'dug go/_/phyogs gcig tu 'dug 
[\[163a.3\]]nas dge slong ko ka li kas tshe dang ldan pa shA ri'i bu dang maud gal gyi bu gnyis la 'di skad ces smras so/_/bdag gis btsun pa khyed gnyis la yo byad thams cad kyis bsnyen bkur bgyis/_khyed gnyis kyis thugs khral chung ngur bzhugs shig_/de gnyis kyis smras pa tshe dang ldan pa 
[\[163a.4\]]sab kang ri 'di ni shin tu 'jigs pa yin te 'dir gnas mi phod kyis/_bdag cag gnyis ni dgon pa rab tu dben pa'i gnas ga ge mo zhig tu song ste gnas par bya'o/_/ko ka li kas smras pa/_der bzhud na yang bdag gis yo byad thams cad kyis bsnyen bkur bgyis/_khyed gnyis 
[\[163a.5\]]kyis bdag la gnang bar mdzod cig_/tshe dang ldan pa shA ri'i bu dang maud gal gyi bus smras pa/_gal te khyod shA ri'i bu dang maud gal gyi bu gnyis dgon pa'i gnas ga ge mo zhig na 'dug go zhes sab kang ri 'dir su la yang mi zer na ni bdag cag gnyis 'dug par bya'o/_/gal te 
[\[163a.6\]]khyod kyis 'ga' zhig la byas na ni bdag cag gnyis kyis khyod la ma sbran par gnas de nas gud du 'gro'o/_/ko ka li kas smras pa/_su la yang mi mchis gnang bar mdzod cig_/de nas de gnyis de la cang mi smra bas khas blangs so/_/de gnyis kyis de la khas blangs nas dgon pa'i gnas 
[\[163a.7\]]der song ste/_'khod nas ko ka li kas de gnyis la yo byad thams cad kyis bsnyen bkur byed pa la zhugs so/_/de nas de'i tshe sab kang ri de nyid na khyim bdag cig gnas te/_khyim bdag de dge slong ko ka li ka la mngon par dga' bar gyur nas/_de de la yo byad thams cad kyis bsnyen 
[\[163b\]]
[\[163b.1\]]bkur byed do/_/de nas phyi zhig na khyim bdag de'i chung ma la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_de gang gi tshe cher skyes pa de'i tshe/_dge slong ko ka li ka de nyid las brten nas bcom ldan 
[\[163b.2\]]'das kyi bstan pa la dad pa rnyed de/_skyabs su 'gro ba dang bslab pa'i gzhi rnams blangs so/_/de nas phyi zhig na de'i blo skyes pa/_bdag khyim na gnas pa btang la bcom ldan 'das kyi bstan pa la rab tu byung ngo snyam ste/_tshe dang ldan pa ko ka li ka ga la ba der song nas smras pa/_
[\[163b.3\]]btsun pa ko ka li ka bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/ko ka li kas smras pa/_gzhon nu khyod 
[\[163b.4\]]pha ma gnyis kyis gnang ngam/_des smras pa ma gnang ngo /_/ko ka li kas smras pa/_bu sangs rgyas rnams dang sangs rgyas kyi nyan thos rnams ni/_pha ma gnyis kyis ma gnang bar rab tu 'byin par yang mi mdzad/_bsnyen par rdzogs par yang mi mdzad kyis/_song la pha 
[\[163b.5\]]ma gnyis la gsol cig dang de'i 'og tu khyod kyi sla bar 'gyur ro/_/de nas 'phags pa ji ltar dgyes pa de bzhin du 'tshal lo zhes byas nas/_de pha ma'i thad du song ste smras pa/_yab yum bdag bcom ldan 'das kyi bstan pa la rab tu 'byung bar gnang bar mdzad du gsol 
[\[163b.6\]]pha ma gnyis kyis smras pa/_bdag cag ni khyod shi ste 'bral bar 'gyur yang srid kyi/_khyod gson bzhin du gnang bar ni mi byed do/_/de nas phyi zhig na tshe dang ldan pa ko ka li ka ljongs dag tu don bsgrub pa zhig byung nas/_des lhan cig gnas pa dang nye gnas rnams tshe dang ldan pa shA 
[\[163b.7\]]ri'i bu dang maud gal gyi bu gnyis la gtad de/_btsun pa gnyis bdag ni ljongs dag tu bgyi ba cung zad cig la mchis/_dge slong 'di dag btsun pa gnyis kyis lung dbog pa dang yid la bgyid pa'i lung dang zhu ba'i gnas stsal du gsol zhes byas nas/_des de gnyis la 'khor 
[\[164a\]]
[\[164a.1\]]rnams gtad de ljongs rgyu zhing song ngo /_/de song nas tshe dang ldan pa shA ri'i bu dang maud gal gyi bu gnyis kyis bsams pa/_dge slong 'di dag la nges par 'byed pa'i cha bzhi'i dge ba cung zad yod dam med cig gu snyam ste/_de gnyis kyis bltas nas yod par 
[\[164a.2\]]gyur te/_bdag cag gnyis kho na la rag las par mthong nas/_dge slong de dag la tshe dang ldan pa maud gal gyi bus ni rdzu 'phrul gyi cho 'phrul gyis bskul/_tshe dang ldan pa shA ri'i bus ni rjes su bstan pa'i cho 'phrul gyis bskul nas/_de dag gis brtson pa dang bsgrub pa dang 'bad 
[\[164a.3\]]pas nyon mongs pa thams cad spangs te dgra bcom pa nyid mngon sum du byas so/_/de dag gis dgra bcom pa nyid thob nas khyim bdag gi bu des kyang pha ma la gsol te/_gtsug lag khang du song nas de dge slong de dag gi thad du song ste smras pa/_btsun pa ko ka li ka gar mchis/_
[\[164a.4\]]de dag gis smras pa/_de ci la dgos/_khye'us smras pa/_bdag de las rab tu 'byung bar 'tshal lo/_/dge slong de dag gis de la smras pa/_khyod la ko ka li ka ci dgos/_tshe dang ldan pa shA ri'i bu dang maud gal gyi bu 'di gnyis ni mchog gi zung /_zung bzang po yin gyis de gnyis 
[\[164a.5\]]las rab tu 'byung bar gyis shig ces byas so/_/de nas de thos ma thag tu khye'u de dga' ches nas/_tshe dang ldan pa shA ri'i bu dang maud gal gyi bu gnyis ga la ba der song ste phyin nas/_de gnyis kyi rkang pa la mgo bos phyag 'tshal te/_chos mnyan pa'i phyir tshe dang ldan pa shA ri'i bu'i 
[\[164a.6\]]mdun du 'dug go/_/tshe dang ldan pa shA ri'i bus kyang de'i bsam pa dang bag la nyal dang khams dang shes pa dang rang bzhin rtogs nas de dang 'thun pa'i chos bstan te/_des na khye'u de stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes 
[\[164a.7\]]bcom nas rgyun du zhugs pa'i 'bras bu mngon sum du byas te/_des bden pa mthong nas stan las langs te/_bla gos phrag pa gcig tu gzar nas tshe dang ldan pa shA ri'i bu ga la ba de logs su thal mo sbyar ba btud de/_tshe dang ldan pa shA ri'i bu la 'di skad ces smras so/_/btsun 
[\[164b\]]
[\[164b.1\]]pa shA ri'i bu bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo zhes byas nas/_btsun pa shA ri'i bus smras pa/_bu khyod 
[\[164b.2\]]la pha ma gnyis kyis gnang ngam/_des smras pa/_btsun pa shA ri'i bu bdag ni gnang lags so/_/de nas tshe dang ldan pa shA ri'i bus khye'u de rab tu phyung ste bsnyen par rdzogs par byas nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams 
[\[164b.3\]]cad spangs nas dgra bcom pa nyid mngon sum du byas te/_des dgra bcom pa nyid thob nas pha ma gnyis bden pa rnams la bkod do/_/sbyin pa dang sbyin pa'i bgo bsha' la yang btsud do/_/de nas phyi zhig na lha rnams kyis sab kang ri la sgra bsgrags te/_kye khyed kyi grong 'dab na dge slong 
[\[164b.4\]]shA ri'i bu dang maud gal gyi bu gnyis 'khod bzhin du khyod bsnyen bkur bya ba'i phyir de gnyis kyi thad du ma dong na/_khyed kyis ci rnyed ci zhig ni legs par rnyed ces byas so/_/de nas sab kang ri la gnas pa'i skye bo mang po rnams kyi sgra thos nas sde tshan nas sde tshan dang /_pha tshan nas pha tshan 
[\[164b.5\]]dang /_dga' sde nas dga' sder 'dus shing tshogs te sab kang ri las byung nas tshe dang ldan pa shA ri'i bu dang maud gal gyi bu gnyis ga la ba der song ste lhags nas rkang pa la phyag 'tshal te bkur sti byed pa la zhugs so/_/de nas tshe dang ldan pa shA ri'i bu dang maud gal gyi bu gnyis kyis 
[\[164b.6\]]bsams pa/_bdag cag gnyis kyi rnyed pa dang bkur sti byung gis gcad dgos so/_/bdag cag gnyis kyis kyang ko ka li ka la dam bcas te/_gal te khyod kyis bdag cag gnyis dgon pa 'di na gnas so zhes su la yang ma bsnyad na ni bdag cag gnyis dgon pa'i gnas 'dir 
[\[164b.7\]]gnas par bya'o/_/de ste bdag cag gnyis kyi rnyed pa dang bkur sti zhig byung bar gyur na ni/_bdag cag gnyis kyis khyod la yang ma sbran par dgon pa'i gnas 'di nas 'gro'o zhes byas zin no snyam nas dgon pa'i gnas de nas dong ngo /_/ko ka li ka'i slob ma dang /_nye gnas de dag 
[\[165a\]]
[\[165a.1\]]gis smras pa/_bdag cag kyang slob dpon gnyis dang thabs cig tu mchi'o/_/shA ri'i bus smras pa/_khyed ni rgyal po'i khab tu deng shig kho bo cag gnyis ni logs shig nas 'dul bar bya ba'i don byed cing 'gro dgos la/_thams cad der dong na zas kyis kyang brel 
[\[165a.2\]]bar gyur na mi rung ngo zhes byas so/_/de nas de thos ma thag tu dge slong de dag lam gud nas rgyal po'i khab tu dong ste 'khod do/_/tshe dang ldan pa shA ri'i bu dang maud gal gyi bu gnyis ni lam gzhan zhig tu zhugs te de gnyis chas pa na char pa khad kyis dal nas dal nas bab bo/_/
[\[165a.3\]]ri 'gab de na ri'i phug cig yod de/_der ma he rdzi mo zhig sngar nang du song ba las de mi gnyis kyis nyal po byas nas/_de gnyis de nas phyir song ba'i 'og tu dge slong shA ri'i bu dang maud gal gyi bu gnyis der 'ongs nas phug sgo na 'khod do/_/de nas de dag dgon pa'i gnas de nas dong 
[\[165a.4\]]ba'i 'og tu/_dge slong ko ka li ka yang rang gi gtsug lag khang der 'ongs te/_de der 'ongs na slob ma dang nye gnas rnams mi snang nas des dge slong gzhan dag la dris pa/_bdag gi slob ma dang nye gnas de dag gar dong /_de dag gis smras pa/_dge slong shA ri'i bu dang maud gal gyi 
[\[165a.5\]]bu gnyis dang lhan cig tu dong ngo /_/de nas de thos ma thag tu/_dge slong ko ka li ka shas cher khros te/_de gnyis kyis bdag la ma bzlugs par song ba'i steng du bdag gi 'khor rnams kyang kha drangs te song ngo zhes zer ro/_/de de na 'dug pa na khyim bdag de yang thad du 'ongs nas ko ka li kas 
[\[165a.6\]]khyim bdag de la dris pa/_khyim bdag khyod kyi bu de gar song /_khyim bdag gis smras pa/_rab tu byung ngo /_/su'i thad du rab tu byung /_khyim bdag gis smras pa/_shA ri'i bu'i thad du rab tu byung ngo /_/de nas de thos ma thag tu de lhag par yang de gnyis la rab tu khros so/_/gzhan yang sab 
[\[165a.7\]]kang ri la gnas pa'i bram ze rnams kyis snying na ba'i tshig gis zher btab ste/_btsun pa ko ka li ka dge slong shA ri'i bu dang maud gal gyi bu gnyis 'dir byon pa lta zhig na khyod kyis bdag cag la ma sbran to zhes byas so/_/de nas de yul yul por gyur nas des bsams pa/_de gnyis kyis bdag 
[\[165b\]]
[\[165b.1\]]gi 'khor khrid de song mod kyi/_bdag gis kyang rang gi 'khor yal bar gtang du mi rung gis/_bdag song la rang gi 'khor rnams bkug ste phyir 'ong bar bya'o snyam nas/_sham thabs bgos te lhung bzed thogs nas/_dge slong shA ri'i bu dang maud gal gyi bu gnyis gar dong ba'i lam de 
[\[165b.2\]]nyid du chas nas de mthar gyis phug de kho na'i sgor phyin te/_dge slong ko ka li kas dge slong shA ri'i bu dang maud gal gyi bu gnyis phug sgo de nyid na 'khod pa mthong nas de de gnyis kyi thad du song ste/_rkang pa la phyag 'tshal nas kun dga' ba'i gtam byas te phyogs gcig tu 'dug go/_/de nas de 
[\[165b.3\]]rnams kyi skad ma he rdzi mo des thos nas phug de nas phyir byung ste song ngo /_/de nas de la ko ka li ka khu phrig zos nas/_tshe dang ldan pa de yang mtshan brtags la mkhas pa zhig ste/_des bltas na ma he rdzi mo de la mi gnyis kyis nyal po byas par rig go/_/de nas de mthong ma thag tu de la 'di 
[\[165b.4\]]lta bu'i sdig pa'i lta ba'i rnam pa skyes te/_'di gnyis ni sdig pa la dga' ba sdig pa'i chos dang ldan pa yin no zhes tshig rtsub cing brlang bas zhe bcad nas/_rgyal po'i khab tu song ste 'od ma'i tshal du zhugs nas lhung bzed dang chos gos bzhag ste/_dge slong mthong ngo cog la yang dag pa ma 
[\[165b.5\]]yin pa'i phyar ka btang ste/_de gnyis ni sdig pa la dga' ba sdig pa'i chos dang ldan pa yin no zhes zer ro/_/de nas skabs de dge slong dag gis thos nas bcom ldan 'das la gsol to/_/de nas der bcom ldan 'das kyis dge slong ko ka li ka la bka' stsal pa/_ko ka li ka ko ka 
[\[165b.6\]]li ka khyod dge slong shA ri'i bu dang maud gal gyi bu gnyis shin tu des pa bye brag phyed pa tshangs pa mtshungs par spyod pa la sems dga' bar gyis shig_/khyod yun ring por gnod pa dang mi phan pa dang sdug bsngal bar gyur ta re/_des gsol pa/_bdag ni bcom ldan 'das la dad cing glo ba ches 
[\[165b.7\]]kyis kyang dge slong shA ri'i bu dang maud gal gyi bu gnyis ni sdig pa la dga' ba sdig pa'i sems dang ldan pa lags so/_/de bzhin du lan gnyis lan gsum gyi bar du bcom ldan 'das kyis dge slong ko ka li ka la bka' stsal pa/_ko ka li ka_/ko ka li ka khyod dge slong shA ri'i bu dang 
[\[166a\]]
[\[166a.1\]]maud gal gyi bu gnyis shin tu des pa bye brag phyed pa tshangs pa mtshungs par spyod pa la sems dga' bar gyis shig_/khyod yun ring por gnod pa dang mi phan pa dang sdug bsngal bar gyur ta re/_des gsol pa/_bdag ni bcom ldan 'das la dad cing glo ba ches 
[\[166a.2\]]kyis kyang dge slong shA ri'i bu dang maud gal gyi bu gnyis ni sdig pa la dga' ba sdig pa'i dbang du gyur pa lags so/_/de nas dge slong ko ka li kas lan gnyis lan gsum gyi bar du bcom ldan 'das kyis bka' stsal pa ltar ma byas nas stan las langs te song ngo /_/de nas song 
[\[166a.3\]]ma thag tu dge slong ko ka li ka de'i lus thams cad 'bras yungs 'bru tsam sha stag gis gang bar gyur to/_/de nas de'i 'og tu 'bras rgya sran tsam dang rgya shug gi 'bru tsam dang skyu ru ra tsam dang bil ba'i 'bras bu tsam dang ka pid ta'i 'bras bu tsam sha stag gis gang bar gyur to/_/de nas 
[\[166a.4\]]dge slong ko ka li ka'i kha nas khrag dron po skyug cing bdag ni tshig go bdag ni tshig go zhes zer te lus thams cad nas rnag khrag 'dzag cing 'bab bzhin du lus dang bral te/_shi ba'i 'og tu ngan song ngan 'gro log par ltung ba sems can dmyal ba chen po pad ma ltar gas pa chen por 
[\[166a.5\]]skyes so/_/de der skyes nas cher gyur te lus dpag tshad mang po dang ldan pas khyab par 'dug go/_/de nas de'i las las skyes pa'i mi dag gis kha nas lce phyung ste/_lcags kyis gzhi 'bar zhing rab tu 'bar la kun tu rab tu 'bar ba'i steng du lcags kyi phur pa 'bar zhing rab 
[\[166a.6\]]tu 'bar la kun tu rab tu 'bar te me lce gcig tu 'bar ba sha stag gis brgyangs nas de'i lce de la rmon pa dor lnga brgya byung ste/_thams cad kyang 'bar zhing rab tu 'bar la kun tu rab tu 'bar te me lce gcig tu 'bar ba sha stag go/_/las las skyes pa'i rmon glang de dag gi rmig pa yang spu 
[\[166a.7\]]gri'i so 'dra ste/_'bar zhing rab tu 'bar la kun tu rab tu 'bar te/_me lce gcig tu 'bar ba sha stag ste/_de dag gis phyogs gang dang gang du gom pa bor ba'i phyogs de dang der kun tu gcod cing kun tu gtub la kun du dmyal bar byed do/_/de'i kho ra khor yug nas kyang lcags 
[\[166b\]]
[\[166b.1\]]kyi mche ba can gyi khyi dang seng ge dang stag dang gzig dang dom dang dred la sogs pa dag lhags nas/_lus las sha rnams bcad cing bcad cing za bar byed do/_/steng gi nam mkha' las kyang lcags kyi mchu can gyi bya rgod dang bya rog dang chun lag rnams lhags nas sha 
[\[166b.2\]]rnams bcad cing bcad cing za bar byed de/_gzhi des na des sdug bsngal drag pa dang mi bzad pa dang tsha ba'i tshor ba nyams su myong ste skad ngan chen po 'don to/_/de nas lha kha dog 'phags pa gsum nam sros pa na/_bcom ldan 'das ga la ba der dong ste lhags nas bcom 
[\[166b.3\]]ldan 'das kyi zhabs la mgo bos phyag 'tshal te phyogs gcig tu 'khod do/_/phyogs gcig tu 'khod nas lha gcig gis bcom ldan 'das la 'di skad ces gsol to/_/btsun pa lha sbyin gyi phyogs su gtogs pa'i dge slong ko ka li ka ni gum lags so/_/lha gcig 
[\[166b.4\]]gis gsol pa/_btsun pa dge slong des ni shA ri'i bu dang maud gal gyi bu gnyis la sdang ba'i sems bskyed pas sems can dmyal ba chen po pad ma ltar gas pa chen por skyes lags so/_/lha gcig gis ni de'i tshe tshigs su bcad de smras pa/_skyes bu gcig cig skyes pa na/_/
[\[166b.5\]]kha nas sta re byung bar gyur/_/nyes par smra ba'i tshig brjod pa/_/des ni bdag nyid gcod par byed/_/gang zhig dmad 'os skye bo bsngags pa dang /_/bsngags par 'os pa'i skye bo dmod byed pa/_/des ni kha nas rtsod pa de bsags te/_/rtsod pa des na bde ba myong mi 'gyur/_/'di 
[\[166b.6\]]na cho los bdag skugs pham pa'i tshe/_/rtsod pa gang yin de ni chung ba yin/_/bde bar gshegs pa la sems sdang ba yi/_/rtsod pa gang yin de ni shin tu che/_/ngag dang yid kyis sdig byas 'phags la dmad/_/des na lo grangs dung phyur phrag 'bum dang /_/bye ba phrag ni 
[\[166b.7\]]sum cu rtsa lnga'i bar/_/sems can dmyal ba nyams su myong bar 'gyur/_/lha gsum gyis de skad ces smras nas de nyid du mi snang bar gyur to/_/de nas bcom ldan 'das mtshan mo de 'das nas/_dge slong gi dge 'dun gyi gung la gdan bshams pa la bzhugs so/_/bzhugs nas 
[\[167a\]]
[\[167a.1\]]kyang dge slong rnams la bka' stsal pa/_dge slong dag mdang sum nam sros na lha kha dog 'phags pa gsum nga ga la ba der 'ongs te lhags nas/_nga'i rkang pa la mgo bos phyag 'tshal te phyogs gcig tu 'khod do/_/phyogs gcig tu 'khod nas lha gcig 
[\[167a.2\]]gis nga la gsol pa/_btsun pa lha sbyin gyi phyogs su gtogs pa'i dge slong ko ka li ka ni gum lags so/_/lha gcig gis gsol pa/_btsun pa dge slong des ni shA ri'i bu dang maud gal gyi bu gnyis la sdang ba'i sems bskyed pas sems can dmyal ba chen po pad ma ltar 
[\[167a.3\]]gas pa chen por skyes lags so/_/lha gcig gis ni de'i tshe tshigs su bcad de smras pa/_skyes bu gcig cig skyes pa na/_/kha nas sta re byung bar gyur/_/nyes par smra ba'i tshig brjod pa/_/des ni bdag nyid gcod par byed/_/gang zhig dmad 'os skye bo bsngags pa dang /_/
[\[167a.4\]]bsngags par 'os pa'i skye bo dmod byed pa/_/des ni kha nas rtsod pa de bsags te/_/rtsod pa des na bde ba myong mi 'gyur/_/'di na cho los bdag skugs pham pa'i tshe/_/rtsod pa gang yin de ni chung ba yin/_/bde bar gshegs pa la sems sdang ba yi/_/rtsod pa gang yin de ni 
[\[167a.5\]]shin tu che/_/ngag dang yid kyis sdig byas 'phags la dmad/_/des na lo grangs dung phyur phrag 'bum dang /_/bye ba phrag ni sum cu rtsa lnga'i bar/_/sems can dmyal ba nyams su myong bar 'gyur/_/zhes smras so/_/dge slong dag gzhan yang khyed kyis sems can dmyal ba 
[\[167a.6\]]chu bur can du skyes pa'i sems can rnams kyi tshe'i tshad nyan par 'dod dam/_dge slong rnams kyis gsol pa/_bcom ldan 'das kyis sems can dmyal ba chu bur can du skyes pa'i sems can rnams kyi tshe'i tshad bstan pa'i dus ni bcom ldan 'das 'di lags so/_/bde 
[\[167a.7\]]bar gshegs pa dus ni 'di lags so zhes gsol to/_/bcom ldan 'das kyis bka' stsal pa bzhin du/_dge slong rnams kyis mnyan nas/_dge slong dag 'o na legs par nyon la shin tu yid la zung shig dang ngas bshad do/_/dge slong dag dper na/_yul ko 
[\[167b\]]
[\[167b.1\]]sa la'i til gyi bang ba/_til khal bcu tshad nyi shu shong ba til gyis bkang ste/_byur bur sbyur ba de las mi la la zhig gis lo brgya brgya lon zhing til 'bru gcig gud du bor na/_dge slong dag yul ko sa la'i til gyi bang ba til khal bcu tshad nyi shu pa de ni/_thabs 
[\[167b.2\]]de lta bus ches myur du yongs su zad cing mthar thug par 'gyur gyi/_sems can dmyal ba chu bur can du skyes pa'i sems can rnams kyi tshe'i tshad ni zad par 'gyur ro zhes nga mi zer ro/_/chu bur can nyi shu'i tshad ji tsam pa ni chu bur rdol gcig gi tshad do/_/chu bur rdol 
[\[167b.3\]]nyi shu'i tshad ji tsam pa ni so thams thams gcig gi tshad do/_/so thams thams nyi shu'i tshad ji tsam pa ni kyi hud zer gcig gi tshad do/_/kyi hud zer nyi shu'i tshad ji tsam pa ni a chu zer gcig gi tshad do/_/a chu zer nyi shu'i tshad ji tsam pa de ni ud pa la ltar gas pa gcig 
[\[167b.4\]]gi tshad do/_/ud pa la ltar gas pa nyi shu'i tshad ji tsam pa ni pad ma ltar gas pa gcig gi tshad do/_/pad ma ltar gas pa nyi shu'i tshad ji tsam pa ni pad ma ltar gas pa chen po gcig gi tshad yin te/_lha sbyin gyi phyogs su gtogs pa'i dge slong ko ka li kas/_dge slong shA 
[\[167b.5\]]ri'i bu dang maud gal gyi bu gnyis la/_sems sdang bar byas pas der skyes so/_/dge slong dag de bas na tha na sdong dum me reg ma la yang snying na ba med par bya na rnam par shes pa dang ldan pa la lta ci smos zhes dge slong khyod kyis de ltar bslab par bya'o/_/dge slong dag gzhan 
[\[167b.6\]]yang gang zag gis gang zag gi tshod ma bzung shig_/dge slong dag gang zag gis gang zag gi tshod bzung na nyams par 'gyur ro/_/dge slong dag nga'am nga dang 'dra bas ni gang zag gi tshod gzung du rung ngo /_/dge slong dag de bas na/_gang zag gis gang zag gi tshod 
[\[167b.7\]]gzung bar bya na/_gang zag des ni gang zag de la rgyu rnam pa brgyad kyis brtag par bya ste/_spyod pa dang spyod yul dang mdza' bo dang grogs po dang 'tsho ba dang thos pa dang lus kyi las dang ngag gi las las brtag par bya'o/_/de ltar brtags na de la snying na bar gyur pa gang yin 
[\[168a\]]
[\[168a.1\]]pa de phyir ldog par 'gyur ro/_/dge slong dag de bas na 'di ltar bslab par bya ste/_tha na sdong dum me reg ma la yang bdag cag gis sems sdang bar mi bya na/_rnam par shes pa dang ldan pa la lta ci smos zhes dge slong dag khyed kyis de ltar bslab par bya'o/_/de 
[\[168a.2\]]skad ces bka' stsal nas/_de'i skabs su dge slong shA ri'i bu dang maud gal gyi bu gnyis kyis bsams pa/_bdag cag gnyis kyis dge slong ko ka li ka brtag par bya'o snyam ste 'od ma'i tshal nas mi snang bar gyur nas/_sems can dmyal ba pad ma ltar gas pa chen por song 
[\[168a.3\]]ste de gnyis der phyin nas bltas na dge slong ko ka li ka de lta bur 'dug pa mthong ngo /_/mthong nas kyang de kho na la snying brtse ba'i sems nye bar bzhag ste ko ka li ka ga la ba der dong ngo /_/de nas ko ka li kas dge slong shA ri'i bu dang maud gal gyi bu gnyis thag ring po zhig nas mthong 
[\[168a.4\]]ngo /_/mthong nas kyang de de gnyis la lhag par snying na bar gyur te/_bdag 'dir skyes na yang sdig pa la dga' ba sdig pa'i chos dang ldan pa 'di gnyis kyis ma btang ngo snyam mo/_/de nas de sems 'khrugs ma thag tu de'i lce la rmon pa dor stong byung ngo /_/de nas de gnyis kyis 
[\[168a.5\]]bsams pa/_kyi hud mi blun po 'di ni gsor med do snyam nas/_sems can dmyal ba chen po pad ma ltar gas pa chen po nas mi snang bar gyur te 'od ma'i tshal du song ngo /_/de gnyis der phyin nas tshangs pa mtshungs par spyod pa rnams skyo ba bskyed pa'i phyir de na de'i gnod pa ci 'dra ba 
[\[168a.6\]]de dag de kho na bzhin du bsnyad do/_/de nas de thos ma thag tu skye bo phal po che rnams shas cher skyo ba skyes so/_/de nas de gnyis kyis de dag skyo bar gyur pa sems kyis rig nas de dang 'thun pa'i chos bstan te/_des na 'khor de dag las kha cig gis ni dro bar gyur pa bskyed do/_/kha cig 
[\[168a.7\]]gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig 
[\[168b\]]
[\[168b.1\]]gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_
[\[168b.2\]]kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor 
[\[168b.3\]]de dag gi nang nas phal cher ni sangs rgyas la gzhol/_chos la 'bab/_dge 'dun la bab par byas te bkod do/_/de nas dge slong rnams kyis bcom ldan 'das la gsol pa/_btsun pa gzigs lags/_dge slong ko ka li kas dge slong shA ri'i bu dang maud gal gyi bu 
[\[168b.4\]]gnyis la sems sdang bar bgyis nas/_sems can dmyal bar gzhol bar gyur lags so/_/bcom ldan 'das kyis bka' stsal pa/_da ltar 'ba' zhig ma yin te 'das pa'i dus na yang 'dis 'di gnyis kho na la sems sdang bar byas pas ji ltar sems can dmyal bar gzhol 
[\[168b.5\]]bar gyur pa de nyon cig_/dge slong dag sngon byung ba 'das pa'i dus na grong khyer 'thab med ces bya ba na/_rgyal po sde chen po zhes bya ba rgyal po byed de/_rgyal po sde chen po de'i mdun na 'don bram ze mkhas shing gsal la yid gzhungs pa dang bstan bcos thams cad kyi pha rol tu phyin 
[\[168b.6\]]pa zhig 'dug pa de yul thams cad du bkur sti bya ba dang bla mar bya ba dang ri mor bya ba dang mchod par bya ba dang dgra bcom par bkur bar gyur te/_rnyed pa'i mchog dang grags pa'i mchog dang ldan par gyur to/_/de'i tshe nags khrod zhig na drang srong g.yog 'khor lnga brgya dang ldan pa zhig 
[\[168b.7\]]gnas te/_de la bram ze'i khye'u mkhas shing gsal la yid gzhungs pa dang bstan bcos thams cad kyi pha rol tu phyin pa gnyis shig 'khod do/_/de nas phyi zhig na drang srong des bsams pa bdag gis dka' thub kyi tshal 'di na 'dug bzhin du skye bo mang po la phan par byed mi nus 
[\[169a\]]
[\[169a.1\]]kyis ma la bdag gis grong 'dab tu gnas bca' bar bya'o snyam nas/_gnas de nyid nas thag mi ring ba zhig tu yal ga dang lo ma'i spyil po phub nas 'dug ste/_de de na bkur sti bya ba dang bla mar bya ba dang ri mor bya ba dang mchod pa bya ba'i gnas su gyur to/_/de nas 
[\[169a.2\]]drang srong de yang rgas nas gnas de dag tu 'gro mi nus so/_/de'i tshe bram ze'i khye'u de gnyis ni der 'gro zhing rgyal po rnams dang /_blon po chen po rnams dang phyug po rnams dang khyim bdag rnams dang pho brang 'khor gyi mi rnams dang tshong dpon rnams dang ded dpon rnams kyi thad 
[\[169a.3\]]du 'gro ste/_de gnyis der bkur sti bya ba dang bla mar bya ba dang ri mor bya ba dang mchod par bya ba dang dgra bcom par bkur bar gyur to/_/de nas phyi zhig na mdun na 'don de'i sems skyes pa/_sngon bdag yul 'di thams cad du bkur sti bya ba dang bla mar bya ba dang ri mor bya ba dang 
[\[169a.4\]]mchod pa bya ba'i gnas yin na/_da ni bdag gi rnyed pa dang bkur sti gang yin pa de bram ze'i khye'u 'di gnyis la 'phos na/_da yang 'di gnyis med na ni phyir yang bdag gi rnyed pa dang bkur sti snga mkho bzhin du 'ong bar 'gyur gyis bdag gis 'di gnyis la yang dag pa ma yin pa'i 
[\[169a.5\]]kha phyar btang ba dang /_de gnyis bsnyen bkur med par 'gyur du dogs pas gud du 'gro bar 'gyur ro snyam nas/_mdun na 'don des thog thag tu yang dag pa ma yin pa'i phyar ka btang ste/_'di gnyis ni 'dod pa la spyod pa yin gyi/_'di gnyis ni tshangs par spyod pa ma yin no zhes 
[\[169a.6\]]zer ro/_/de nas de gnyis kyi yang dag pa ma yin pa'i skur pa de drang srong des mthong nas mdun na 'don de bkag ste/_bram ze khyod kyis bram ze'i khye'u 'di gnyis la sems sdang bar ma byed cig_/khyod yun ring por gnod pa dang mi phan pa dang /_sdug bsngal bar gyur ta re zhes byas 
[\[169a.7\]]so/_/de ltar drang srong des de yang dang yang du bkag kyang bzlog par ma nus nas des de gnyis la sems sdang bar byas pas sems can dmyal bar gzhol bar gyur to/_/dge slong dag ji snyam du sems/_de'i tshe de'i dus na drang srong rgan por gyur pa/_byang chub sems dpa'i spyod 
[\[169b\]]
[\[169b.1\]]pa la gnas pa gang yin pa de ni nga nyid yin no/_/de'i tshe bram ze'i khye'ur gyur pa gang yin pa de gnyis ni shA ri'i bu dang maud gal gyi bu 'di gnyis kho na yin no/_/de'i tshe mdun na 'don du gyur pa gang yin pa de ni ko ka li ka 'di nyid yin te/_de'i tshe yang 'di ngas bkag bzhin du 'di 
[\[169b.2\]]gnyis la sems sdang bar byas pas sems can dmyal bar gzhol bar gyur to/_/da ltar yang ngas bkag bzhin du shA ri'i bu dang maud gal gyi bu gnyis la sems sdang bar byas pas sems can dmyal bar gzhol bar gyur to/_/de nas dge slong rnams kyis bcom ldan 'das la zhus pa/_
[\[169b.3\]]btsun pa shA ri'i bu dang maud gal gyi bu gnyis kyis las ci bgyis na las de'i rnam par smin pas dge slong des mang po'i nang du bden pa ma lags pa dang yang dag pa ma lags pa dang gsog dang rdzun gyi tshig dang gzhi ma mchis par pham pa'i chos kyis skur pa btab lags/_bcom ldan 
[\[169b.4\]]'das kyis bka' stsal pa/_dge slong dag 'di gnyis kyis sngon gyi las byas shing bsags pa rnams ni phyi rol gyi sa'i khams la rnam par smin par mi 'gyur/_chu'i khams dang me'i khams dang rlung gi khams la rnam par smin par mi 'gyur te/_las dge ba dang mi dge ba byas shing 
[\[169b.5\]]bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras bu nyid du smin par 'gyur/_/dge slong dag sngon byung 
[\[169b.6\]]ba 'das pa'i dus na grong khyer rdul ldan zhes bya ba'i gnas gcig cig na/_dka' thub can g.yog 'khor lnga brgya dang ldan pa gnyis shig 'khod de/_grong khyer de na skye bo'i tshogs thams cad kyis bsnyen bkur bya ba dang bla mar bya ba dang ri mor bya ba dang mchod par bya ba dang dgra bcom 
[\[169b.7\]]par bkur bar gyur te/_rnyed pa'i mchog dang grags pa'i mchog dang ldan par gyur to/_/de'i tshe ri'i sul zhig na drang srong mngon par shes pa lnga dang ldan pa rdzu 'phrul che ba mthu che ba g.yog 'khor lnga brgya dang ldan pa zhig gnas te/_de yang bdag nyid che ba byams pa'i bdag nyid can 
[\[170a\]]
[\[170a.1\]]snying rje dang ldan pa/_sems can la mnyes gshin pa sems can la phan pa la zhugs pa zhig ste/_des bsams pa/_dgon pa'i gnas na 'dug bzhin du ni bdag gis sems can la phan par byed mi nus kyis/_ma la bdag grong khyer rdul ldan du rten bcas te 'dug 
[\[170a.2\]]par bya gor ma chag bdag der 'dug pa dang skye bo phal po che la phan par byed nus par 'gyur ro snyam nas dgon pa'i gnas der ji srid du dga' ba de srid du gnas nas/_g.yog 'khor lnga brgya dang chas te/[ {]ri dgas [,]ri dwags [}]kyi pags pa dang shing shun gyi gos dang 'khar ba dang ril ba dang 
[\[170a.3\]]dgang gzar dang blugs gzar rnams khyer te grong khyer rdul ldan du phyin nas/_de nags khrod cig tu gnas bcas te yal ga dang lo ma'i spyil po phub nas 'dug go/_/de nas grong khyer rdul ldan na gnas pa'i skye bo mang pos de lus mdzes pa dang sems mdzes pa dang g.yog 
[\[170a.4\]]'khor mdzes par mthong ngo /_/mthong nas kyang skye bo phal che ba de dag drang srong de la shas cher dga' ba skyes so/_/de dag dga' ba skyes nas drang srong de la bkur sti byed bla mar byed ri mor byed mchod par byed de yo byad thams cad kyis kyang bsnyen bkur byed do/_/drang srong des kyang 
[\[170a.5\]]der 'ong ba de dag la dus dus su chos ston to/_/de dag gis kyang de las chos thos nas kha cig ni drang srong de nyid kyi thad du rab tu byung ste/_bsam gtan bzhi dang mngon par shes pa lnga bskyed do/_/kha cig ni khyim na gnas bzhin du dge ba bcu'i las kyi lam yang dag par 
[\[170a.6\]]blangs te gnas la drang srong de'i thad du yang dus dus su blta ba'i phyir 'ongs te/_de phyin cad dka' thub can de dag gi thad du ni mi 'ong ngo /_/de nas phyi zhig na dka' thub can de dag gis bsams pa/_sngan cad ni grong khyer rdul ldan du gnas pa'i skye bo mang po rnams bdag cag la bkur sti byed 
[\[170a.7\]]bla mar byed ri mor byed mchod par byed de rnyed pa'i mchog dang grags pa'i mchog dang shin tu ldan na/_drang srong 'di 'ongs nas bdag cag gi rnyed pa dang bkur sti chad par gyur gyis bdag cag gis ci nas kyang drang srong 'di g.yog 'khor dang bcas pa yul 'dir mi 'dug par bya'o/_/'di 
[\[170b\]]
[\[170b.1\]]med na bdag cag gi rnyed pa dang bkur sti phyir yang snga mkho bzhin du 'gyur ro snyam nas/_bram ze'i khye'u rnams la smras pa/_bram ze'i khye'u dag shes par gyis shig_/drang srong 'di 'ongs nas bdag cag gi rnyed pa dang bkur sti chad par gyur gyis/_bdag cag gis grong khyer thog 
[\[170b.2\]]thag tu 'di'i yang dag pa ma yin pa'i phyar ka btang ste/_drang srong 'di ni 'dod pa spyod pa yin gyi 'di ni tshangs par spyod pa ma yin gyis/_khyed 'di la bkur sti byed par ma sems shig ces byas pa dang /_de skur pa btab pas 'jigs shing skrag nas yang na ni yul gzhan du 'gro bar 'gyur 
[\[170b.3\]]yang na ni bdag cag 'chi bar byed par 'gyur ro/_/'di med na bdag cag gi rnyed pa dang bkur sti phyir yang snga mkho bzhin du 'ong bar 'gyur ro zhes byas nas de gnyis g.yog 'khor dang bcas pa grong khyer rdul ldan du dong nas lam po che dang srang dang bzhi mdo dang sum mdo dag tu 'khod nas 
[\[170b.4\]]drang srong de'i yang dag pa ma yin pa'i phyar ka gtong bar byed de/_drang srong 'di ni tshul khrims 'chal pa sdig pa'i chos dang ldan par 'dod pa la spyod pa yin gyi 'di ni tshangs par spyod pa ma yin te/_'di ni khyed la sgyus 'drid pa yin gyis khyed 'di la ha cang bkur sti byed par ma sems shig_
[\[170b.5\]]ces byas so/_/de nas de thos ma thag tu skye bo phal po che de dag drang srong de la mi dga' bar gyur te/_'di ni 'dod pa spyod pa yin gyi 'di ni tshangs par spyod pa ma yin no zhes mi dga' bar gyur nas/_de phyin cad de la bkur sti mi byed bla mar mi byed ri mor mi byed mchod par mi byed la blta ba'i 
[\[170b.6\]]phyir yang 'gro bar mi byed do/_/de nas drang srong gis bsams pa/_sngan cad ni skye bo mang po 'di dag bdag la bkur sti byed bla mar byed ri mor byed mchod par byed na/_da ni 'di dag bdag la bkur sti mi byed/_bla mar mi byed ri mor mi byed mchod par mi byed na 'di ni ci las gyur snyam pa dang /_des 
[\[170b.7\]]bltas na dka' thub can de gnyis g.yog 'khor dang bcas pas grong khyer rdul ldan thog thag tu yang dag pa ma yin pa'i phyar ka btang bar mthong ngo /_/mthong nas kyang yang bsams pa grong khyer rdul ldan 'dir bdag yang dag pa ma yin pa'i phyar kas phog pa ci yang rung ba de dag thams cad 
[\[171a\]]
[\[171a.1\]]ni rnyed pa dang /_bkur sti'i gcugs las byung ba yin gyis/_ma la bdag gis 'di na ci yod pa thams cad spangs te/_sngon gyi dgon pa'i gnas de nyid du gnas bca' bar bya'o snyam nas/_bram ze'i khye'u lnga brgya po de dag khrid de/_sngon gyi dgon pa'i gnas 
[\[171a.2\]]de nyid du song ste 'dug go/_/de nas drang srong de song nas dka' thub can de dag gi rnyed pa dang bkur sti snga mkho bzhin du gyur te gzhi des na de dag shin tu dga' bar gyur to/_/dge slong dag ji snyam du sems/_de'i tshe dka' thub can g.yog 'khor dang bcas pa gang yin pa de gnyis 
[\[171a.3\]]ni dge slong shA ri'i bu dang maud gal gyi bu 'di gnyis kho na yin te/_der de gnyis rnyed pa dang bkur sti'i dbang du gyur nas drang srong de la yang dag pa ma yin pa'i skur pa btab pa gang yin pa'i las de'i rnam par smin pas/_lo du ma lo 'bum phrag du mar sems can dmyal ba 
[\[171a.4\]]rnams su btsos so/_/de nas shi 'phos nas kyang gang dang gang du skyes pa de dang der yang dag pa ma yin pa'i skur pa btab pas na/_da ltar srid pa tha ma dang gnas tha mar gyur te dgra bcom pa nyid thob pa'i bar du yang dge slong ko ka li kas mang po'i nang du mi bden pa dang yang dag 
[\[171a.5\]]pa ma yin pa dang gsog dang [{]brdzun [,]rdzun [}]gyi tshig gis skur pa btab bo/_/dge slong rnams kyis gsol pa/_btsun pa dge slong ko ka li kas las ci bgyis na/_las de'i rnam par smin pas sems can dmyal ba pad ma ltar gas pa chen por skyes la der skyes nas kyang de'i lce la rmon pa 
[\[171a.6\]]dor lnga brgya byung bar gyur lags/_de bzhin du de'i glo g.yas g.yon nas lcags kyi mche ba can gyi khyi dang seng ge dang stag dang gzig dang dred la sogs pas sha rnams bcad cing bcad cing za bar bgyid lags/_de bzhin du steng nas kyang lcags kyi mchu can gyi bya rgod dang bya rog dang 
[\[171a.7\]]chun lag rnams kyis sha rnams bcad cing bcad cing za bar bgyid lags/_de bzhin du glo g.yas g.yon nas lcags kyi shing shal ma li'i tshal grub par gyur la/_gal te de na tsha mi bzod de glo bsgyur na yang steng nas lcags kyi mdung thung dang mda' bo che dang rdo rje rtse gcig pa dang 
[\[171b\]]
[\[171b.1\]]mdung rtse gcig pa rnams 'bab lags/_bka' stsal pa/_des shA ri'i bu dang maud gal gyi bu gnyis la sems sdang bar byas pa'i phyir ro//_//thang bcad ces bya ba ni/_gleng gzhi mnyan du yod pa na bzhugs te/_tshe dang ldan pa maud gal gyi bu ni lugs kyis 
[\[171b.2\]]dus dus su sems can dmyal bar rgyu bar byed/[ {]yi dgas [,]yi dwags [}]kyi nang du rgyu bar byed/_dud 'gro'i nang du rgyu bar byed/_mi'i nang du rgyu bar byed/_lha'i nang du rgyu bar byed de/_phyir 'ongs nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug 
[\[171b.3\]]bsngal gang yin pa de dag mi rnams la rjod par byed do/_/phyir 'ongs nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la gcig za ba las gyur pa'i sdug bsngal rnams dang /_mi 
[\[171b.4\]]rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/_de dag gis de thos nas skyo bar 'gyur la skyo bar gyur nas kyang gong du khyad par thob 
[\[171b.5\]]par 'gyur ro/_/de nas phyi zhig na tshe dang ldan pa maud gal gyi bu chen po sems can dmyal ba'i nang du rgyu bar chas nas mnyan du yod pa nas mi snang bar gyur te/_sems can dmyal ba mnar med par phyin pa dang /_de der sems can lus che la lus kyis dpag tshad mang po khyab par 'dug la/_
[\[171b.6\]]de'i las las skyes pa'i mi rnams kyis de'i kha nas lce phyung ste/_lcags kyi sa gzhi 'bar zhing rab tu 'bar la kun tu rab tu 'bar te me lce gcig tu 'bar ba'i steng du brgyangs nas lcags kyi phur pa 'bar zhing rab tu 'bar la kun tu rab tu 'bar te/_me lce gcig tu 'bar ba dag gis thang 
[\[171b.7\]]bcad nas/_de'i lce de la rmon pa dor stong byung ste rmon pa de dag thams cad kyang 'bar zhing rab tu 'bar la kun tu rab tu 'bar te/_me lce gcig tu 'bar ba sha stag la rmon glang de dag kyang las las skyes pa sha stag ste/_de rnams kyi rmig pa de dag thams cad kyang spu gri'i so 'dra la 'bar 
[\[172a\]]
[\[172a.1\]]zhing rab tu 'bar la kun du rab tu 'bar te/_me lce gcig tu 'bar ba sha stag ste/_de dag gis phyogs gang dang gang du gom pa bor ba'i phyogs de dang der kun du gcod cing kun du gtub la kun du dmyal bar byed de/_gzhi des na des sdug bsngal drag pa dang mi 
[\[172a.2\]]bzad pa dang tsha ba'i tshor ba nyams su myong ba zhig mthong ngo /_/mthong nas kyang tshe dang ldan pa maud gal gyi bu chen pos bsams pa sems can 'dis las ci byas na las de'i rnam par smin pas sdug bsngal 'di lta bu rnyed par gyur zhig gu snyam ste/_des rab kyi mtha' las byung ba'i 
[\[172a.3\]]bsam gtan gyi bar du snyoms par zhugs kyang /_sems can de'i sdug bsngal gyi mtha'i rtsad ma chod de/_sems can dmyal ba rnams nas shi 'phos shing sems can dmyal ba rnams 'ba' zhig tu skyes pa nyi tshe zhig mthong bar zad do/_/mthong nas kyang bsams pa 'di'i las lung 
[\[172a.4\]]bstan pa ni bcom ldan 'das ye shes gzigs pa thogs pa med pa dang /_ye shes gzigs pa mtha' yas pa mnga' ba ma gtogs pa gzhan su zhig yod snyam nas mnar med pa nas mi snang bar gyur te mnyan du yod par phyin to/_/de'i tshe bcom ldan 'das 'khor brgya phrag du ma'i nang 
[\[172a.5\]]na bzhugs te chos ston to/_/de nas tshe dang ldan pa maud gal gyi bu chen pos/_bcom ldan 'das 'khor brgya phrag du ma'i nang na chos ston cing bzhugs pa mthong ngo /_/mthong nas kyang 'di snyam du sems te/_bdag gis bcom ldan 'das la sems can de'i lung bstan pa zhu ba'i dus ni 
[\[172a.6\]]'di yin no snyam nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas tshe dang ldan pa maud gal gyi bu chen pos bcom ldan 'das la 'di skad ces gsol to/_/btsun 
[\[172a.7\]]pa 'di na bdag gi lugs kyis dus dus su sems can dmyal bar rgyu bar bgyid/[ {]yi dgas [,]yi dwags [}]kyi nang du rgyu bar bgyid/_dud 'gro'i nang du rgyu bar bgyid/_mi'i nang du rgyu bar bgyid/_lha'i nang du rgyu bar bgyid de/_slar mchis nas sems can dmyal ba rnams kyi gcad pa dang gtub pa dang 
[\[172b\]]
[\[172b.1\]]brdeg pa dang btso ba la sogs pa'i sdug bsngal gang lags pa de dag mi rnams la rjod par bgyid lags so/_/slar mchis nas [{]yi dgas [,]yi dwags [}]rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang /_dud 'gro rnams kyi gcig la 
[\[172b.2\]]gcig za ba las gyur pa'i sdug bsngal rnams dang /_mi rnams kyi tshol khros sha thang ba'i sdug bsngal rnams dang /_lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de/_de dag gis de thos nas 
[\[172b.3\]]skyo bar 'gyur la skyo bar gyur nas kyang gang du khyad par thob par 'gyur lags so/_/btsun pa bdag sems can dmyal bar rgyu bar 'tshal te/_mnyan du yod pa nas mi snang bar gyur nas/_sems can dmyal ba chen po mnar ma mchis par mchis na/_btsun pa bdag gis der sems can 
[\[172b.4\]]lus che ba lus kyis dpag tshad mang po khyab par mchis la/_de'i las las skyes pa'i mi rnams kyis/_de'i kha nas lce phyung ste lcags kyi sa gzhi 'bar zhing rab tu 'bar la kun du rab tu 'bar te/_me lce gcig tu 'bar bar gyur pa'i steng du brgyangs nas lcags kyi phur pa 'bar zhing 
[\[172b.5\]]rab tu 'bar la kun du rab tu 'bar te/_me lce gcig tu 'bar ba dag gis thang bcad nas/_de'i lce de la rmon pa dor stong byung ste/_rmon pa de dag thams cad kyang 'bar zhing rab tu 'bar la kun du rab tu 'bar te/_me lce gcig tu 'bar ba sha stag la rmon glang de dag thams cad kyang 
[\[172b.6\]]las las skyes pa sha stag ste/_de rnams kyi rmig pa de dag thams cad kyang spu gri'i so 'dra la/_'bar zhing rab tu 'bar la kun du rab tu 'bar te/_me lce gcig tu 'bar ba sha stag ste/_de dag gis phyogs gang dang gang du gom pa bor ba'i phyogs de dang der kun tu gcod cing kun du gtub 
[\[172b.7\]]la kun du dmyal bar bgyid de/_gzhi des na des sdug bsngal drag pa dang mi bzad pa dang tsha ba'i tshor ba nyams su myong ba zhig mthong lags na/_btsun pa sems can des las ci bgyis na/_las de'i rnam par smin pas sdug bsngal de lta bu rnyed par gyur lags/_bcom ldan 
[\[173a\]]
[\[173a.1\]]'das kyis tshe dang ldan pa maud gal gyi bu la bka' stsal pa/_maud gal gyi bu sems can de ni sdig pa'i las byed byed pa yin te/_maud gal gyi bu sngon byung ba 'das pa'i dus na/_nyan thos dang rang sangs rgyas kyi sa las 'das pa/_yang dag par rdzogs pa'i 
[\[173a.2\]]sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das bgrod pa ma nyams pa zhes bya ba 'jig rten du byung ste/_de'i tshe dge slong sde 
[\[173a.3\]]snod gsum pa rig pa dang grol ba'i spobs pa dang ldan pa/_chos smra ba 'khor dang ldan pa zhig rgyal po'i pho brang zhig na rten cing gnas te/_de de na bkur sti bya ba dang bla mar bya ba dang ri mor bya ba dang mchod par bya ba'i gnas su gyur te/_gos dang zas dang mal cha dang stan dang nad gsos 
[\[173a.4\]]dang sman zong rnams rnyed par gyur to/_/de'i tshe dge slong dgra bcom pa sde snod gsum pa rig pa dang grol ba'i spobs pa dang ldan pa chos smra ba zhig kyang yod de/_de yang g.yog 'khor lnga brgya dang ljongs rgyu zhing song ste/_rgyal po'i pho brang de nyid du phyin nas/_skye bo mang pos de lus 
[\[173a.5\]]mdzes pa dang sems mdzes pa dang g.yog 'khor mdzes par mthong ste/_mthong ma thag tu de la dga' bar gyur nas de yang der gos dang zas dang mal cha dang stan dang nad gsos dang sman zong rnams rnyed par gyur te/_skye bo mang po de dag de 'ba' zhig la bkur sti bya bar sems kyis/_snga 
[\[173a.6\]]nas 'dug pa'i sde snod gsum pa de la ni bkur sti mi byed do/_/de nas de'i blo skyes pa gang gi tshe dge slong 'di grong 'dab 'dir ma 'ongs pa de'i tshe na bdag rnyed pa'i mchog dang grags pa'i mchog dang ldan par gyur la 'di 'ongs nas bdag gi rnyed pa dang bkur sti chad par gyur te/_'di 
[\[173a.7\]]med na ni bdag gi rnyed pa dang bkur sti phyir yang snga mkho bzhin du 'ong bar 'gyur gyis/_bdag gis ci nas kyang 'di g.yog 'khor dang bcas pa grong 'dab 'dir mi 'dug par bya'o snyam nas/_sde snod gsum pa des grong khyer de thog thag tu yang dag pa ma yin pa'i phyar ka btang ste/_
[\[173b\]]
[\[173b.1\]]dge slong 'di dag ni tshul khrims 'chal pa sdig pa'i chos dang ldan pa yin gyis/_'di la khyed bkur sti byed par ma sems shig_/bdag nyid tshul khrims 'chal pa dang g.yog 'khor tshul khrims 'chal pa 'di na 'dug pa ci dgos zhes byas so/_/de nas de thos ma thag tu 
[\[173b.2\]]skye bo mang po de dag dgra bcom pa de la mi lta bar gyur te/_phyin cad sbyin par bya ba dang bkur sti bya bar mi sems so/_/de nas dgra bcom pa des bsams pa/_skye bo mang po 'di dag ci'i phyir bdag la mi lta bar gyur snyam nas des bltas na/_sde snod gsum pas thog thag tu phyar ka btang 
[\[173b.3\]]bar gyur nas/_des bsams pa skye bo mang po 'di dag dang sde snod gsum pa'i 'di shas cher bsod nams ma yin pa 'phel bar gyur na mi rung ngo snyam nas g.yog 'khor dang bcas te grong 'dab de nas song ngo /_/de song nas sde snod gsum pa de dga' bar gyur te/_da ni bdag gi rnyed pa dang 
[\[173b.4\]]bkur sti snga mkho bzhin du 'ong bar 'gyur ro snyam mo/_/de nas phyi zhig na de nad kyis thebs nas de rtsa ba dang sdong bu dang lo ma dang me tog dang 'bras bu'i sman dag gis rim gro byas kyang sos par byed ma nus nas shi'o/_/de shi 'phos te dus las 'das nas sems can dmyal ba chen po 
[\[173b.5\]]mnar med par skyes te/_der de'i lce la rmon pa dor stong byung bar gyur to/_/dge slong dag ji snyam du sems/_de'i tshe sde snod gsum par gyur pa gang yin pa de ni sems can 'di nyid yin te/_des der rnyed pa dang bkur sti'i dbang du gyur cing shas cher mngon par zhen nas dgra bcom 
[\[173b.6\]]pa de la yang dag pa ma yin pa'i skur pa btab pa'i las de'i rnam par smin pas/_sems can dmyal ba chen po mnar med par skyes nas/_de'i lce la rmon pa dor stong byung ste/_dge slong dag yang dag par rdzogs pa'i sangs rgyas bgrod pa mi nyams pa'i ring nas da ltar nga'i ring gi bar du 
[\[173b.7\]]sems can de sems can dmyal ba rnams nas shi 'phos shing sems can dmyal ba rnams 'ba' zhig tu skyes te/_sdug bsngal 'di lta bu sha stag rnyed par gyur to/_/gsol pa/_btsun pa sems can de sdug bsngal de las nam thar bar 'gyur lags/_bcom ldan 'das kyis 
[\[174a\]]
[\[174a.1\]]bka' stsal pa/_dge slong dag ma 'ongs pa'i dus na nyan thos dang rang sangs rgyas kyi sa las 'das pa/_yang dag par rdzogs pa'i sangs rgyas bla ma zhes bya ba 'jig rten du 'byung ste/_de'i gsung rab la sems can 'di sems can dmyal ba nas shi 'phos te/_mi'i 
[\[174a.2\]]lus thob nas de'i bstan pa la rab tu byung ste/_nyon mongs pa thams cad spangs nas dgra bcom pa nyid mngon sum du byed par 'gyur ro/_/skur pa mang bar yang 'gyur te/_de gang dang gang du 'gro ba de dang der skur pa dang phrad par 'gyur te/_de de kho nas skyo bar gyur nas phung po lhag ma 
[\[174a.3\]]med pa'i mya ngan las 'das pa'i dbyings su yongs su mya ngan las 'da' bar 'gyur te/_der de'i sdug bsngal mthar thug par 'gyur ro/_/de nas de thos ma thag tu skye bo phal po che de dag skyo ba chen po skyes so/_/bcom ldan 'das kyis kyang de dag gi yid skyo bar gyur par thugs su 
[\[174a.4\]]chud nas de dang 'thun pa'i chos bstan te/_des na 'khor de dag gi nang nas kha cig gis ni dro bar gyur pa bskyed do/_/kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/_/kha cig gis ni rgyun du 
[\[174a.5\]]zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor 
[\[174a.6\]]los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_/kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas 
[\[174a.7\]]kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol/_chos la 'bab dge 'dun la bab par byas te bkod do//_//las brgya tham pa/_bam po bco lnga pa/_
[\[174b\]]
[\[174b.1\]]kham zhes bya ba ni/_gleng gzhi mnyan du yod pa na bzhugs te/_der bcom ldan 'das kyis dge slong rnams la bka' stsal pa/_dge slong dag gal te ji ltar ngas sbyin pa'i 'bras bu yang shes la/_sbyin pa'i bgo bsha'i 'bras bu rnam par smin pa yang shes pa bzhin du/_
[\[174b.2\]]sems can rnams kyis kyang sbyin pa'i 'bras bu yang shes la/_sbyin pa'i bgo bsha'i 'bras bu rnam par smin pa yang shes su zin na ni/_de lta na kham gyi tha ma dang kham gyi mjug lus pa gang yin pa de las kyang /_gal te yon gnas len pa po rnyed na de la ma byin nam bgo bsha' 
[\[174b.3\]]ma byas kyi bar du za bar mi byed la/_de dag gi sems kyang ser sna skyes pas kun nas dkris shing 'dug par mi 'gyur ba zhig na/_ji ltar ngas sbyin pa'i 'bras bu yang shes la/_sbyin pa'i bgo bsha'i 'bras bu rnam par smin pa yang shes pa bzhin du sems can rnams kyis sbyin 
[\[174b.4\]]pa'i 'bras bu yang mi shes la/_sbyin pa'i bgo bsha'i 'bras bu rnam par smin pa yang mi shes pas na/_de'i phyir de dag ni kun tu 'dzin pa'i sems kyis ma byin pa'am/_bgo bsha' ma byas par za bar byed la de dag gi sems kyang ser sna skyes pas kun nas dkris shing 'dug go_/
[\[174b.5\]]bcom ldan 'das kyis de skad ces bka' stsal te/_bde bar gshegs pas de skad gsungs nas/_gzhan yang ston pas 'di skad ces bka' stsal to/_/bgo bsha' dag gi rnam par smin/_/ji ltar don chen 'gyur ba de/_/drang srong che rnams gsungs pa bzhin/_/sems can 
[\[174b.6\]]rnams kyis shes na ni/_/ma byin bar du mi za zhing /_/ser sna can du mi 'gyur la/_/de dag kun tu 'dzin pa'i sems/_/nam yang skye bar mi 'gyur na/_/gang phyir byis pa gti mug gis/_/bsgribs pa kun gyis ma shes pas/_/de phyir kun du 'dzin sems kyis/_/rtag tu ma 
[\[174b.7\]]byin za bar byed/_/de dag ser sna skyes nas kyang /_/sems ni kun nas dkris shing 'dug_/de nas dge slong rnams kyis bcom ldan 'das la gsol pa/_btsun pa gzigs lags/_bcom ldan 'das ni sbyin pa dang sbyin pa'i bgo bsha'i bsngags pa gsung ba lags so/_/
[\[175a\]]
[\[175a.1\]]bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang nga ji ltar sbyin pa dang /_sbyin pa'i bgo bsha'i bsngags pa brjod par gyur pa de nyon cig_/dge slong dag sngon byung ba 'das pa'i dus na grong khyer bA rA Na sI na rgyal po zla 
[\[175a.2\]]'od ces bya ba rgyal po byed de/_de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun dang nad dang mu ge med pa dang 'bras sA lu dang bu ram shing dang ba lang dang ma he dang 
[\[175a.3\]]ldan par 'dug ste/_gnod pa med cing tsher ma dkrugs la/_bu gcig pa sdug pa la bya ba bzhin du chos bzhin du rgyal srid byed do/_/rgyal po de yang byams pa'i bdag nyid can snying rje dang ldan pa/_sems can la byams pa sbyin pa la dga' ba zhig go/_/de sbyin pa dag sbyin 
[\[175a.4\]]zhing bsod nams dag byed de/_de zas 'dod pa rnams la ni zas sbyin par byed/_skom 'dod pa rnams la ni skom sbyin par byed/_gos 'dod pa rnams la ni gos sbyin par byed/_spos dang me tog phreng dang byug pa 'dod pa rnams la ni spos dang me tog phreng dang byug pa rnams sbyin 
[\[175a.5\]]par byed do/_/nad pa la mkho ba'i nad brang bcas nas yo byad thams cad sbyar te/_skye bo dman pa dang bkren pa dang sdug pa dang mgon med pa rnams la rim gro byed do/_/bza' ba dang bca' ba mang po sta gon byas nas/_nam mkha' la rgyu ba rnams dang chu na gnas pa rnams dang 
[\[175a.6\]]thang la gnas pa rnams la sbyin par byed do/_/de nas phyi zhig na kA shi'i yul du than pa byung ste/_der ltas mkhan bram ze bye brag phyed pa rnams kyis bsgo ba/_lo bcu gnyis kyi bar du char 'bab par mi 'gyur ro zhes zer ro/_/de nas char ma bab pas mu ge byung ste/_skye bo mang 
[\[175a.7\]]po de dag ci bya gtol med par gyur to/_/de nas rgyal po zla 'od kyis dril bsgrags te/_khyed kyi nang na lo bcu gnyis kyi zan 'byor pa gang yin pa de dag ni 'di nyid du 'khod cig_/mi 'byor pa de dag ni yul gzhan du deng la/_nam lo legs par gyur pa de'i tshe phyir 
[\[175b\]]
[\[175b.1\]]shog cig_/yul ni phyis kyang yod la/_srog ni phyis med do zhes bsgo'o/_/de nas de thos ma thag tu skye bo mang po de dag las kha cig ni yul gzhan du dong ste 'khod do/_/kha cig ni yul la chags nas de nyid na 'khod de/_de dag de na su la zan ji tsam yod pa de dag 
[\[175b.2\]]zos pa'i 'og tu bkres pas nyam thag nas rgyal po'i thad du song ste smras pa/_lha bdag cag ni bkres lags kyis bdag cag la 'tshal ma stsal du gsol/_de nas de thos ma thag tu rgyal po des bsams pa/_'dir skye bo phal po che la yun ring po zhig tu bgo bsha' bya dgos snyam nas 
[\[175b.3\]]smras pa/_khyed re zhig sdod cig dang ngas mngan rnams la smras te bya'o zhes byas nas/_rgyal po des mngan rnams la smras pa/_nga dang yul na gnas pa'i skye bo mang po 'di dag gis lo bcu gnyis kyi bar du bzar yod dam/_mngan rnams kyis smras pa/_lha stsang bang rnams 
[\[175b.4\]]g.yar sngar brims te gdod gsol bar 'tshal lo zhes smras nas/_mngan rnams kyis stsang bang rnams g.yar sngar brims nas/_yul na 'khod pa'i skye bo mang po rnams bgrang ba la zhugs so/_/de nas lo bcu gnyis kyi bar du mi re re'i skal bar ci thob pa rtsis na/_thams cad 
[\[175b.5\]]kyis nyin gcig bzhin du kham re re thob par 'gyur la/_rgyal pos ni kham gnyis gnyis gsol du yod par rig nas/_de dag gis rgyal po la gsol pa/_lha dgung lo bcu gnyis kyi bar du yul na gnas pa'i skye bo thams cad kyis ni gdugs gcig bzhin du kham re re 
[\[175b.6\]]'tshal du mchis so/_/lhas ni zhal kham gnyis gnyis gsol du mchis so zhes gsol to/_/de nas de thos ma thag tu rgyal po des yul na gnas pa'i skye bo mang po thams cad nyin gcig cing kham re re sbyin no zhes bka' stsal to/_/skye bo mang po de dag kyang dge ba bcu'i 
[\[175b.7\]]las kyi lam la yang dag par 'dzud do/_/de nas der su yang rung 'chi bar 'gyur ba de dag kyang lha'i nang du skye bar 'gyur te/_de dag der skyes pas lha'i gnas rnams kun tu gang bar gyur to/_/de nas lha'i dbang po brgya byin gyis bsams pa/_lha'i gnas rnams ni rgyu gnyis 
[\[176a\]]
[\[176a.1\]]kyis kun du gang bar 'gyur te/_de bzhin gshegs pa 'byung ba dang 'khor los sgyur ba 'byung ba yin na/_ci da ltar 'jig rten du 'khor los sgyur ba byung ngam/_'on te de bzhin gshegs pa byung zhig gu snyam du bsams nas/_des bltas na de lta ma yin te/_yang des 
[\[176a.2\]]bsams pa 'o na su'i mthus lha'i gnas rnams kun tu gang bar gyur zhig gu snyam ste/_des bltas nas rgyal po zla 'od kyi mthus de ltar gyur par rig nas/_des bsams pa/_ci 'di brgya byin du 'gyur ba'am tshangs par 'gyur ba zhig bsgrub snyam du bsams te/_
[\[176a.3\]]des bltas na bla na med pa yang dag par rdzogs pa'i byang chub bsgrub par mthong ngo /_/de nas lha'i dbang po brgya byin gyis ci sems can 'di brtan po yin nam/_'on te sems can brtan po ma yin pa re zhig bdag song la 'di brtag par bya'o/_/gal te sems can brtan po 
[\[176a.4\]]yin na ni de la mchod pa bya'o/_/de ste sems can brtan po ma yin na ni de brtan por bya'o/_/snyam nas bram ze'i cha lugs su bsgyur te/_lha bdag ni bkres kyis 'tshal ma stsal du gsol ces smras so/_/rgyal pos bsams pa/_gal te gzhan gyi bcad de 'di la byin na ni gcig gi 
[\[176a.5\]]srog srungs la gcig gi srog ma rungs par byas par 'gyur gyis/_ma la bdag gi zan las kham gcig ni bdag gis zos la/_kham gcig ni 'di la sbyin no snyam nas rgyal po des bram ze de la kham gcig byin te/_gcig bdag gis bza'o snyam pa dang /_bram ze des smras 
[\[176a.6\]]pa/_lha bdag ni kham gcig gis 'tsho ba'i rngo mi thogs so/_/de nas de thos ma thag tu rgyal po des bsams pa gal te bdag gis 'di la kham phyi ma ma byin na bram ze 'di ltogs te/_'chi yang srid la bdag kyang sems can gyi don la zhugs pa yin pas bdag gis rang gi srog 
[\[176a.7\]]bor te/_gzhan gyi srog bsrung bar nus so snyam nas bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis bdag 'jig rten long ba 'dren pa med cing yongs su 'dren pa med pa ston pa med pa'i nang du de bzhin gshegs pa dgra bcom 
[\[176b\]]
[\[176b.1\]]pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das su gyur cig ces byas nas tshigs su bcad de 
[\[176b.2\]]smras pa/_sbyin pa rgya cher gyur pa 'di yis ni/_/srid gsum sangs rgyas rang byung gyur par shog_/brgal nas sngon gyi rgyal ba'i dbang rnams kyis/_/skye bo phal chen ma bsgral rnams kyang bsgral/_/zhes smras nas/_kham de lha'i dbang po brgya byin bram ze'i cha lugs 
[\[176b.3\]]can la byin no/_/de nas lha'i dbang po brgya byin gyis bsams pa/_byang chub sems dpas ni mchog tu dka' ba byas so snyam du bsams te/_bram ze'i cha lugs mi snang bar byas nas rang bzhin gyi lus su bsgyur te smras pa/_khyod 'bad pa 'dis ci zhig sgrub/_des smras 
[\[176b.4\]]pa/_bla na med pa yang dag par rdzogs pa'i byang chub sgrub bo/_/brgya byin gyis smras pa/_khyod kyi sems dang sems las byung ba rnams de 'dra ba las na/_khyod ni nges par bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur gyis 
[\[176b.5\]]de'i tshe bdag dran par mdzod cig ces smras nas/_lha'i dbang po brgya byin gyis dbang chen gyi char phab ste/_de'i tshe 'bru thams cad rgyal nas lo legs par gyur te kA shi'i yul snga mkho bzhin du gyur to/_/dge slong dag ji snyam du sems/_de'i tshe rgyal po zla 'od ces bya 
[\[176b.6\]]bar gyur pa byang chub sems dpa'i spyod pa la gnas pa gang yin pa de ni nga nyid yin te/_de'i tshe yang nga sbyin pa dang sbyin pa'i bgo bsha'i bsngags pa brjod par gyur na/_nga da ltar sbyin pa dang sbyin pa'i 'bras bu mngon sum du mthong bar gyur pa'i tshe lta ci smos te/_de bzhin 
[\[176b.7\]]gshegs pa da ltar sbyin pa dang sbyin pa'i bgo bsha'i bsngags pa brjod par ci ste mi mdzad/_las brgya tham pa las sdom gyi tshigs su bcad pa gsum pa rdzogs [{]s+ho[,]so[}]//_//sdom ni/_byams pa'i stobs dang rlung nag dang /_/grog ma gnyis dang spyod 
[\[177a\]]
[\[177a.1\]]yul dang /_/dgon pa glang klu seng ge dang /_/dbyen dang nags khung thos pa rnams/_/byams pa'i stobs zhes bya ba ni/_gleng gzhi mnyan du yod pa na bzhugs te/_chos kyi 'khor lo bskor ba'i mdo dbyig dga'i rtogs pa brjod pa las/_
[\[177a.2\]]gtan tshigs ji skad 'byung ba bzhin du rgyas par sbyar te/_dge slong rnams kyis sangs rgyas bcom ldan 'das la gsol pa/_btsun pa bcom ldan 'das kyis dge slong lnga sde rnams dam pa'i chos kyi bcud kyis tshim par mdzad nas g.yung drung gi mthar thug pa/_grub 
[\[177a.3\]]pa dang bde ba'i mya ngan las 'das pa la bkod pa la gzigs lags/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang ngas 'di rnams rang gi sha dang khrag gis tshim par byas nas dge ba bcu'i las kyi lam la ji ltar 
[\[177a.4\]]bkod pa de nyon cig_/dge slong dag sngon byung ba 'das pa'i dus na/_grong khyer bA rA Na sI na rgyal po byams pa'i stobs zhes bya ba rgyal po byed de/_de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba 
[\[177a.5\]]dang 'khrug pa dang nang 'khrug pa dang chom rkun dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug ste/_gnod pa med cing tsher ma dkrugs la bu gcig pa sdug pa la bya ba bzhin du chos bzhin du rgyal srid byed do/_/rgyal po de 
[\[177a.6\]]yang byams pa'i bdag nyid can/_snying rje che ba/_sems can la byams pa/_sbyin pa la dga' ba zhig ste/_de sbyin pa dag sbyin zhing bsod nams dag byed de/_dge sbyong dang bram ze dang bkren pa dang sdug cing phongs pa dang slong ba rnams tshim par byed la/_bza' ba dang 
[\[177a.7\]]bca' ba mang po bshams nas/_srog chags nam mkha' la gnas pa dang chu na gnas pa dang skam na gnas pa rnams la sbyin par byed do/_/yul na gnas pa'i skye bo mang po rnams la byams pa sgom par byed do/_/des de'i yul na gnas pa'i skye bo mang po ji snyed yod pa de 
[\[177b\]]
[\[177b.1\]]snyed la byams pa'i sems kyis khyab par byas te 'dug nas/_de'i mthus sems can de dag la su yang gnod pa cung zad kyang byed mi nus so/_/de nas phyi zhig na rgyal po rnam thos kyi bu'i btson ra nas/_gzi byin 'phrog pa'i gnod sbyin lnga bros te/_skye bo mang po'i 
[\[177b.2\]]gzi byin 'phrog par byed cing bA rA Na sIr 'ongs te der phyin nas/_yams kyi nad btang ba las de dag gis tha na dud 'gro'i skye gnas su gyur pa yan chad su'i gzi byin yang dbrog par ma nus nas/_de dag gis bsams pa/_gang gis yul 'dir bdag cag gis tha na dud 'gro'i 
[\[177b.3\]]skye gnas su gyur pa yan chad su'i gzi byin yang dbrog par ma nus pa 'di su'i mthu yin pa je dri bar bya'o snyam nas ba lang rdzi dang phyugs rdzi rnams la dris pa/_kye gang gi yul 'dir su la yang gnod pa cung zad kyang byed mi nus pa 'di su'i mthu yin/_de dag gis smras pa/_rgyal 
[\[177b.4\]]po 'di byams pa'i bdag nyid can yin te/_des yul na gnas pa'i skye bo mang po ji snyed yod pa de snyed la byams pa'i sems kyis khyab par byas te 'dug pa de'i mthus na/_yul 'dir sus kyang gnod pa cung zad kyang byed mi nus so/_/gnod sbyin rnams kyis bsams pa/_rgyal 
[\[177b.5\]]po de ni bsod nams can che bar grags pa/_byams pa'i bdag nyid can/_snying rje che ba/_sems can la byams pa zhig ste/_des ni bdag cag 'grangs par byed nus gor ma chag snyam nas/_bram ze'i cha lugs su bsgyur te byams pa'i stobs kyi thad du song nas smras pa/_snying rje 
[\[177b.6\]]chen po dang ldan pa/_bdag cag ni bkres kyis 'grangs par mdzod cig_/rgyal pos smras pa/_ngas khyed kha zas ji lta bu zhig gis 'grangs par bya/_de dag gis smras pa/_khrag 'phral du phyung bas 'grangs par mdzod cig_/de nas rgyal pos bsams pa/_ma la cha lugs 'di 
[\[177b.7\]]'dra ba la kha zas de 'dra ba las na/_'di dag ni mi yin pa mi 'dra ste/_'di dag ni mi ma yin pa dag cig yin gor ma chag gis 'di dag la ji ltar dam bcas pa bzhin du bya dgos so/_/gzhan dag gi lus la gnod pa ma byas kyi bar du ni ngas 'di rnams kyi kha zas kyi don bsgrub par mi 
[\[178a\]]
[\[178a.1\]]nus la/_gzhan la gnod pa ma byas kyi bar du yang khrag 'phral du phyung ba rnyed par mi nus te/_gal te 'di dag bdag gi khrag gis kha zas kyi don byed nus na ni bdag gis 'di rnams la bdag gi sha dang khrag sbyin no snyam nas/_gnod sbyin de dag la smras pa/_grogs po 
[\[178a.2\]]dag nga'i khrag gis kha zas kyi don byed nus sam/_gnod sbyin rnams kyis smras pa/_lha rngo thogs lags so/_/de nas de thos ma thag tu rgyal po byams pa'i stobs kyis/_gnod sbyin de dag mdun du bkad du bcug nas sman pa rnams bos te bka' stsal pa/_kwa'i nga'i lus la 
[\[178a.3\]]gtar ka lnga thob shig dang sems can 'di dag la khrag gis 'grangs par bya'o/_/sman pa rnams kyis gsol pa/_bdag cag gis lha'i sku la mtshon gyis gdab pa'i rngo mi thogs lags so/_/de nas byang chub sems dpas bsams pa/_'di dag ni bdag dang 'bral ba 
[\[178a.4\]]mthong mi 'dod kyis ma la bdag gis bdag gi khrag dbyung ngo snyam ste/_byang chub sems dpa' rnams ni bzo'i gnas dang las kyi gnas ci la yang byang ba yin te/_des bdag nyid kyis me long blangs nas/_rang gi lus la gtar kha lnga btab ste/_gnod sbyin re re la bstabs 
[\[178a.5\]]nas ngas 'di dag 'grangs par ma gyur gyi bar du gtar ka 'di dag gcad par mi bya'o zhes dam bcas so/_/de nas lha'i dbang po brgya byin gyis bsams pa/_byang chub sems dpa' rnams ni dam bcas pa la brtan pa yin la/_byang chub sems dpa' 'dis kyang mchog tu dka' 
[\[178a.6\]]ba zhig brtsams kyis/_byang chub sems dpa' ha cang yun ring du 'o brgyal na mi rung ngo snyam nas/_ma la bdag gis 'di'i lus thams cad du gzi byin bsnan par bya'o snyam ste/_lha'i dbang po brgya byin gyis/_byang chub sems dpa'i lus thams cad du lha'i gzi byin bsnan nas/_gtar 
[\[178a.7\]]ka de dag kyang che rab tu sprul to/_/byang chub sems dpas kyang gzi byin 'phrog pa'i gnod sbyin lnga po de dag dka' ba med par tshim par byas nas/_bla na med pa yang dag par rdzogs pa'i byang chub tu smon lam btab pa/_kye ma dge ba'i rtsa ba 'dis na bdag 'jig rten long ba 'dren pa med cing 
[\[178b\]]
[\[178b.1\]]yongs su 'dren pa med par sems can ma rgal ba rnams sgrol ba dang /_ma grol ba rnams dgrol ba dang /_dbugs ma phyin pa rnams dbugs 'byin pa dang /_yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces smon lam btab ste/_sbyin pa chen por gyur pa 
[\[178b.2\]]'di yis ni/_/'gro bar rang byung sangs rgyas gyur par shog_/sngon gyi rgyal dbang rnams kyis ma bsgral gang /_/skye bo srid pa'i chu las sgrol bar shog_/ces byas so/_/de nas gnod sbyin de dag gang gi tshe 'grangs shing ngoms par gyur te/_dbang po rnams tshim par gyur pa de'i tshe/_byang chub sems dpa' la 
[\[178b.3\]]smras pa/_snying rje chen po khyod rtsol ba 'dis ci zhig sgrub/_byang chub sems dpas smras pa/_bla na med pa yang dag par rdzogs pa'i byang chub sgrub bo/_/de dag gis smras pa/_'o na gang gi tshe khyod bla na med pa yang dag par rdzogs pa'i byang chub mngon par rdzogs par sangs rgyas te/_'gro ba rnams bdud rtsis tshim 
[\[178b.4\]]par mdzad pa de'i tshe/_bdag cag khyod kyi nyan thos kyi dang por gyur cig_/byang chub sems dpas smras pa/_khyed rnams ni srog gcod pa pha rol gyi srog 'phrog pa yin na/_ji ltar ngas de 'dra ba dag nyan thos kyi dang por bya/_de dag gis smras pa/_snying rje chen po bdag cag la bka' ci stsal/_byang chub sems dpas smras 
[\[178b.5\]]pa/_dge ba bcu'i las kyi lam yang dag par blangs te gnas par gyis shig_/de nas de thos ma thag tu gnod sbyin de rnams kyis dge ba bcu'i las kyi lam yang dag par blangs nas smon lam btab pa/_kye ma dge ba'i rtsa ba 'dis na gang gi tshe 'di bla na med pa yang dag par rdzogs pa'i byang chub mngon par rdzogs par 
[\[178b.6\]]'tshang rgya ba de'i tshe/_bdag cag 'di'i nyan thos kyi dang por gyur cig ces byas so/_/dge slong dag ji snyam du sems/_de'i tshe rgyal po byams pa'i stobs su gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe gzi byin 'phrog pa'i gnod sbyin lnga po gang yin pa de dag ni dge slong 
[\[178b.7\]]lnga sde 'di dag nyid yin te/_de'i tshe yang 'di dag ngas rang gi sha dang khrag gis tshim par byas te dge ba bcu'i las kyi lam la bkod do/_/da ltar yang ngas 'di rnams dam pa'i chos kyi bcud kyis tshim par byas nas/_g.yung drung gi mthar thug pa grub pa dang bde ba'i mya ngan las 'das pa la bkod do//_//
[\[179a\]]
[\[179a.1\]]rlung nag po zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na tshong pa lnga brgya tsam gyis zong khyer te/_yul gzhan du chas nas de dag mthar gyis song song ba las nags khung chen po dgon pa zhig tu phyin to/_/nags khung 
[\[179a.2\]]de na gzi byin 'phrog pa'i gnod sbyin drag po 'jigs pa/_gzhan gyi srog 'phrog pa zhig kyang gnas te/_des rlung nag po chen po btang nas tshong pa de dag gi steng du brgyugs te/_de nas tshong pa de dag ci bya gtol med par gyur nas/_de dag 'jigs shing skrag 
[\[179a.3\]]ste lha'o cog la gsol ba 'debs pa la zhugs so/_/dge bsnyen zhig kyang 'dron po de dag gi nang na 'dug ste/_des tshong pa de dag ci bya gtol med par 'dug pa mthong nas smras pa/_kye skyabs ma yin pa 'di rnams la skyabs btsal te ci rung /_bcom ldan 'das la 
[\[179a.4\]]skyabs su deng shig dang des khyed dkos thag cing nyam nga la phongs par gyur pa las yongs su bskyab par 'gyur ro/_/de nas de thos ma thag tu tshong pa de dag bcom ldan 'das la skyabs su dong ste/_bcom ldan 'das de bzhin gshegs pa dgra bcom pa yang dag par rdzogs pa'i 
[\[179a.5\]]sangs rgyas de la phyag 'tshal lo/_/btsun pa bcom ldan 'das kyis ni 'di lta ste/_'das pa dang /_ma 'ongs pa dang /_da ltar byung ba ci yang mi gzigs pa dang mi mkhyen pa dang thugs su mi chud pa mi mnga' na/_kye ma bcom ldan 'das bdag cag dkos 
[\[179a.6\]]thag cing nyam nga la phongs par gyur pa las/_yongs su bskyab pa dang srog phangs pa stsal du gsol zhes byas so/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran 
[\[179a.7\]]pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar 
[\[179b\]]
[\[179b.1\]]gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa yang dag pa'i seng ge'i sgra chen po sgrogs pa rnams ni/_chos nyid kyis/_nyin dus gsum mtshan dus gsum ste/_nyin mtshan dus drug tu sangs rgyas kyi 
[\[179b.2\]]spyan gyis 'jig rten la gzigs te/_su ni rgud su ni dar su ni phongs shing 'dug su ni nyam nga bar gyur/_su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngan song nas phyung ste/_
[\[179b.3\]]mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma 
[\[179b.4\]]bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu 
[\[179b.5\]]dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs 
[\[179b.6\]]nas/_tshong pa lnga brgya po rnams 'dul ba'i dus la bab par thugs su chud nas/_phyag glang po che'i sna lta bu brkyang ste/_tshong pa lnga brgya po de dag nags khung dgon pa de nas brungs rdzas dang bcas te blangs nas/_mnyan du yod pa nas ha cang mi ring ba zhig tu bton te 
[\[179b.7\]]bkod do/_/de nas tshong pa lnga brgya po de dag gis mnyan du yod par phyin pa'i rtags rnams mthong ngo /_/mthong nas kyang de dag gis bsams pa/_bdag cag ni bcom ldan 'das kyis skyabs mdzad do snyam nas tshong pa de dag shin tu dga' bar gyur te/_de dga' 
[\[180a\]]
[\[180a.1\]]bar gyur nas bsams pa/_bdag cag khyim na gnas pa btang la/_bcom ldan 'das kyi bstan pa la rab tu byung ste chu bo rnams las brgal bar bya ba dang sbyor ba rnams las yang dag par 'da' bar bya ba'i phyir brtson pa dang bsgrub pa dang 'bad par bya'o snyam nas mnyan 
[\[180a.2\]]du yod par dong ste/_rang rang gi khyim gyi 'khor btang nas sbyin pa dag sbyin zhing bsod nams dag byas te/_rgyal bu rgyal byed kyi tshal du dong nas/_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_zhabs la mchus 
[\[180a.3\]]gtugs nas 'di skad ces gsol to/_/bcom ldan 'das ni bdag cag la dka' ba mdzad pa dang /_srog phangs pa stsol ba lags so zhes gsol nas/_chos mnyan pa'i phyir bcom ldan 'das kyi spyan sngar 'khod do/_/bcom ldan 'das kyis kyang de dag gi bsam 
[\[180a.4\]]pa dang bag la nyal dang khams dang shes pa dang rang bzhin thugs su chud nas/_de dang 'thun pa'i chos bstan te/_des na tshong pa lnga brgya po de dag gis stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 
[\[180a.5\]]'bras bu mngon du byas te de dag gis bden pa mthong nas stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag cag legs 
[\[180a.6\]]par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de dag la dge slong tshur shog ces bya ba'i 
[\[180a.7\]]tshig gis rab tu byung ste/_bsnyen par rdzogs par mdzad nas de dag la lung yang phog go/_/de dag gis kyang brtson pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de dag dgra bcom pa khams gsum 
[\[180b\]]
[\[180b.1\]]pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so 
[\[180b.2\]]yang dag par rig pa thob pa/_srid pa'i rnyed pa dang /_chags pa dang /_bkur sti la rgyab kyis phyogs pa/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs 
[\[180b.3\]]rgyas bcom ldan 'das la gsol pa/_btsun pa bcom ldan 'das kyis tshong pa lnga brgya po 'di rnams 'jigs pa chen po las yongs su bskyabs te/_g.yung drung gi mthar thug pa grub pa dang bde ba'i mya ngan las 'das pa la bkod pa la gzigs lags/_bcom ldan 'das 
[\[180b.4\]]kyis bka' stsal pa/_da ltar 'ba' zhig ma yin te/_'das pa'i dus na yang tshong pa lnga brgya po 'di dag nyid ngas ji ltar 'jigs pa chen po las yongs su bskyabs nas/_bsam gtan bzhi dang mngon par shes pa lnga la bkod pa de nyon cig_/dge slong dag sngon 
[\[180b.5\]]byung ba 'das pa'i dus na tshong pa lnga brgya tsam zhig gis zong khyer te/_yul gzhan du chas nas de dag mthar gyis song song ba las nags khung chen po dgon pa zhig tu phyin to/_/nags khung de na gzi byin 'phrog pa'i gnod sbyin drag po 'jigs pa gzhan gyi srog 'phrog pa zhig 
[\[180b.6\]]kyang gnas te/_des rlung nag po chen po btang nas tshong pa de dag gi steng du brgyugs te/_des na tshong pa de dag ci bya gtol med par gyur nas de dag 'jigs shing skrag par gyur to/_/de'i tshe drang srong gi gnas shig na drang srong mngon par shes pa lnga dang ldan pa/_
[\[180b.7\]]rdzu 'phrul che zhing mthu che ba zhig gnas pa des/_tshong pa lnga brgya sdug bsngal bar gyur pa mthong ngo /_/mthong nas kyang tshong pa lnga brgya po de dag brungs rdzas dang bcas te/_nags khung dgon pa de nas blangs nas bdag nyid kyi gnas su bkod do/_/de nas tshong 
[\[181a\]]
[\[181a.1\]]pa rnams kyis bsams pa/_ci yang rung ste bdag cag 'tsho bar gyur pa 'di dag thams cad ni drang srong 'di'i mthu yin gyis/_bdag cag gis khyim na gnas pa btang la 'di nyid kyi thad du rab tu byung ste tshangs par spyod pa spyad do snyam nas/_tshong pa lnga brgya 
[\[181a.2\]]po de dag drang srong de nyid kyi thad du rab tu byung nas/_bsam gtan bzhi dang mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa gang yin pa de ni nga nyid yin no/_/de'i tshe tshong pa lnga brgyar gyur pa gang yin pa de dag ni tshong pa lnga 
[\[181a.3\]]brgya po 'di dag yin te/_de'i tshe yang ngas 'di rnams 'jigs pa chen po las bskyabs nas/_bsam gtan bzhi dang mngon par shes pa lnga la bkod do/_/da ltar yang ngas 'di rnams 'jigs pa chen po las bskyabs nas/_g.yung drung gi mthar thug pa grub pa dang 
[\[181a.4\]]bde ba'i mya ngan las 'das pa la bkod do/_/gzhan yang yang dag par rdzogs pa'i sangs rgyas 'od srung gi gsung rab la 'di rnams rab tu byung ste/_rab tu byung nas kyang tshe gcig tu tshangs par spyod pa spyad nas/_'chi kar smon lam btab pa/_dge ba'i rtsa ba 'dis na 
[\[181a.5\]]bdag cag yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams 
[\[181a.6\]]cad spangs te/_dgra bcom pa nyid mngon sum du byed par shog cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i dge slong lnga brgya por gyur pa gang yin pa de dag ni/_
[\[181a.7\]]tshong pa lnga brgya po 'di dag nyid yin te/_'di dag der rab tu byung nas/_tshe gcig tu tshangs par spyod pa spyad de/_'chi kar smon lam btab pa/_dge ba'i rtsa ba 'dis bdag cag yang dag par rdzogs pa'i sangs rgyas bcom ldan 'das 'od srung gis 
[\[181b\]]
[\[181b.1\]]bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed 
[\[181b.2\]]par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'di rnams kyis nga mnyes par byas te mi mnyes 
[\[181b.3\]]par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//grog ma gnyis zhes bya ba la/_grog ma dang po ni/_gleng gzhi mnyan du yod pa na bzhugs te/_der gang gi tshe 
[\[181b.4\]]tshe dang ldan pa kun shes kauN+Di n+yas bden pa rnams mthong ba de'i tshe/_lha brgyad khris kyang bden pa mthong bar gyur to/_/de nas dge slong rnams kyis bcom ldan 'das la gsol pa/_btsun pa bcom ldan 'das kyis kauN+Di n+ya la sogs pa lha brgyad khri dam pa'i chos kyi 
[\[181b.5\]]bcud kyis tshim par mdzad nas/_g.yung drung gi mthar thug pa grub pa dang bde ba'i mya ngan las 'das pa la bkod pa la gzigs lags/_bcom ldan 'das kyis bka' stsal pa/_da ltar 'ba' zhig ma yin 'das pa'i dus na yang kauN+Di n+ya la sogs pa lha brgyad khri po 'di dag 
[\[181b.6\]]nyid ngas ji ltar rang gi sha dang khrag gis tshim par byas nas srog phangs pa byin pa de nyon cig_/dge slong dag sngon byung ba 'das pa'i dus na chu klung zhig gi 'gram na/_ru sbal snying rje che ba byams pa'i bdag nyid can/_sems can la byams pa zhig gnas pa de res 'ga' 
[\[181b.7\]]ni skam la rgyu/_res 'ga' ni chu'i nang du rgyu'o/_/de nas phyi zhig na chu'i nang nas byung ste/_skam la rgyu zhing song song ba las skam sa de nyid du nyal lo/_/de nas grog tshang zhig nas grog ma zhig byung ste/_ru sbal de'i thad du son pa dang /_des ru sbal skam la nyal ba de 
[\[182a\]]
[\[182a.1\]]mthong nas de tshang gi nang du song ste/_grog ma gzhan dag la sbran to/_/grog tshang de na yang grog ma brgyad khri gnas te/_de dag gis grog ma de las thos nas grog tshang de'i nang nas 'thon te/_ru sbal de'i lus la zhugs so/_/de nas de dag za bas sad de 
[\[182a.2\]]des bltas na lus thog thag grog mas gang bar mthong ngo /_/byang chub sems dpa' rnams ni lus kyis log par ltung du zin kyang sems kyis log par ltung bar mi 'gyur te/_byang chub sems dpa' des bsams pa/_ngas chu'i nang du 'gro ni nus mod kyi/_sems can 
[\[182a.3\]]'di snyed kyi srog ma rung bar 'gyur la/_bdag kyang sems can la phan pa'i phyir brtson pa yin gyis bdag rang gi srog yongs su btang yang sla'i/_sems can 'di snyed kyi srog ma rung bar byar ni mi rung ngo snyam nas bdag nyid kyis mnags te cang mi zer bar 'dug nas/_
[\[182a.4\]]de grog ma brgyad khri po de dag gis bza' ba na smon lam btab pa/_kye ma dge ba'i rtsa ba 'dis bdag 'jig rten long ba ston pa med par sems can ma rgal ba rnams sgrol ba dang /_ma grol ba rnams dgrol ba dang /_dbugs ma phyin pa rnams dbugs 'byin pa dang /_yongs 
[\[182a.5\]]su mya ngan las ma 'das pa rnams yongs su mya ngan las zlo ba'i de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na 
[\[182a.6\]]med pa/_lha dang mi rnams kyi ston pa sangs rgyas bcom ldan 'das su gyur cig_/ji ltar ngas 'di rnams da ltar rang gi sha dang khrag gis tshim par byas nas srog phangs pa byin pa de bzhin du/_nga bla na med pa yang dag par rdzogs pa'i byang chub mngon par rdzogs par 
[\[182a.7\]]sangs rgyas pa na yang 'di rnams dam pa'i chos kyi bcud kyis tshim par byas nas/_g.yung drung gi mthar thug pa grub pa dang bde ba'i mya ngan las 'das pa la bkod par gyur cig ces byas so/_/dge slong dag ji snyam du sems/_de'i tshe ru sbal du gyur pa byang 
[\[182b\]]
[\[182b.1\]]chub sems dpa'i spyod pa la gnas pa gang yin pa de ni nga nyid yin no/_/de'i tshe grog ma brgyad khrir gyur pa gang yin pa de dag ni lha brgyad khri po 'di dag nyid yin te/_de'i tshe yang ngas 'di rnams rang gi sha dang khrag gis tshim par byas nas srog phangs pa byin no/_/da 
[\[182b.2\]]ltar yang ngas 'di rnams dam pa'i chos kyi bcud kyis tshim par byas nas/_g.yung drung gi mthar thug pa grub pa dang bde ba'i mya ngan las 'das pa la bkod do//_//grog ma gnyis pa ni/_gleng gzhi mnyan du yod pa na bzhugs te/_gtan 
[\[182b.3\]]tshigs rgyas par ni dbyig dga'i rtogs pa brjod pa las 'byung ba bzhin te/_gang gi tshe tshe dang ldan pa kun shes kauN+Di n+yas bden pa rnams mthong bar gyur pa de'i tshe/_lha brgyad khris kyang bden pa mthong bar gyur to/_/de nas dge slong rnams kyis sangs rgyas 
[\[182b.4\]]bcom ldan 'das la gsol pa/_btsun pa bcom ldan 'das kyis kauN+Di n+ya la sogs pa lha brgyad khri dam pa'i chos kyi bcud kyis tshim par mdzad nas/_g.yung drung gi mthar thug pa grub pa dang bde ba'i mya ngan las 'das pa la bkod pa la gzigs/_bcom 
[\[182b.5\]]ldan 'das kyis bka' stsal pa/_da ltar 'ba' zhig ma yin te/_'das pa'i dus su yang kauN+Di n+ya la sogs pa/_lha brgyad khri po 'di dag nyid ngas ji ltar rang gi sha dang khrag gis tshim par byas nas/_srog phangs pa byin pa de nyon cig_/dge slong dag sngon byung 
[\[182b.6\]]ba 'das pa'i dus na/_ri khrod cig nas thag mi ring ba zhig na/_khung zhig gi nang na srog chags skyin gor snying rje che ba byams pa'i bdag nyid can sems can la byams pa zhig gnas pa de/_rtsa ba dang 'bras bus 'tsho zhing su la yang 'tshe mi 'dod pa zhig 'dug pa de phyi zhig 
[\[182b.7\]]na gzas la song song ba las/_rngon pa zhig gis mthong nas de des gson por bzung ste/_pags pa bshus nas btang ste rngon pa des pags pa de khyer te song ngo /_/de nas skyin gor de na tsha mi bzod de chu 'gram zhig tu song nas sa gzhi bsil ba'i phyogs su nyal lo/_/de nas ha 
[\[183a\]]
[\[183a.1\]]cang yang mi ring ba zhig na grog tshang zhig yod de/_grog tshang de na grog ma brgyad khri gnas te/_grog tshang de'i nang nas grog ma zhig byung ste/_grog ma de skyin gor de'i thad du song ste bltas na skyin gor pags pa med pa de mthong nas rang gi tshang du song ste/_grog ma 
[\[183a.2\]]gzhan dag la sbran nas/_grog ma brgyad khri po de dag tshang nas 'thon te skyin gor de'i lus la zhugs so/_/de nas de dag za bas sad de des bltas na lus thog thag grog mas gang bar mthong ngo /_/byang chub sems dpa' rnams ni lus kyis log par ltung du zin kyang /_sems 
[\[183a.3\]]kyis log par ltung bar mi 'gyur te/_byang chub sems dpa' des bsams pa/_ngas bdag nyid thar bar ni nus mod kyi sems can 'di snyed kyi srog ma rung bar 'gyur la/_bdag kyang sems can la phan pa'i phyir brtson pa yin gyis bdag rang gi srog yongs su btang yang 
[\[183a.4\]]sla'i/_sems can 'di snyed kyi srog ma rung bar byar ni mi rung ngo /_/gcig tu na bdag ni gnod pa 'di kho nas nges par 'chi bar 'gyur la/_bdag gi bya ba gang yin zhe na/_sems can la phan pa'i phyir lus yongs su gtong ba ste/_de ni bdag la 'di rnams kyis 
[\[183a.5\]]bskul to snyam nas/_bdag nyid kyis mnags te cang mi zer bar 'dug nas bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis bdag 'jig rten long ba ston pa med pa yongs su 'dren pa med par/_sems can ma rgal ba 
[\[183a.6\]]rnams sgrol ba dang ma grol ba rnams dgrol ba dang dbugs ma phyin pa rnams dbugs 'byin pa dang /_yongs su mya ngan las ma 'das pa rnams yongs su mya ngan las zlo ba'i de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su 
[\[183a.7\]]ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das su gyur cig_/ci ltar ngas 'di rnams da ltar rang gi sha dang khrag gis tshim par byas 
[\[183b\]]
[\[183b.1\]]nas/_srog phangs pa byin pa de bzhin du/_nga bla na med pa yang dag par rdzogs pa'i byang chub mngon par rdzogs par sangs rgyas pa na yang 'di rnams dam pa'i chos kyi bcud kyis tshim par byas nas/_g.yung drung gi mthar thug pa grub pa dang bde ba'i mya ngan las 'das pa la 'god 
[\[183b.2\]]par gyur cig ces byas so/_/dge slong dag ji snyam du sems/_de'i tshe skyin gor du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe grog ma brgyad khrir gyur pa gang yin pa de dag ni lha brgyad khri 'di dag nyid yin te/_de'i 
[\[183b.3\]]tshe yang ngas 'di rnams rang gi sha dang khrag gis tshim par byas nas srog phangs pa byin no/_/da ltar yang ngas 'di rnams dam pa'i chos kyi bcud kyis tshim par byas nas/_g.yung drung gi mthar thug pa grub pa dang bde ba'i mya ngan las 'das pa la bkod do//_//
[\[183b.4\]]spyod yul zhes bya ba ni/_gleng gzhi mnyan du yod pa na bzhugs te/_sangs rgyas bcom ldan 'das rnams kyi nyan thos rnams ni chos nyid kyis 'du ba chen po'i dus gnyis yod de/_dbyar zla 'bring po la dbyar gnas 'cha' ba'i dus la bab pa dang /_ston zla tha [{]chungs [,]chung [}]
[\[183b.5\]]nya'o/_/de la dbyar zla 'bring po la dbyar gnas 'char nye ba'i tshe ni/_dge slong rnams yid la byed pa'i khyad par dag mnos nas ri'i sul dang /_ri'i phug dang sog ma'i spyil po dang thang dang dur khrod dang nags khrod dang bas mtha'i gnas mal dag tu dong ste dbyar gnas 'cha' 
[\[183b.6\]]bar byed do/_/ston zla tha [{]chungs [,]chung [}]nya la ni phyir 'ongs nas rtogs zin pa ni rjod par byed/_da dung ma rtogs pa yan chad ni zhu bar byed do/_/de nas dge slong zhig ljongs su skabs dbye ba byas nas ljongs rgyu zhing song song ba las mnyan du yod par phyin nas/_des lhung bzed dang 
[\[183b.7\]]chos gos bzhag go/_/de nas snga dro sham thabs dang chos gos bgos te lhung bzed thogs nas mnyan du yod par bsod snyoms la song ngo /_/de yang gsar du 'ongs la sngan cad ma phyin te/_shes pa chung zhing spyod yul la mi mkhas pa zhig ste/_de shin tu 'phyi ba zhig na 
[\[184a\]]
[\[184a.1\]]mnyan du yod par song nas des bltas na/_dge slong gzhan dag lag pa gang ba dang lhung bzed bkang ste/_phyir 'ong bar mthong nas des bsams pa/_dge slong 'di dag la 'di na spyod yul gyi sa gang na yod pa dang gang du bsod snyoms skyen par rnyed par 'gyur ba 
[\[184a.2\]]de dri bar bya'o snyam nas/_nye dga' bo'i thad du dong ste dris pa/_btsun pa nye dga' bo bdag ni mnyan du yod pa'i spyod yul gyi rgyus ma 'tshal na bdag gis gang nas bsod snyoms skyen par rnyed par 'gyur ba de lta bu'i spyod yul bdag la ston cig ces byas pa dang /_nye dga' bos mtho 
[\[184a.3\]]btsam par bsams te/_bram ze dge mtshan dang bkra shis dang sbyor ba mi srun cing ma dad pa zhig gi khyim bstan te/_khyim 'dir song shig dang 'di nas khyod kyi bsod snyoms 'byung bar 'gyur ro zhes byas nas nye dga' bo song ngo /_/de nas dge slong de khyim de'i nang du song 
[\[184a.4\]]ba dang bram ze de yang don zhig la grong gzhan zhig tu 'gro bar chas pa las des bsams pa/_mgo reg gos tshon can gyon pa bdag gi mdun du 'ongs pa 'di ni bkra mi shis so snyam nas/_de des bzung nas khu tshur dang /_rdog pas zhen par brdegs te/_bskyur te 
[\[184a.5\]]bor nas de klad pa ni rdol/_chos gos snam sbyar ni ral/_lhung bzed ni zhom/_gseg shang ni chag ste/_khyim de'i nang nas phyir byung nas des bsams pa/_bdag zan med kyang sla'o snyam nas de smyung bar 'dug bzhin du rgyal bu rgyal byed kyi tshal du song ba dang /_
[\[184a.6\]]dge slong rnams kyis de mthong nas dris pa btsun pa 'di lta bu ci khyod mi rgod kyis ma bcom mam/_des smras pa/_bdag mi rgod kyis ni ma bcom gyi nye dga' bos mtho btsams so zhes byas so/_/de nas skabs kyi gtam de dge slong rnams kyis thos te bcom ldan 'das la 
[\[184a.7\]]gsol nas/_bcom ldan 'das kyis bka' stsal pa/_dge slong gis dge slong la spyod yul ma yin pa bstan par mi bya'o/_/gal te mi shes bzhin du 'gro 'dod pa zhig dge slong dag gis mthong na yang dgag par bya ste/_de ltar bkag na ni legs/_ma bkag na nyes 
[\[184b\]]
[\[184b.1\]]pa dang ldan par 'gyur ro/_/de nas dge slong rnams kyis bcom ldan 'das la gsol pa/_btsun pa nye dga' bos dge slong 'di spyod yul ma lags par btang nas/_dge slong 'di yang der mchis te/_gnod pa chen po dang mjal ba la gzigs lags/_bcom ldan 'das 
[\[184b.2\]]kyis bka' stsal pa/_da ltar 'ba' zhig ma yin te/_sngon 'das pa'i dus na yang dge slong 'di nye dga' bo 'di kho nas spyod yul ma yin pa la ji ltar btang ba dang 'di yang der song ste/_gnod pa chen po dang ji ltar phrad pa de nyon cig_/dge slong dag sngon byung ba 'das pa'i dus na 
[\[184b.3\]]pad ma'i mtsho zhig gi nang na/_srog chags ru sbal zhig gnas la wa zhig kyang skom gyis gdungs nas chu btung ngo snyam ste pad ma'i mtsho de'i nang du zhugs pa dang /_des srog chags ru sbal de mthong nas bza' bar chas te/_sos bzung nas ru sbal des de la smras pa/_
[\[184b.4\]]grogs po bdag ma gsod cig bdag ni khyod kyi kham cig tu yang med kyis gal te khyod kyis bdag gson por btang na bdag gis khyod la kha zas mang po bstan to zhes byas so/_/de nas de thos ma thag tu wa des ru sbal de btang ste smras pa/_bdag gis ga las bza' ba rnyed 
[\[184b.5\]]par 'gyur ba'i phyogs de ston cig_/ru sbal gyis smras pa/_grogs po phyogs ga ge mo zhig na phug cig gi nang na skyin gor ma smad brgyad gnas kyis/_de rnams khyod kyis sod la zo shig ces byas so/_/phug de'i nang na seng ge mo zhig kyang gnas te/_de yang gsar 
[\[184b.6\]]du bu byung nas de la seng ge'i phrug gu gnyis yod de/_des de gnyis bsrung ba'i phyir phug de'i nang nas phyir 'byung du mi btub bo/_/de nas de thos ma thag tu wa de yang phug sgo logs su chas pa las/_de wa gzhan zhig gis mthong nas smras pa/_grogs po gar 'gro_/des 
[\[184b.7\]]smras pa/_phug 'di'i nang na skyin gor ma smad brgyad gnas te/_de dag bdag gis bsad la bza' bar bya'o/_/wa des smras pa/_grogs po ltos dang khyod 'dir song na sdug bsngal dang phrad ta re zhes byas pa dang /_des de la tshigs su bcad de smras pa/_bdag 
[\[185a\]]
[\[185a.1\]]ni 'di na stobs ldan brtson 'grus ldan/_/bdag dang mtshungs pa ga la'ang yong med de/_/glang chen rgyal po rdzing la bab pa bzhin/_/de ring skyin gor smad brgyad gzhom par bya/_/zhes smras nas/_des de'i tshig ma mnyan te phug de'i nang du song ba las/_de seng ge'i 
[\[185a.2\]]phru gu gcig gis ni rna ba nas bzung /_gcig gis ni mjug ma nas bzung ste mas smras pa/_bu gnyis the rel za ba 'di ma gsad 'di bsad de ci rung zhes byas nas/_de gnyis kyis ma'i tshig ma nyan te gcig gis ni rna ba bcad gcig gis ni mjug ma bcad de bor ro/_/de 
[\[185a.3\]]nas wa cig shos kyis de phug sgo nas byung ba mthong nas tshigs su bcad de smras pa/_khyod ni 'di na stobs ldan brtson 'grus ldan/_/khyod dang mtshungs pa ga la'ang med ce na/_/dpa' bo lus mdzes ma rung gyur pa las/_/kha tsho bskyed pa de dang 'thun ma gyur/_/de nas des de la smras 
[\[185a.4\]]pa 'di ni des kyang mnyes kyis bdag gis de'i tshig mnyan te yid ches par byas pa 'di ni bdag nyid kyis nyes so zhes byas nas/_tshigs su bcad de smras pa/_skyin gor smad brgyad phug na skyes so zhes/_bdag ni ru sbal tshig la yid ches pa/_/de ni bdag 'dir blun zhing 
[\[185a.5\]]dgongs kyang chung /_/mi shes byur ngan dam pas dmad par 'os/_/dge slong dag ji snyam du sems/_de'i tshe srog chags ru sbal du gyur pa gang yin pa de ni nye dga' bo 'di kho na yin no/_/de'i tshe war gyur pa gang yin pa de ni dge slong 'di nyid yin te/_de'i tshe yang de 'dis 
[\[185a.6\]]spyod yul ma yin par btang ste/_'di yang der song ba las sdug bsngal chen po rnyed la da ltar yang des 'di spyod yul ma yin par btang ste/_dge slong 'di der song nas sdug bsngal chen po rnyed par gyur to//_//dgon pa pa zhes bya ba ni/_gleng gzhi mnyan du yod pa na 
[\[185a.7\]]bzhugs te/_de'i tshe mnyan du yod pa na khyim bdag phyug cing nor mang la/_longs spyod che ba yongs su 'dzin pa yangs shing rgya che ba/_rnam thos kyi bu'i nor dang mnyam pa/_rnam thos kyi bu'i nor dang 'gran pa zhig gnas pa des rigs mnyam pa las chung ma blangs te/_de dang lhan 
[\[185b\]]
[\[185b.1\]]cig tu rtse zhing dga' la dga' mgur spyod pa las/_phyi zhig na de'i chung ma la bu chags te/_sems can de yang srid pa tha ma pa zhig yin la/_khyim de'i bsen ni tshe dang ldan pa ma 'gags pa yin te/_des bltas na srid pa tha ma pa'i sems can gyis khyim der nying mtshams sbyar bar 
[\[185b.2\]]mthong ngo /_/de nas des phyi zhig na khyim bdag de brtan por bya ba'i phyir/_gcig pu zla med cing g.yog med par khyim der song ba dang /_khyim bdag des tshe dang ldan pa ma 'gags pa mthong nas smras pa/_'phags pa khyod zham ring ma mchis sam ci na/_zla ma mchis pa dang 
[\[185b.3\]]zhabs 'bring ma mchis par gcig pu gshegs/_tshe dang ldan pa ma 'gags pas smras pa/_bdag cag gi g.yog ni khyed cag lta bu 'ba' zhig gis byin pa de dag bdag cag gi g.yog tu 'gyur bar zad pas na/_bdag cag gi g.yog ni rnyed rnyed tsam du zad do/_/
[\[185b.4\]]khyim bdag gis smras pa/_'phags pa bdag gi mchis brang la bu chags pa mchis kyis de las gal te khye'u zhig btsas par gyur na/_de bdag gis 'phags pa'i zhabs 'bring du dbul lo/_/ma 'gags pas smras pa/_khong dge ba rnams ni dam bcas pa la brtan pa yin no 
[\[185b.5\]]zhes smras nas song ngo /_/khyim bdag gi chung ma de yang gang gi tshe bu chags par gyur nas/_gcig pu shin tu dben pa'i phyogs su song nas gnas par byed de/_phyin cad skye bo mang po'i nang du 'dug par mi dga'o/_/de nas khyim bdag gis bsams pa/_ma la bdag 
[\[185b.6\]]gi chung ma 'di 'byung po 'ga' zhig gis ma brlams grang snyam nas ltas mkhan rnams la bstan nas ltas mkhan rnams kyis smras pa/_'di 'byung pos brlams pa ni ma yin gyi 'di ni sems can lto na 'dug pa de'i mthu yin te/_sems can de ni gcig pu gar bar dga' ba zhig 
[\[185b.7\]]go zhes byas so/_/de nas khyim bdag gi chung ma de zla ba dgu'am bcu lon pa dang khye'u gzugs bzang zhing blta na sdug la mdzes pa mdog bzang ba gser gyi kha dog can mgo bo gdugs ltar 'dug pa/_lag pa ring ba dpral ba'i dbyes che ba sna mtho ba sna legs pa zhig 
[\[186a\]]
[\[186a.1\]]btsas te/_de'i btsas ston rgyas par byas nas/_khye'u 'di'i ming ji skad gdags zhes ming 'dogs par byed de/_khye'u 'di ma btsas pa'i snga rol nas gcig pu gar bar dga' bar 'gyur ro zhes lung bstan pas na/_de'i phyir khye'u 'di'i ming dgon pa pa 
[\[186a.2\]]zhes gdags so zhes zer ro/_/de nas khye'u dgon pa pa de 'o ma dang zho dang mar dang zhun mar dang mar gyi nying gus bskyed bsrings nas 'gro bar nus par gyur pa dang /_khye'u de rang bzhin gyis tshe rabs dran te/_des bltas na 'khor bar 'khor ba na bdag gis 'du 'dzi'i nyes pas 
[\[186a.3\]]sdug bsngal chen po myong bar mthong ngo /_/mthong nas kyang gcig pu shin tu dben pa'i phyogs su dga' bar byed cing de 'du 'dzi'i nyes pa spang ba'i phyir gnas so/_/de nas phyi zhig na tshe dang ldan pa ma 'gags pas de rab tu byung ba'i dus la bab par shes nas khyim bdag de la smras 
[\[186a.4\]]pa/_khyim bdag khye'u 'di ni ma btsas pa'i snga rol nas/_khyod kyis bdag la g.yog tu byin te/_khong dge ba rnams ni dam bcas pa la brtan pa yin na de kho na ltar dam ma bcas sam/_khyim bdag gis smras pa/_'phags pa de kho na ltar dam bcas lags so zhes 
[\[186a.5\]]byas nas/_khye'u de lag pa gnyis kyis bzung ste tshe dang ldan pa ma 'gags pa la phul nas smras pa/_bu khyod ma btsas pa'i snga rol nas 'phags pa'i zhabs 'bring du phul gyis song la 'phags pa'i zhabs 'bring gyis shig_/khye'us smras pa/_de ni bdag la phan gdags pa 
[\[186a.6\]]lags so zhes byas nas/_khye'u de tshe dang ldan pa ma 'gags pa'i phyi bzhin song ngo /_/tshe dang ldan pa ma 'gags pas kyang /_khyim bdag de la chos bshad nas khye'u de khrid de gtsug lag khang du song ngo /_/der khrid nas kyang de rab tu phyung ste bsnyen par rdzogs par byas nas de la 
[\[186a.7\]]lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang 
[\[186b\]]
[\[186b.1\]]lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang /_mngon par shes pa dang /_so so yang dag par rig pa thob pa/_srid pa'i rnyed pa dang chags pa dang bkur sti la mi lta ba dbang po dang nye 
[\[186b.2\]]dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de dgon pa dang nags khrod dang bas mtha'i gnas mal la rten cing /_bdag su dang yang mi phrad par bya'o snyam mo/_/dge slong rnams kyis sangs rgyas bcom ldan 'das la zhus pa/_
[\[186b.3\]]btsun pa dgon pa bas las ci zhig bgyis na las de'i rnam par smin pas phyug cing nor mang la longs spyod che ba'i rigs su skyes nas/_'dis bcom ldan 'das kyang mnyes par bgyis te/_mi mnyes par ma bgyis la/_bcom ldan 'das kyi bstan pa la rab tu byung nas nyon 
[\[186b.4\]]mongs pa thams cad spangs te dgra bcom pa nyid mngon sum du bgyis lags/_nongs dmigs ci zhig mthong na byis pa nas 'du 'dzi spangs te gcig pu mchis par dga' bar gyur lags/_bcom ldan 'das kyis bka' stsal pa/_dge slong dag 'di ni rang bzhin gyis tshe 
[\[186b.5\]]rabs dran la/_'khor bar 'khor ba na 'dis 'du 'dzi'i nyes pas sdug bsngal chen po yang myong bar gyur te/_'dis sdug bsngal de rjes su dran pas na gcig pu gnas par dga' bar gyur to/_/btsun pa 'dis gang du 'du 'dzi'i nyes pa bskyed lags/_bcom ldan 
[\[186b.6\]]'das kyis bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[186b.7\]]skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la rab tu byung ste/_dge slong zhal ta byed pa 'du 'dzi mang bar gyur nas/_'du 'dzi'i nyes pa des tshul khrims 
[\[187a\]]
[\[187a.1\]]'chal par gyur te/_tshul khrims 'chal pa dang /_des dge 'dun gyi dkor dang mchod rten gyi dkor dang /_'tsho ba nar ma dang phyogs bzhi'i dge 'dun gyi dkor ma thub nas/_ci 'dod par spyad de gzhan dag la yang byin no/_/dge slong dag ji snyam du sems/_de'i tshe zhal 
[\[187a.2\]]ta byed par gyur pa gang yin pa de ni/_dge slong 'di kho na yin te/_de der rab tu byung nas dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor ma thub nas/_ci 'dod par spyad de/_gzhan dag la yang byin nas/_khong dge ba rnams la ngor 
[\[187a.3\]]byas pa'i las de'i rnam par smin pas/_'di tshe rabs lnga brgyar [{]yi dgas [,]yi dwags [}]su skyes te sdug bsngal chen po nyams su myong ngo /_/des sdug bsngal de rjes su dran pas na gcig pu gnas par dga' bar gyur to/_/des der tshe gcig gi bar du tshangs par spyod pa la gnas pa bsrungs pa dang /_
[\[187a.4\]]dbang po yongs su smin par byas pa des ni da ltar 'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/des cung zad chos bzhin du zhal ta byas pa'i las de'i rnam par smin 
[\[187a.5\]]pas ni/_phyug cing nor mang la longs spyod che ba'i rigs su skyes so//_//las brgya tham pa/_bam po bcu drug pa/_glang po che zhes bya ba ni/_gleng gzhi mnyan du yod pa na bzhugs te/_de nas bcom ldan 'das mnyan du yod pa na dbyar gnas bcas 
[\[187a.6\]]te/_dbyar zla ba gsum 'das nas chos gos mdzad de/_chos gos zin nas chos gos gsol te/_lhung bzed bsnams nas/_mnyan du yod pa nas rgyal po'i khab tu chas te gshegs nas/_mthar gyis gshegs gshegs pa las ri drung shod cig tu byon pa dang /_de'i 
[\[187a.7\]]tshe dgon pa'i glang po che zhig seng ges 'jigs nas rang gi khyu ded de/_ri de la 'dzegs nas rang gi khyu skyong zhing 'dug pa las/_glang po che'i gtso bo ri la song ba des bcom ldan 'das thag ring po zhig nas gshegs pa mthong nas/_bcom ldan 'das mthong ma thag tu glang po che'i 
[\[187b\]]
[\[187b.1\]]gtso bo de bcom ldan 'das la shin tu dga' ba skyes nas/_de ri de las babs te shing n+ya gro d+ha'i yal ga dag khyer nas/_bcom ldan 'das ga la ba der song ste phyin nas/_bcom ldan 'das la phyag 'tshal te bskor ba byas nas/_bcom ldan 'das kyi sku la nyi ma'i 'od kyis gdung bar mi 'gyur 
[\[187b.2\]]bar bya ba'i phyir/_bcom ldan 'das kyi steng du n+ya gro d+ha'i yal ga 'dzin cing phyi bzhin 'brang ngo /_/de nas grong gzhan du gshegs kyi bar du bskyal te/_phyir log nas de phyir ldog cing 'ong ba na/[ {]ri dgas [,]ri dwags [}]kyi rgyal po seng ges bsad de de shi 'phos nas dus las 'das pa'i 'og tu 
[\[187b.3\]]lha'i nang du skyes te/_lha'i bu'am lha'i bu mo skyes ma thag pa ni chos nyid kyis sems rnam pa gsum skye bar 'gyur te/_gang nas shi 'phos gang du skyes las gang gis skyes snyam mo/_/de nas dud 'gro las shi 'phos pa dang sum cu rtsa gsum pa'i lha yul bzang por skyes pa dang /_
[\[187b.4\]]bcom ldan 'das la sems dga' bar gyur par des mthong ngo /_/de nas sngon glang po cher gyur pa'i lha'i bu de 'di snyam du sems te/_bdag zhag lon nas gzod bcom ldan 'das blta ba'i phyir 'gro ba ni bdag gi cha ma yin gyis/_bdag zhag ma lon par bcom ldan 'das blta ba'i phyir 
[\[187b.5\]]'gro snyam mo/_/de nas sngon glang po cher gyur pa'i lha'i bu rna cha gdub kor dag cing 'gul pa thogs pa lus do shal dang se mo dos brgyan pa nor bu rin po che sna tshogs kyis spras pa'i cod pan can/_lus gur gum dang ta ma la'i lo ma dang [(]spr-i [,]spri [)]ka la sogs pas byugs pa des/_de nyid kyi 
[\[187b.6\]]mtshan mo lha'i me tog ud pa la dang pad ma dang ku mu da dang pad ma dkar po dang man dA ra ba rnams kyis thu ba bkang ste/_rgyal bu rgyal byed kyi tshal thams cad 'od chen pos snang bar byas nas/_bcom ldan 'das la me tog gis gtor te chos mnyan pa'i phyir bcom ldan 'das kyi spyan sngar 
[\[187b.7\]]'dug go/_/de nas bcom ldan 'das kyis sngon glang po cher gyur pa'i lha'i bu'i bsam pa dang bag la nyal dang khams dang rang bzhin thugs su chud nas/_'phags pa'i bden pa bzhi rtogs par 'gyur ba de lta bu'i chos bstan te/_de thos nas sngon glang po cher gyur pa'i lha'i 
[\[188a\]]
[\[188a.1\]]bus 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/_des bden pa mthong nas dga' ba'i tshig lan gsum brjod de/_btsun pa bcom ldan 'das kyis bdag gi khrag dang mchi ma'i rgya mtsho bskams pa dang /_
[\[188a.2\]]rus pa'i la brgal ba dang /_ngan song gi sgo rnams bcad pa dang /_mtho ris dang thar pa'i sgo rnams phye ba dang /_bdag lha dang mi rnams kyi nang du bzhag pa 'di lta bu ni bdag la phas kyang ma bgyis mas kyang ma bgyis rgyal pos kyang ma bgyis lha rnams kyis kyang ma bgyis nang mi dang gnyen gyi tshogs 
[\[188a.3\]]rnams kyis kyang ma bgyis/_sngon gyi mtshun rnams kyis kyang ma bgyis dge sbyong dang bram ze rnams kyis kyang ma bgyis lags so/_/yang smras pa/_nyes pa mang por ldan pa'i ngan song lam/_/shin tu mi bzad khyod kyi mthu yis bcad/_/bsod nams rab ldan mtho ris 'gro ba phye/_/
[\[188a.4\]]mya ngan 'das pa'i lam yang bdag gis thob/_/bdag gis de ring nyes pa spangs pa'i mig_/shin tu rnam dag khyod la brten nas thob/_/bdag ni sdug bsngal rgya mtsho pha rol rgal/_/'phags pa dgyes pa'i zhi ba'i go 'phang 'thob/_/mi mchog dbang po mi dang lhas mchod pa/_/
[\[188a.5\]]skye dang rga dang 'chi ba'i nad spangs pa/_/srid pa stong du mthong bar dka' ba yi/_/thub pa khyod ni deng mthong 'bras bu yod/_/de nas do shal 'phyang ba dgar gyur te/_/btud cing zhabs gnyis la ni phyag 'tshal nas/_/dgra thub la ni bskor ba byas nas kyang /_/lha yi 'jig 
[\[188a.6\]]rten kha bltas lha yul song /_/de nas sngon glang po cher gyur pa'i lha'i bu de tshong pa khe spogs phyin pa dang /_zhing pa 'bru rgyal bar gyur pa dang /_dpa' bo g.yul las rgyal ba dang /_nad pa nad thams cad las thar ba bzhin du 'byor pa gang gis bcom ldan 'das kyi thad du 
[\[188a.7\]]'ongs pa'i 'byor pa de nyid kyis rang gi gnas su song ngo /_/de'i tshe dge slong srod dang tho rangs mi nyal bar brtson pa lhur byed pa la gnas pa de dag gis bcom ldan 'das kyi thad du snang ba chen po byung ba mthong ngo /_/mthong nas kyang the tshom skyes te sangs rgyas bcom ldan 
[\[188b\]]
[\[188b.1\]]'das la zhus pa/_bcom ldan 'das ci lags/_mdang sum mi mjed kyi bdag po tshangs pa'am lha'i dbang po brgya byin nam 'jig rten skyong ba bzhi bcom ldan 'das blta ba'i phyir mchis lags sam/_bcom ldan 'das kyis bka' stsal pa/_dge slong dag mi mjed 
[\[188b.2\]]kyi bdag po tshangs pa'am lha'i dbang po brgya byin nam 'jig rten skyong ba bzhi nga la blta ba'i phyir 'ongs pa ma yin te/_khyod kyis glang po che'i gtso bo gang gis de bzhin gshegs pa lam du 'gro ba'i steng du n+ya gro d+ha'i yal ga bzung ba mthong ngam/_btsun pa mthong lags so/_/dge 
[\[188b.3\]]slong dag de ni nga'i thad nas phyir log pa'i 'og tu seng ges bsad de/_de nga la sems dga' ba bskyed pas lha'i nang du skyes te lhar gyur nas nga'i thad du 'ongs te/_de la ngas chos bstan nas des bden pa mthong ste rang gi gnas su song ngo /_/de nas dge slong rnams kyis/_
[\[188b.4\]]sangs rgyas bcom ldan 'das la zhus pa btsun pa glang po che'i gtso bo des las ci zhig bgyis na/_las de'i rnam par smin pas glang po cher skyes lags/_las ci bgyis na las de'i rnam par smin pas lha'i nang du skyes la/_des bcom ldan 'das kyang mnyes par bgyis la 
[\[188b.5\]]mi mnyes par ma bgyis lags/_bcom ldan 'das kyis bka' stsal pa/_dge slong dag 'das pa'i las kyi shas kyang yod la/_da ltar byung ba'i las kyi shas kyang yod de/_'das pa'i las gang zhe na/_dge slong dag sngon byung ba 'das pa'i dus na/_bskal pa bzang po 'di 
[\[188b.6\]]nyid la/_skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa sangs rgyas bcom 
[\[188b.7\]]ldan 'das 'od srung zhes bya ba 'jig rten du byung ste/_de'i gsung rab la 'di rab tu byung nas dge slong bslab pa la ma gus shing g.yel bar gyur te/_des der bslab pa'i gzhi che phra las 'gal ba mang du byas so/_/des bslab pa'i gzhi kha cig ni bsrungs nas 'chi 
[\[189a\]]
[\[189a.1\]]kar smon lam btab pa/_dge ba'i rtsa ba 'dis na yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas so/_/
[\[189a.2\]]dge slong dag ji snyam du sems/_de'i tshe dge slong du gyur pa gang yin pa de ni glang po che 'di kho na yin te/_des der bslab pa'i gzhi che phra mang du ma bsrungs pa'i las de'i rnam par smin pas ni dud 'gro'i nang du skyes so/_/des der bslab pa'i gzhi kha cig bsrungs nas/_
[\[189a.3\]]'chi kar smon lam btab ste dge ba'i rtsa ba 'dis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas pa 
[\[189a.4\]]des ni dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis da ltar nga mnyes par byas te/_mi mnyes par ma byas pa ni 'das pa'i las yin no/_/da ltar byung 
[\[189a.5\]]ba'i las gang zhe na/_de glang po cher gyur nas nga la bsnyen bkur byas te/_sems dga' bar byas pa des na lha'i nang du skyes te 'di ni da ltar byung ba'i las yin no//_//klu zhes bya ba ni/_gleng gzhi mnyan du yod pa na bzhugs te/_de'i tshe rgya mtsho chen po'i nang na 
[\[189a.6\]]klu'i rgyal po dbyig ces bya ba zhig gnas te/_des klu'i thabs zlar bab pa las chung ma blangs nas/_de de dang lhan cig rtse zhing dga' la dga' mgur spyod do/_/de nas phyi zhig na bu khye'u zhig btsas te de'i btsas ston rgyas par byas nas/_bu 'di'i ming ji skad gdags 
[\[189a.7\]]zhes ming 'dogs par byed de/_bu 'di dbyig gi bu yin pas na/_'di'i ming dbyig [{]bzangs [,]bzang [}]zhes gdags so zhes zer ro/_/de nas bu dbyig [{]bzangs [,]bzang [}]'o ma dang zho dang mar dang zhun mar dang mar gyi nying gu rnams kyis bskyed bsrings nas/_de cher skyes te 'gro nus par gyur 
[\[189b\]]
[\[189b.1\]]to/_/klu rnams kyi chos kyis ni nyin dus gsum mtshan dus gsum du lus la klu'i bye ma 'bab ste/_gzhi des na de dag gis sdug bsngal drag pa dang mi bzad pa dang tsha ba dang yid du mi 'ong ba'i tshor ba myong bar 'gyur te/_bu de byis pa shed ma bye ba'i bar du ni de'i lus la klu'i 
[\[189b.2\]]bye ma de mi 'bab bo/_/gang gi tshe cher skyes shing shed bye bar gyur pa de'i tshe ni de'i lus la yang klu'i bye ma 'bab par 'gyur te/_gzhi des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong nas/_pha ma la dris pa/_yab yum bdag gis yun 
[\[189b.3\]]ji srid cig gi bar du sdug bsngal 'di lta bu myong bar 'gyur/_pha mas smras pa/_bu ji srid du skal ba mnyam pa 'di yod pa de srid du khyod kyis sdug bsngal 'di lta bu myong bar 'gyur ro zhes byas so/_/de nas bu des bltas na/_klu chen po gzhan dag gi lus la klu'i bye ma mi 'bab pa 
[\[189b.4\]]mthong ngo /_/mthong nas kyang pha ma la dris pa/_yab yum log par ltung bar gyur pa 'dra na/_ci'i phyir klu chen po 'di dag gi lus la ni klu'i bye ma mi 'bab la/_bdag cag gi lus la ni 'bab/_pha mas de la smras pa/_klu chen po 'di dag ni che bar grags pa yin te/_che 
[\[189b.5\]]bar grags pa yin pas na de dag la ni mi 'bab bo/_/de nas des bltas na rgya mtsho chen po de'i nang na klu bdag cag pas ches ngan pa de dag gi lus la yang klu'i bye ma mi 'bab par mthong ngo /_/mthong nas kyang pha ma la smras pa/_yab yum khyed gnyis na re klu chen po 'di dag ni 
[\[189b.6\]]che bar grags pa yin te/_che bar grags pa yin pas na 'di dag gi lus la klu'i bye ma mi 'bab bo zhe na/_'di na bdag cag pas ches ngan pa gzhan dag kyang yod na/_ci'i phyir de dag la ni klu'i bye ma mi 'bab la bdag cag la ni 'bab/_pha ma gnyis kyis smras pa/_de dag 
[\[189b.7\]]ni bdag cag bas ches ngan mod kyi/_'on kyang de dag gis ni skyabs su 'gro ba dang bslab pa'i gzhi blangs pas na/_de'i phyir de dag gi lus la klu'i bye ma mi 'bab bo/_/de nas de thos ma thag tu bu de shin tu dga' bar gyur te/_smras pa yab yum de dag gi skyabs su 'gro ba dang bslab 
[\[190a\]]
[\[190a.1\]]pa'i gzhi rnams ga las byung /_de gnyis kyis smras pa/_yul dbus 'dir sangs rgyas byung ste/_de ni bdud rtsi'i char 'bebs pas/_de las de dag gi skyabs su 'gro ba dang bslab pa'i gzhi rnams byung ngo /_/klu'i bu des smras pa/_yab yum bdag mchi bar gnang bar 
[\[190a.2\]]mdzod cig dang /_gang dag gi mthus bdag gi lus la klu'i bye ma 'bab par mi 'gyur ba'i skyabs su 'gro ba dang bslab pa'i gzhi de dag bdag gis blang bar bgyi'o/_/pha mas smras pa/_bu ma len cig_/lhan cig skyes pa'i bye ma'i sdug bsngal 'di ni chung gi_/skyabs su 
[\[190a.3\]]'gro ba dang bslab pa'i gzhi de dag blangs pa las ma bsrungs na/_gzhi de las sems can dmyal ba dang dud 'gro dang [{]yi dgas [,]yi dwags [}]su skyes nas sdug bsngal chen po rnams myong bar 'gyur te/_sdug bsngal 'di ni sdug bsngal 'di'i brgya'i char yang mi phod stong gi char yang mi phod 'bum 
[\[190a.4\]]gyi char yang mi phod do/_/klu'i bus smras pa/_yab yum bdag gi lhan cig skyes pa'i bye ma'i sdug bsngal 'di zhi bar 'gyur ba 'ba' zhig gi phyir yang ci nus kyis bsrung bar bgyi'o zhes smras nas/_klu'i bu des lha'i me tog ud pa la dang pad ma dang ku mu da dang pad ma dkar po rnams 
[\[190a.5\]]kyis thu ba bkang ste/_rgya mtsho chen po'i nang nas mi snang bar gyur nas rgyal bu rgyal byed kyi tshal du phyin pa dang /_de'i tshe bcom ldan 'das 'khor brgya phrag du ma'i nang na chos ston cing bzhugs so/_/de nas klu'i bu des thag ring po zhig nas sangs rgyas bcom ldan 'das 
[\[190a.6\]]mdzes shing yid du 'thad pa dbang po dul ba thugs zhi ba thugs dul zhing rnam par zhi ba'i mchog dang ldan pa/_gser gyi mchod sdong ltar dpal dang gzi brjid 'bar ba mthong ngo /_/mthong nas kyang mchog tu dga' ba skyes te/_dga' ba skyes nas bcom ldan 'das ga la ba der song 
[\[190a.7\]]ste phyin nas bcom ldan 'das la lha'i me tog ud pa la dang pad ma dang ku mu da dang /_pad ma dkar po rnams kyis gtor te/_bcom ldan 'das kyi zhabs la mgo bos phyag 'tshal nas/_bcom ldan 'das la skyabs su 'gro ba dang bslab pa'i gzhi rnams mnos te/_chos 
[\[190b\]]
[\[190b.1\]]mnyan pa'i phyir bcom ldan 'das kyi spyan sngar 'dug go/_/de nas de'i klu'i bye ma med par gyur nas/_des bsams pa bcom ldan 'das ni bdag gi sdug bsngal dang yid mi bde ba mang po sel ba dang bde ba dang yid bde ba rnam pa du ma thob par mdzad pa yin na bdag gis bcom 
[\[190b.2\]]ldan 'das kyi bka' drin ji ltar bsab par bya/_gal te bcom ldan 'das kyis bdag la gnang bar mdzad na/_bdag gis ji srid 'tsho'i bar du/_sangs rgyas la sogs pa dge slong gi dge 'dun la yo byad thams cad kyis bsnyen bkur bya'o snyam nas/_stan las langs 
[\[190b.3\]]te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/ji srid 'tsho'i bar du dge slong gi dge 'dun dang thabs cig tu na bza' dang zhal zas dang gzims cha dang gdan dang snyun 
[\[190b.4\]]gsos dang sman zong rnams sbyar bar 'tshal na/_bcom ldan 'das kyis bdag la gnang bar mdzad du gsol/_bcom ldan 'das kyis bka' stsal pa/_gzhon nu gzhan dag la yang phan gdags dgos kyis thong shig de nas bcom ldan 'das mnyan du yod par dbyar 
[\[190b.5\]]bzhugs nas/_tshe dang ldan pa kun dga' bo la bka' stsal pa/_kun dga' bo song la dge slong rnams la de bzhin gshegs pa yul ma ga d+hAr ljongs su rgyu zhing gshegs kyis/_su ni de bzhin gshegs pa dang thabs cig tu ljongs rgyu zhing 'gro 'dod pa de chos gos dag dang 
[\[190b.6\]]chos shig ces sbron cig_/de nas bcom ldan 'das ji srid dgyes pa'i bar du mnyan du yod pa na bzhugs bzhugs nas rgyal po'i khab ga la ba der rgyu zhing gshegs so/_/de nas klu'i bu des bsams pa ji srid 'tsho'i bar du yo byad thams cad kyis bsnyen bkur bya bar 
[\[190b.7\]]bcom ldan 'das kyis ma gnang mod kyi/_bdag gis lam 'dir sangs rgyas la sogs pa dge slong gi dge 'dun la yo byad thams cad kyis bsnyen bkur bya'o snyam nas/_bla gos phrag pa gcig tu gzar te/_bcom ldan 'das ga la ba de logs su thal mo sbyar ba 
[\[191a\]]
[\[191a.1\]]btud nas/_bcom ldan 'das la 'di skad ces gsol to/_/mnyan du yod pa nas rgyal po'i khab kyi bar du/_bcom ldan 'das dge slong gi dge 'dun dang bcas pa la na bza' dang zhal zas dang gzims cha dang gdan dang snyun gsos dang sman zong rnams 
[\[191a.2\]]sbyar bar 'tshal na/_bcom ldan 'das kyis bdag la gnang bar mdzad du gsol/_de nas bcom ldan 'das kyis klu'i bu de la cang mi gsung bas gnang nas klu'i bu des kyang bcom ldan 'das kyis cang mi gsung bas gnang bar ri_ga nas/_mnyan du yod pa nas rgyal po'i khab kyi bar 
[\[191a.3\]]gyi lam thog thag tu rdo dang gseg ma dang gyo mo rnams bsal te/_stor khung dang phyi sa'i 'dam dang phyag dar nyal nyil dang shing dang bong ba rnams med par byas nas/_sa gzhi gsing ma sngon pos khyab par byas nas/_spos chab kyis chag chag btab pa/_ngos g.yas 
[\[191a.4\]]g.yon nas me tog gi shing dang 'bras bu'i shing dag gis 'khyams 'dra bar dkrigs te/_ne tso dang ri skegs dang rma bya dang /_shang shang te'u rnams skad 'byin pa bkod ma dang /_mtshe'u dang lteng ka dang rdzing rnams me tog dang /_pad ma dang /_ud pa la dang /_ku mu da 
[\[191a.5\]]dang /_pad ma dkar po rnams kyis gang bar 'dug la/_ngang pa dang ngur pa dang zal mo rnams skad 'byin pa dag sprul te/_lam thog thag tu bum pa gang ba dang chu shing gi sdong bu dang phreng ba'i mchog rnams ni tshar du sbrengs/_gdugs dang rgyal mtshan dang ba dan rnams ni bsgreng 
[\[191a.6\]]ras sna tshogs ni sbyangs rnga yab sna tshogs ni btsugs glo g.yas g.yon du ni gzims khri kha dog sngon po dang /_ser po dang /_dmar po dang /_dkar po rnams bshams dar gyi bla re rnams ni bres/_zla ba dang zla ba tshes pa dang me long rnams kyis ni brgyan/_mgul 
[\[191a.7\]]gdub dang gdub bu rgyan can dang dpung rgyan dang rgyan phreng dang se mo do rnams kyis ni mdzes par byas/_me tog sna tshogs kyi chun po rnams kyis ni khebs par byas te sprul to/_/der mi mang po dag kyang sprul te/_la la ni sangs rgyas la sogs pa dge slong gi dge 'dun 
[\[191b\]]
[\[191b.1\]]rnams la gdugs rtsibs brgya pa dag 'dzin par byed/_la la ni bla re 'dzin par byed/_la la ni rnga yab gser gyi yu ba can dang /_nor bu'i yu ba can dag gis g.yob par byed/_la la ni ud pa la dang /_pad ma dang /_ku mu da dang /_pad ma dkar rnams 'thor bar 
[\[191b.2\]]byed do/_/klu'i bu de nyid ni bcom ldan 'das la bdug pa dang phye ma dang spos dang me tog rnams kyis mchod pa byed cing phyi bzhin 'brang ste/_des phyogs gang dang gang du bcom ldan 'das mnyel bso ba'i phyogs de dang der gdan rnams sprul par byed do/_/sangs rgyas la 
[\[191b.3\]]sogs pa dge slong gi dge 'dun rnams la sbyar ba'i btung ba dang /_hwags dang /_'dam bu kha ra dang /_kha ra rnams kyis kyang tshim par byed do/_/phyogs gang dang gang du bcom ldan 'das gshegs dgongs mdzad pa'i phyogs de dang der ni rnam pa thams cad rdzogs pa'i gtsug lag 
[\[191b.4\]]khang sprul par byed do/_/dge slong rnams la yang rkang pa bkru ba'i spos chu dang rkang pa bsku ba'i til mar spos can 'bul bar byed do/_/de nas phyi de nyin sangs rgyas la sogs pa dge slong gi dge 'dun rnams la bza' ba dang bca' ba gtsang ma bzang po mang pos tshim par byas nas 
[\[191b.5\]]yang bcom ldan 'das la bkur sti byed bla mar byed rim gro byed mchod pa byed cing phyi bzhin 'brang ngo /_/de nas bcom ldan 'das mthar gyis gshegs gshegs pa las rgyal po'i khab tu byon te/_rgyal po'i khab na 'od ma'i tshal bya ka lan da ka gnas par bzhugs so/_/de 
[\[191b.6\]]nas klu'i bu des yang bla gos phrag pa gcig tu gzar te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/'od ma'i tshal 'di nyid du dge slong gi dge 'dun dang thabs cig tu zla ba gsum gyi bar du na bza' dang 
[\[191b.7\]]zhal zas dang gzims cha dang gdan dang snyun gsos dang sman zong rnams sbyar bar 'tshal na/_bcom ldan 'das kyis bdag la gnang bar mdzad du gsol/_de nas bcom ldan 'das kyis klu'i bu de la cang mi gsung bas gnang ste/_klu'i bu des bcom ldan 'das kyis 
[\[192a\]]
[\[192a.1\]]cang mi gsung bas gnang bar rig nas/_'od ma'i tshal de nyid du zla ba gsum gyi yo byad thams cad sbyar te/_sangs rgyas la sogs pa dge slong gi dge 'dun la yo byad thams cad kyis bsnyen bkur byas nas/_tha ma'i nyin par sangs rgyas la sogs pa dge slong 
[\[192a.2\]]gi dge 'dun zhal zas ro brgya dang ldan pas tshim par byas te/_bcom ldan 'das la 'bum ri ba'i na bza' phul lo/_/dge slong gzhan rnams la yang so sor yo byad thams cad phul nas sems dad par byas te/_gral dpon gyi spyan sngar 'dug go/_/de'i skabs su 
[\[192a.3\]]bcom ldan 'das 'dzum pa mdzad de/_'di ni sangs rgyas bcom ldan 'das rnams gang gi tshe 'dzum pa mdzad pa de'i chos nyid de de'i tshe zhal nas 'od zer sngon po dang /_ser po dang /_dmar po dang /_dkar po rnams byung nas/_kha cig ni 'og tu 'gro'o/_/kha cig 
[\[192a.4\]]ni steng du 'gro'o/_/'og tu 'gro ba gang yin pa de dag ni sems can dmyal ba yang sos dang /_thig nag dang /_bsdus 'joms dang /_ngu 'bod dang /_ngu 'bod chen po dang /_tsha ba dang /_rab tu tsha ba dang mnar med pa dang /_chu bur can dang /_chu bur rdol 
[\[192a.5\]]dang /_so thams thams dang /_kyi hud zer dang /_a chu zer dang /_ud pal ltar gas pa dang /_pad ma ltar gas pa dang /_pad ma ltar gas pa chen por song nas/_tsha ba'i sems can dmyal ba gang yin pa de dag tu ni bsil bar gyur te 'bab bo/_/grang 
[\[192a.6\]]ba'i sems can dmyal ba gang yin pa de dag tu ni dro bar gyur te 'bab bo/_/de nas sems can de dag gi gnod pa'i khyad par rnams rtse zhil bar gyur to/_/de nas de dag 'di snyam du sems te/_kye ci bdag cag 'di nas shi 'phos sam 'on te gzhan du skyes sam 
[\[192a.7\]]snyam mo/_/de nas de dag dad pa skyed pa'i phyir bcom ldan 'das sprul pa 'gyed par mdzad de/_de dag gis sprul pa mthong nas 'di snyam du sems te/_kye bdag cag ni 'di nas kyang shi 'phos par ma gyur la gzhan du yang ma skyes mod kyi 'on kyang sngon ma byung ba'i 
[\[192b\]]
[\[192b.1\]]sems can snang ba 'di'i mthus/_bdag cag gi gnod pa'i khyad par rnams rtse zhil bar gyur to snyam mo/_/de nas de dag sprul pa la sems mngon par dga' bar gyur nas/_sems can dmyal ba myong bar gyur pa'i las de zad de/_lha dang mi rnams kyi nang du gang du bden 
[\[192b.2\]]pa rnams kyi snod du rung bar 'gyur ba der nying mtshams 'dzin par 'gyur ro/_/steng du 'gro ba gang yin pa de dag ni rgyal chen bzhi'i ris rnams dang /_sum cu rtsa gsum pa rnams dang /_'thab bral rnams dang /_dga' ldan rnams dang /_'phrul dga' rnams dang /_
[\[192b.3\]]gzhan 'phrul dbang byed rnams dang /_tshangs ris rnams dang tshangs pa'i mdun na 'don pa rnams dang /_tshangs pa chen po rnams dang /_'od chung rnams dang /_tshad med 'od rnams dang /_'od gsal rnams dang /_dge chung rnams dang /_tshad med dge rnams 
[\[192b.4\]]dang /_dge rgyas rnams dang /_sprin med rnams dang /_bsod nams skyes rnams dang /_'bras bu che rnams dang /_mi che rnams dang /_mi gdung rnams dang /_gya nom snang rnams dang /_shin tu mthong rnams dang /_'og min gyi lha rnams 
[\[192b.5\]]kyi bar du song nas/_mi rtag pa dang /_sdug bsngal ba dang /_stong pa dang /_bdag med pa'i sgra sgrogs so/_/tshigs su bcad pa gnyis kyang rjod par byed de/_nges par 'byung ba brtsam par gyis/_/sangs rgyas bstan la sbyor bar gyis/_'dam bu'i khyim la 
[\[192b.6\]]glang chen bzhin/_/'chi bdag sde ni gzhom par gyis/_/gang zhig chos 'dul 'di nyid la/_/bag yod spyod par byed pa ni/_/skye ba'i 'khor ba rab spangs nas/_/sdug bsngal zad par byed par 'gyur/_/zhes brjod par bya'o/_/de nas 'od zer de dag gis stong gsum 
[\[192b.7\]]gyi stong chen po'i 'jig rten gyi khams bskor nas/_bcom ldan 'das kyi phyi bzhin 'brang ste/_gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/_/ma 'ongs pa'i las lung ston par bzhed 
[\[193a\]]
[\[193a.1\]]na ni mdun logs su mi snang bar 'gyur ro/_/sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/_/dud 'gror skye bar lung ston par bzhed na ni zhabs kyi rting par mi snang bar 'gyur ro/_/[{]yi dgas [,]yi dwags [}]su skye bar lung 
[\[193a.2\]]ston par bzhed na ni zhabs kyi mthe bor mi snang bar 'gyur ro/_/mir skye bar lung ston par bzhed na ni pus mo gnyis su mi snang bar 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/_/'khor los 
[\[193a.3\]]sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/_/lhar skye bar lung ston par bzhed na ni lte bar mi snang bar 'gyur ro/_/nyan thos kyi byang chub tu lung ston par bzhed na ni zhal du mi snang bar 'gyur ro/_/rang sangs rgyas kyi byang 
[\[193a.4\]]chub tu lung ston par bzhed na ni smin mtshams kyi mdzod spur mi snang bar 'gyur ro/_/bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/_/de nas 'od zer de dag gis bcom ldan 'das la lan gsum 
[\[193a.5\]]bskor ba byas te/_bcom ldan 'das kyi smin mtshams kyi mdzod spur mi snang bar gyur to/_/de nas tshe dang ldan pa kun dga' bos thal mo sbyar te/_bcom ldan 'das la zhus pa/_tshon sna stong gis spel ba sna tshogs can/_/mang po zhal gyi sgo nas byung bar gyur/_/de 
[\[193a.6\]]yis phyogs rnams kun tu snang bar bgyis/_/nyi ma shar bas ji ltar bgyis pa bzhin/_/yang tshigs su bcad de gsol pa/_rgod dang bral zhing rgyags dang mi dgyes spangs pa yi/_/sangs rgyas 'gro ba dag gis dam pa'i rgyur gyur pa/_/rgyal ba dgra 
[\[193a.7\]]thub rnams ni rgyu rkyen ma mchis par/_/pad ma'i rtsa dang dung mdog lta bu'i 'dzum mi ston/_/brtan po nyid kyi blo yis dus bab mkhyen lags na/_/dge sbyong rgyal dbang nyan pa som nyi 'tshal ba rnams/_/thub pa khyu mchog gi ni gsung mchog brtan pa dang /_/
[\[193b\]]
[\[193b.1\]]bzang po dag gis the tshom skyes pa bsal bar gsol/_/rgya mtsho dang ni ri rgyal lta bur brtan pa yi/_/mgon po rdzogs sangs rgyas rnams gyin da 'dzum mi ston/_gang gi don du dpa' bo 'dzum pa ston mdzad pa/_/de ni khyod la skye bo phal cher nyan 
[\[193b.2\]]par 'tshal/_/bcom ldan 'das kyis bka' stsal pa/_/kun dga' bo de ni de bzhin no/_/de ni de bzhin te/_kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/
[\[193b.3\]]kun dga' bo khyod kyis klu'i bu 'dis sangs rgyas la sogs pa dge slong gi dge 'dun la lam dang rgyal po'i khab 'dir bkur sti 'di lta bu byas pa mthong ngam/_btsun pa mthong lags so/_/kun dga' bo klu'i bu 'di dge ba'i rtsa ba 'dis bskal pa brgya'i 
[\[193b.4\]]bar du log par ltung bar mi 'gyur te/_bskal pa brgya'i bar du lha dang mi'i nang du nying mtshams sbyor zhing 'khor bar gyur nas srid pa tha ma dang gnas tha ma la mir skye ba thob ste/_rab tu byung nas slob dpon med pa dang /_man ngag med par byang chub kyi phyogs 
[\[193b.5\]]dang 'thun pa'i chos mngon sum du gyur te/_rang sangs rgyas kyi byang chub mngon sum du byas nas/_rang sangs rgyas smon lam legs par btab pa zhes bya bar 'gyur te/_'di ni de'i sbyin par bya ba'i chos yin no//_//seng ge zhes bya ba ni/_
[\[193b.6\]]gleng gzhi yangs pa can na bzhugs te/_de'i tshe sde dpon seng ge zhes bya ba chung ma dang rtse zhing dga' la dga' mgur spyod pa las chung ma la bu chags nas/_bud med de'i lus thog thag nas phyi sa'i dri 'byung la/_phyi sa za ba'i sems kyang skyes nas chung 
[\[193b.7\]]mas sde dpon seng ge la bsnyad do/_/de nas sde dpon seng ges bsams pa/_ma la bdag gi chung ma 'di lus srul po 'ga' zhig gis ma brlams grang snyam ste/_des ltas mkhan rnams la bstan na ltas mkhan rnams na re/_'di lus srul pos 
[\[194a\]]
[\[194a.1\]]brlams pa ni ma yin gyi 'di ni sems can lto na 'dug pa de'i mthu yin te/_sems can de nam btsas pa de'i tshe 'di'i skyon de med par 'gyur ro zhes zer ro/_/de nas zla ba dgu'am bcu lon pa dang /_de'i bu mi sdug pa'i sna grangs 
[\[194a.2\]{]bcwa [,]bco [}]brgyad dang ldan pa zhig btsas nas/_de btsas ma thag tu khyim de thog thag tu phyi sa'i dris gang bar gyur to/_/de nas bud med de dag gis spos sna tshogs kyis byugs te/_mal du bzhag kyang de'i lus las phyi sa'i dri med par ma gyur nas/_chung mas 
[\[194a.3\]]sde dpon seng ge la bu de bstan par mi 'dod pa las bud med gzhan dag gis de la bsnyad de/_jo bo khyod kyi sras ni bltam mod kyi mi sdug pa'i sna grang [{]bcwa [,]bco [}]brgyad dang ldan pa/_lus thog thag nas phyi sa'i dri 'byung ste/_des na khyim thog thag phyi sa'i dris gang 
[\[194a.4\]]bar gyur to zhes byas so/_/de nas de thos ma thag tu sde dpon seng ge shin tu sdug bsngal bar gyur te/_des bsams pa/_'di ltar bdag gi bu btsas su zin kyang 'di kho na ltar skyon can du gyur na/_bu 'di lta bu bdag la ci dgos kyis mun sros pa'i 
[\[194a.5\]]'og tu khyim nas byung ste/_khyi rnams la sbyin no snyam mo/_/de nas de'i bar skabs su sde dpon seng ge dge ba'i bshes gnyen bcom ldan 'das dang phrad nas bden pa rnams mthong ste/_des bden pa rnams mthong nas/_bsams pa/_sems can 'di ni las 
[\[194a.6\]]las skyes te/_sngon mi dge ba'i las rnams kyis lus 'di lta bur skyes par gyur nas ngan ngon zhig gsos la cher skyes pa dang /_sangs rgyas dang /_chos dang /_dge 'dun la bsnyen bkur byed du gzhug go/_/'on kyang tshe rabs gzhan 
[\[194a.7\]]du lus 'di lta bur skye bar mi 'gyur ro snyam nas/_'o ma dang /_zho dang /_mar dang /_zhun mar dang /_mar gyi nying gus gsos nas de cher skyes pa dang /_phas de la smras pa/_bu khyod sngon gyi las mi dge ba rnams kyis lus 'di lta 
[\[194b\]]
[\[194b.1\]]bur skyes la/_da ltar bcom ldan 'das 'di ni bsod nams kyi zhing rkang gnyis pa yin te/_'di la ni bkur sti cung zad cig byas kyang 'bras bu che zhing phan yon che bar 'gyur gyis/_de la bkur sti byos la smon lam legs par thob shig dang /_khyod kyi las de 
[\[194b.2\]]yang bar 'gyur yang srid do zhes byas nas des kyang pha'i ngag mnyan te/_sangs rgyas dang /_chos dang /_dge 'dun la bkur sti byed pa la zhugs so/_/de nas phyi zhig na khye'u des pha ma la gsol te/_sangs rgyas la sogs pa dge slong gi dge 'dun khyim du spyan 
[\[194b.3\]]drangs nas/_bza' ba dang bca' ba gtsang ma bzang po mang pos tshim par byas te/_ci bzhed pa bstabs nas bshos gsol zin te/_gsang sder ni gyu phyag ni bcabs par rig nas stan ches dma' ba zhig khyer te/_chos mnyan pa'i phyir bcom ldan 'das 
[\[194b.4\]]kyi spyan sngar 'dug go/_/de nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas de dang 'thun pa'i chos bstan te/_des na khye'u des stan de nyid la 'dug bzhin du 'jig 
[\[194b.5\]]tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas bsams pa/_gal te bdag lus 'di lta bur ma gyur na ni bdag kyang bcom ldan 'das kyi 
[\[194b.6\]]bstan pa la rab tu byung nas/_chu bo rnams las rgal bar bya ba dang /_sbyor ba rnams las 'da' bar bya ba'i phyir brtson pa dang /_bsgrub pa dang /_'bad par bya ba zhig na snyam du sems pa dang /_sems bskyed ma thag tu khye'u de'i byad bzhin mi sdug 
[\[194b.7\]]pa de dang dri mi zhim pa de med par gyur to/_/de nas de lhag par yang bcom ldan 'das la dga' ba skyes te/_de dga' ba skyes nas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/
[\[195a\]]
[\[195a.1\]]btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das 
[\[195a.2\]]kyis de la dge slong tshur shog ces bya bas rab tu phyung ste/_bsnyen par rdzogs par mdzad nas de la lung yang phog go/_/des kyang brtson pa dang /_bsgrub pa dang /_'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom 
[\[195a.3\]]pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang /_mngon 
[\[195a.4\]]par shes pa dang /_so so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang /_nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de nas dge 
[\[195a.5\]]slong rnams kyis bcom ldan 'das la zhus pa/_btsun pa dge slong 'dis las ci bgyis na/_las de'i rnam par smin pas mi sdug pa'i sna grangs [{]bcwa [,]bco [}]brgyad dang ldan par skyes la lus thog thag nas phyi sa'i dri 'byung bar gyur lags/_las ci bgyis na rab tu 'byung ba'i 
[\[195a.6\]]sems bskyed ma thag tu mi sdug pa ma mchis par gyur te/_bzang por gyur la/_bcom ldan 'das kyang 'dis mnyes par bgyis te/_mi mnyes par ma bgyis nas/_bcom ldan 'das kyi bstan pa la rab tu byung ste/_nyon mongs pa thams cad spangs nas 
[\[195a.7\]]dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag 'di nyid kyis las 'di lta bu byas shing bsags te/_dge slong dag sngon byung ba 'das pa'i dus na/_ri khrod kyi grong zhig na bram ze gzugs bzang 
[\[195b\]]
[\[195b.1\]]zhing blta na sdug la mdzes pa zhig gnas pa de/_byad gzugs dang lang tsho'i rgyags pas dregs nas dge sbyong dang bram ze du ma la brnyas par byed do/_/de nas phyi zhig na de khang thog tu song ste/_bram ze'i khye'u dag gis bskor zhing 'dug go/_/sangs rgyas 
[\[195b.2\]]rnams 'jig rten du mi 'byung ba'i tshe/_rang sangs rgyas sdug cing phongs pa rnams la snying brtse ba/_bas mtha'i gnas mal gyis 'tsho ba'i bse ru lta bu 'jig rten gyi yon gnas gcig pu rnams 'jig rten du 'byung ste/_rang sangs rgyas shig ri khrod kyi grong khyer 
[\[195b.3\]]der bsod snyoms la song nas/_des bza' ba dang bca' ba bzang po dag rnyed de/_de khyer zhing bram ze de'i khyim gyi sgo drung nas lam po che'i logs su chas pa dang /_de bram ze des mthong nas/_bram ze de'i mdun na yang gyo mo phyi sas gang ba zhig 'dug ste/_
[\[195b.4\]]des tho btsam pa'i bsam pas rang sangs rgyas de'i steng du gyo mo de rkang pas phul nas de'i gos rnams dang de'i lus dang lhung bzed rnams la gos par gyur te/_rang sangs rgyas des yar bltas pa dang bram ze de dga' ches nas bzhin mi sdug par bsgyur te/_lus kyi las 
[\[195b.5\]]kyis tho btsams so/_/de nas rang sangs rgyas des bsams pa/_nyon mongs pa 'di ni dmas shing nyams par 'gyur gyis 'di'i ra mda' bya dgos so snyam nas steng gi nam mkha' la mngon par 'phags te/_'bar ba dang lam mer 'dug pa dang /_char 'bab 
[\[195b.6\]]pa dang /_glog 'gyu ba'i cho 'phrul rnams bstan to/_/so so'i skye bo ni rdzu 'phrul gyis myur du dad pa skye bar 'gyur bas na/_de shing sog les bcad pa bzhin du zhabs la phyag 'tshal te smras pa/_skal ba chen po mar spyon/_bdag nyes par spyod 
[\[195b.7\]]pa'i 'dam du bying ba'i ra mda' mdzod ces byas so/_/de nas rang sangs rgyas des kyang de la snying brtse ba'i phyir sa la babs nas/_/de bram ze des khyim gyi nang du spyan drangs nas/_gos de rnams ni phud de btang lus ni spos kyis byugs te spos chus khrus byed du bcug 
[\[196a\]]
[\[196a.1\]]nas chos gos gzhan dag phul te/_rang gi lag nas bza' ba dang bca' ba gtsang ma bzang po mang pos tshim par byas te/_ci bzhed pa bstabs nas zhabs la phyag 'tshal te bzod pa gsol nas smon lam btab pa/_bdag gis yon gnas kyi 
[\[196a.2\]]mchog 'di lta bu la gnod pa byas pa'i las 'di'i skal ba can du bdag ci nas kyang ma gyur cig_/'di la bkur sti byas pa'i dge ba'i rtsa ba 'dis ni ci nas bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig_/
[\[196a.3\]]'di bas kyang ches khyad par du 'phags pa'i ston pa mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang thob par gyur cig_/brgya la las mi dge ba 'di gdon mi za ba kho nar 'bras bu smin par gyur na/_yang 
[\[196a.4\]]rab tu 'byung ba'i sems bskyed ma thag tu bdag gi mi sdug pa med par gyur te/_bzang por gyur cig ces byas so/_/dge slong dag ji snyam du sems/_de'i tshe bram zer gyur pa gang yin pa de ni seng ge'i bu 'di kho na yin te/_des rang sangs rgyas de la gnod pa byas 
[\[196a.5\]]pa'i las de'i rnam par smin pas ni gang dang gang du skyes pa de dang der mi sdug pa'i sna grangs [{]bcwa [,]bco [}]brgyad dang ldan par skyes la/_lus thog thag nas phyi sa'i dri 'byung bar gyur to/_/des der slar bkur sti byas nas smon lam btab ste/_dge ba'i rtsa ba 'dis na bdag gang 
[\[196a.6\]]dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig_/'di bas kyang ches khyad par du 'phags pa'i ston pa mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang thob par gyur cig_/
[\[196a.7\]]brgya la las mi dge ba 'di gdon mi za ba kho nar 'bras bu smin par gyur na yang /_rab tu 'byung ba'i sems bskyed ma thag tu bdag gi mi sdug pa med par gyur te bzang por gyur cig ces byas pas ni/_dge slong dag 'dis rang sangs rgyas bye ba phrag 'bum bas kyang lhag par ches khyad par du 
[\[196b\]]
[\[196b.1\]]'phags pa mnyes par byas te/_mi mnyes par ma byas nas nga nyid kyi bstan pa la rab tu byung ste/_nyon mongs pa thams cad spangs nas/_dgra bcom pa nyid mngon sum du byas la rab tu 'byung ba'i sems bskyed ma thag tu yang mi sdug pa med par gyur te bzang por gyur to/_/de nas 
[\[196b.2\]]dge slong rnams kyis sangs rgyas bcom ldan 'das la zhus pa/_btsun pa sde dpon seng ges las ci zhig bgyis na/_las de'i rnam par smin pas phyug cing nor mang la longs spyod che ba'i rigs su skyes la/_'dis bcom ldan 'das kyang mnyes par bgyis te/_mi 
[\[196b.3\]]mnyes par ma bgyis lags/_bcom ldan 'das kyis bka' stsal pa/_yang dag par rdzogs pa'i sangs rgyas 'od srung gi gsung rab la 'di dge bsnyen du gyur te/_der 'dis sbyin pa dag byin zhing bsod nams dag byas nas/_tshe gcig tu skyabs su 'gro ba dang bslab 
[\[196b.4\]]pa'i gzhi rnams bsrungs te/_'chi kar smon lam btab pa/_kye ma dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig_/yang dag par rdzogs pa'i sangs rgyas 'od srung gis bram 
[\[196b.5\]]ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi 
[\[196b.6\]]dge bsnyen du gyur pa gang yin pa de ni sde dpon seng ge 'di kho na yin te/_des der sbyin pa bdag byin zhing bsod nams dag byas nas tshe gcig tu skyabs su 'gro ba dang bslab pa'i gzhi rnams bsrungs te/_'chi kar smon lam btab pa'i las de'i rnam par smin pas 
[\[196b.7\]]gang dang gang du skye ba de dang der phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 
[\[197a\]]
[\[197a.1\]]'dis nga mnyes par byas te mi mnyes par ma byas so//_//dge 'dun gyi dbyen zhes bya ba ni/_gleng gzhi rgyal po'i khab na bzhugs te/_de'i tshe mu ge byung nas phongs shing gnas par gyur te slong mo bas kyang kha zas mi rnyed do/_/
[\[197a.2\]]gzhan yang pha mas kyang rang gi bu smad la yang kha zas legs par sbyin pa dang legs par bya bar mi sems na slong ba rnams la lta ci smos/_de nas der bcom ldan 'das kyis dge slong rnams la bka' stsal pa/_dge slong dag nga ni zla ba gsum gyi bar 
[\[197a.3\]]du nang du yang dag 'jog par 'dod kyis bco lnga'i gso sbyong gi dus de nyi tshe dang zhal zas skyel ba ma gtogs par dge slong su yang phrad du ma 'ong cig ces bka' stsal nas/_bcom ldan 'das zla ba gsum gyi bar du nang du yang dag 'jog la bzhugs so/_/de nas dge 
[\[197a.4\]]slong rnams kyis nang khrims bcas te/_bco lnga'i gso sbyong gi dus de nyi tshe dang zhal zas skyel ba ma gtogs par dge slong su yang bcom ldan 'das kyi thad du ma 'gro cig ces byas so/_/de nas lha sbyin gyis bsams pa/_da ni bdag gis dge sbyong gau ta ma'i nyan 
[\[197a.5\]]thos kyi dge 'dun 'thun pa'i dbyen bya ba dang /_'khor lo'i dbyen bya ba de'i dus la bab bo snyam nas/_dge slong rnams la smras pa/_btsun pa rnams dge sbyong gau ta ma nyan thos rnams la ji ltar byas pa la gzigs/_gang gi tshe dge slong rnams la yo byad thams cad kyis bstang 
[\[197a.6\]]dgos par gyur pa de'i tshe/_nang du yang dag 'jog la gnas shing 'dug gis dge slong dag tshur sheg bdag gi thad du 'khod cig dang bdag gis khyed rnams yo byad thams cad kyis bstang ngo /_/de nas dge slong lnga brgya tsam gyis de'i tshig mnyan nas/_bcom ldan 'das 
[\[197a.7\]]la mi lta ba'i sems bskyed de lha sbyin gyi thad du song nas 'khod do/_/de nas lha sbyin gyis dge slong de rnams bsdus nas smras pa/_dge sbyong gau ta ma dgon par gnas na ni bdag cag grong 'dab tu gnas par bya'o/_/de ci'i phyir zhe na/_dge slong dag dgon par gnas pa la ni nyes dmigs 
[\[197b\]]
[\[197b.1\]]mang ba'i phyir ro/_/dge sbyong gau ta mas sha za bar gnang na ni bdag cag gis bza' bar mi bya'o/_/de ci'i phyir zhe na/_gzhi de las sems can rnams gsod par 'gyur ba'i phyir ro/_/dge sbyong gau ta ma lan tshwa za na ni bdag cag gis bza' bar mi bya'o/_/de ci'i phyir zhe na/_khu chu las byung 
[\[197b.2\]]ba'i phyir ro/_/dge sbyong gau ta ma 'o ma 'thung na ni bdag cag gis btung bar mi bya'o/_/de ci'i phyir zhe na/_gzhi de las be'u rnams nyon mongs par 'gyur ba'i phyir ro/_/dge sbyong gau ta ma chos gos dras pa gyon na ni bdag cag gis bgo bar mi bya'o/_/de ci'i phyir zhe na/_mi rnams kyi zho shas 
[\[197b.3\]]bsgrubs pa chud zos par 'gyur ba'i phyir ro/_/gang dag brtul zhugs kyi gzhi 'di lnga thob nas 'dod cing bzod la 'thad pa sems pa dang /_dge sbyong gau ta ma'i thad nas 'bye ba dang gzhan du 'gro ba dang /_dge sbyong gau ta ma dang 'bral bar 'dod pa de dag gis ni shing bu long shig ces 
[\[197b.4\]]smras nas/_de nas dge 'dun gyi nang du shing bu brims te/_dge slong lnga brgyas shing bu blangs nas shing bu brims pa'i 'og tu gsol ba byed pa la zhugs te/_btsun pa dge 'dun rnams gsan du gsol/_dge slong gau ta ma dgon par gnas na ni bdag cag grong 'dab tu gnas par 
[\[197b.5\]]bya'o/_/de ci'i phyir zhe na/_dge slong dag dgon par gnas pa la ni nyes dmigs mang ba'i phyir ro/_/dge sbyong gau ta mas sha za bar gnang na ni bdag cag gis bza' bar mi bya'o/_/de ci'i phyir zhe na/_gzhi de las sems can rnams gsod par 'gyur ba'i phyir ro/_/dge sbyong gau 
[\[197b.6\]]ta ma lan tshwa za na ni bdag cag gis bza' bar mi bya'o/_/de ci'i phyir zhe na/_khu chu las byung ba'i phyir ro/_/dge sbyong gau ta ma 'o ma 'thung na ni bdag cag gis btung bar mi bya'o/_/de ci'i phyir zhe na/_gzhi de las be'u rnams nyon mongs par 'gyur ba'i phyir ro/_/dge sbyong gau ta 
[\[197b.7\]]mas chos gos dras pa gyon na ni bdag cag gis bgo bar mi bya'o/_/de ci'i phyir zhe na/_mi rnams kyi zho shas bsgrubs pa chud zos par 'gyur ba'i phyir ro/_/gal te dge 'dun gyi dus la bab cing bzod na/_dge 'dun gyis gnang bar mdzod cig dang /_des na dge 'dun rnams brtul zhugs 
[\[198a\]]
[\[198a.1\]]kyi gzhi 'di lnga yang dag par blangs te gnas par bgyi'o 'di ni gsol ba'o zhes smras nas/_lhas byin gyis dge slong lnga brgya khrid de khyim bya ba'i kun dga' ra ba zhes bya bar song nas slob ma'i mchog ko ka li ka dang khan da drab bya dang ka ta mo ra ka dang rgyal dang rgya mtshos byin rnams g.yas 
[\[198a.2\]]gral dang g.yon gral du bzhag ste/_sde tshan gyi gung la 'dug cing ston pa'i btsun chos nyams su myong bar byed do/_/de nas de'i blo skyes pa/_da ni bdag gis dge sbyong gau ta ma'i dge slong gi dge 'dun 'thun pa'i dbyen yang byas zin la/_'khor lo'i dbyen yang byas zin no snyam nas/_sde tshan gyi gung la 'dug 
[\[198a.3\]]cing ston pa'i btsun chos nyams su myong bar byed do/_/dge 'dun 'byed pa de'i tshe/_dge slong rnams kyi rnal 'byor yang med yid la byed pa yang med lung nod pa yang med kha ton byed pa yang med la/_mdo sde sems pa dang 'dul ba sems pa dang chos mngon pa sems pa yang mi dran te/_dge ba'i phyogs thams cad kyi 
[\[198a.4\]]bar chad du gyur to/_/de nas dge slong rnams kyis sangs rgyas bcom ldan 'das la zhus pa/_btsun pa bcom ldan 'das kyis phrin las ci zhig mdzad mdzad na/_phrin las de'i rnam par smin pas dge 'dun bye bar gyur lags/_bcom ldan 'das kyis bka' stsal pa/_dge slong dag nga nyid kyis sngon gyi tshe rabs 
[\[198a.5\]]gzhan dag tu tshogs rnyed cing rkyen grub pa dang ldan te/_dba' rgal bzhin du 'byung la/_gdon mi za bar 'ong ba'i las de dag byas shing bsags pas na/_nga nyid kyis las byas shing bsags pa de dag gzhan su zhig gis nyams su myong bar 'gyur te/_dge slong dag las byas shing bsags pa rnams ni phyi rol gyi 
[\[198a.6\]]sa'i khams la rnam par smin par mi 'gyur/_chu'i khams dang me'i khams dang rlung gi khams la rnam par smin par mi 'gyur te/_las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/_/lus can dag 
[\[198a.7\]]gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras bu nyid du smin par 'gyur/_/dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin zhes bya ba rgyal po byed de/_de'i tshe bA rA Na sI na drang srong gi gnas shig na drang srong mngon par 
[\[198b\]]
[\[198b.1\]]shes pa lnga dang ldan pa/_g.yog 'khor lnga brgya yod pa zhig rten cing gnas so/_/de nas phyi zhig na lho phyogs nas bram ze g.yog 'khor lnga brgya yod pa zhig 'ongs nas drang srong de'i gnas dang nye ba zhig tu btab ste/_bram ze'i khye'u lnga brgya tsam bram ze dag gi gsang sngags slob par byed do/_/
[\[198b.2\]]bram ze de yang rig pa'i gnas [{]bcwa [,]bco [}]brgyad kyi pha rol tu phyin pa zhig ste/_snga nas 'dug pa'i drang srong gi bram ze'i khye'u rnams kyis bram ze de'i rgyus ri gnas de dag de'i thad du song ste smras pa/_mkhan po bdag cag la yang phan gdags par gsol/_bram zes smras pa/_khyed la 
[\[198b.3\]]ci zhig gis phan gdags par bya/_bram ze'i khye'u rnams kyis smras pa/_kha ton bslabs pas phan gdags par gsol/_bram zes smras pa/_nga ni gzhan gyi slob ma la slob par mi byed do/_/de nas bram ze'i khye'u rnams kyis bsams pa/_bdag cag gi mkhan pos kyang gos dang zas 
[\[198b.4\]]kyis ni sdud par byed mod kyi/_kha ton bslabs pas ni mi nus kyis bdag cag gis 'di bor la bram ze 'di kho na la brten te/_kha ton bslab pa'i phyir 'du bar bya'o snyam nas/_bram ze de la smras pa/_bdag cag gi mkhan po bor te khyod kho na la bdag cag brten par bgyi'o zhes byas so/_/bram ze des 
[\[198b.5\]]smras pa/_gal te de lta na bdag gis khyed gos zas dang kha ton bslabs pas bstang bar bya'o/_/de nas de thos ma thag tu bram ze'i khye'u de dag gis drang srong de gcig pu grogs med par bor nas bram ze de la brten to/_/des kyang de dag gos dang zas dang kha ton bslabs pas bsdus so/_/
[\[198b.6\]]dge slong dag ji snyam du sems/_de'i tshe bram zer gyur pa byang chub sems dpa'i spyod pa la gnas pa gang yin pa de ni nga nyid yin te/_der ngas drang srong de'i 'khor gyi dbyen byas pa'i las de'i rnam par smin pas nga lo grangs mang po dang /_lo brgya phrag mang po 
[\[198b.7\]]dang lo 'bum phrag mang por sems can dmyal ba rnams su btsos par gyur to/_/de nas nga shi 'phos nas kyang gang dang gang du skyes pa de dang der ngas 'khor dang phye ba myong la/_da ltar gyi bar du yang las de'i rnam par smin pas lhas byin gyis nga 'khor dang phye ba yin no//_//
[\[199a\]]
[\[199a.1\]]las brgya tham pa/_bam po bcu bdun pa/_nags khung zhes bya ba ni/_gleng gzhi mnyan du yod pa na bzhugs te/_de'i tshe dgon pa nags khung zhig yod de/_nags khrod de na bkod ma'i chu 'khyil ba'i mtshe'u zhig kyang yod la/_mtshe'u de na drang srong lnga brgya tsam rten cing 
[\[199a.2\]]dka' thub spyod de/_de dag thams cad kyang srid pa tha ma pa 'bras bu smin pa mtshon gyis brtol la rag pa dang 'dra ba sha stag go/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag 
[\[199a.3\]]pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms 
[\[199a.4\]]par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug su ni 
[\[199a.5\]]nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab/_su ni ngan song du bab su ni ngan song nas phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las 
[\[199a.6\]]lag nas drang bar bya su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa 
[\[199a.7\]]ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i 
[\[199b\]]
[\[199b.1\]]sras rnams la/_/sangs rgyas dus las yol ba med/_/de nas bcom ldan 'das kyis drang srong lnga brgya po de dag gdul ba'i dus la bab bo snyam du dgongs nas mnyan du yod pa nas mi snang bar gyur te/_nags khrod der gshegs pa dang /_drang srong lnga brgya po de dag gis thag ring 
[\[199b.2\]]po zhig nas sangs rgyas bcom ldan 'das mthong ngo /_/mthong nas kyang gcig la gcig smras pa/_kye dge sbyong gau ta ma g.yel ba mang du len cing 'tsho ba spong ba btang ba de 'dir 'ongs kyis/_de 'ongs kyang bdag cag gis lag brdas spyil po bstan pa ma gtogs par de la smra bar 
[\[199b.3\]]mi bya kun du smra bar mi bya'o zhes smras nas/_drang srong lnga brgya po rnams kyang cang mi zer bar 'khod do/_/de nas bcom ldan 'das gdul bar bya ba'i dbang gis de dag gi thad du gshegs te/_thams cad la bka' stsal na/_de dag gis lag brdas spyil po bstan pa ma gtogs par bcom 
[\[199b.4\]]ldan 'das kyi lan ma gsol to/_/de nas bcom ldan 'das kyi spyil po de'i nang du gshegs te/_rtswa stan bshams pa la bzhugs nas/_bcom ldan 'das kyis drang srong lnga brgya po de dag drang ba'i phyir bkod ma'i chu 'khyil ba'i mtshe'u de skams par byin gyis brlabs so/_/de nas drang 
[\[199b.5\]]srong lnga brgya po de dag gis mtshe'u de na chu med par mthong ngo /_/mthong nas kyang de dag sdug bsngal chen po skyes te lha la gsol ba 'debs shing 'dug go/_/'on kyang de dag gi mtshe'u der chu ma byung ngo /_/de nas de dag dad pa bskyed pa'i phyir lhas drang srong lnga brgya po de dag la rang gi lus 
[\[199b.6\]]bstan nas smras pa/_grogs po dag khyed bdag cag bkres pa dang skom pas gdungs te ci bya/_bcom ldan 'das ni rdzu 'phrul che zhing mthu che ba yin gyis/_bcom ldan 'das nyid la skyabs su deng shig dang bcom ldan 'das kyi mthus chu'i mtshe'u 'di snga mkho bzhin du 'ong ngo zhes 
[\[199b.7\]]byas so/_/de nas drang srong lnga brgya po de rnams kyis lhas bsgo ba thos nas/_bcom ldan 'das la shin tu dga' ba skyes so/_/dga' ba skyes nas kyang bcom ldan 'das ga la ba der dong ste lhags nas/_bcom ldan 'das la bzod par gsol te/_chos mnyan pa'i phyir spyan sngar 
[\[200a\]]
[\[200a.1\]]'khod do/_/de nas bcom ldan 'das kyis de rnams kyi bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/_de nas drang srong lnga brgya po de dag gis stan de nyid la 'dug cing 'khod bzhin du bden pa rtogs 
[\[200a.2\]]pa'i mod la phyir mi 'ong ba'i 'bras bu mngon sum du byas te/_de dag gis bden pa mthong nas stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag 
[\[200a.3\]]cag legs par gsungs pa'i chos 'dul ba la rab tu byung ba dang bsnyen par rdzogs pa dang dge slong gi dngos po 'thob tu rung na/_bdag cag bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis drang srong lnga brgya po rnams dge slong 
[\[200a.4\]]tshur shog ces bya ba'i tshig gis rab tu phyung ste/_bsnyen par rdzogs par mdzad nas de dag la lung yang phog go/_/de rnams kyis kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum 
[\[200a.5\]]pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig 
[\[200a.6\]]pa thob pa/_srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/bcom ldan 'das ni de dag rab tu phyung bsnyen par rdzogs par mdzad nas nags khrod de nas mi snang 
[\[200a.7\]]bar gyur te/_rgyal bu rgyal byed kyi tshal du gshegs so/_/de nas dge slong lnga brgya po de rnams nags khrod de nyid na 'khod do zhes bram ze dang khyim bdag dad pa dang ldan pa rnams kyis thos so/_/thos nas kyang nags khrod der rnam pa thams cad yongs su rdzogs pa'i gtsug 
[\[200b\]]
[\[200b.1\]]lag khang zhig brtsigs te/_sangs rgyas la sogs pa dge slong gi dge 'dun rnams la phul lo/_/de nas dge slong rnams kyis sangs rgyas bcom ldan 'das la zhus pa/_btsun pa dge slong lnga brgya po 'di rnams kyis las ci zhig bgyis na/_las de'i rnam par smin 
[\[200b.2\]]pas 'di rnams kyis bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas/_nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam 
[\[200b.3\]]gyi dbang las gyur to/_/btsun pa 'di rnams kyis smon lam gang du btab lags/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar 
[\[200b.4\]]gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la 'di dag thams cad rab tu byung nas/_der 'di rnams kyis 
[\[200b.5\]]tshe gcig tu tshangs par spyod pa spyad nas 'chi kar smon lam btab pa/_'di ltar bdag cag yang dag par rdzogs pa'i sangs rgyas 'od srung gi gsung rab la rab tu byung nas/_tshe gcig tu tshangs par spyod pa spyad kyang yon tan gyi tshogs ci yang ma thob kyis yang dag par rdzogs 
[\[200b.6\]]pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de/_bdag cag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs 
[\[200b.7\]]te/_dgra bcom pa nyid mngon sum du byed par shog cig ces byas so/_/dge slong dag ji snyam du sems/_de'i tshe rab tu byung ba'i dge slong lnga brgya po de dag ni dge slong lnga brgya po 'di dag nyid yin te/_de rnams kyis der tshe gcig tu tshangs par spyod pa spyad nas 'chi kar smon 
[\[201a\]]
[\[201a.1\]]lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig mi mnyes par byed par ma gyur cig_/de kho na'i bstan pa 
[\[201a.2\]]la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes 
[\[201a.3\]]par gyur nas/_'di rnams kyis nga mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//thos pa zhes bya ba ni/_gleng gzhi mnyan du yod pa na bzhugs 
[\[201a.4\]]te/_de'i tshe mnyan du yod pa na khyim bdag phyug cing nor mang la longs spyod che ba/_yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des/_thabs zlar bab pa las chung ma blangs nas de de dang lhan cig 
[\[201a.5\]]tu rtse zhing dga' la dga' mgur spyod pa las phyi zhig na/_de'i chung ma la bu chags nas/_de zla ba dgu'am bcu lon pa dang khye'u gzugs bzang zhing blta na sdug la mdzes pa mdog bzang ba gser gyi kha dog can/_mgo bo gdugs ltar 'dug pa lag pa ring ba/_dpral 
[\[201a.6\]]ba'i dbyes che ba/_sna mtho ba sna legs pa/_smin ma stug pa zhig btsas te/_de'i btsas ston rgyas par byas nas rigs dang 'thun par ming btags te/_'o ma dang zho dang mar dang zhun mar dang mar gyi nying gus bskyed bsrings nas rdzing gi nang gi pad ma bzhin du skye drag par gyur 
[\[201a.7\]]to/_/de nas de gang gi tshe cher skyes pa de'i tshe/_yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta 
[\[201b\]]
[\[201b.1\]]brtag pa dang go mtshon brtag pa bslabs te/_yi ge mkhas pa dang klog mkhas pa dang mdzangs pa dang bya ba la gsal ba dang yid bzhungs pa dang brtag pa rnam pa brgyad la byang bar gyur to/_/de nas de'i phas de'i dgun sa dang sos ka'i sa dang dbyar sa'i khyim kha gsum du 
[\[201b.2\]]brtsigs te/_skyed mos tshal yang kha gsum du bcas nas chung ma chen ma dang 'bring ma dang chun ma gsum yang blangs te/_de khang [{]bzangs kyi [,]bzang gi [}]steng na 'dug cing bud med 'ba' zhig gi rol mos rtse zhing dga' la dga' mgur spyod de rang gi bsod nams kyi 'bras bu myong ngo /_/de nas 
[\[201b.3\]]phyi zhig na de dpyid kyi dus su shing ljon pa mang po me tog rgyas shing /_ne tso dang ri skegs dang khu byug dang rma bya dang shang shang te'u rnams skad 'byin pa'i skyed mos tshal gyi nags khrod du g.yog 'khor dang bcas par dong nas/_pheg rdob pas rtse zhing dga' la dga' mgur spyod do/_/
[\[201b.4\]]bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye 
[\[201b.5\]]mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra 
[\[201b.6\]]chen po sgrogs pa rnams ni chos nyid kyis/_nyin dus gsum mtshan dus gsum ste/_nyin mtshan dus drug la sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam 
[\[201b.7\]]nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i 
[\[202a\]]
[\[202a.1\]]nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba 
[\[202a.2\]]rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang 
[\[202a.3\]]srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis khyim bdag gi bu de gdul bar bya ba'i dus la bab par dgongs nas/_bcom ldan 'das kyis skyed mos tshal de dang nye ba zhig tu skyed mos tshal gcig 
[\[202a.4\]]sprul te/_skyed mos tshal der skye bo phal po che la tshangs pa'i gsung gis chos ston par brtsams so/_/de nas khyim bdag gi bu des skyed mos tshal de nas bcom ldan 'das kyi gsung gi gdangs grag pa thos so/_/thos nas kyang bdag gis sngan cad mir gyur pa'i skad 
[\[202a.5\]]kyi gdangs 'di lta bu ma thos so snyam ste ngo mtshar du bzung nas/_bdag der song la skad kyi gdangs 'di lta bu dang ldan pa su yin pa brtag go snyam mo/_/de nas sgra gar grag pa logs su skyed mos tshal cig shos kyi nang du song ba dang /_khyim bdag gi bu de g.yog 'khor dang bcas pas 
[\[202a.6\]]sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras 
[\[202a.7\]]pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba 
[\[202b\]]
[\[202b.1\]]ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar mthong nas kyang khyim bdag gi bu de bcom ldan 'das la shin tu dga' ba skyes so/_/dga' ba skyes nas bcom ldan 'das 
[\[202b.2\]]ga la ba der song ste phyin nas bcom ldan 'das kyi zhabs la spyi bos phyag 'tshal te phyogs gcig tu 'dug go/_/de nas bcom ldan 'das kyis khyim bdag gi bu de'i bsam pa dang bag la nyal ba dang khams dang shes pa dang rang bzhin thugs su chud nas de dang 'thun pa'i chos 
[\[202b.3\]]bstan te de thos nas/_khyim bdag gi bu des stan de kho na la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas stan las langs te bla gos phrag pa gcig tu 
[\[202b.4\]]gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_
[\[202b.5\]]bdag kyang bcom ldan 'das kyi thad du tshangs par spyod pa spyad par 'tshal lo/_/bcom ldan 'das kyis bka' stsal pa/_gzhon nu khyod kyis pha ma la byas sam/_btsun pa ma bgyis lags so/_/bcom ldan 'das kyis bka' stsal pa/_gzhon nu sangs rgyas rnams dang 
[\[202b.6\]]sangs rgyas kyi nyan thos rnams ni pha mas ma gnang bar rab tu 'byin par mi mdzad kyis pha ma la gsol te phyir shog cig dang /_de'i 'og tu khyod kyi sla bar 'gyur ro/_/de nas bcom ldan 'das kyis bka' stsal pa de bzhin du 'tshal lo zhes gsol nas/_khyim bdag gi bu de pha 
[\[202b.7\]]ma'i gan du song ste/_smras pa yab yum bdag bcom ldan 'das kyi bstan pa la rab tu 'byung bar gnang bar mdzad du gsol zhes byas so/_/de nas pha ma gnyis kyis bsams pa bdag cag gis 'di bzlog mi nus so snyam nas smras pa/_bu gnang gis khyod kyis gang gi tshe cung 
[\[203a\]]
[\[203a.1\]]zad khyad par 'ga' zhig thob par gyur pa de'i tshe bdag cag la ltar shog cig ces byas so/_/de nas de ltar bgyi'o zhes smras nas khye'u de bcom ldan 'das ga la ba der song ste/_phyin nas bcom ldan 'das kyi zhabs la mgo bos phyag 'tshal te bla gos 
[\[203a.2\]]phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag pha mas gnang ba lags na/_legs par gsungs pa'i chos 'dul ba la rab tu 'byung ba dang bsnyen par rdzogs 
[\[203a.3\]]shing dge slong gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis khyim bdag gi bu de dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog 
[\[203a.4\]]go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa nam mkha' dang lag mthil du 'dra ba'i 
[\[203a.5\]]sems dang ldan pa tsan dan sbangs pa lta bur bsil bar gyur pa rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis 
[\[203a.6\]]mchod cing rjed pa dang gus par smra ba'i gnas su gyur to/_/des dgra bcom pa nyid thob nas pha ma gnyis bden pa rnams la bkod de/_sbyin pa dang sbyin pa'i bgo bsha' rnams la yang btsud nas khyim de chu dong lta bur gyur par byas so/_/de nas dge slong rnams kyis bcom 
[\[203a.7\]]ldan 'das la zhus pa/_btsun pa khyim bdag gi bu 'dis las ci zhig bgyis na/_las de'i rnam par smin pas phyug cing nor mang la longs spyod che ba'i rigs su skyes nas/_bcom ldan 'das kyang 'dis mnyes par bgyis te mi mnyes par ma bgyis la/_bcom ldan 
[\[203b\]]
[\[203b.1\]]'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis nas/_'di ltar 'di nyid las brten te khyim gyi nang mi thams cad kyis bcom ldan 'das mnyes par bgyis te mi mnyes par ma bgyis lags/_bcom ldan 
[\[203b.2\]]'das kyis bka' stsal pa/_smon lam gyi dbang las gyur to/_/btsun pa 'dis smon lam gang du btab lags/_dge slong dag sngon byung ba 'das pa'i dus na bskal pa dgu bcu rtsa gcig pa la skye dgu'i tshe lo brgyad khri thub pa na/_yang dag par rdzogs pa'i sangs rgyas rig pa 
[\[203b.3\]]dang zhabs su ldan pa/_bde bar gshegs pa 'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/_de gang gi tshe sangs rgyas kyi phrin las thams cad 
[\[203b.4\]]mdzad nas/_shing zad pa'i me bzhin du phung po lhag ma med pa'i mya ngan las 'das pa'i dbyings su yongs su mya ngan las 'das nas grong khyer gnyen ldan gyi rgyal pos de'i sku gdung gi mchod rten brtsigs te mchod rten de la srog shing gzugs par bsams nas der skye bo phal po che 'dus 
[\[203b.5\]]pa dang /_rgyal po des skye bo mang po de dag la bsgo ba su mchod rten 'di la nor mang du skyed par byed pa des mchod rten 'di la srog shing tshugs shig ces bsgo'o/_/de nas de'i tshe khyim bdag gi bu zhig sa phyogs der phyin nas khyim bdag gi bu der rgyal po des de skad ces bsgo ba thos so/_/
[\[203b.6\]]thos nas kyang de'i blo skyes pa/_bdag gis mchod rten 'di la nor ches mang du bskyed de srog shing gzugs par bya na/_bdag la de tsam gyi 'byor pa dag ni med kyis/_ma la bdag gis nye du rnams kyi thad du song la btsal te nor bskyed par bya'o snyam nas/_khyim bdag gi bu des 
[\[203b.7\]]nye du rnams la gsol ba btab pa dang /_de dag gis smras pa brtan por byos la spro ba chen po skyed cig dang khyod kyis nor ji tsam du bskyed pa de snyed nged kyis khyod la sbyin par bya'o/_/de nas de thos ma thag tu khye'u de dang rgyal po des gong nas gong du bskyed de/_gser bye ba phrag drug cu'i 
[\[204a\]]
[\[204a.1\]]bar du bskyed do/_/de nas rgyal po de gzhi de las mi dga' bar gyur te/_bdag gis bdag la gnod pa 'di lta bu 'di ci dang ci bya snyam nas yid mi bde zhing 'dug go/_/de nas blon po rnams kyis gsol pa/_lha brtan por mdzod la spro ba chen por bskyed par gsol/_
[\[204a.2\]]bdag cag gis lha la nor dbul bar 'tshal lo zhes byas so/_/khye'u de la yang gnyen 'dun mang po rnams kyis bkag ste/_rgyal po 'di'i thugs srung dgos kyis rgyal po dang ma 'gran cig ces byas so/_/de nas de thos ma thag tu khye'u des btang ngo /_/de nas rgyal po de gzhi de las 
[\[204a.3\]]dga' bar gyur te/_khye'u de la longs spyod kyi tshogs chen po byin nas mchod rten de la srog shing btsugs te/_ring po ma thogs par rnam pa thams cad yongs su rdzogs par byas so/_/mchod rten de la bdug pa dang phye ma dang spos dang me tog rnams kyis bkur sti byas te/_mchod rten 
[\[204a.4\]]de'i dus ston gyi lugs bcas so/_/de nas khyim bdag gi bu des bsams pa/_mchod rten 'di la bdag gis gser bye ba phrag drug cu bsngos pa'i rdzas 'di dag bdag nyid kyis longs spyad mi phod kyis bdag gis mchod rten 'di nyid la thams cad dbul bar bya'o snyam nas/_khye'u de 
[\[204a.5\]]nye du dang bcas pas mchod rten de la bkur sti chen po byas nas smon lam btab pa dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na sdug la mdzes par shog cig_/ston pa 
[\[204a.6\]]'di lta bu mnyes par byed par gyur cig mi mnyes par byed par ma gyur cig de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par shog cig ces byas so/_/de nas nye du mang po rnams kyis de la smras pa/_bu khyod kyis smon lam ji 
[\[204a.7\]]skad btab/_de nas khye'u des de rnams la thams cad bsnyad nas/_thos ma thag tu de rnams kyis kyang smon lam btab ste/_bdag cag gis kyang khyod kho na las brten te/_ston pa 'di lta bu mnyes par byed par gyur cig_/mi mnyes par byed par ma gyur cig ces byas so/_/dge slong 
[\[204b\]]
[\[204b.1\]]dag ji snyam du sems/_de'i tshe khyim bdag gi bur gyur pa gang yin pa de ni 'di nyid yin te/_des der mchod rten la bkur sti byas nas smon lam btab pa'i las de'i rnam par smin pas/_gang dang gang du skyes pa de dang der phyug cing nor mang la longs spyod che ba'i rigs su skyes 
[\[204b.2\]]nas/_gzugs bzang zhing blta na sdug la mdzes par gyur te/_dge slong dag nga yang dag par rdzogs pa'i sangs rgyas rnam par gzigs dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'dis nga mnyes 
[\[204b.3\]]par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/de'i tshe nye dur gyur pa gang yin pa de dag ni nye du 'di dag nyid yin te/_de dag gis der smon lam btab ste/_bdag cag gis kyang 
[\[204b.4\]]khyod kho na las brten nas sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/ces byas pa des na dge slong dag 'di rnams kyis nga mnyes par byas te mi mnyes par ma byas so/_/las brgya tham pa las sdom gyi tshigs su bcad pa bzhi 
[\[204b.5\]]pa rdzogs [{]s+ho[,]so[}]//_//sdom ni/_mi sdug bde byed gdol pa dang /_/rab bzang dang ni lhar bcas glang /_/snying rje bzang po gel po dang /_/nag po mda' thogs brdzis dang wa/_/mi sdug pa zhes bya ba ni/_bcom ldan 'das yul gar ga zhes bya bar ljongs rgyu 
[\[204b.6\]]zhing gshegs pa las/_shi shu ma ri'i ri la byon nas/_shi shu ma ri'i ri 'jigs byed kyi tshal [{]ri dgas [,]ri dwags [}]kyi nags na bzhugs so/_/de'i tshe shi shu ma ri'i ri la khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/_
[\[204b.7\]]rnam thos kyi bu'i nor dang 'gran pa zhig gnas pa des rigs mnyam pa las chung ma blangs te/_de de dang lhan cig tu rtse zhing dga' la dga' mgur spyod pa las phyi zhig na/_de'i chung ma la bu chags nas de zla ba dgu'am bcu lon pa dang khye'u mi sdug pa'i sna grangs [{]bcwa [,]bco [}]brgyad dang ldan 
[\[205a\]]
[\[205a.1\]]pa zhig btsas nas/_de mthong ma thag tu pha ma gnyis sdug bsngal chen po dang ldan par gyur te/_bdag cag gnyis kyi bu btsas nas kyang 'di kho na lta bur skyon can du gyur na/_'di 'dra ba ci dgos kyis 'di ni shi yang slas phyem red nam sros pa dang khyi rnams la 
[\[205a.2\]]sbyin no snyam mo/_/de nas khyim bdag gi chung mas smras pa/_mi gsod pa ni 'jig rten na dmad pa'i steng du/_sems can dmyal bar skye bar 'gyur ba'i las byas par 'gyur gyis de ltar mi bgyis par/_bu 'di de ltar skyon can du gyur gyis kyang 'di bdag gis dben pa'i phyogs 
[\[205a.3\]]shig tu gsos la gang gi tshe cher skyes pa de'i tshe/_khyim nas bskrad de btang ba dang 'di 'tsho ba ngan ngon tshol bar 'gyur ro zhes byas nas/_de gnyis kyis khye'u de dben pa'i phyogs shig tu gsos so/_/de nas de cher skyes pa dang de'i ming mi sdug pa zhes btags so/_/de nas 
[\[205a.4\]]de khyim nas bskrad de btang nas/_de bkres shing skom pas lus rid par gyur nas 'khar ba dang snod thogs ta slong ba la zhugs so/_/de nas de gang gi khyim sgo'am zong bzhag pa'i sa'am tshong khang du 'ongs pa der grong mi'i byis pa rnams kyis de la khu tshur dang thal lcag dang dbyig pa 
[\[205a.5\]]dang bong ba rnams kyis brdegs te/_'dre 'ongs so zhes zer zhing skrod par byed do/_/de nas de sdug bsngal chen po skyes te/_bdag gis las mi dge ba ci zhig byas na/_las de'i rnam par smin pas bdag gis sdug bsngal 'di lta bu myong bar gyur zhig gu/_bdag grong khyer na 
[\[205a.6\]]gnas pa btang la grong khyer nas byung ste/_skyed mos tshal de dang de dag tu song la slongs mo byas kyang der bdag gis lto gang tsam rnyed grang snyam nas grong khyer nas byung ste/_skyed mos tshal de dang de dag tu rgyu ba la zhugs nas/_der yang de la 'dre yin no snyam nas de dag gis khu 
[\[205a.7\]]tshur dang thal lcag dang dbyug pa dang bong ba rnams kyis brdegs nas skrod par byed do/_/de nas de brdegs pas 'jigs shing skrag la mis 'jigs shing skrag nas/_tshang tshing dag gi nang du zhugs te nyin mo zad par byed la/_nyi ma nub pa'i 'og tu skyed mos tshal de dang de dag 
[\[205b\]]
[\[205b.1\]]tu song nas de dag tu kha zas brul ba gang yin pa de dag tsam gyis 'tsho bar byed do/_/srid pa tha ma pa'i sems can bar ma dor 'chi ba ni gnas med cing skabs med do/_/des der srog zungs cung zad tsam dag rnyed do/_/sangs rgyas bcom ldan 'das bgrod pa gcig pu'i lam ston 
[\[205b.2\]]pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun 
[\[205b.3\]]la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan 
[\[205b.4\]]dus gsum ste nyin mtshan dus drug tu/_sangs rgyas kyi spyan gyis 'jig rten la gzigs te/_su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab 
[\[205b.5\]]su ni ngan song du bab su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las la gnas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du 
[\[205b.6\]]gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas 
[\[205b.7\]]byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas 
[\[206a\]]
[\[206a.1\]]bcom ldan 'das kyis khye'u mi sdug pa gdul ba'i dus la bab par dgongs nas 'gog pa'i snyoms par zhugs te/_'gog pa'i snyoms par zhugs pa las bzhengs nas/_de kho na gdul ba'i phyir sangs rgyas nyid de bas kyang ches mi sdug pa zhig tu 
[\[206a.2\]]sprul te/_bza' ba dang bca' bas gyo mo bkang nas sa phyogs gang na khye'u mi sdug pa 'dug pa'i sa phyogs der gshegs so/_/de nas khye'u mi sdug pas thag ring po zhig nas bcom ldan 'das mthong ngo /_/mthong nas kyang bros te 'di yang 'ongs pa dang bdag la rdeg tu 
[\[206a.3\]]'ong ngo snyam mo/_/de nas bcom ldan 'das kyis ci nas de 'bros mi nus pa de lta bur byin gyis brlabs so/_/de yang bcom ldan 'das kyi byin gyi rlabs kyis lta 'dod par gyur te/_'di lta bu su yin pa de re zhig blta'o snyam nas phyir log ste/_khye'u mi sdug pas sprul pa 
[\[206a.4\]]mchog tu mi sdug pa de mthong nas mthong ma thag tu de'i blo skyes pa/_'di kho na 'dra ba khyod su zhig ces dri'o snyam nas sangs rgyas kyi sprul pa de ga la ba der song ba dang sangs rgyas kyi sprul pas khye'u mi sdug pa mthong nas/_'bros pa ltar byas pa dang khye'u mi sdug pa des smras pa/_
[\[206a.5\]]grogs po khyod kyis bdag mthong na ci phyir 'bros sangs rgyas kyi sprul pas smras pa/_grogs po bdag ni sngon gyi las kyi rnam par smin pas lus 'di lta bur gyur te/_khyod kyis bdag la 'dre yin no snyam ste brdegs su dogs nas bdag gis khyod mthong nas 'bros so/_/
[\[206a.6\]]khye'u mi sdug pas smras pa/_grogs po bdag kyang sngon gyi las kyi rnam par smin pas 'di ltar mi sdug par gyur te/_bdag mi sdug pa'i phyir pha mas khyim nas bskrad de/_bdag slongs mo la gang dang gang du 'gro ba de dang der khu tshur dang thal lcag dang dbyig pa dang bong 
[\[206a.7\]]ba dag gis brdegs shing bskrad de/_bdag mis brdegs pas 'jigs shing skrag nas tshang tshing 'di'i nang du zhugs te 'dug gis khyod kyang tshur shog dang lhan cig 'grogs te rgyu bar bya'o/_/de nas sprul pa des de ltar bya'o zhes smras nas/_de nyid du 'dug ste des de la 
[\[206b\]]
[\[206b.1\]]kha zas kyi bgo bsha' byas nas/_de zos te 'grangs shing ngoms la dbang po brtas nas sprul pa de la sems dga' bar gyur pa dang /_bcom ldan 'das kyis mi sdug pa'i gzugs mi snang bar mdzad de/_rang bzhin gyi sku bstan nas khye'u mi sdug pas bcom ldan 'das 
[\[206b.2\]]sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma 
[\[206b.3\]]med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ji 'dra ba de lta bu ni/_lo bcu gnyis kyi bar du 
[\[206b.4\]]zhi gnas kyi sems la goms par byas pa la yang nyams bde ba de lta bu skye bar mi 'gyur te/_de ltar mthong nas lhag par yang bcom ldan 'das la dga' bar gyur te/_de dga' bar gyur nas zhabs la mgo bos phyag 'tshal te/_chos mnyan pa'i phyir phyogs gcig tu 'dug 
[\[206b.5\]]go/_/de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/_de nas khye'u mi sdug pa stan de nyid la 'dug bzhin du rgyun du zhugs pa'i 'bras bu mngon sum du byas te des bden pa 
[\[206b.6\]]mthong nas bsams pa/_gal te bdag gis lus 'di lta bur ma gyur du zin na bdag kyang legs par gsungs pa'i chos 'dul ba la rab tu 'byung zhing chu bo rnams las brgal bar bya ba dang sbyor ba rnams las yang dag par 'da' bar bya ba'i phyir brtson pa dang bsgrub pa dang 'bad par bya 
[\[206b.7\]]ba zhig snyam mo/_/de nas rab tu 'byung ba'i sems bskyed ma thag tu khye'u de'i mi sdug pa med par gyur nas byad gzugs bzang por gyur te/_kha dog rgyas pa mchog dang ldan par gyur to/_/de nas de lhag par yang bcom ldan 'das la dga' bar gyur nas stan las langs te 
[\[207a\]]
[\[207a.1\]]bla gos phrag pa gcig tu gzar te/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing 
[\[207a.2\]]dge slong gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog go/_/des kyang brtson 
[\[207a.3\]]pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang 
[\[207a.4\]]ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams 
[\[207a.5\]]kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la zhus pa/_btsun pa mi sdug pas las ci bgyis na las de'i rnam par smin pas phyug cing nor mang la longs spyod che ba'i rigs su skyes la/_mi sdug 
[\[207a.6\]]pa'i sna grangs [{]bcwa [,]bco [}]brgyad dang ldan par gyur nas/_'di mi sdug pa'i phyir pha ma gnyis kyis khyim nas bskrad la/_rab tu byung ba'i sems bskyed ma thag tu de'i mi sdug pa ma mchis par gyur te/_byad gzugs bzang por gyur nas 'dis bcom ldan 'das mnyes par bgyis shing /_mi 
[\[207a.7\]]mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag mi sdug pa nyid kyis las de lta bu byas shing bsags 
[\[207b\]]
[\[207b.1\]]te dge slong dag sngon byung ba 'das pa'i dus na ri khrod kyi grong zhig na/_khyim bdag ser sna can 'jungs pa yo byad kun du 'dzin pa zhig gnas pa las phyi zhig na de khyim na 'dug pa dang /_sangs rgyas bcom ldan 'das rnams mi bzhugs pa'i tshe/_rang sangs rgyas rnams 'jig 
[\[207b.2\]]rten du 'byung ste/_rang sangs rgyas shig khyim bdag de'i khyim du bsod snyoms la 'ongs nas/_khyim bdag des de la bsod snyoms phul ba las bsod snyoms phul ba'i 'og tu 'gyod pa skyes te/_bdag gis zas 'di dge sbyong mgo reg las med pa 'di la byin pa bas ni tshal 
[\[207b.3\]]za'am las byed pa la byin dang rung ba zhig snyam ste/_de 'gyod par gyur pas kha zas de phyir phrogs nas lus dang ngag gi las tshul mi sdug pa tho btsams te khyim nas bskrad do/_/de nas rang sangs rgyas des bsams pa nyon mongs pa 'di ni dmas shing nyams par gyur te/_
[\[207b.4\]]gtan du dmas par gyur na mi rung gis 'di'i ra mda' bya dgos so snyam nas steng gi nam mkha' la 'phags te/_'bar ba dang lam mer 'dug pa dang char pa 'bab pa dang glog 'gyu ba'i cho 'phrul rnams bstan to/_/so so'i skye bo rnams ni rdzu 'phrul gyis myur du dad par byed 
[\[207b.5\]]de/_de shing ljon pa sog les bcad pa bzhin du zhabs la phyag 'tshal nas smras pa/_skal ba chen po dang ldan pa mar gshegs/_bdag nyes par spyod pa'i 'dam du bying ba'i lag nas drang du gsol zhes byas so/_/rang sangs rgyas de yang de kho na la snying brtse 
[\[207b.6\]]ba'i phyir/_sa la babs nas des rkang pa la phyag 'tshal te/_bzod pa gsol nas/_yang bsod snyoms phul te smon lam btab pa/_'di ltar bdag gis yon gnas 'di lta bu la gnod pa byas pa'i las 'di'i skal ba can du bdag ma gyur cig_/'di ltar bdag gis 
[\[207b.7\]]phyir yang bkur sti byas pa'i dge ba'i rtsa ba 'dis na bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig_/'di bas kyang ches khyad par du 'phags pa'i ston pa mnyes par byed par gyur cig_/mi mnyes par byed par ma 
[\[208a\]]
[\[208a.1\]]gyur cig_/yon tan 'di lta bu dag kyang thob par gyur cig_/gal te sdig pa'i las 'di'i 'bras bu gdon mi za bar bdag la smin par gyur na yang rab tu 'byung ba'i sems bskyed ma thag tu bdag gi mi sdug pa med par gyur te byad gzugs bzang por gyur cig 
[\[208a.2\]]ces byas so/_/dge slong dag ji snyam du sems/_de'i tshe khyim bdag tu gyur pa gang yin pa de ni mi sdug pa 'di kho na yin te/_des der rang sangs rgyas la bsod snyoms phul ba'i 'og tu phyir phrogs te lus dang ngag gi las tshul mi sdug pas tho btsams nas/_khyim nas 
[\[208a.3\]]bskrad pa'i las de'i rnam par smin pas ni gang dang gang du skyes pa de dang der mi sdug par gyur te khyim nas bskrad do/_/des rang sangs rgyas la phyir yang bsod snyoms phul nas smon lam btab ste/_gang dang gang du skye bar 'gyur ba de dang der phyug cing nor mang la longs 
[\[208a.4\]]spyod che ba'i rigs su skye bar shog cig_/'di bas kyang ches khyad par du 'phags pa'i ston pa mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang thob par gyur cig ces byas pa'i las de'i rnam par smin pas ni gang dang gang 
[\[208a.5\]]du skyes pa de dang der phyug cing nor mang la longs spyod che ba'i rigs su skyes te/_dge slong dag nga rang sangs rgyas bye ba phrag 'bum bas kyang ches lhag par khyad par du 'phags pa nga lta bu 'dis mnyes par byas te mi mnyes par ma byas la/_nga nyid kyi bstan pa la rab tu 
[\[208a.6\]]byung nas nyon mongs pa thams cad spangs te dgra bcom pa nyid mngon sum du byas so/_/gzhan yang yang dag par rdzogs pa'i sangs rgyas 'od srung gi bstan pa la 'di rab tu byung nas/_des 'dis tshe gcig tu tshangs par spyod pa spyad nas 'chi kar smon lam btab 
[\[208a.7\]]ste/_'di ltar bdag gis yang dag par rdzogs pa'i sangs rgyas 'od srung gi bstan pa la rab tu byung nas tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan 
[\[208b\]]
[\[208b.1\]]pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/_
[\[208b.2\]]dge slong dag nga yang dag par rdzogs pa'i sangs rgyas 'od srung dang shin tu mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/_'dis nga mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa 
[\[208b.3\]]thams cad spangs te dgra bcom pa nyid mngon sum du byas so//_//las brgya tham pa/_bam po [{]bcwa [,]bco [}]brgyad pa/_bde byed ces bya ba ni/_gleng gzhi mnyan du yod pa na bzhugs te/_de'i tshe mnyan du yod pa na rgyal po gsal rgyal rgyal po byed do/_/grong khyer bA rA Na 
[\[208b.4\]]sI na ni rgyal po tshangs pas byin zhes bya ba rgyal po byed de de gnyis phan tshun mi 'thun par gyur nas dus dus su skye bo mang po kha 'dog par byed do/_/de nas phyi zhig na rgyal po tshangs pas byin gyi dpung gi tshogs yan lag bzhi ste/_glang po che'i tshogs dang rta'i tshogs dang 
[\[208b.5\]]shing rta'i tshogs dang dpung bu chung gi tshogs rnams go bskon nas/_g.yul 'gyed pa'i phyir rgyal po gsal rgyal gyi thog tu drangs te/_chu klung khang ldan gyi 'gram du phru ma btab ste 'dug go/_/de nas rgyal po gsal rgyal gyis yul kA shi'i rgyal po tshangs pas byin gyis 
[\[208b.6\]]dpung gi tshogs yan lag bzhi go bskon nas/_g.yul 'gyed pa'i phyir bdag gi thog tu drangs te/_des chu klung khang ldan gyi 'gram du phru ma btab ste 'dug go zhes thos nas/_thos ma thag tu des kyang dpung gi tshogs yan lag bzhi go bskon nas/_g.yul 'gyed 
[\[208b.7\]]pa'i phyir rgyal po tshangs pas byin gyi steng du drangs te/_des kyang chu klung khang ldan gyi 'gram du phru ma btab ste 'dug nas/_de gnyis de na 'dug cing dus dus su skye bo mang po kha 'dog par byed de/_de gnyi ga yang mthu che bas gcig gis gcig mi thub ste/_de gnyis 
[\[209a\]]
[\[209a.1\]]der yun ring mo zhig lon no/_/de nas phyi zhig na de na de 'khod bzhin du rgyal po tshangs pas byin gyi btsun mo la bu chags par gyur nas/_de zla ba dgu'am bcu lon pa dang bu mo gzugs bzang zhing blta na sdug la mdzes pa zhig btsas te/_de btsas ma 
[\[209a.2\]]thag tu pho brang 'khor der kun dga' ba'i rol mo'i sgra bsgrags so/_/de nas rgyal po gsal rgyal gyis rgyal po tshangs pas byin gyi bu mo gzugs bzang zhing blta na sdug la mdzes pa zhig btsas so zhes thos nas/_thos ma thag tu dga' bar gyur te/_tshangs pas byin dang 
[\[209a.3\]]gnyen du byas pa'i thabs bdag gis rnyed do/_/bu mo de la brten te 'di dang bdag 'khon med par bya'o snyam bsams nas/_rgyal po gsal rgyal gyis rgyal po tshangs pas byin la pho nya btang ste/_grogs po 'khon med par bya'o/_/bu mo 'di las brten te bdag cag 
[\[209a.4\]]'khon med par bya yis/_bu mo 'o ni bdag gi chung mar byin cig ces byas so/_/de nas rgyal po tshangs pas byin gyis de thos ma thag tu dga' bar gyur te bsams pa/_'di dang bdag gis dus dus su skye bo mang po kha 'dog par byed kyis bu mo de la brten te/_'di 
[\[209a.5\]]dang 'khon med par bya'o snyam bsams nas/_des kyang de la pho nya'i lan btang ste/_khyod ji ltar dga' ba de bzhin du bya'o zhes byas nas/_mjal dum byas te/_mgul nas 'khyud nas bu mo sbyin par byas te rang gi yul du song ngo /_/de rang gi yul du song ba dang 
[\[209a.6\]]bu mo 'di'i btsas ston byas nas/_bu mo 'di'i ming ji skad gdags zhes ming 'dog par byed de/_bu mo 'di btsas pa na yul khams gnyis bde bar gyur pas na bu mo 'di'i ming bde byed ma zhes gdags so zhes zer ro/_/de nas bu mo bde byed ma 'o ma dang zho dang mar dang zhun 
[\[209a.7\]]mar dang mar gyi nying gus bskyed bsrings so/_/'dod pa rnams ni tshwa chu dang mtshungs te ji tsam du brten pa de tsam du rab tu 'phel bar 'gyur ro/_/de nas phyi zhig na yang rgyal po tshangs pas byin gyi btsun mo la bu chags par gyur nas/_de zla ba dgu'am bcu lon 
[\[209b\]]
[\[209b.1\]]pa dang bu khye'u gzugs bzang zhing blta na sdug la mdzes pa zhig btsas te de'i btsas ston yang rgyas par byas nas/_khye'u 'di'i ming ji skad gdags zhes ming 'dog par byed de/_khye'u 'di sring mo bde byed ma'i 'og tu btsas pas na/_khye'u 'di'i ming bde byed ces 
[\[209b.2\]]gdags so zhes zer ro/_/de nas khye'u bde byed 'o ma dang zho dang mar dang zhun mar dang mar gyi nying gus bskyed bsrings nas mtsho'i nang gi pad ma ltar skye drag par gyur to/_/de nas de gnyis gang gi tshe cher skyes pa de'i tshe bu mo bde byed ma dang khye'u bde byed gnyis shin tu 
[\[209b.3\]]mdza' bar gyur te/_skad cig tsam yang gcig med par gcig 'dug mi phod do/_/de nas phyi zhig na rgyal po gsal rgyal gyis rgyal po tshangs pas byin la pho nya btang ste/_bu mo bu la blang ngo zhes spring ngo /_/de nas rgyal po tshangs pas byin gyis kyang thos ma thag tu/_
[\[209b.4\]]rgyal po gsal rgyal la pho nya'i lan btang ste/_'di la thogs pa ci yang med kyis che ge mo zhig gi nyin par shog cig ces byas so/_/de nas rgyal po gsal rgyal gyis kyang de ltar bya'o zhes byas nas/_'byor pa chen po dang rgyal po'i mthu chen po dang ldan pas yul 
[\[209b.5\]]kA shir song nas/_rgyal po tshangs pas byin gyis khyim pa rnams kyi khyim pa'i chos gang yin pa de bzhin du byas nas bu mo byin no/_/de nas rgyal po gsal rgyal gyis bu mo khyer te rang gi yul du chas so/_/de nas khye'u bde byed kyis pha ma la smras pa/_che zhe bde byed ma 
[\[209b.6\]]mchis par bdag mchi mi phod kyis bdag kyang 'di dang lhan cig mchi'o zhes byas nas/_rgyal po tshangs pas byin gyis 'di skad ces smras so/_/bu khyod ni nga'i bu gcig pa sdug cing phangs pa rgyal tshab yin te nga 'das pa'i 'og tu rgyal po bya dgos so/_/de bas na khyod 
[\[209b.7\]]yul gzhan du 'gror mi rung ngo zhes byas te/_de rgyal pos lan mang du bkag kyang dgag ma nus so/_/de nas rgyal po gsal rgyal gyis smras pa/_lha bdag gis 'di ming sring gnyis bskyang bar bgyis mchi yang mi dngo'o zhes byas so/_/de nas rgyal po tshangs pas byin 
[\[210a\]]
[\[210a.1\]]gyis de ltar bya'o zhes byas nas de btang ngo /_/de nas rgyal po gsal rgyal gyis bu mo bde byed ma dang khye'u bde byed gnyis khrid de mnyan du yod par song ngo /_/de nas rgyal po gsal rgyal gyis khye'u de yi ge slob tu bcug ste/_rgyal rigs spyi bo nas 
[\[210a.2\]]dbang bskur ba'i rgyal po rnams kyis bzo'i gnas dang las kyi gnas tha dad pa gang yin pa de dag kyang bslabs te/_'di lta ste glang po che zhon pa dang rta zhon pa dang mtshon cha bcang ba dang 'phong dang mdun du bsnur ba dang phyir bsnur ba dang /_g.yul las 'byung bar 
[\[210a.3\]]bya ba dang /_lcags kyu bzung ba dang /_zhags pa bzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stangs 
[\[210a.4\]]dang /_mgo bo bskyab pa dang /_rgyang mar 'phang ba dang /_sgra grag par 'phang ba dang /_gnad du 'phang ba dang /_gdon mi za bar phog par bya ba dang tshabs cher btang ba rnams kyang bslabs nas gnas lnga la byang bar gyur to/_/de nas de nan tur ma byas pas ma 
[\[210a.5\]]grangs te 'phyon ma la yang zhugs so/_/des yul der tshul ma yin pa brgya tsam byas te/_rgyal po gsal rgyal dang sring mo bde byed mas lan mang du bkag kyang dgag par ma nus nas/_rgyal po gsal rgyal gyis rgyal po tshangs byin la pho nya btang ste/_khyod kyi bu 'di na 
[\[210a.6\]]'dug pas mi rigs pa brgya tsam byas te dgag kyang ma nus so zhes spring ngo /_/de nas rgyal po tshangs pas byin gyis thos ma thag tu bu la spring ba/_bu khyod 'o nir ma 'dug par 'dir shog cig_/nga 'das pa'i 'og tu rgyal po'i dbang phyug gi mnga' bdag bya dgos kyis/_
[\[210a.7\]]mi rigs pa ma byed par 'dir 'dug cig ces byas so/_/'on kyang de phas spring ba ltar rang gi yul du yang ma 'ongs/_bag med pa de dag kyang ma spangs nas/_de gang gi tshe dgag par ma nus pa de'i tshe rgyal po tshangs pas byin gyis bu ma yin par bsgrags so/_/rgyal po gsal 
[\[210b\]]
[\[210b.1\]]rgyal gyis kyang spangs nas rgyal po'i pho brang du yong du ma gnang ngo /_/de nas phyi zhig na de rgyal po'i pho brang du 'gro 'dod pa las chab sgo bas bkag pa dang nan gyis nang du song ste/_sring mo dang phrad par bya'o zhes zer zhing btsun mo'i sgor 'dug go/_/rgyal po gsal rgyal yang 
[\[210b.2\]]btsun mo bde byed ma dang lhan cig tu pi bang len cing 'dug go/_/de nas khye'u bde byed kyis tshor nas khye'u de'i lag tu mda' gzhu yang bcang ste/_de khros nas rgyal po gsal rgyal gsad pa'i phyir mda' 'phangs pa las mda' des pi bang gi rgyud bcad de sa la ltung ngo /_/de 
[\[210b.3\]]nas rgyal po gsal rgyal gyis de mthong ma thag tu 'jigs shing skrag ste bros nas shas cher khros te des bsams pa/_gal te bdag gis 'di gyin das bsad na ni rgyal po tshangs pas byin gyis kyang khrel bar 'ong gis/_'di bdag gis shags kyis pham par byas 
[\[210b.4\]]te gsad par bya'o snyam mo/_/rgyal po gsal rgyal gyi lugs kyis na/_gal te don chung ngu zhig gi phyir shags 'gyed na ni dung sgril ma 'bud du 'jug go/_/de ste shags chen po zhig 'gyed na ni de'i tshe rnga bo che yang rdung la dung sgril ma yang 'bud du 'jug ste/_rgyal po 
[\[210b.5\]]gsal rgyal gyis rnam pa gnyis ka byed du bcug nas/_thos ma thag tu mnyan yod na mi'i gtso bo ji snyed yod pa de dag thams cad rgyal po'i pho brang du 'dus te/_rgyal po gsal rgyal gyis rgyal po'i bu de shags kyis pham par byas nas/_ka ra bI ra'i me tog gi phreng bas 
[\[210b.6\]]mgul pa dkris te gshed ma la gtad nas/_gshed ma'i mi gos sngon po bgos la ral gri phyung ste rnga sgra drag por sgrogs pa dag gis khrid nas/_lam po che'i mdo rnams su bsgrags te gsod pa'i sar phyin du nye ba dang /_khye'u bde byed snying rje rje skad du bla zhing phan tshun du 
[\[210b.7\]]lta ste/_bdag phongs shing dkos thag pa dang sdug pa'i skyabs byed pa dang srog phangs pa sbyin pa su zhig yod cig gu snyam mo/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres 
[\[211a\]]
[\[211a.1\]]pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_
[\[211a.2\]]mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig 
[\[211a.3\]]rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song 
[\[211a.4\]]nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba 
[\[211a.5\]]rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas 
[\[211a.6\]]par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis khye'u bde byed gdul ba'i dus la bab bo 
[\[211a.7\]]snyam du dgongs te/_sham thabs dang chos gos gsol nas lhung bzed bsnams te mnyan du yod par bsod snyoms la gshegs nas/_khye'u bde byed kyis thag ring po zhig nas sangs rgyas bcom ldan 'das mthong ngo /_/mthong nas kyang bcom ldan 'das ga la ba de logs 
[\[211b\]]
[\[211b.1\]]su song ste/_bcom ldan 'das kyi zhabs la phyag 'tshal nas/_bcom ldan 'das bcom ldan 'das ni dka' ba mdzad cing srog phangs pa stsol ba lags so/_/bcom ldan 'das kyis bka' stsal pa/_gzhon nu ma 'jigs shig da khyod kyi srog chud za bar mi 'gyur ro/_/de nas bcom 
[\[211b.2\]]ldan 'das kyis gshed ma'i mi rnams la bka' stsal pa/_bzhin [{]bzangs [,]bzang [}]dag gzhon nu 'di thong shig_/gshed ma rnams kyis gsol pa/_bcom ldan 'das bdag cag la mgo gnyis mchis sam ci na bdag cag gis khye'u 'di gtang bar bgyi/_bcom ldan 'das kyis 
[\[211b.3\]]de dag la bka' stsal pa/_bzhin [{]bzangs [,]bzang [}]dag nga rgyal po dang ma phrad kyi bar du re zhig zung shig_/de dag gis gsol pa/_bcom ldan 'das kyis bka' stsal pa bzhin du 'tshal lo/_/de nas bcom ldan 'das rgyal po gsal rgyal ga la ba der gshegs te byon nas/_
[\[211b.4\]]bcom ldan 'das kyis rgyal po gsal rgyal la 'di skad ces bka' stsal to/_/rgyal po chen po khye'u de thong shig_/rgyal pos gsol pa/_btsun pa gal te rab tu 'byung ba na ni gtang bar 'tshal lo zhes gsol nas/_rgyal po gsal rgyal gyis gsad pa las bzlog ste bcom ldan 
[\[211b.5\]]'das la phul nas/_bcom ldan 'das kyis khye'u de rgyal bu rgyal byed kyi tshal du khrid de rab tu phyung zhing bsnyen par rdzogs par mdzad nas/_de la lung yang phog ste des brtson pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon 
[\[211b.6\]]sum du byas so/_/de nas dge slong rnams kyis bcom ldan 'das la gsol pa/_btsun pa rgyal po'i bu bde byed ma grangs te gsod du btang ba de bcom ldan 'das kyis thar bar mdzad de/_g.yung drung gi mthar thug pa grub pa dang bde ba'i mya ngan la 'das pa la gzhag 
[\[211b.7\]]pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di ma grangs shing g.yem par gyur nas tshangs pas byin gyis gsod du btang ba las/_ngas skyabs byas te/_bsam gtan bzhi dang mngon par shes pa lnga la ji 
[\[212a\]]
[\[212a.1\]]ltar bzhag pa de nyon cig_/dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin rgyal po byed de/_de'i tshe bA rA Na sI de nyid na mi zhig ma grangs shing g.yem ste/_gzhi de las grong khyer pa rnams 'khrugs nas skye bo mang po rnams 
[\[212a.2\]]kyis de bzung ste/_rgyal po tshangs pas byin la phul nas rgyal po tshangs pas byin gyis gsod du btang ste/_de gshed ma rnams kyis khrid nas gsad pa'i sar phyin te/_de gsad pas 'jigs skrag nas phan tshun lta zhing 'dug ste/_bdag la dka' ba byed pa dang srog phangs pa 
[\[212a.3\]]byin par byed pa su zhig yod zhig gu snyam mo/_/de nas de'i tshe bA rA Na sI'i phyogs shig na drang srong mngon par shes pa lnga dang ldan pa rdzu 'phrul che zhing mthu che ba zhig yod pa de bA rA Na sIr spyod yul la song ba las mi des mthong ste/_mthong ma thag tu rkang pa la phyag 'tshal nas 
[\[212a.4\]]smras pa/_drang srong dag bdag la dka' ba mdzad cing srog phangs pa stsal bar gsol zhes byas so/_/de nas drang srong des gshed ma rnams la smras pa/_bzhin [{]bzangs [,]bzang [}]dag mi 'di ma gsad par thong shig_/gshed ma rnams kyis smras pa/_drang srong bdag cag la mgo bo gnyis 
[\[212a.5\]]mchis sam ci na/_bdag cag gis 'di btang bar bgyi/_drang srong gis smras pa/_nga rgyal po dang ma phrad kyi bar du re zhig zung shig ces byas nas/_drang srong de rgyal po tshangs pas byin ga la ba der song nas smras pa/_rgyal po chen po mi de ma gsad par thong shig_/rgyal po 
[\[212a.6\]]tshangs pas byin gyis smras pa/_drang srong gal te rab tu 'byung na ni btang bar bgyi'o zhes byas nas rgyal po tshangs pas byin gyis mi de phrin gyis gsad pa las bzlog ste drang srong de la phul nas/_drang srong des dka' thub kyi gnas su khrid de rab tu byung nas lung yang phog go/_/mi des 
[\[212a.7\]]kyang dka' thub kyi gnas de nyid na 'dug bzhin du bsam gtan dang mngon par shes pa lnga bskyed do/_/dge slong dag ji snyam du sems/_de'i tshe drang srong byang chub sems dpa'i spyod pa la gnas pa gang yin pa de ni nga yin no/_/de'i tshe mi gang yin pa de ni khye'u bde byed yin no/_/de'i 
[\[212b\]]
[\[212b.1\]]tshe rgyal por gyur pa gang yin pa de ni/_rgyal po gsal rgyal 'di nyid yin te/_de'i tshe yang des 'di gsod du btang ba las ngas skyabs byas te/_rab tu phyung nas bsam gtan bzhi dang /_mngon par shes pa lnga la bzhag go/_/da yang 'di rgyal po gsal 
[\[212b.2\]]rgyal gyis gsod du btang ba las ngas bskyabs te/_g.yung drung gi mthar thug pa'i grub pa dang /_bde ba'i mya ngan las 'das pa la bzhag go/_/gsol pa/_btsun pa gzhon nu bde byed kyis las ci bgyis na/_las de'i rnam par smin pas phyug cing nor mang la longs 
[\[212b.3\]]spyod che ba'i rigs su skyes te gzugs bzang zhing blta na sdug la mdzes par gyur la/_bcom ldan 'das kyang 'dis mnyes par bgyis te mi mnyes par ma bgyis/_bcom ldan 'das kyi bstan pa la rab tu byung nas nyon mongs pa thams cad spangs nas dgra bcom pa nyid 
[\[212b.4\]]mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/btsun pa 'dis gang du smon lam btab lags/_dge slong dag sngon byung ba 'das pa'i dus na skye dgu'i tshe lo nyi khri thub pa na yang dag par rdzogs pa'i sangs rgyas rig 
[\[212b.5\]]pa dang zhabs su ldan pa bde bar gshegs pa 'jig rten mkhyen pa skyes bu gdul bya'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la 'di rab tu byung nas dge slong zhal ta byed par gyur te/_
[\[212b.6\]]des der chos bzhin du dge 'dun gyi zhal ta byas nas/_byams pa'i sems kyis ting nge 'dzin kyang bskyed do/_/des der tshe gcig tu tshangs par spyad nas 'chi kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i 
[\[212b.7\]]sangs rgyas bcom ldan 'das de/_bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam 
[\[213a\]]
[\[213a.1\]]du sems/_de'i tshe dge slong zhal ta bar gyur pa gang yin pa de ni rgyal po'i bu bde byed 'di nyid yin te/_des der chos bzhin du zhal ta byas pa dang byams pa'i sems kyi ting nge 'dzin bsgoms shing tshe gcig tu tshangs par spyod pa spyad nas 'chi kar smon lam btab ste/_yang 
[\[213a.2\]]dag par rdzogs pa'i sangs rgyas 'od srung gis bram ze'i khye'u bla ma lung bstan pa/_gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad 
[\[213a.3\]]spangs te dgra bcom pa nyid mngon sum du byed par gyur cig ces byas pas na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes 
[\[213a.4\]]par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/des der chos bzhin du zhal ta byas pa des ni/_phyug cing nor mang la longs spyod che ba'i rigs su skyes so/_/des byams 
[\[213a.5\]]pa'i sems kyi ting nge 'dzin bsgoms pa des na/_gzugs bzang zhing blta na sdug la mdzes par gyur to//_//gdol pa'i khye'u zhes bya ba ni/_bcom ldan 'das grong khyer gyen du rgyal zhes bya ba na/_grong gi byang phyogs shing sha pa'i tshal na bzhugs te/_de'i tshe yul 
[\[213a.6\]]gyen du rgyal na rgyal po rab snang zhes bya ba rgyal po byed do/_/yul su bi ra zhes bya ba na ni rgyal po 'char ka zhes bya ba rgyal po byed de/_de gnyis mdza' zhing bshes la gcugs te dus dus su pho nya dang skyes kyis 'drul lo/_/rgyal po rab snang gi yul na a mra rab tu dkon te/_su bi 
[\[213a.7\]]ra'i rgyal pos rgyal po rab snang dga' bar bya ba'i phyir/_a mra mang po skyes su bskur ro/_/de nas rgyal po rab snang gis kha cig ni btsun mo la byin no/_/kha cig ni bu rnams la byin no/_/kha cig ni blon po rnams la byin no/_/de nas rgyal po gtum po rab snang gis a mra 
[\[213b\]]
[\[213b.1\]]zos nas blo skyes pa/_bdag gi yul 'di na a mra med kyis bdag gis a mra'i sa bon 'di rnams bdag gis skyed mos tshal du rmo'o snyam du bsams nas/_des a mra'i sa bon de dag khyer te/_rang gi skyed mos tshal du rmos nas/_de dag ring po ma thogs par skyes te/_
[\[213b.2\]]cher gyur nas ring po ma thogs par tshal chen por gyur te yal ga rnams rgyas par gyur to/_/phyi zhig na de dag me tog rgyas shing 'bras bu chags nas/_rgyal po rab snang gis de dag gzhan dag mi za bar bya ba'i phyir/_gdol pa rnams a mra de dag gi srungs mar bskos 
[\[213b.3\]]so/_/de nas phyi zhig na gdol pa de dag nyid kyis a mra de rnams zos nas rkun po byung zhes bsgrags te/_'di 'di dag ni rkun pos zos so zhes zer to/_/de nas rgyal po gtum po rab snang gis 'phrigs te/_gdol pa 'di dag nyid kyis a mra 'di dag zos grang snyam du 
[\[213b.4\]]bsams nas/_des rgyal po'i zhabs 'bring ba rnams btang ste/_gdol pa'i khyim tshol du bcug pa las/_de dag der song ba dang a mra'i rus pa de dag mthong nas/_de nas rgyal po'i zhabs 'bring ba rnams kyis rgyal po gtum po rab snang la gsol to/_/de nas 
[\[213b.5\]]gtum po rab snang khros pas gdol pa 'khor dang bcas pa khyim gyi nang du btsud de/_khyim gyi kho ra khor yug nas rtswa spungs te me btang nas bsregs so/_/grong de'i nang nas gdol pa'i khye'u gcig gdol pa'i las kyis ngo tsha nas lho phyogs su song ngo /_/der song nas bram 
[\[213b.6\]]ze'i cha lugs su zhugs te lus mi snang bar 'gyur ba'i rig pa bslabs so/_/des de bslabs nas/_phyir grong khyer gyen du rgyal du phyir 'ongs nas/_rang gi khyim du song song ba las de bltas na grong thams cad mes tshig par mthong nas/_mthong ma thag tu grong 'di sus ma rung 
[\[213b.7\]]bar byas zhes dris na/_des rgyal po gtum po rab snang gis byas so zhes thos nas des smras pa/_bdag gi nye du de rnams gar song /_de dag gis smras pa/_rgyal po gtum po rab snang khros pas rtswa spungs pas bskor te 'khor dang bcas pa mes bsregs so zhes byas so/_/
[\[214a\]]
[\[214a.1\]]de nas de thos ma thag tu khye'u de sdug bsngal chen pos thebs nas des bsams pa/_skyes pa rnams kyis ni dngos su nyes par byas pas/_de dag la ni des khrims bzhin du byas na/_byis pa dang bud med rnams kyis de la nyes pa ci zhig byas na de dag kyang 
[\[214a.2\]]mes bsregs/_da ni ngas kyang dus ngan pa'i rgyal po des byas pa'i sha glan par bya'o snyam du bsams nas bdag nyid mi snang bar byas te/_rgyal po'i pho brang du song nas/_des rgyal po la mgo lcag gis gzhus te/_dus ngan pa'i rgyal po khyod la gdol pa de dag gis nyes 
[\[214a.3\]]pa ci byas/_rgyal po gtum po rab snang gis smras pa/_de dag gis nga'i a mra rnams med par byas so/_/gdol pa'i khye'us smras pa/_gal te skyes pa rnams kyis nyes su zin kyang bud med dang khye'u dang bu mo rnams kyis nyes pa ci byas/_da ni rgyal po 'chal ba khyod 
[\[214a.4\]]bya ba ci yod pa dang don ci yod pa de byos shig_/khyod gson pa'i dus zad de zhag bdun na 'chi dgos so zhes byas nas/_gdol pa'i khye'u de nyin gcig bzhin rgyal po'i pho brang du 'gro ste rgyal po la rdeg cing 'di skad du/_che ge mo'i nyin par khyod med par bya'o zhes 
[\[214a.5\]]kyang zer ro/_/de nas rgyal po gtum po rab snang 'jigs shing skrag nas/_blon po rnams kyis gsol pa/_lha mi bsnyengs su gsol/_bdag cag gis 'phags pa kA t+yA ya na la gsol pa gdab bo zhes smras nas/_blon po rnams tshe dang ldan pa kA t+yA ya na'i 
[\[214a.6\]]thad du song nas smras pa/_'phags pa rgyal po la mi ma yin pa rnams kyis gnod pa bgyid na de'i skyabs mdzad par gsol zhes byas so/_/de nas de thos ma thag tu 'phags pa kA t+yA ya nas/_gdol pa'i khye'u de'i rig sngags de ci nas phyin chad mi snang bar byed mi 
[\[214a.7\]]nus par byas so/_/de nas des bsams pa/_bdag gi rig sngags su zhig gis ma rung bar byas zhig gu snyam nas/_blon po de rnams la dris pa/_kye rgyal po mi ma yin pa'i 'jigs pa de las su zhig gis skyabs byas blon po rnams kyis smras pa/_'phags 
[\[214b\]]
[\[214b.1\]]pa kA t+yA ya nas byas so/_/de nas thos ma thag tu gdol pa'i khye'u de/_tshe dang ldan pa kA t+yA ya na ga la ba der song nas smras pa/_btsun pa khyod kyis ci'i slad du bdag gis rig sngags rengs par mdzad/_kA t+yA ya nas smras pa/_bu 'dug shig dang khyod la rgyas par bsnyad par 
[\[214b.2\]]bya'o/_/de nas gdol pa'i khye'u des/_'phags pa kA t+yA ya na'i rkang pa la phyag 'tshal nas mdun du 'dug go/_/de nas tshe dang ldan pa kA t+yA ya nas/_de la mthar gyis de dang 'thun pa'i chos bstan te/_des na gdol pa'i khye'u des stan de kho na la 'dug bzhin du 
[\[214b.3\]]'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas stan las langs te bla gos phrag pa gcig tu gzar nas/_tshe dang ldan pa kA t+yA ya na ga la ba de logs su thal mo 
[\[214b.4\]]sbyar ba btud de/_tshe dang ldan pa kA t+yA ya na la 'di skad ces smras so/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod 
[\[214b.5\]]pa spyad par 'tshal lo/_/de nas tshe dang ldan pa kA t+yA ya nas de rab tu byung ste bsnyen par rdzogs par byas nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom 
[\[214b.6\]]pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par 
[\[214b.7\]]shes pa dang so so yang dag par rig pa thob pa/_srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas blon po de dag gis thos nas rgyal po 
[\[215a\]]
[\[215a.1\]]gtum po rab snang la gsol pa/_lha khyod gang gis 'jigs shing skrag par gyur pa de ni 'phags pa kA t+yA ya nas rab tu phyung lags so/_/de nas de thos ma thag tu rgyal po de yid dga' bar gyur nas/_kA t+yA ya na ga la ba der song ste phyin nas/_'phags 
[\[215a.2\]]pa kA t+yA ya na'i rkang pa la phyag 'tshal te smras pa/_'phags pa ni bdag la dka' ba mdzad pa dang /_srog phangs pa stsol ba lags kyis/_dge slong gi dge 'dun dang thabs cig tu bdag gi khyim du dgung bdun bshos gsol bar ci gnang /_kA t+yA ya nas smras pa/_
[\[215a.3\]]lha gyen du rgyal 'di nyid na bcom ldan 'das bzhugs kyis/_bcom ldan 'das spyan drongs shig ces byas so/_/de nas de thos ma thag tu rgyal po de bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te chos mnyan 
[\[215a.4\]]pa'i phyir spyan sngar 'dug go/_/de nas bcom ldan 'das kyis/_de la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas cang mi gsung bar bzhugs so/_/de nas 
[\[215a.5\]]rgyal po gtum po rab snang gis bcom ldan 'das kyi gtam mjug rdzogs par rig nas/_stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/
[\[215a.6\]]'phags pa kA t+yA ya na'i slad du/_dge slong gi dge 'dun dang thabs cig tu bdag gi khyim du dgung bdun bshos gsol bar ci gnang /_de nas bcom ldan 'das kyis rgyal po gtum po rab snang la cang mi gsung bas gnang ngo /_/de nas cang mi gsung bas 
[\[215a.7\]]gnang bar rig nas rgyal po gtum po rab snang bcom ldan 'das kyis bka' stsal pa la mngon par bstod cing rjes su yi rangs nas/_bcom ldan 'das kyi zhabs la mgo bos phyag 'tshal nas bcom ldan 'das kyi thad nas song ngo /_/de nas des pho brang gi nang du 
[\[215b\]]
[\[215b.1\]]sangs rgyas la sogs pa dge slong gi dge 'dun zhag bdun gyi bar du bshos gsol nas/_tha ma'i nyin par sangs rgyas la sogs pa dge slong gi dge 'dun la/_zhal zas ro brgya dang ldan pa gsol nas/_bcom ldan 'das la na bza' 'bum ri ba phul lo/_/dge 
[\[215b.2\]]slong gzhan rnams la ni re re la ras bcos bu zung re phul lo/_/de nas bcom ldan 'das kyis rgyal po gtum po rab snang la chos kyi gtam gyis yang dag par bstan yang dag par 'dzin du bcug_/yang dag par gzengs bstod yang dag par dga' bar mdzad nas 
[\[215b.3\]]gdan las bzhengs te gshegs so/_/de nas dge slong rnams kyis bcom ldan 'das la zhus pa/_btsun pa gdol pa'i khye'u 'dis las ci zhig bgyis na/_las de'i rnam par smin pas bcom ldan 'das mnyes par bgyis te mi mnyes par ma bgyis la/_bcom 
[\[215b.4\]]ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag 'di nyid kyis las 'di byas shing bsags te/_dge slong dag sngon byung ba 'das pa'i 
[\[215b.5\]]dus na/_'di nas bskal pa dgu bcu rtsa gcig pa na skye dgu'i tshe lo brgyad khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha 
[\[215b.6\]]dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/_de gang gi tshe sangs rgyas kyi phrin las thams cad mdzad nas/_shing zad pa'i me bzhin du phung po lhag ma med pa'i mya ngan las 'das pa'i dbyings su yongs su mya 
[\[215b.7\]]ngan las 'das so/_/de nas rgyal po mnyan yod kyis sa phyogs go skabs yangs pa zhig tu 'byor pa chen po dang ldan pas/_spos kyi shing rnams spungs nas de'i ring bsrel zhugs la bzhen to/_/de nas de'i sku gdung rnams gzhan gyis mi khyer bar bya ba'i phyir/_sku 
[\[216a\]]
[\[216a.1\]]gdung bzhugs pa de nas thag mi ring ba zhig na gdol pa dag cig srungs mar bskos te/_gdol pa de dag sa phyogs der nyal ba las gdol pa zhig stag gis khyer nas/_gdol pa gzhan zhig 'jigs shing skrag ste/_sangs rgyas la phyag 'tshal 
[\[216a.2\]]lo zhes brjod nas/_de sangs rgyas kyi mthus lha rnams kyis skyabs byas so/_/de nas gang gi tshe der rgyal po mnyan yod kyis yang dag par rdzogs pa'i sangs rgyas rnam par gzigs kyi sku gdung gi mchod rten brtsigs te/_rnam pa thams cad yongs su rdzogs par byas 
[\[216a.3\]]nas/_dus ston gyi lugs su gtod pa de'i tshe gdol pa de'i blo skyes pa/_bdag gson por gyur pa ni ci yang rung ste/_sangs rgyas bcom ldan 'das kyi mthu yin no snyam du rig nas/_des mchod rten de la bkur sti chen po byas te smon lam btab pa/_kye ma dge ba'i 
[\[216a.4\]]rtsa ba 'dis na/_'di kho na dang 'dra ba'i ston pa mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong 
[\[216a.5\]]dag ji snyam du sems/_de'i tshe gdol par gyur pa gang yin pa de ni gdol pa'i khye'u 'di kho na yin te/_des mchod rten de la bkur sti byas nas smon lam btab pa des na/_dge slong dag nga yang dag par rdzogs pa'i sangs rgyas rnam par gzigs dang /_shin tu 
[\[216a.6\]]mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon 
[\[216a.7\]]sum du byas so/_/gzhan yang yang dag par rdzogs pa'i sangs rgyas 'od srung gi bstan pa la rab tu byung ste/_dge slong 'thab krol can kha mi mkhas pa zhig tu gyur nas/_des der dge slong mang po dag la khros te/_gdol pa zhes bya ba'i tshig brjod nas phyi zhig na 
[\[216b\]]
[\[216b.1\]]de 'gyod pa skyes te/_des dge slong de dag la bzod pa gsol nas/_tshe gcig tu tshangs par spyod pa spyad kyang yon tan gyi tshogs ci yang ma thob ste 'chi kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang 
[\[216b.2\]]yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces 
[\[216b.3\]]byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong gang yin pa de ni gdol pa'i khye'u 'di kho na yin te/_des der dge slong mang po la gdol pa zhes bya ba'i tshig brjod pa'i 
[\[216b.4\]]las de'i rnam par smin pas ni/_tshe rabs lnga brgyar gdol pa'i rigs su skyes so/_/des tshe gcig tu tshangs par spyod pa spyad nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang 
[\[216b.5\]]yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas 
[\[216b.6\]]pa'i las de'i rnam par smin pas ni/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes 
[\[216b.7\]]par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//rab bzang zhes bya ba ni/_rgyal po zas gtsang gi kha lo pa rab bzang zhes bya ba zhig yod de/_des thabs zlar bab pa las 
[\[217a\]]
[\[217a.1\]]chung ma blangs nas/_de de dang lhan cig tu rtse zhing dga' la dga' mgur spyod kyang de la bu med de/_bu 'dod pa'i phyir lha gu lang dang /_chu lha dang /_ku be ra dang /_brgya byin dang /_tshangs pa la sogs pa dang /_kun dga' ra ba'i lha dang /_nags tshal 
[\[217a.2\]]gyi lha dang /_lam gyi bzhi mdo'i lha dang /_sum mdo'i lha dang /_gtor ma len pa'i lha dang /_lhan cig skyes pa dang /_chos 'thun pa dang rtag tu phyi bzhin 'brang ba'i lha rnams la yang gsol ba 'debs te/_de de ltar gsol ba 'debs pa lhur len du zin kyang bu yang 
[\[217a.3\]]ma byung bu mo yang ma byung ngo /_/der gang gi tshe byang chub sems dpa' sku bltam pa de'i tshe/_mtshan mkhan rnams kyis lung bstan pa/_gal te khyim na gnas na ni 'khor los sgyur ba'i rgyal por 'gyur ro/_/gal te skra dang kha spu bregs te/_chos gos tshon 
[\[217a.4\]]can dag bgos nas yang dag pa'i dad pa kho nas khyim nas khyim med par rab tu byung na ni 'jig rten du de bzhin gshegs pa dgra bcom pa yang dag par rdzogs pa'i sangs rgyas grags pa dang ldan par 'gyur ro zhes lung bstan nas tshig de kha lo ba rab bzang gis thos 
[\[217a.5\]]nas/_thos ma thag tu de sdug bsngal chen po skyes te/_gal te bdag gi bu zhig yod na ni de gzhon nu'i kha lo par 'gyur te/_de lta na kha lo pa rabs chad par mi 'gyur zhig gu snyam du bsams nas/_lhag par yang lha so so la gsol ba 'debs pa la 
[\[217a.6\]]zhugs so/_/de'i tshe der byang chub sems dpas rgan po dang nad pa dang shi ba mthong nas nags kyi nang du gnas bcas te/_de der song nas lo drug gi bar du dka' ba spyad de/_de der lo drug gi bar du dka' ba spyad nas se ri ka'i grong mi'i bu mo dga' mo dang dga' 
[\[217a.7\]]stobs las 'o ma lan bcu drug tu nying gur byas pa'i 'o thug sbrang rtsi dang sbyar ba bzhes so/_/de nas rtswa 'tshong bkra shis ldan las rtswa bzhes so/_/de nas klu'i rgyal po nag pos mngon par bstod cing byang chub kyi snying por gshegs te/_nyid kyis rtswa rnams ma 'khrugs 
[\[217b\]]
[\[217b.1\]]par bting nas/_skyil mo krung bcas te bzhugs nas/_nam bla na med pa'i ye shes ma thob kyi bar du skyil mo krung mi bshig go zhes thugs dam brtan por bsams so/_/des der bdud kyi 'khor 'byung po bye ba phrag sum cu rtsa drug bcom nas/_bla na med pa yang dag 
[\[217b.2\]]par rdzogs pa'i ye shes brnyes so/_/de nas tshangs pas bskul nas bA rA Na sIr lan gsum du bzlas te/_rnam pa bcu gnyis su chos kyi 'khor lo tshul bzhin bskor te lnga sde rnams rab tu phyung ngo /_/de nas nye ba'i lnga sde rnams dang bzang sde'i pha tshan pa drug cu dang grong gi 
[\[217b.3\]]byis pa gtso bo'i mchog lnga bcu dang dga' mo dang dga' stobs spun gnyis bden pa la bkod nas/_lteng rgyas 'od srung dang chu klung 'od srung spun gnyis rab tu phyung ste ga yAr gshegs nas/_cho 'phrul rnam pa gsum gyis btul te smyig ma'i nags khrod du gshegs nas 
[\[217b.4\]]rgyal po gzugs can snying po lha brgyad khri dang yul ma ga d+hA'i bram ze dang /_khyim bdag stong phrag du ma dang lhan cig tu bden pa la bkod do/_/de nas rgyal po'i khab tu gshegs te/_'od ma'i tshal bzhes nas dge slong shA ri'i bu dang maud gal gyi bu gnyis rab tu 
[\[217b.5\]]phyung ste mnyan du yod par gshegs nas/_rgyal po gsal rgyal gzhon nu lta bu'i mdo sdes btul te/_rgyal bu rgyal byed kyi tshal bzhes nas ser skya'i gnas su gshegs te/_yab sras mjal nas ser skya'i gnas su rten bcas te/_gdul bar bya ba rnams kyi don 
[\[217b.6\]]mdzad cing bzhugs so/_/de nas kha lo pa rab bzang gi sems skyes pa/_bdag ni da ltar bu med de bdag shi ste dus las 'das na ni/_ci bdog pa thams cad rgyal po dbang byed par 'gyur gyis/_ma la bdag gis 'jig rten pha rol tu bskya bar bya'o snyam nas/_
[\[217b.7\]]des phyi de nyin sangs rgyas la sogs pa dge slong gi dge 'dun bshos la spyan drangs te/_rang gi lag nas bza' ba dang bca' ba gtsang ma bzang po mang pos tshim par byas te ci bzhed pa bstabs nas/_bstsang sder ni gyu phyag ni bcabs par rig nas/_stan ches 
[\[218a\]]
[\[218a.1\]]dma' ba zhig blangs te chos mnyan pa'i phyir spyan sngar 'dug go/_/de nas bcom ldan 'das kyis de la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad de/_
[\[218a.2\]]chos kyi gtam rnam grangs du mas yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas/_cang mi gsung bar bzhugs so/_/de nas kha lo pa rab bzang gis bcom ldan 'das kyi gtam gyi 
[\[218a.3\]]mjug rdzogs par rig nas bcom ldan 'das la 'di skad ces gsol to/_/btsun pa 'di ni bdag gi yun ring po'i ston pa lags te/_kye ma bdag la bu zhig skyes na ni/_ji ltar bdag rgyal po zas gtsang gi kha lo pa 'tshal ba de bzhin du/_de yang gzhon 
[\[218a.4\]]nu'i kha lo par 'gyur ba zhig na/_da ni bcom ldan 'das la rab tu phyung ste/_de ltar gyur gyis kyang gal te da dung yang bdag gi bu zhig byung na ni/_bcom ldan 'das kyi zhabs 'bring du dbul bar 'tshal lo/_/de nas bcom ldan 'das kyis ma 'ongs pa'i yon tan gzigs 
[\[218a.5\]]nas bka' stsal pa/_khong dge ba rnams ni dam bcas pa la brtan pa yin no zhes gsungs nas/_de'i khyim nas bcom ldan 'das slar gshegs so/_/de nas phyi zhig na kha lo pa rab bzang gi chung ma la bu chags nas/_de zla ba dgu'am bcu lon pa dang bu btsas te 
[\[218a.6\]]khye'u gzugs bzang zhing blta na sdug la mdzes pa zhig btsas nas de'i btsas ston rgyas par byas te/_khye'u 'di'i ming ji skad gdags zhes ming 'dogs par byed de/_khye'u 'di rab bzang gi bu yin pas na/_khye'u 'di'i ming bzang po zhes gdags so zer ro/_/de 
[\[218a.7\]]nas khye'u bzang po 'o ma dang /_zho dang /_mar dang /_zhun mar dang /_mar gyi nying gu rnams kyis bskyed bsrings nas de mtsho'i nang gi pad ma bzhin du skye drag par gyur to/_/de nas de dag gang gi tshe cher skyes pa de'i tshe/_yi ge dang /_khong rtsis dang /_shod dgod pa 
[\[218b\]]
[\[218b.1\]]dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_spos brtag pa dang /_sman brtag pa dang /_glang po che brtag pa dang /_rta brtag pa dang /_go mtshon brtag pa bslabs te/_yi ge 
[\[218b.2\]]mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar gyur to/_/de nas phyi zhig na/_bcom ldan 'das kyis khye'u de rab tu 'byung ba'i dus la bab par gzigs nas/_kha 
[\[218b.3\]]lo pa rab bzang la bka' stsal pa rab bzang khye'u 'di ni ma btsas pa'i snga rol nas khyod kyis nga la phul te/_khong dge ba rnams ni dam bcas pa la brtan pa yin na de kho na ltar dam ma bcas sam/_rab bzang gis gsol pa/_bcom ldan 'das de kho na ltar dam bcas 
[\[218b.4\]]lags so zhes gsol nas/_rab bzang gis khye'u de lag pa gnyis kyis bzung ste/_bcom ldan 'das la phul nas/_smras pa bu khyod ma btsas pa'i snga rol nas ngas bcom ldan 'das la phul gyis/_song la bcom ldan 'das kyi zhabs 'bring gyis shig_/khye'us 
[\[218b.5\]]smras pa/_de ni bdag la phan btags pa lags so zhes smras nas/_khye'u de bcom ldan 'das kyi phyi bzhin song ngo /_/de nas bcom ldan 'das kyis kha lo pa rab bzang la chos kyi gtam gyis yang dag par bstan/_yang dag par 'dzin du bcug_/yang dag par gzengs 
[\[218b.6\]]bstod/_yang dag par dga' bar mdzad nas/_bcom ldan 'das kyis khye'u de khrid de gtsug lag khang du gshegs so/_/de der khrid nas/_rab tu phyung ste bsnyen par rdzogs par mdzad nas de la lung yang phog go/_/des kyang brtson pa dang bsgrub pa dang 'bad pas 
[\[218b.7\]]nyon mongs pa thams cad spangs nas dgra bcom pa nyid mngon sum du byas te/_des dgra bcom pa nyid thob nas bsams pa/_bcom ldan 'das ni bdag gi sdug bsngal dang yid mi bde ba mang po sel bar mdzad pa dang bde ba dang yid bde ba rnam pa du ma sgrub par 
[\[219a\]]
[\[219a.1\]]mdzad pa dang /_sdig pa mi dge ba'i chos rnam pa du ma sel bar mdzad pa dang /_dge ba'i chos rnam pa du ma sgrub par mdzad pa yin na bdag gis bcom ldan 'das kyi bka' drin ji ltar bsab par bya snyam ste/_des bsams pa sangs rgyas rnams 'jig 
[\[219a.2\]]rten du 'byung ba gang yang rung ba de dag thams cad ni/_sems can la phan pa'i phyir 'byung bar zad kyi/_ma la bdag gis kyang sems can gyi don bya'o snyam ste bdag gis 'dul bar 'gyur ba lta 'ga' mchis sam zhes bsams te/_des bltas na thog ma kho nar 
[\[219a.3\]]pha ma gnyis 'dul bar 'gyur bar rig nas de gtsug lag khang nas mi snang bar gyur te/_bdag gi khyim du pha ma gnyis kyi mdun nas sa brtol te byung nas de ngang pa'i rgyal po 'dab ma brkyang ba ltar steng gi nam mkha' la 'phags nas/_pha ma gnyis kyi mdun du 'bar ba dang 
[\[219a.4\]]lam mer 'dug pa dang char 'bab pa dang glog 'gyu ba'i cho 'phrul rnams bstan nas sa la babs te/_des pha ma gnyis kyi bsam pa dang bag la nyal dang khams dang shes pa dang rang bzhin rtogs nas de dang 'thun pa'i chos bstan te/_de thos nas pha ma gnyis stan de kho na 
[\[219a.5\]]la 'dug bzhin du/_'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_de gnyis kyis bden pa mthong nas smras pa/_bu bdag cag gnyis kyang khyim na gnas pa btang la/_khyod 
[\[219a.6\]]rab tu byung ba'i rjes su rab tu 'byung bar bya'o/_/bzang pos smras pa/_khyed gnyis ji ltar dga' ba de bzhin du bgyi'o zhes byas nas/_tshe dang ldan pa bzang po de gnyis kyi khyim nas phyir song ngo /_/de nas de'i pha ma gnyis kyis khyim gyi 'khor btang ste/_sbyin 
[\[219a.7\]]pa dag sbyin zhing bsod nams dag byas te/_bcom ldan 'das kyi bstan pa la rab tu byung nas brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 
[\[219b\]]
[\[219b.1\]]'das la zhus pa/_btsun pa bzang pos las ci bgyis na las de'i rnam par smin pas phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes par gyur nas/_bcom ldan 'das kyang mnyes par bgyis te/_mi 
[\[219b.2\]]mnyes par ma bgyis/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_de'i pha ma gnyis kyis kyang las ci bgyis na las de'i rnam par smin pas 'di kho na las brten nas/_bcom 
[\[219b.3\]]ldan 'das mnyes par bgyis te mi mnyes par ma bgyis/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/
[\[219b.4\]]gsol pa/_btsun pa 'di rnams kyis smon lam gang du btab pa lags/_bka' stsal pa/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo bzhi khri thub pa na/_yang dag par rdzogs pa'i sangs rgyas rig pa dang zhabs su 
[\[219b.5\]]ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'khor ba 'jig ces bya ba 'jig rten du byung ste/_de gang gi tshe sangs rgyas kyi phrin las thams cad 
[\[219b.6\]]mdzad nas shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/_/de nas rgyal po mdzes pas bcom ldan 'das kyi sku gdung la sku gdung gi mchod pa byas nas/_rin po che sna bzhi las byas pa'i mchod 
[\[219b.7\]]rten kho ra khor yug tu dpag tshad gcig yod la 'phang du rgyang grags gcig yod pa zhig brtsig par brtsams te/_des der blon po ma dad pa zhig lag dpon du bskos nas/_blon po des bu de la smras pa bu ngas ni rgyal po'i bsgrub pa dang rgyal po'i bya ba dag bya dgos te/_
[\[220a\]]
[\[220a.1\]]ngas gnyi ga lag gis mi khyab pa'i steng du/_'di 'ba' zhig la 'tshal na bdag gis rgyal po'i pho brang du bya ba rnams shor bar 'gyur gyis/_khyod kyis 'dir mchod rten gyi lag gi zhal ta gyis shig dang ngas rgyal po'i zhabs 'bring bya'o/_/khye'us 
[\[220a.2\]]smras pa/_yab ji ltar dgyes pa de bzhin du bgyi'o zhes byas nas de de na mchod rten gyi lag gi zhal ta byed cing 'dug ste/_de der las byed pa la zhugs so/_/de de na las byed pa na sangs rgyas 'khor ba 'jig gi bstan pa la dad pa rnyed nas skyabs su 'gro ba dang bslab pa'i 
[\[220a.3\]]gzhi rnams blangs so/_/des der pha ma gnyis kyang dad pa phun sum tshogs pa la bkod de/_skyabs su 'gro ba dang bslab pa'i gzhi rnams la yang bkod do/_/der gang gi tshe rgyal po mdzes pas mchod rten de rnam pa thams cad du zin par byas nas mchod pa chen po 
[\[220a.4\]]byas te/_mchod rten gyi dus ston gyi lugs gtod pa de'i tshe/_blon po de gza' bran dang blon po'i bu des mchod rten de rnam pa thams cad du yongs su rdzogs par mthong nas mchog tu dga' bar gyur te/_mchog tu dga' bar gyur nas de dag gis mchod rten de la bkur 
[\[220a.5\]]sti chen po byas te/_blon po'i bu des mchod rten gyi zhabs la phyag 'tshal nas smon lam btab pa/_kye ma dge ba'i rtsa ba 'dis na bdag gang dang gang du skyes pa de dang der phyug cing nor mang la longs spyod che ba'i rigs su skye bar shog cig_/gzugs bzang zhing blta na 
[\[220a.6\]]sdug la mdzes par gyur cig_/ston pa 'di 'dra ba mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par shog cig ces byas so/_/
[\[220a.7\]]de nas pha ma gnyis kyis de mthong nas/_bu khyod kyis smon lam ji skad btab ces dris pa dang /_des de gnyis la thams cad rgyas par bsnyad nas/_de thos ma thag tu de gnyis kyis kyang smon lam btab ste/_kye ma dge ba'i rtsa ba 'dis na bdag cag gnyis kyang gang 
[\[220b\]]
[\[220b.1\]]dang gang du skye ba de dang der phyug cing nor mang la longs spyod che ba'i rigs su skye bar shog cig_/'di nyid bdag cag gi bur gyur nas 'di kho na las brten te/_bdag cag gnyis kyis ston pa 'di 'dra ba mnyes par byed par gyur cig_/mi mnyes par byed par ma gyur 
[\[220b.2\]]cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par shog cig ces byas so/_/dge slong dag ji snyam du sems/_de'i tshe blon po'i bur gyur pa gang yin pa de ni bzang po 'di kho na yin no/_/
[\[220b.3\]]de'i tshe pha mar gyur pa gang yin pa de gnyis ni pha ma 'di gnyis kho na yin no/_/des mchod rten de la bkur sti byas nas smon lam btab pa'i las de'i rnam par smin pas ni/_gang dang gang du skyes pa de dang der phyug cing nor mang la longs spyod che ba'i rigs su skyes te/_dge 
[\[220b.4\]]slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te mi mnyes par ma byas la/_nga nyid kyi bstan pa 
[\[220b.5\]]la rab tu byung nas nyon mongs pa thams cad spangs te dgra bcom pa nyid mngon sum du byas so/_/der pha ma de gnyis kyis mchod rten de la bkur sti byas nas smon lam btab pa'i las de'i rnam par smin pas ni gang dang gang du skyes pa de dang der phyug cing nor mang la longs 
[\[220b.6\]]spyod che ba'i rigs su skyes nas/_bu 'di kho na las brten te 'di gnyis kyis nga mnyes par byas te/_mi mnyes par ma byas pa la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/gzhan yang yang dag 
[\[220b.7\]]par rdzogs pa'i sangs rgyas 'od srung gi bstan pa la yang 'di gsum char rab tu byung ste/_der 'di rnams kyis tshe gcig tu tshangs par spyod pa spyad nas dbang po yongs su smin par byas te des na da ltar rnam par grol bar gyur to//_//las brgya tham pa/_bam po bcu dgu 
[\[221a\]]
[\[221a.1\]]pa/_lhar bcas zhes bya ba ni/_yul ser skya'i gnas na rgyal po seng ge 'gram zhes bya ba ni rgyal po byed do/_/yul lha mthong zhes bya ba na ni rgyal po legs rtogs rgyal po byed de/_de gnyis mdza' zhing bshes la gcugs par gyur to/_/de nas rgyal 
[\[221a.2\]]po seng ge 'gram yid smon byed pa/_kye ma bdag gi rgyud du 'khor los sgyur ba'i rgyal po byung na ci ma rung snyam mo/_/de nas mthar gyis de'i bu bzhi byung ste/_zas gtsang dang bre bo zas dang bdud rtsi zas dang zas dkar rnams byung ngo /_/bu mo yang bzhi byung ste/_dag 
[\[221a.3\]]ma dang /_bre mo ma dang /_bdud rtsi ma dang /_dkar mo rnams byung ngo /_/de nas rgyal po legs rtogs yid smon byed pa/_kye ma bdag seng ge 'gram dang gnyen du gyur kyang ci ma rung snyam mo/_/de nas de yang btsun mo dang lhan cig tu rtse zhing dga' la dga' mgur spyod 
[\[221a.4\]]pa las bu btsas te de'i ming lhar bcas zhes btags so/_/de nas de gang gi tshe cher skyes pa de'i tshe khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyi bzo'i gnas dang las kyi gnas tha dad pa 'di lta ste/_glang po che zhon pa dang /_rta zhon 
[\[221a.5\]]pa dang /_mtshon cha bcang ba dang /_'phong dang mdun du bsnur ba dang /_phyir bsnur ba dang /_g.yul las 'byung bar bya ba dang /_lcags kyu gzung ba dang /_zhags pa gzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig pa gdab 
[\[221a.6\]]pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stabs dang /_mgo bo bskyab pa dang /_rgyang mar 'phang ba dang /_sgra grag par 'phang ba dang /_gnad du 'phang ba dang gdon mi za bar phog par bya ba dang 
[\[221a.7\]]tshabs cher gtang ba rnams kyang bslabs nas gnas lnga la byang bar gyur te de 'dra ba'i zla gzhan med do/_/de nas phyi zhig na rgyal po legs rtogs la bu mo gnyis byung ste/_de la gcig gi ming ni sgyu 'phrul zhes btags so/_/gcig gi ming ni sgyu 'phrul chen mo zhes btags te/_
[\[221b\]]
[\[221b.1\]]de gnyis bram ze mtshan mkhan bye brag phyed pa rnams kyis lung bstan pa/_gcig la ni 'khor los sgyur ba'i rgyal po btsa' bar 'gyur ro/_/cig shos la ni gzhon nu mtshan dang ldan pa btsa' bar 'gyur ro/_/zhes lung bstan to/_/de nas rgyal po seng ge 'gram gyis thos nas 
[\[221b.2\]]de gnyis zas gtsang gi btsun mor blangs so/_/de nas phyi zhig na byang chub sems dpa' lha'i ris dga' ldan gyi gnas nas shi 'phos nas yum gyi lhums su zhugs te/_de zla ba dgu'am bcu lon pa dang sras bltam ste/_de gang gi tshe cher skyes pa de'i tshe yi ge slob tu bcug 
[\[221b.3\]]nas de yi ge mthar phyin par gyur to/_/bstan bcos thams cad kyang des rtogs so/_/gar dang glu dang rol mo'i sgra thams cad la yang mthar phyin to/_/de nas rgyal po zas gtsang gis bsams pa/_da ni gzhon nu la 'phong bslab dgos so snyam nas shAkya rnams la dris 
[\[221b.4\]]pa/_'di na 'phong gi slob dpon gyi mchog su yod su la bslabs na gzhon nu 'phong lobs par 'gyur zhes smras so/_/shAkya rnams kyis smras pa/_lha 'phong gi slob dpon gzhan lta zhog ste/_rgyal po legs rtogs kyi bu lhar bcas zhes bgyi ba 'phong gi slob dpon 
[\[221b.5\]]gyi mchog cig mchis te/_de 'dra ba'i zla gzhan ma mchis so/_/de nas de thos ma thag tu rgyal po zas gtsang gis lhar bcas pho nyas bkug nas smras pa/_lhar bcas khyod kyis gzhon nu 'di la 'phong slobs shig_/lhar bcas kyis smras pa/_ji ltar lhas dgongs 
[\[221b.6\]]pa bzhin du bgyi'o zhes byas nas de gzhon nu 'phong slob pa la zhugs te/_/des byang chub sems dpa' la ci bya'o cog bstan nas thams cad lobs so/_/byang chub sems dpas kyang gang la lhar bcas kyi yul ma yin pa'i thabs gzhan dag bstan to/_/de nas lhar bcas 
[\[221b.7\]]kyis byang chub sems dpa'i brtson pa dang sngon ma byung ba'i thabs rnams mthong nas ngo mtshar du gyur te/_des 'phong gi thabs de dag gi slob ma byas nas byang chub sems dpa' las bslabs so/_/des gang gi tshe byang chub sems dpas rgan po dang nad pa dang shi ba mthong nas/_
[\[222a\]]
[\[222a.1\]]nags kyi nang du gnas bcas pa de'i tshe/_lhar bcas ni yangs pa can du song nas de na 'dug pa dang yangs pa can gyi mi rnams kyis de la gzhon nu lnga brgya gtad de/_khyod kyis gzhon nu 'di rnams gnas lnga po rnams slobs shig ces byas nas/_
[\[222a.2\]]des ring po ma thogs par gzhon nu lnga brgya po rnams la 'phong bslabs te/_de dag gnas lnga'i mthar phyin par gyur to/_/de nas de dag 'di lta bu'i rgyags pa skyes te/_su yang bdag cag las gzugs dang stobs dang shes pas mtshungs pa yang med na lhag pa lta ci 
[\[222a.3\]]smos snyam mo/_/de nas de dag la lhar bcas kyis smras pa/_bu dag rgyags par ma byed cig_/khyod ni shAkya dag gi nang du gzhon nu skyes pa de'i rkang pa'i rdul dang yang mi mtshungs na/_byad gzugs sam stobs sam shes pas mnyam pa lta ci smos zhes byas so/_/de 
[\[222a.4\]]nas de thos ma thag tu gzhon nu de dag lta 'dod par gyur te/_bdag cag dong la gzhon nu de blta bar bya'o zhes zer to/_/de nas lhar bcas kyis smras pa/_gzhon nu des ni nags kyi nang du gnas bcas te/_da khyod kyis de mthong bar mi 'gyur ro zhes byas so/_/de nas 
[\[222a.5\]]de'i bar skabs su bcom ldan 'das gdul bar bya ba'i don mdzad cing /_mthar gyis yangs pa can du gshegs so/_/de nas lhar bcas kyis de thos nas gzhon nu de dag la sbran te/_de thos ma thag tu gzhon nu lnga brgya po de dag lta 'dod ches nas/_lhar bcas dang lhan cig 
[\[222a.6\]]tu bcom ldan 'das ga la ba der dong nas/_gzhon nu lnga brgya po de dag gis bcom ldan 'das mdzes shing yid du 'thad la dbang po zhi ba thugs zhi ba thugs mchog tu dul ba dang rnam par zhi ba dang ldan pa gser gyi mchod sdong ltar dpal dang gzi brjid 'bar ba mthong ngo /_/
[\[222a.7\]]mthong nas kyang de dag gi gzugs kyi rgyags pa gang yin pa de dag med par gyur te/_de rnams kyis bsams pa/_'di bdag cag las byad gzugs kyis ni ches lhag mod kyi stobs kyis ni de lta ma yin no snyam du bsams nas/_bcom ldan 'das ga la ba der dong 
[\[222b\]]
[\[222b.1\]]ste lhags nas/_bcom ldan 'das kyi zhabs la mgo bos phyag 'tshal te spyan sngar 'khod do/_/de nas bcom ldan 'das kyis dgongs pa/_'di rnams kyi nga rgyal bcag dgos so snyam du dgongs nas/_de nas bcom ldan 'das kyis 'jig rten pa'i dgongs pa bskyed 
[\[222b.2\]]de/_kye ma lha'i dbang po brgya byin gyis mda' gzhu blangs te nga la ltar 'ongs na legs so snyam du dgongs nas/_bcom ldan 'das kyis dgongs pa bskyed pa'i mod la/_lha'i dbang po brgya byin gyis mda' gzhu blangs te/_bcom ldan 'das ga la ba der 'ongs so/_/
[\[222b.3\]]de nas bcom ldan 'das kyis gzhon nu de dag gi nga rgyal bcag pa'i phyir/_rang bzhin gyi sku mi snang bar mdzad de lha'i lus lta bur sprul nas/_gzhon nu de dag dang thag mi ring ba zhig tu lcags kyi ta la bdun dang /_'khor lo bdun dang /_rnga bo che bdun dang /_phag bdun 
[\[222b.4\]]sprul nas/_bcom ldan 'das kyis gzhon nu de dag la bka' stsal pa/_bu dag khyed kyis mda' gzhu 'di long la 'ben 'di la mda' 'phongs shig ces gsungs nas de thos ma thag tu gzhon nu de dag gis gzhu blangs te bdung zhes byas na/_bdung yang ma nus nas bcom 
[\[222b.5\]]ldan 'das kyis bde blag tu bdungs te/_mda' yang blangs nas mda' de 'ben de dag la 'phangs te/_des lcags kyi ta la bdun dang /_'khor lo bdun dang /_rnga bo che bdun dang /_phag bdun las thal nas mda' de sa'i 'og tu song ngo /_/de nas de mthong ma thag tu 
[\[222b.6\]]gzhon nu de dag gi stobs kyis rgyags par gyur pa gang yin pa de yang med par gyur to/_/bcom ldan 'das la yang dga' bar gyur te/_bcom ldan 'das kyis de dag yid dga' bar gyur par thugs su chud nas/_de dang 'thun pa'i chos bstan te/_de nas gzhon nu 
[\[222b.7\]]lnga brgya po de dag gis stan de kho na la 'khod bzhin du 'jig tshogs la lta ba'i ri'i rtsa mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_de dag gis bden pa mthong nas/_stan las langs te bla gos phrag pa gcig tu gzar 
[\[223a\]]
[\[223a.1\]]nas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu 
[\[223a.2\]]rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas de dag la bcom ldan 'das kyis dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas de dag la lung yang phog go/_/de dag gis 
[\[223a.3\]]kyang brtson pa dang bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de dag dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil 
[\[223a.4\]]du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dbang po dang nye dbang dang bcas 
[\[223a.5\]]pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis bcom ldan 'das la gsol pa/_btsun pa bcom ldan 'das kyis gzhon nu lnga brgya po rnams lhar bcas las brten te/_nga rgyal bcag nas g.yung drung gi 
[\[223a.6\]]mthar phyin pa dang /_grub pa dang bde ba'i mya ngan las 'das pa la gzhag pa gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di rnams lhar bcas las brten te/_dregs pa bcom nas/_bsam gtan 
[\[223a.7\]]bzhi dang mngon par shes pa lnga la bkod pa de nyon cig_/dge slong dag sngon byung ba 'das pa'i dus na grong khyer tsam pa zhes bya ba na/_rgyal po gang chen mtsho'i lha zhes bya ba rgyal po byed de/_phyi zhig na de'i btsun mo la bu chags nas/_de zla ba dgu'am zla ba bcu lon 
[\[223b\]]
[\[223b.1\]]pa dang bu gzugs bzang zhing blta na sdug la mdzes pa tshan po che'i stobs dang ldan pa zhig btsas te/_de'i btsas ston rgyas par byas nas/_khye'u 'di'i ming ji skad gdags zhes ming 'dogs par byed de/_khye'u 'di gang chen mtsho'i lha'i bu yin pas na khye'u 'di'i 
[\[223b.2\]]ming rgya mtsho'i lha zhes gdags so zhes zer to/_/de nas khye'u rgya mtsho'i lha 'o ma dang zho dang mar dang zhun mar dang mar gyi nying gu rnams kyis bskyed bsrings te/_de gang gi tshe cher skyes pa de'i tshe khye'u de yi ge slob tu bcug ste/_rgyal rigs spyi bo nas dbang bskur ba'i 
[\[223b.3\]]rgyal po rnams kyis bzo'i gnas dang las kyi gnas tha dad pa 'di lta ste/_glang po che zhon pa dang /_rta zhon pa dang /_mtshon cha bcang ba dang /_'phong ba dang /_mdun du bsnur ba dang /_phyir bsnur ba dang /_g.yul las 'byung bar bya ba dang /_lcags kyu gzung ba dang /_zhags 
[\[223b.4\]]pa gzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stabs dang /_mgo bo bskyab pa dang /_rgyang mar 'phang ba dang /_
[\[223b.5\]]sgra grag par 'phang ba dang /_gnad du 'phang ba dang /_gdon mi za bar phog par bya ba dang /_tshabs cher gtang ba rnams kyang bslabs nas gnas lnga la byang bar gyur to/_/de nas des bltas na/_pha chos bzhin dang /_chos bzhin ma yin par rgyal srid byed pa mthong nas 
[\[223b.6\]]de'i blo skyes pa/_pha 'das pa'i 'og tu bdag gis rgyal srid kyi dbang phyug la dbang bya dgos par 'gyur gyis/_bdag gis khyim na gnas pa btang la nags kyi nang du gnas bca' bar bya'o snyam du bsams nas/_yab la gsol te nags kyi nang du gnas bcas 
[\[223b.7\]]so/_/des der song nas bsam gtan bzhi dang mngon par shes pa lnga bskyed do/_/de rab tu byung ba dang rgyal po'i blon po lnga brgya'i bu btsas nas/_de dag gang gi tshe cher skyes pa de'i tshe/_de dag yi ge slob tu bcug ste gnas lnga'i bar du byang bar gyur to/_/de dag blo 
[\[224a\]]
[\[224a.1\]]'di lta bu skyes te gzhan su yang byad gzugs dang stobs dang shes pas bdag cag dang mnyam pa yang med na lhag pa lta ci smos snyam mo/_/de nas 'phong gi slob dpon gyis de dag la smras pa/_bu dag de skad ma zer cig_/khyod ni rgyal po 'di nyid kyi bu rab 
[\[224a.2\]]nags kyi nang du gnas bcas pa de'i byad gzugs dang stobs dang shes pa'i brgya'i char yang mi phod stong gi char yang mi phod do zhes byas nas/_de thos ma thag tu gzhon nu de dag drang srong de lta 'dod par gyur te/_'phong gi slob dpon de nyid dang lhan cig tu drang srong de ga la ba der dong 
[\[224a.3\]]nas/_gzhon nu lnga brgya po de dag gis thag ring po zhig nas drang srong mdzes shing yid du 'thad la dbang po zhi zhing yid zhi ba de mthong ngo /_/mthong nas kyang de dag gi gzugs kyi rgyags pa gang yin pa de med par gyur te/_de dag gis bsams pa/_bdag cag gi slob dpon gyis 
[\[224a.4\]]'di'i byad gzugs mdzes pa dang yon tan rnams bsngags pa las/_'di'i byad gzugs de kho na bzhin du gyur pa las na/_'di'i yon tan rnams kyang de kho na bzhin du yod par nges kyis/_bdag cag khyim na gnas pa btang la 'di nyid kyi thad du tshangs par spyod par spyad 
[\[224a.5\]]par bya'o snyam du bsams nas de nyid kyi thad du rab tu byung ste/_de dag der rab tu byung nas bsam gtan bzhi dang mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid 
[\[224a.6\]]yin no/_/de'i tshe gzhon nu lnga brgyar gyur pa gang yin pa de dag ni 'di dag nyid yin no/_/de'i tshe 'phong gi slob dpon du gyur pa gang yin pa de ni lhar bcas 'di kho na yin te/_de'i tshe yang 'di rnams lhar bcas 'di kho na la brten te/_ngas dregs pa bcom nas bsam gtan 
[\[224a.7\]]bzhi dang mngon par shes pa lnga la bkod do/_/da ltar yang 'di rnams lhar bcas kho na las brten te/_ngas g.yung drung gi mthar thug pa grub pa dang bde ba'i mya ngan las 'das pa la bkod do/_/gzhan yang yang dag par rdzogs pa'i sangs rgyas 'od srung gi gsung rab la 'di 
[\[224b\]]
[\[224b.1\]]dag thams cad rab tu byung ste/_der 'di rnams kyis tshe gcig tu tshangs par spyod pa spyad nas 'chi kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis 
[\[224b.2\]]mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par shog cig ces byas so/_/dge slong dag ji snyam du sems de'i tshe/_yang dag par 
[\[224b.3\]]rdzogs pa'i sangs rgyas 'od srung gi gsung rab la rab tu byung ba'i dge slong lnga brgya po gang yin pa de dag ni/_da ltar rab tu byung ba 'di dag nyid yin te/_de dag gis der rab tu byung nas tshe gcig gi bar du tshangs par spyod pa spyad nas 'chi kar smon lam btab ste/_yang dag 
[\[224b.4\]]par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes pa byed par ma gyur cig_/de kho na'i bstan pa la rab tu byung nas nyon mongs pa thams 
[\[224b.5\]]cad spangs te/_dgra bcom pa nyid mngon sum du byed par shog cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur 
[\[224b.6\]]nas/_'di rnams kyis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//glang zhes bya ba ni/_gleng gzhi mnyan du yod pa na bzhugs te/_de'i tshe 
[\[224b.7\]]mnyan du yod pa na rgyal bu rgyal byed kyi tshal nas thag mi ring ba zhig na/_ba lang gi khyu dag cig 'khod de/_der glang khyu mchog gnyis 'thabs nas gcig gis gcig brdungs nas gcig gi lto dral te/_de'i rgyu ma sa la lhung nas zla de la sdang ba'i sems skyes te sa la 
[\[225a\]]
[\[225a.1\]]sgyel to/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba 
[\[225a.2\]]lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_
[\[225a.3\]]yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu/_sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod 
[\[225a.4\]]pa dang ldan/_su ni phongs pa dang nyam nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag 
[\[225a.5\]]nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i 
[\[225a.6\]]rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/
[\[225a.7\]]gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa/_gal te glang de da lta'i skabs su shi bar gyur na ni/_sems can dmyal bar 'gro bar 'gyur te/_'di ngan song las dbyung ba'i dus la bab po snyam 
[\[225b\]]
[\[225b.1\]]du dgongs nas/_bcom ldan 'das rgyal bu rgyal byed kyi tshal nas mi snang bar gyur te glang gi drung du gshegs nas/_bcom ldan 'das kyis glang de'i rgyu ma rnams phyir lto'i nang du bcug ste/_rma kha drubs nas rtswa dang chu yang byin te bka' stsal pa/_bzhin [{]bzangs [,]bzang [}]'di 
[\[225b.2\]]ltar 'du byed thams cad ni mi rtag go/_/chos thams cad ni bdag med do/_/mya ngan las 'das pa ni zhi ba'o/_/nga la sems dga' bar gyis shig dang dud 'gro'i skye gnas dang bral bar 'gyur yang srid do zhes bka' stsal to/_/de nas de bcom ldan 'das la sems 
[\[225b.3\]]dga' bar gyur te/_shi 'phos nas dus las 'das te mnyan du yod pa de nyid du tshong dpon zhig gi khyim du nying mtshams sbyar nas/_de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas nas/_de'i btsas ston rgyas par byas 
[\[225b.4\]]te/_rigs dang 'thun par ming btags nas/_'o ma dang zho dang mar dang zhun mar dang mar gyi nying gu rnams kyis bskyed bsrings te/_de gang gi tshe lo bdun lon par gyur pa de'i tshe/_des bcom ldan 'das kyi bstan pa la dad pa rnyed nas/_des pha ma gnyis la gsol 
[\[225b.5\]]te rab tu byung nas/_des lo bdun lon pa kho na nyid na brtson pa dang bsgrub pa dang 'bad pas nyon mongs pa thams cad spangs nas des dgra bcom pa nyid mngon sum du byas te des dgra bcom pa thob nas rdzu 'phrul gyis 'gro zhing /_gnas gzhan dang gzhan dag nas lo ma'i 
[\[225b.6\]]nang du me tog dang 'bras bu rnams bcug ste/_khyer te 'ong zhing dge 'dun la 'bul bar byed do/_/de nas dge slong rnams kyis de mthong nas ya mtshan du gyur to/_/ya mtshan du gyur nas bcom ldan 'das la gsol pa/_btsun pa dge tshul pa 'dis lo bdun lon lags 
[\[225b.7\]]na yon tan 'di lta bu rtogs pa la gzigs/_de nas bcom ldan 'das kyis dge slong rnams la bka' stsal pa/_khyed kyis glang gi rgyu ma ngas ltor bcug nas chos tshig gsum bstan pa de mthong ngam/_gsol pa/_btsun pa mthong lags so/_/bka' stsal pa/_
[\[226a\]]
[\[226a.1\]]de nga la sems dga' bar byas nas shi 'phos te dus las 'das nas/_mnyan du yod pa 'di nyid du tshong dpon gyi khyim du skyes nas/_de nga'i bstan pa la rab tu byung ste/_lo bdun lon pa kho na na nyon mongs pa thams cad spangs nas dgra bcom pa nyid mngon sum 
[\[226a.2\]]du byas so/_/gsol pa/_btsun pa dge tshul pha 'dis las ci zhig bgyis na las de'i rnam par smin pas glang du skyes lags las ci bgyis na las de'i rnam par smin pas/_de nas shi 'phos nas mir skyes la 'dis bcom ldan 'das mnyes par bgyis te/_mi mnyes 
[\[226a.3\]]par ma bgyis nas skye dgu'i tshe lo brgya thub pa rnams pham par bgyis te/_nyon mongs pa thams cad spangs nas dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag 'di nyid kyis las de byas shing bsags te/_
[\[226a.4\]]dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med 
[\[226a.5\]]pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la rab tu byung ste dge slong chu'i zhal ta byed par gyur te/_de dge 'dun la ril ba spyi blugs kyis chu 'drim pa las/_dge slong dgra bcom pa 
[\[226a.6\]]gzhan zhig yengs par gyur te/_de de dang thug nas chu'i zhal ta byed pa de'i ril ba lag nas shor te chag nas/_de khros pas/_dgra bcom pa de la smras pa/_'di ni glang dir po bzhin du che zhing tshor phrig med pa zhig go zhes byas nas/_de'i tshig de dgra bcom pa des 
[\[226a.7\]]thos nas des de phyogs gcig tu khrid de smras pa/_btsun pa khyod bdag su yin pa dang nga su yin pa shes sam des smras pa/_ngas shes te/_khyod kyang rab tu byung ba yin la/_nga yang rab tu byung ba yin no/_/des smras pa/_'o bu cag rab tu byung bar 'dra mod kyi/_khyod ni bcing 
[\[226b\]]
[\[226b.1\]]ba thams cad kyis bcings pa'i so so'i skye bo yin la/_nga ni 'ching ba thams cad las grol ba yin na/_khyod kyis tshig rtsub po smras kyis/_nyes pa la nyes so zhes bshags par gyis shig_/khyod 'khor ba na 'khor zhing mi sdug pa'i las kyi 'bras bu rnyed ta re zhes byas so/_/de nas 
[\[226b.2\]]de thos ma thag tu dge slong de 'gyod pa chen po skyes te/_des dge slong de'i rkang pa la phyag 'tshal nas bzod pa gsol te/_tshe gcig tu tshangs par spyod pa spyad nas 'chi kar smon lam btab pa bdag gis 'di 'dra ba'i yon gnas kyi mchog la tshig rtsub po smras pa'i las 'di ci nas kyang 
[\[226b.3\]]bdag la smin par ma gyur cig_/'di ltar bdag gis tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag 
[\[226b.4\]]gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe chu'i zhal ta 
[\[226b.5\]]byed par gyur pa gang yin pa de ni dge tshul pa 'di nyid yin te/_des der khros nas dgra bcom pa de la tshig rtsub po smras pa'i las de'i rnam par smin pas tshe rabs lnga brgyar glang du skyes so/_/des der tshe gcig tu tshangs par spyod pa spyad nas 'chi kar smon lam btab ste/_yang dag 
[\[226b.6\]]par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad 
[\[226b.7\]]spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'dis nga mnyes par 
[\[227a\]]
[\[227a.1\]]byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//snying rje bzang po zhes bya ba ni/_gleng gzhi yangs pa can na bzhugs te/_de'i tshe yangs pa can na sde dpon seng 
[\[227a.2\]]ge zhes bya ba zhig 'dug ste/_phyi zhig na de'i chung ma la bu chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa tshan po che'i stobs dang ldan pa zhig btsas te/_de'i btsas ston rgyas par byas nas ming snying rje bzang po zhes btags so/_/de nas khye'u 
[\[227a.3\]]snying rje bzang po 'o ma dang zho dang mar dang zhun mar dang mar gyi nying gu rnams kyis bskyed bsrings te/_de gang gi tshe cher skyes pa de'i tshe khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyis bzo'i gnas dang /_las kyi gnas tha dad pa 'di lta 
[\[227a.4\]]ste glang po che zhon pa dang /_rta zhon pa dang /_mtshon cha bcang ba dang /_'phong dang mdun du bsnur ba dang /_phyir bsnur ba dang /_g.yul las 'byung bar bya ba dang /_lcags kyu gzung ba dang /_zhags pa gzung ba dang /_mda' bo che 'phang ba dang /_rdo rje rtse gcig pa 'phang 
[\[227a.5\]]ba dang /_mtshon rtse gcig pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stabs dang /_mgo bo bskyab pa dang /_rgyang mar 'phang ba dang /_sgra grag par 'phang ba dang /_gnad du 'phang ba dang /_gdon mi za bar phog 
[\[227a.6\]]par bya ba dang /_tshabs cher gtang ba rnams kyang bslabs nas gnas lnga la byang bar gyur to/_/de nas de ma grangs nas 'phyon ma rnams la yang zhugs so/_/phyis re zhig na de phas mdza' sde'i khrod du btang nas mdza' sde de dag dpyid kyi dus su shing grib me tog rgyas pa/_ne tso dang ri skegs 
[\[227a.7\]]dang rma bya dang khu byug dang shang shang te'u rnams skad 'byin pa'i/_skyed mos tshal gyi nags khrod du smad 'tshong ma'i gtso mo khrid de song nas de dag de na 'khod pa las smad 'tshong ma'i phyir thab mo byung ste/_khye'u snying rje bzang po khros pas mdza' sde gsum bsad nas/_mdza' sde 
[\[227b\]]
[\[227b.1\]]rnams dong ste sde dpon seng ge la smras so/_/de nas sde dpon seng ges de thos nas bu de bu ma yin par bsgrags te khyim nas kyang bskrad do/_/de nas yangs pa can gyi lits+tsha bI rnams kyis de gsod du btang ste/_ka ra bI ra'i me tog gi phreng bas mgul pa dkris nas/_gshed ma la 
[\[227b.2\]]gtad de/_gshed ma'i mi gos sngon po bgos la ral gri phyung ste rnga sgra drag po sgrogs pa dag gis/_khrid nas lam po che'i mdo rnams su bsgrags te/_gsad pa'i sar phyin tu nye ba dang de srog gi phyir 'jigs shing skrag nas phan tshun du lta ste/_bdag phongs shing dkos thag pa dang 
[\[227b.3\]]sdug pa'i skyabs byed pa dang srog phangs pa sbyin pa su zhig yod zhig gu snyam mo/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_
[\[227b.4\]]mi 'jigs pa bzhis mi 'jig pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 
[\[227b.5\]]'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs 
[\[227b.6\]]shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_
[\[227b.7\]]su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed 
[\[228a\]]
[\[228a.1\]]zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu 
[\[228a.2\]]srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa/_khye'u snying rje bzang po gdul ba'i dus la bab bo snyam du dgongs nas spre'u rdzing gi 
[\[228a.3\]]'gram nas mi snang bar gyur te/_khye'u snying rje bzang po'i mdun du bzhugs so/_/de nas khye'u snying rje bzang pos thag ring po zhig nas bcom ldan 'das mthong ngo /_/mthong nas kyang zhabs la phyag 'tshal te gsol pa/_bcom ldan 'das bdag la dka' ba mdzad cing srog 
[\[228a.4\]]phangs pa'i sbyin pa mdzad du gsol/_bcom ldan 'das kyis bka' stsal pa/_gzhon nu khyod da ni srog chud za bar 'gyur ba'i 'jigs pa med kyis ma skrag shig ces bka' stsal nas/_bcom ldan 'das kyis yangs pa can gyi mi rnams la bka' stsal pa/_bzhin 
[\[228a.5\]{]bzangs [,]bzang [}]dag khye'u 'di bsad de ci rung gis thong shig_/yangs pa can gyi mi rnams kyis gsol pa/_btsun pa gal te rab tu byung na ni btang bar 'tshal lo zhes gsol to/_/bcom ldan 'das kyis khye'u de rab tu phyung zhing bsnyen par rdzogs par mdzad nas/_de la lung yang phog ste/_
[\[228a.6\]]des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas so/_/de nas dge slong rnams kyis bcom ldan 'das la gsol pa/_btsun pa khye'u snying rje bzang po ma grangs pa'i slad du/_yangs pa can gyi mi rnams kyis gsod 
[\[228a.7\]]du btang ba las bcom ldan 'das kyis thar bar mdzad de/_g.yung drung gi mthar thug pa/_grub pa dang bde ba'i mya ngan las 'das pa la bzhag pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di ma grangs 
[\[228b\]]
[\[228b.1\]]shing g.yem par gyur nas skye bo phal po ches gsod du btang ba las/_ngas skyabs byas te/_bsam gtan bzhi dang mngon par shes pa lnga la ji ltar bzhag pa nyon cig_/dge slong dag sngon byung ba 'das pa'i dus na ri khrod kyi grong zhig na/_yul mi kha mi mkhas shing g.yem pa zhig 
[\[228b.2\]]'dug nas/_skye bo mang po glags tshol zhing 'dug pa las/_de dag gis glags rnyed nas gzhan gyi chung ma la byi po byed pa las bzung ste/_rgyal po la phul nas rgyal pos de gsod du btang ste/_de gshed ma rnams kyis khrid de gsad pa'i sar phyin du nye ba dang /_ri khrod kyi grong de nas thag mi 
[\[228b.3\]]ring ba dka' thub kyi gnas zhig na drang srong zhig gnas te/_drang srong de spyod yul la chas nas mi de des mthong nas/_mthong ma thag tu rkang pa la phyag 'tshal te/_smras pa drang srong bdag la dka' ba mdzad pa dang /_srog gi sbyin pa mdzad du gsol/_de nas drang srong des rgyal po la 
[\[228b.4\]]gtod du bcug nas/_dka' thub kyi gnas su khrid de rab tu phyung nas/_der bsam gtan bzhi dang mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga yin no/_/de'i tshe mi de ni 
[\[228b.5\]]khye'u snying rje bzang po 'di kho na yin te/_de'i tshe yang 'di skye bo phal po ches gsod du btang ba las/_ngas skyabs byas nas bsam gtan bzhi dang mngon par shes pa lnga la bzhag go/_/da ltar yang 'di ma grangs pa'i phyir yangs pa can gyi mi rnams kyis gsod du btang ba las 
[\[228b.6\]]ngas de las thar bar byas nas g.yung drung gi mthar phyin pa grub pa dang bde ba'i mya ngan las 'das pa la bzhag go/_/gzhan yang yang dag par rdzogs pa'i sangs rgyas 'od srung gi gsung rab la 'di rab tu byung nas/_der 'dis tshe gcig tu tshangs par spyod pa spyad nas 'chi 
[\[228b.7\]]kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung 
[\[229a\]]
[\[229a.1\]]nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe dge slong du gyur pa gang yin pa de ni snying rje bzang po 'di kho na yin te/_des der tshe gcig tu tshangs par spyod pa spyad 
[\[229a.2\]]nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan 
[\[229a.3\]]pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_
[\[229a.4\]]thabs mnyam pa brnyes par gyur nas/_'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//gel po zhes bya ba ni/_gleng gzhi mnyan du yod pa 
[\[229a.5\]]na bzhugs te/_de'i tshe mnyan du yod pa na bram ze zhig gnas pa de bu med de bu 'dod pa'i phyir lha'i gnas so cog tu gsol ba 'debs so/_/de nas phyi zhig na de'i chung ma la bu chags nas/_de zla ba dgu'am bcu lon pa dang khye'u gzugs bzang zhing blta na sdug la mdzes pa 
[\[229a.6\]]tsho zhing pags pa dang sha dang khrag rgyas pa zhig btsas te/_de'i btsas ston rgyas par byas nas/_khye'u 'di'i ming ji skad gdags zhes ming 'dogs par byed de khye'u 'di tsho zhing pags pa dang sha dang khrag rgyas pas na/_de'i phyir khye'u 'di gel po zhes gdags so zhes zer ro/_/
[\[229a.7\]]de nas khye'u gel po 'o ma dang zho dang mar dang zhun mar dang mar gyi nying gus bskyed bsrings nas/_de gang gi tshe cher skyes pa de'i tshe yi ge dang /_bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_ril ba thogs 
[\[229b\]]
[\[229b.1\]]pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs bslabs nas 
[\[229b.2\]]las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/bram ze de'i khyim yang khyim bdag mgon med zas sbyin gyi khyim nas thag mi ring ba zhig na 'dug ste/_bram ze'i khye'u de yang mgon med zas sbyin dang 'grogs 
[\[229b.3\]]pas bcom ldan 'das kyi bstan pa la dga' bar gyur to/_/de nas phyi zhig na de'i pha ma gnyis shi'o de gnyis shi nas de don zhig la grong khyer shur pa ra kar chas te/_de mthar gyis rgyu zhing song song ba las mnyan du yod pa dang shur pa ra ka'i grong khyer gyi bar gyi ri'i sul zhig 
[\[229b.4\]]na nags khung zhig yod de/_nags khung de na drang srong zhig gnas pa ste/_bram ze'i khye'u des shes nas de de'i thad du song ste rkang pa la phyag 'tshal nas chos mnyan pa'i phyir mdun du 'dug go/_/de nas drang srong des kyang de la nges par 'byung ba'i bsngags pa brjod nas/_
[\[229b.5\]]de thos ma thag tu de nges par 'byung ba dang 'thun pa'i sems skyes te/_de drang srong de nyid las rab tu byung nas nags khrod de na gnas kyang des khyad par ci yang ma thob bo/_/de nas phyi zhig na drang srong de shi nas gel po de yang dka' thub kyi gnas de nyid na gnas so/_/de nas gang 
[\[229b.6\]]gi tshe bcom ldan 'das shur pa ra kar gshegs pa na/_khye'u gel pos bcom ldan 'das rgyang nas gshegs pa mthong ngo /_/mthong ma thag tu bsams pa/_'di ni shAkya'i rigs dka' ba mdzad pa thams cad mkhyen pa thams cad gzigs pa de yin te/_lam 'di nas 
[\[229b.7\]]tshur gshegs kyis/_bdag gis bsnyen bkur mi byar mi rung ngo snyam nas/_yang des bsams pa/_gal te bdag brag 'di las rkang gis babs na ni/_bcom ldan 'das thal bar 'gyur gyis/_brag ka 'di nas bdag gis mchongs pa dang bdag gis bsnyen bkur 
[\[230a\]]
[\[230a.1\]]byed khom mo snyam du bsams nas brag ka de nyid nas mchongs so/_/de nas bcom ldan 'das kyis der sa gzhi stan shing bal gyi nang tshangs can 'dra bar byin gyis brlabs nas/_de lhung ma thag tu rkang pa 'greng bar gyur te/_de dga' bar gyur nas bcom ldan 'das 
[\[230a.2\]]ga la ba der song ste phyin nas/_bcom ldan 'das kyi zhabs la mgo bos phyag 'tshal te phyi bzhin du 'brang ngo /_/de nas bcom ldan 'das kyis de la thugs brtse ba'i phyir lam nas bzung ste phyogs gcig tu bzhugs nas/_des kyang bcom ldan 'das kyi zhabs la mgo bos 
[\[230a.3\]]phyag 'tshal te/_chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de la de dang 'thun pa'i chos bstan te/_des na bram ze'i khye'u gel pos stan de nyid la 'dug bzhin du bden pa rtogs pa'i mod la phyir mi 'ong ba'i 'bras bu mngon sum du 
[\[230a.4\]]byas te des bden pa mthong nas stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung 
[\[230a.5\]]ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis de rab tu phyung ste bsnyen par rdzogs par mdzad nas de la 
[\[230a.6\]]lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag 
[\[230a.7\]]mthil du 'dra ba'i sems dang ldan pa tsan dan sbangs pa lta bur bsil bar gyur pa/_rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dbang po dang nye dbang dang bcas 
[\[230b\]]
[\[230b.1\]]pa'i lha rnams kyis mchod cing rjed pa dang gus par smra ba'i gnas su gyur to/_/de nas bcom ldan 'das kyis de dad pa dang mos pa dang ldan pa rnams kyi mchog tu bstan to/_/de nas dge slong rnams kyis bcom ldan 'das la gsol pa/_btsun pa tshe dang ldan pa gel pos bcom 
[\[230b.2\]]ldan 'das mthong nas/_brag ka nas rang gis mchongs pa dang gzhan yang 'dis bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du 
[\[230b.3\]]bgyis pa la gzigs/_bcom ldan 'das kyis bka' stsal pa/_da lta 'ba' zhig ma yin te/_'das pa'i dus na yang 'dis ji ltar nga mthong nas brag ka nas rang gis mchongs te/_nga'i thad du rab tu byung nas bsam gtan bzhi dang mngon par shes pa lnga bskyed pa de nyon cig_/dge 
[\[230b.4\]]slong dag sngon byung ba 'das pa'i dus na/_drang srong zhig 'khor lnga brgya dang lam du zhugs te/_de brag drung logs nas 'gro ba las phyogs gcig tu 'dug go/_/brag de'i kha na ni dka' thub can zhig 'dug pa las/_des drang srong brag drung de na 'dug pa de mthong nas/_mthong 
[\[230b.5\]]ma thag tu de la shin tu dga' ba skyes te/_des bsams pa/_bdag drang srong de la bsnyen bkur byed du 'gro'o snyam nas/_des yang bsams pa gal te bdag rkang gis babs na ni drang srong de thal du 'ong ngo snyam nas/_rang gis brag de'i kha nas mchongs pa las/_drang srong 
[\[230b.6\]]des lha la bsgo nas lag nas bzung ste sa la bzhag go/_/de nas de'i thad du song ste rkang pa la phyag 'tshal nas chos mnyan pa'i phyir mdun du 'dug go/_/de nas drang srong des de la nges par 'byung ba dang 'thun pa'i gtam byas nas/_de de'i thad du rab tu byung ngo /_/de rab 
[\[230b.7\]]tu byung nas bsam gtan bzhi dang mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga yin no/_/de'i tshe dka' thub can du gyur pa gang yin pa de ni gel po 'di kho na yin 
[\[231a\]]
[\[231a.1\]]te/_de'i tshe yang 'dis nga mthong nas brag ka nas rang gis mchongs te/_nga'i thad du rab tu byung nas bsam gtan bzhi dang mngon par shes pa lnga bskyed do da ltar yang nga mthong nas brag ka nas rang gis mchongs te/_nga nyid kyi bstan pa la rab tu byung nas nyon mongs pa 
[\[231a.2\]]thams cad spangs nas dgra bcom pa nyid mngon sum du byas so/_/de nas dge slong rnams kyis bcom ldan 'das la yang zhus pa/_btsun pa gel po 'dis las ci bgyis na las de'i rnam par smin pas 'dis bcom ldan 'das mnyes par bgyis te mi mnyes par ma bgyis 
[\[231a.3\]]la/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis nas/_bcom ldan 'das kyis dad pa dang mos pa dang ldan pa rnams kyi mchog tu bstan pa lags/_bcom ldan 'das kyis bka' stsal pa/_smon 
[\[231a.4\]]lam gyi dbang las gyur to/_/gsol pa/_btsun pa 'dis gang du smon lam btab lags/_bka' stsal pa dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs 
[\[231a.5\]]su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de zhabs 'bring 'khor nyi khri dang ljongs rgyu zhing gshegs pa las 
[\[231a.6\]]nags khrod cig tu byon te/_nags khrod de na drang srong lnga brgya 'khod de drang srong lnga brgya po de dag gis yang dag par rdzogs pa'i sangs rgyas 'od srung thag ring po zhig nas mthong ngo /_/mthong nas kyang de dag shin tu dga' bar gyur to/_/de dag dga' bar gyur nas yang dag 
[\[231a.7\]]par rdzogs pa'i sangs rgyas 'od srung 'khor dang bcas pa dka' thub kyi gnas su rtsa ba dang 'bras bu la spyan drangs te phul lo/_/de ltar phul nas chos mnyan pa'i phyir spyan sngar 'khod do/_/de nas yang dag par rdzogs pa'i sangs rgyas 'od srung gis/_de dag gi bsam pa dang bag 
[\[231b\]]
[\[231b.1\]]la nyal dang khams dang shes pa dang rang bzhin thugs su chud nas de dang 'thun pa'i chos bstan te/_de nas drang srong lnga brgyar gcig gis ma tshang ba rnams kyis bden pa rtogs pa'i mod la/_phyir mi 'ong ba'i 'bras bu mngon sum du byas te/_de dag gis bden pa mthong nas stan 
[\[231b.2\]]las langs te/_bla gos phrag pa gcig tu gzar nas/_yang dag par rdzogs pa'i sangs rgyas 'od srung ga la ba de logs su thal mo sbyar ba btud de 'di skad ces gsol to/_/btsun pa bdag cag legs par gsungs pa'i chos 'dul ba la rab tu 'byung ba dang bsnyen par 
[\[231b.3\]]rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas yang dag par rdzogs pa'i sangs rgyas 'od srung gis drang srong lnga brgya po de dag dge slong rnams la gtad nas/_dge slong rnams 
[\[231b.4\]]kyis drang srong lnga brgya po de dag rab tu phyung ste/_bsnyen par rdzogs par byas nas de dag la lung yang phog go/_/de dag kyang brtson pa dang bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas so/_/drang srong gcig gis ni der tha na dro 
[\[231b.5\]]ba tsam gyi yon tan yang cung zad kyang ma thob bo/_/de gang las rab tu byung ba'i mkhan po de ni/_yang dag par rdzogs pa'i sangs rgyas 'od srung gis/_dad pa dang mos pa dang ldan pa rnams kyi mchog tu bstan to/_/de nas des tshe gcig tu tshangs par spyod pa spyad nas 'chi 
[\[231b.6\]]kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung 
[\[231b.7\]]bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ji ltar yang 
[\[232a\]]
[\[232a.1\]]dag par rdzogs pa'i sangs rgyas 'od srung gis bdag gi mkhan po dad pa dang mos pa dang ldan pa rnams kyi mchog tu bstan pa de bzhin du/_bdag kyang shAkya thub pa shAkya'i rgyal po'i mchog gis dad pa dang mos pa dang ldan pa rnams kyi mchog tu bstan par gyur cig ces 
[\[232a.2\]]byas so/_/dge slong dag ji snyam du sems/_de'i tshe drang srong du gyur pa yang dag par rdzogs pa'i sangs rgyas 'od srung gi gsung rab la rab tu byung ba gang yin pa de ni gel po 'di kho na yin te/_des der tshe gcig tu tshangs par spyod pa spyad nas 'chi kar smon lam btab ste/_yang dag 
[\[232a.3\]]par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs 
[\[232a.4\]]te/_dgra bcom pa nyid mngon sum du byed par gyur cig_/sangs rgyas bcom ldan 'das des kyang bdag dad pa dang mos pa dang ldan pa rnams kyi mchog tu bstan par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_
[\[232a.5\]]shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'dis nga mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas/_ngas 'di dad pa dang mos pa dang ldan 
[\[232a.6\]]pa rnams kyi mchog tu bstan to//_//las brgya tham pa/_bam po nyi shu pa/_nag po zhes bya ba ni/_gleng gzhi rgyal po'i khab na bzhugs te/_de'i tshe rgyal po'i khab na bram ze 'byung po zhes bya ba zhig 'dug ste/_phyi zhig na de'i chung ma la bu chags nas de zla ba dgu'am bcu lon 
[\[232a.7\]]pa dang khye'u gzugs bzang zhing blta na sdug la mdzes pa zhig btsas na mdog nag por 'dug go/_/de nas de'i btsas ston rgyas par byas nas/_khye'u 'di'i ming cir gdags zhes ming 'dogs par byed de/_khye'u 'di mdog nag pas na de'i phyir khye'u 'di nag po kho nar gdags so zhes 
[\[232b\]]
[\[232b.1\]]zer ro/_/de nas khye'u nag po 'o ma dang zho dang mar dang zhun mar dang mar gyi nying gus bskyed bsrings te de mtsho'i nang gi pad ma bzhin du skye drag par gyur to/_/de nas gang gi tshe cher skyes pa de'i tshe yi ge dang /_bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_
[\[232b.2\]]gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba 
[\[232b.3\]]dang /_kha ton slob tu gzhug pa'i thabs bslabs nas las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/de'i pha ni bram ze'i khye'u lnga brgya tsam la bram ze'i sngags slob par byed do/_/de nas phyi zhig na de rgas par gyur 
[\[232b.4\]]te bsams pa/_da ni bdag rgas pas phyin cad bram ze'i khye'u lnga brgya po 'di rnams sngags slob mi nus kyis/_bdag gis khye'u 'di sde tshan gyi slob dpon byed du gzhug go snyam nas bu la bsgo ba/_bu nag po nga ni da rgas pas bram ze'i khye'u lnga brgya po 'di dag phyin cad sngags slob 
[\[232b.5\]]mi nus la/_khyod kyang sngags kyi mthar phyin pa yin gyis bram ze'i khye'u 'di rnams kyi sngags kyi slob dpon gyis shig_/bus smras pa/_mkhan pos ji skad bka' stsal pa/_de bzhin du 'tshal lo zhes smras nas/_de nas de bram ze'i khye'u lnga brgya po de dag sngags slob pa la 
[\[232b.6\]]zhugs so/_/de'i tshe rgyal po'i khab de nyid du bram ze gzhan zhig gis mchod sbyin byas te/_bram ze rnams la yon mang po phul lo/_/mchod sbyin byed pa der bram ze kha cig na re kho bo cag yon dbang gi khyed mi dbang ngo zhes zer ro/_/grong na gnas pa rnams na re/_nged ni dag pa 
[\[232b.7\]]yin gyi khyed ni rgyal po'i zham ring ba'i g.yog byed pa yin pas na/_yon 'di rnams nged dbang gi khyed mi dbang ngo zhes zer ro/_/de nas bram ze nag pos bsams pa/_bram ze 'di rnams thab mo chen po 'byung ste/_gzhan gyis ni zhi bar byed mi nus kyis ma la nga nyid kyis bsgrim dgos 
[\[233a\]]
[\[233a.1\]]so snyam du bsams nas/_des bram ze de dag dgag par brtsam pa las thab mo zhi bar byed ma nus nas/_de gzhi de las shas cher skyo ba skyes te/_bdag gis 'khor rnams gtang la gcig pu nags khrod du gnas bcas te 'dug par bya'o snyam nas des 'khor de rnams 
[\[233a.2\]]bor te nags khrod cig tu song ngo /_/nags khrod de na gnod sbyin nag po zhes bya ba drag cing 'jigs la mdangs 'phrog pa zhig kyang gnas te/_des sems can stong phrag du ma gyin da la sdug bsngal skyed par byed do/_/nags khrod de na drang srong zhig kyang gnas te drang srong de la gnod 
[\[233a.3\]]sbyin de shin tu dga'o/_/de nas bram ze nag pos drang srong de thag ring po zhig nas mthong ngo /_/mthong nas kyang de la dga' bar gyur to/_/dga' bar gyur nas de nyid kyi thad du rab tu phyung ste/_des de la yid la bya ba'i lung phog nas/_des der bsams gtan bzhi dang mngon par shes 
[\[233a.4\]]pa lnga bskyed do/_/de nas phyi zhig na drang srong rgan po de shi'o/_/de shi nas drang srong nag po gnas de nyid du 'dug go/_/de nas phyi zhig na bcom ldan 'das la rgyal po'i khab kyi mi rnams kyis gsol ba btab ste/_btsun pa gnod sbyin nag po 'di ni/_bdag cag la 'khon ma mchis par 
[\[233a.5\]]'khon du 'dzin pa lags/_dgra zla ma lags par dgra zla bgyid pa lags te/_sems can stong phrag du ma la gnod pa bgyid pa lags so/_/btsun pa bcom ldan 'das kyis ni klu ma rungs pa dga' bo dang nye dga' bo la sogs pa gzhan dag kyang btul/_gnod sbyin ma rungs pa 
[\[233a.6\]]'brog gnas la sogs pa gzhan dag kyang btul lags na/_gnod sbyin nag po yang bcom ldan 'das kyis thugs brtse ba'i slad du btul na legs lags so zhes gsol to/_/de nas bcom ldan 'das kyis rgyal po'i khab kyi mi rnams la cang mi gsung bas gnang nas/_
[\[233a.7\]]bcom ldan 'das kyis gnod sbyin de rdzu 'phrul gyis bkug nas bka' stsal pa/_kye sems can rnams la gnod pa ma byed cig_/sdig pa'i las 'di thong shig ces bka' stsal to/_/des gsol pa/_bcom ldan 'das kyis bdag la ji ltar bka' stsal pa de bzhin du 
[\[233b\]]
[\[233b.1\]]'tshal lo zhes gsol nas/_bcom ldan 'das las skyabs su 'gro ba dang bslab pa'i gzhi blangs nas 'di skad ces gsol to/_/btsun pa deng slan chad bdag gis rgyal po'i khab kyi mi rnams la bsrung ba dang bskyab par 'tshal lo zhes gsol nas/_bcom ldan 'das kyi zhabs 
[\[233b.2\]]la mgo bos phyag 'tshal te/_bcom ldan 'das kyi thad du song nas de rang gi gnas su song ste 'dug go/_/de de na 'dug nas bsams pa/_drang srong nag po de dka' thub don med pa/_'dis nyon mongs pa'i steng du zhag bdun na 'chi bar mthong nas/_de de la snying brtse ba'i phyir de'i thad du 
[\[233b.3\]]song ste smras pa/_drang srong khyod kyi dka' thub drag po 'di ci dgos/_de'i steng du khyod da ste zhag bdun na 'chi bar 'gyur ro zhes byas so/_/de nas de thos ma thag tu drang srong de sdug bsngal chen po skyes nas/_de mya ngan gyi dbang gis rdzu 'phrul de las nyams te/_de gzhi de las lhag par yang mya 
[\[233b.4\]]ngan skyes nas shin tu smre sngags 'don cing 'dug go/_/de nas gnod sbyin des smras pa/_drang srong ha cang mya ngan ma byed/_ha cang mya ngan ma byed/_nyon mongs par ma byed/_smre sngags 'don par ma byed/_bcom ldan 'das rgyal po'i khab na bzhugs te/_de ni 'chi bar 'gyur ba'i lam 
[\[233b.5\]]mkhyen pa yin gyis/_sangs rgyas bcom ldan 'das la skyabs su song shig dang /_des na khyod la legs pa thams cad mdzad par 'gyur ro zhes byas so/_/de nas de thos ma thag tu drang srong nag pos thams cad spangs te 'od ma'i tshal du song ngo /_/de'i tshe bcom ldan 'das 'khor brgya 
[\[233b.6\]]phrag du ma'i gung la bzhugs te chos ston to/_/de nas drang srong nag pos thag ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_
[\[233b.7\]]mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i 
[\[234a\]]
[\[234a.1\]]sems can gyis dang po sangs rgyas mthong ba'i nyams bde ba ji 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar mthong nas kyang bcom ldan 'das la shin tu dga' bar gyur to/_/de 
[\[234a.2\]]dga' bar gyur nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang bag la nyal dang /_khams dang shes pa dang rang bzhin thugs 
[\[234a.3\]]su chud nas de dang 'thun pa'i chos bstan te/_des na des stan de kho na la 'dug bzhin du bden pa mthong ba'i mod la/_phyir mi 'ong ba'i 'bras bu mngon sum du byas te/_des bden pa mthong nas stan las langs te bla gos phrag pa gcig tu gzar nas/_bcom ldan 'das ga la ba de 
[\[234a.4\]]logs su thal mo sbyar ba btud de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 
[\[234a.5\]]'tshal lo/_/de nas de bcom ldan 'das kyis dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de 
[\[234a.6\]]dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so 
[\[234a.7\]]yang dag par rig pa thob pa/_srid pa'i rnyed pa dang chags pa dang bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la gsol pa/_btsun pa drang srong 'di 
[\[234b\]]
[\[234b.1\]]'chi bas 'jigs shing skrag nas bcom ldan 'das kyi thad du mchis te/_bcom ldan 'das kyis rab tu phyung nas g.yung drung gi mthar thug pa/_grub pa dang bde ba'i mya ngan las 'das pa la bzhag pa la gzigs/_bcom ldan 'das kyis bka' stsal pa/_da ltar 'ba' zhig ma yin 
[\[234b.2\]]te/_ji ltar 'das pa'i dus na yang 'di nyid 'chi bas 'jigs shing skrag nas ngas rab tu phyung ste/_bsam gtan bzhi dang mngon par shes pa lnga la bkod pa de nyon cig_/dge slong dag sngon byung ba 'das pa'i dus na/_dka' thub kyi gnas zhig na drang srong mngon par shes pa lnga 
[\[234b.3\]]dang ldan pa/_rdzu 'phrul che zhing mthu che ba zhig gnas pa de'i slob ma bram ze'i khye'u le lo can tshe thung ngu zhig yod de/_des de la lung phog kyang de le lo che ba'i phyir sgrim du mi btub bo/_/de nas phyi zhig na drang srong des bltas nas bram ze'i khye'u de zhag bdun na 'chi bar 'gyur bar mthong 
[\[234b.4\]]la/_des ci yang ma thob par rig nas/_des de skyo ba bskyed pa'i phyir smras pa/_bram ze'i khye'u le lo ma byed cig_/khyod zhag bdun na 'chi bar 'gyur ro zhes byas so/_/de nas de thos ma thag tu bram ze'i khye'u de shin tu mi dga' bar gyur te/_mi dga' bar gyur pa des na bsam gtan 
[\[234b.5\]]bzhi dang mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe bram ze'i khye'ur gyur pa gang yin pa de ni nag po 'di kho na yin te/_de'i tshe yang 'di 'chi bas 
[\[234b.6\]]'jigs shing skrag nas/_ngas bsam gtan bzhi dang mngon par shes pa lnga la bzhag go/_/da ltar yang 'di 'chi bas 'jigs shing skrag nas ngas rab tu phyung ste/_g.yung drung gi mthar thug pa grub pa dang bde ba'i mya ngan las 'das pa la bzhag go/_/gzhan yang yang dag par rdzogs 
[\[234b.7\]]pa'i sangs rgyas 'od srung gi gsung rab la 'di rab tu byung bar gyur te/_der 'dis tshe gcig tu tshangs par spyod pa spyad pa dang dbang po yongs su smin par byas pa des na da ltar rnam par grol bar gyur to//_//mda' thogs zhes bya ba ni/_yul ser skya'i gnas na shAkya dbyug 
[\[235a\]]
[\[235a.1\]]thogs zhes bya ba phyug cing nor mang la longs spyod che ba/_yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des/_rigs mnyam pa las chung ma blangs te de de dang lhan cig tu rtse zhing dga' la dga' mgur 
[\[235a.2\]]spyod pa las/_phyi zhig na de'i chung ma la bu chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas khye'u 'di ming ji skad gdags zhes ming 'dogs par byed de/_khye'u 'di dbyug thogs kyi bu 
[\[235a.3\]]yin pas na/_khye'u 'di'i ming mda' thogs zhes gdags so zhes zer ro/_/de nas khye'u mda' thogs 'o ma dang zho dang mar dang zhun mar dang mar gyi nying gu rnams kyis bskyed bsrings nas de mtsho'i nang gi pad ma bzhin du skye drag par gyur to/_/de nas de gang gi tshe cher skyes pa de'i 
[\[235a.4\]]tshe/_khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyi bzo'i gnas dang /_las kyi gnas tha dad pa 'di lta ste/_glang po che zhon pa dang /_rta zhon pa dang /_mtshon cha bcang ba dang /_'phang ba dang /_mdun du bsnur ba dang /_phyir bsnur ba dang /_
[\[235a.5\]]g.yul las 'byung bar bya ba dang /_lcags kyu gzung ba dang /_zhags pa gzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang 
[\[235a.6\]]pa'i stangs dang /_mgo bo bskyab pa dang /_rgyang mar 'phang ba dang /_sgra grags par 'phang ba dang /_gnad du 'phang ba dang /_gdon mi za bar phog par bya ba dang /_tshabs cher gtang ba rnams kyang bslabs nas/_gnas lnga la byang bar gyur to/_/de nas phyi zhig na yang shAkya dbyug 
[\[235a.7\]]thogs kyi chung ma la/_bu chags nas de zla ba dgu'am bcu lon pa dang bu mo gzugs bzang zhing blta na sdug la mdzes pa zhig btsas te/_de btsas ma thag tu/_shAkya lag na dbyug thogs kyi bu mo gzugs bzang zhing blta na sdug la mdzes pa kha dog rgyas pa/_mchog dang ldan pa zhig 
[\[235b\]]
[\[235b.1\]]btsas so zhes bya ba'i sgra ser skya'i gnas thams cad du grags so/_/de nas de'i btsas ston rgyas par byas nas bu mo 'di'i ming ji skad gdags zhes ming 'dogs par byed de/_bu mo 'di btsas pa na ser skya'i gnas thams cad du gtam snyan pa grags pas na/_bu mo 'di'i ming grags 
[\[235b.2\]]'dzin mar gdags so zhes zer ro/_/de nas bu mo grags 'dzin ma 'o ma dang zho dang mar dang zhun mar dang mar gyi nying gu rnams kyis bskyed bsrings nas de mtsho'i nang gi pad ma bzhin du skye drag par gyur to/_/de nas de gang gi tshe cher skyes pa de'i tshe/_byang chub sems dpa'i btsun mor 
[\[235b.3\]]phul lo/_/de nas grags 'dzin ma'i rkyen gyis/_byang chub sems dpa' khye'u mda' thogs dang shin tu mdza' bar gyur to/_/de nas gang gi tshe byang chub sems dpas rgan po dang nad pa dang shi ba gzigs nas nags kyi nang du gnas bcas pa de'i tshe/_khye'u mda' thogs shin tu mi 
[\[235b.4\]]dga' bar gyur te/_ci zhig mthong na 'khor los sgyur ba'i rgyal srid dang bdag gi sring mo bor te rab tu byung zhig gu snyam mo/_/de nas gang gi tshe byang chub sems dpas bla na med pa'i ye shes brnyes nas/_gdul bar bya ba'i don mdzad cing ser skya'i gnas su gshegs te/_yab 
[\[235b.5\]]sras gdan 'dzom par mdzad pa der/_shAkya stong phrag du ma bcom ldan 'das la blta ba dang bsnyen bkur bya ba'i phyir dong ngo /_/shAkya mda' thogs ni sngar mi dga' bar gyur pas/_bcom ldan 'das la lta zhing 'gror ma btub nas de shAkya rnams kyis bcom ldan 'das kyi thad du nan 
[\[235b.6\]]gyis khrid nas/_gzhon nu mda' thogs kyis kyang shAkya rnams kyi sems bsrung ba'i phyir/_bcom ldan 'das las bslab pa'i gzhi lnga mnos so/_/de nas phyi zhig na de sngon mi dga' ba'i phyir blo skyes pa/_bdag gis de las bslab pa'i gzhi lnga blangs mod kyi/_'on kyang bdag gis de'i 
[\[235b.7\]]bslab pa'i gzhi lngar mtshar cig bsrung mi dgos so snyam nas/_des sngon mi dga' ba'i phyir bslab pa'i gzhi lnga nyams par byas so/_/de nas der shAkya rnams kyis tshor te bslab pa'i gzhi rnams des 'di ltar nyams par byas so snyam du rig nas/_de dag de la snying rje skyes te 'dis 
[\[236a\]]
[\[236a.1\]]bslab pa'i gzhi rnams nyams par byas pas sems can dmyal bar 'gro bar 'gyur na mi rung ngo snyam mo/_/de nas phyi zhig na shAkya mang po rnams bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te phyogs gcig tu 
[\[236a.2\]]'khod do/_/phyogs gcig tu 'khod nas shAkya rnams kyis/_bcom ldan 'das la 'di skad ces gsol to/_/btsun pa shAkya mda' thogs kyis ni bslab pa'i gzhi rnams nyams par bgyis te skyems 'tshal na/_bcom ldan 'das kyis dgongs te ngan song du mi mchi bar mdzad du gsol/_
[\[236a.3\]]de nas bcom ldan 'das kyis shAkya mang po rnams la cang mi gsung bas gnang ngo /_/de nas bcom ldan 'das kyis cang mi gsung bas gnang bar shAkya mang po rnams kyis rig nas/_bcom ldan 'das kyis gsungs pa la mngon par bstod cing rjes su yi rang nas bcom ldan 'das kyi zhabs 
[\[236a.4\]]la mgo bos phyag 'tshal te/_bcom ldan 'das kyi thad nas dong ngo /_/de nas bcom ldan 'das kyis dgongs pa/_de'i dbang po yongs su smin par bya dgos so snyam du dgongs nas/_bcom ldan 'das kyis re zhig de la ci yang bka' ma stsal pa las/_tshe'i lhag ma zhag bdun lus 
[\[236a.5\]]par gzigs nas/_der bcom ldan 'das kyis dge slong rnams la bka' stsal pa/_shAkya mda' thogs ni de nas zhag bdun na 'chi bar 'gyur ro zhes bka' stsal to/_/de nas sgra de 'bru mar btsir ba bzhin du grags ma thag tu shAkya mda' thogs kyis/_bdag zhag bdun na 
[\[236a.6\]]'chi bar lung bstan to zhes thos nas/_de bcom ldan 'das la ma dad par gyur te/_khang [{]bzangs kyi [,]bzang gi [}]steng na 'dug cing skyes pa dang ma 'dres pa'i rol mo'i sgras rtse zhing dga' la dga' mgur spyod do/_/de nas bcom ldan 'das kyis dgongs pa ngas de la je nyan thos chen po 
[\[236a.7\]]dag btang la phyis nga nyid 'gro bar bya'o snyam du dgongs nas/_bcom ldan 'das kyis tshe dang ldan pa ma 'gags pa la bka' stsal pa/_ma 'gags pa khyod song la shAkya mda' thogs la soms shig_/de nas tshe dang ldan pa ma 'gags pas btsun pa de ltar 'tshal lo 
[\[236b\]]
[\[236b.1\]]zhes gsol nas/_phyi bzhin 'brang ba'i dge slong zhig dang shAkya mda' thogs kyi khyim du song ngo /_/de nas shAkya mda' thogs kyis dge slong ma 'gags pa bdag gi khyim du 'ongs so zhes thos so/_/thos nas kyang phu nu bo la dga' ba'i phyir de'i thad du song nas rkang pa la phyag 'tshal te chos 
[\[236b.2\]]mnyan pa'i phyir mdun du 'dug go/_/de nas tshe dang ldan pa ma 'gags pas de yongs su smin par 'gyur ba'i gtam byas nas phyir song ngo /_/de nas phyis nyin zhag gnyis pa la bcom ldan 'das kyis kun dga' bo btang ngo /_/zhag gsum pa la ni tshe dang ldan pa maud gal gyi bu chen 
[\[236b.3\]]po btang ngo /_/zhag bzhi pa la ni tshe dang ldan pa shA ri'i bu btang nas tshe dang ldan pa shA ri'i bus/_de la ci nas de bcom ldan 'das la dad pa skye bar 'gyur ba de lta bu'i chos bstan nas de 'chi bas 'jigs shing skrag par gyur to/_/de nas zhag lnga pa la bcom ldan 'das kyis 
[\[236b.4\]]de'i sems thugs kyis mkhyen nas/_nyid mda' thogs kyi khyim du gshegs so/_/de nas shAkya mda' thogs kyis bcom ldan 'das thag ring po zhig nas mthong ngo /_/mthong nas kyang bcom ldan 'das la shin tu dga' bar gyur to/_/dga' bar gyur nas bcom ldan 'das 
[\[236b.5\]]kyi gdan bshams te bcom ldan 'das la 'di skad ces gsol to/_/bcom ldan 'das tshur gshegs bcom ldan 'das gshegs pa legs so legs so/_/bcom ldan 'das gdan bshams pa la bzhugs su gsol/_/de nas bcom ldan 'das gdan bshams pa 
[\[236b.6\]]la bzhugs nas/_shAkya mda' thogs kyis bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/der bcom ldan 'das kyis shAkya mda' thogs la bka' stsal pa/_mda' thogs 'di ltar 'chi ba'i 'jigs pa 'di ni 'jigs pa 
[\[236b.7\]]rnams kyi nang na phran tshegs tsam du zad do/_/'di lta ste/_sems can dmyal ba dang dud 'gro dang /[ {]yi dgas [,]yi dwags [}]rnams kyi ngan song gi 'jigs pa 'di ni 'jigs pa rnams kyi nang na mchog yin no/_/des gsol pa/_btsun pa sems can dmyal ba de dag ji lta bu lags/_
[\[237a\]]
[\[237a.1\]]de nas bcom ldan 'das kyis de skyo ba bskyed pa'i phyir rdzu 'phrul gyis khrid de/_sems can dmyal ba chen po brgyad bstan nas/_des gsol pa/_btsun pa las gang gis 'dir skye bar 'gyur lags/_bcom ldan 'das kyis bka' stsal pa/_srog gcod pa kun tu bsten cing 
[\[237a.2\]]bsgoms te/_mang du byas pas sems can dmyal ba rnams su skye bar 'gyur ro/_/gal te de nas shi 'phos nas mi rnams dang skal ba mnyam par 'dir skyes na yang tshe thung bar 'gyur ro/_/de bzhin du bcom ldan 'das kyis/_de la mi dge ba bcu'i las kyi lam rgyas par bstan nas/_de 
[\[237a.3\]]thos ma thag tu de lhag par yang 'jigs pa skyes te/_bdag gis bcom ldan 'das las bslab pa'i gzhi blangs pa las ma bsrungs na/_bdag sems can dmyal ba dang dud 'gro dang [{]yi dgas [,]yi dwags [}]rnams su skye bar mi 'gyur grang snyam du bsams na_sa/_des bslab pa nyams pa de dag 
[\[237a.4\]]bshags nas chos mnyan pa'i phyir spyan sngar 'dug go/_/de nas bcom ldan 'das kyis de la de dang 'thun pa'i chos bstan te/_des na shAkya mda' thogs kyis stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom ste rgyun du zhugs pa'i 'bras bu 
[\[237a.5\]]mngon sum du byas so/_/des bden pa mthong ste shi nas lhar skyes te/_de lhar skyes ma thag tu bsams pa/_bdag gang nas shi 'phos snyam pa dang des mi las shi 'phos par mthong ngo /_/gang du skyes snyam pa dang lhar skyes pa mthong ngo /_/las ci zhig byas snyam pa dang 'chi kar bslab 
[\[237a.6\]]pa'i gzhi rnams bsrungs pa dang bcom ldan 'das la yang sems dga' ba skyed par mthong nas/_des bsams pa/_bdag zhag lon nas gdod bcom ldan 'das la blta ba dang bsnyen bkur bya ba'i phyir 'gro ba ni bdag gi cha ma yin no snyam nas/_rna cha gdub kor dag cing 'gul 
[\[237a.7\]]pa thogs pa/_lus do shal dang se mo dos brgyan pa/_nor bu rin po che sna tshogs kyis spras pa'i cod pan can/_lus gur gum dang ta ma la'i lo ma dang spr-i ka la sogs pas byugs pa des/_de nyid kyi mtshan mo lha'i me tog ud pa la dang pad ma dang ku mu da dang pad ma dkar po 
[\[237b\]]
[\[237b.1\]]dang man dA ra ba rnams kyis thu ba bkang nas/_bcom ldan 'das ga la ba der song ste phyin nas/_lha'i me tog rnams kyis gtor te chos mnyan pa'i phyir spyan sngar 'dug go/_/de nas bcom ldan 'das kyis de dang 'thun pa'i chos bstan te cang mi gsung bar bzhugs so/_/de nas des 
[\[237b.2\]]bcom ldan 'das kyi gtam gyi mjug rdzogs par rig nas/_bcom ldan 'das kyis gsungs pa la mngon par bstod cing rjes su yi rangs te/_bcom ldan 'das la lan gsum bskor ba byas nas de nyid du mi snang bar gyur to/_/de shi ba'i tshe shAkya rnams the tshom skyes te/_shAkya 
[\[237b.3\]]mda' thogs kyis bslab pa nyams par byas te chang 'thungs na/_de'i 'gro ba ni gang yin skye gnas ni gang yin tshe phyi ma ni gang yin zhig gu ma la bdag cag gis don 'di bcom ldan 'das la zhus pa/_bcom ldan 'das kyis bdag cag la ji skad lung bstan pa de bzhin du gzung bar 
[\[237b.4\]]bya'o zhes zer ro/_/de nas shAkya mang po dag bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te phyogs gcig tu 'khod do/_/phyogs gcig tu 'khod nas shAkya mang po rnams kyis bcom ldan 'das la 'di skad 
[\[237b.5\]]ces gsol to/_/btsun pa shAkya mda' thogs kyis bslab pa nyams par bgyis te skyems 'tshal na/_btsun pa de'i 'gro ba ni gang lags skye gnas ni gang lags tshe phyi ma ni gang lags/_bcom ldan 'das kyis bka' stsal pa/_grogs po dag lhar skyes so/_/de dag gis 
[\[237b.6\]]gsol pa/_btsun pa shAkya mda' thogs kyis bslab pa nyams par bgyis te skyems 'tshal na/_de ji ltar lhar skyes lags/_bcom ldan 'das kyis bka' stsal pa/_shAkya mda' thogs kyis 'chi kar bslab pa nyams pa bshags te/_rgyun du zhugs pa'i 'bras bu thob nas 
[\[237b.7\]]lhar skyes so/_/de nas de thos ma thag tu shAkya rnams ya mtshan du gyur te/_de dag rnams ya mtshan du gyur nas yang smras pa/_kye ma sangs rgyas/_kye ma chos/_kye ma dge 'dun/_kye ma chos legs par gsungs pa 'di ltar ngan song du 'gro ba'i sems can dag kyang ngan song 
[\[238a\]]
[\[238a.1\]]nas phyung ste/_mtho ris su 'gro bar byed do zhes zer nas/_lhag par yang sangs rgyas dang chos dang dge 'dun la bkur sti byed pa la zhugs so/_/de nas dge slong rnams kyis sangs rgyas bcom ldan 'das la gsol pa/_btsun pa shAkya mda' thogs 'chi bas 
[\[238a.2\]]'jigs shing skrag pa las bcom ldan 'das kyis 'chi ba'i 'jigs pa las skyabs mdzad de/_g.yung drung gi mthar thug pa grub pa dang bde ba'i mya ngan las 'das pa la bzhag pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_ji ltar 
[\[238a.3\]]'das pa'i dus na yang 'di 'chi bas 'jigs shing skrag nas/_zhag bdun bslab pa bsrungs te/_gzhi de las mtho ris su skyes pa de nyon cig_/dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i 
[\[238a.4\]]sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sIr tshong pa 
[\[238a.5\]]dbul po zhig 'dug pa des/_phyi zhig na yang dag par rdzogs pa'i sangs rgyas 'od srung gi bstan pa la dad pa rnyed do/_/tshong pa de yang sbyin pa la sred pa zhig ste/_sbyin pa dag sbyin zhing bsod nams dag byed 'dod nas des bsams pa/_ci bdog pa 'di tsam gyis ni bdag 
[\[238a.6\]]gis sbyin pa dag sbyin zhing bsod nams dag byed mi nus kyis/_bdag gis rgya mtsho'i gru bo che'i don bsgrub bo/_/gal te bdag gis rgya mtsho'i gru bo che'i don lan cig tsam zhig bsgrub par nus na yang /_bdag gis pha ma'i bdun rgyud kyi bar du dar bar byed nus par 
[\[238a.7\]]'gyur ro snyam du bsams nas/_zong khyer te rgya mtsho chen por zhugs nas/_des rgya mtsho'i gru bo che'i don bsgrubs te/_sbyin pa dag sbyin zhing bsod nams dag byed pa la zhugs so/_/de yang tshe thung ste/_yang dag par rdzogs pa'i sangs rgyas 'od srung gis de nyid skyo ba 
[\[238b\]]
[\[238b.1\]]bskyed pa'i phyir/_zhag bdun na 'chi bar 'gyur ro zhes dge slong rnams la bka' stsal te/_dge slong dag tshong pa che ge mo ni zhag bdun na 'chi bar 'gyur ro zhes bka' stsal nas/_sgra de 'bru mar btsir ba bzhin du kun tu grags so/_/tshong pa des kyang thos nas/_yang dag par rdzogs pa'i 
[\[238b.2\]]sangs rgyas 'od srung gis ji ltar bdag zhag bdun na 'chi bar 'gyur ro/_/zhes lung bstan pa de thos ma thag tu/_de 'chi ba'i 'jigs pa chen po skyes te/_de 'jigs shing skrag nas de yang dag par rdzogs pa'i sangs rgyas 'od srung ga la ba der dong ste phyin nas/_sangs rgyas 'od srung la 
[\[238b.3\]]skyabs su 'gro ba dang bslab pa'i gzhi rnams blangs nas/_de shi 'phos te dus las 'das nas lhar skyes so/_/dge slong dag ji snyam du sems/_de'i tshe tshong par gyur pa gang yin pa de ni shAkya mda' thogs 'di kho na yin te/_de'i tshe yang 'di 'chi bas 'jigs zhing skrag nas bslab pa'i 
[\[238b.4\]]gzhi rnams bsrungs te mtho ris su skyes so/_/da ltar yang 'di 'chi bas 'jigs shing skrag nas/_skyabs su 'gro ba dang bslab pa'i gzhi rnams bsrungs te gzhi de las mtho ris su 'gro ba dang thar bar 'gro ba thob par gyur to//_//brdzis pa zhes bya ba ni/_gleng gzhi mnyan du 
[\[238b.5\]]yod pa na bzhugs te/_de'i tshe mnyan du yod pa na bram ze zhig 'dug ste/_des rigs mnyam pa las chung ma blangs nas/_de de dang lhan cig tu rtse zhing dga' la dga' mgur spyod pa las phyi zhig na/_de'i chung ma la bu chags te/_de zla ba dgu'am bcu lon pa dang khye'u gzugs bzang 
[\[238b.6\]]zhing blta na sdug la mdzes pa zhig btsas te/_de'i btsas ston rgyas par byas nas rigs dang 'thun pa'i ming btags te/_'o ma dang zho dang mar dang zhun mar dang mar gyi nying gu rnams kyis bskyed bsrings nas/_de gang gi tshe cher skyes pa de'i tshe/_khye'u de yi ge dang /_bram ze'i spyod lam 
[\[238b.7\]]dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed 
[\[239a\]]
[\[239a.1\]]du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs bslabs nas/_las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/de nas de lo bcu drug lon pa dang bstan 
[\[239a.2\]]bcos thams cad rtogs te gzhung gis rtsod pa thams cad tshar bcad do/_/de nas des gzhung gis rtsod pa'i dam bcas te/_nga dang mtshungs pa yang med na lhag par lta ci smos zhes zer zhing de gzhung gis rtsod pa'i rgyags pas dregs nas bram ze thams cad khyad du bsad do/_/de 
[\[239a.3\]]nas phyi zhig na bram ze de dag gis sems skyes pa/_dge sbyong gau ta ma de ni ma dul ba 'dul ba yin gyis/_khye'u 'di dge sbyong gau ta ma la bstan par bya'o/_/'on kyang des 'di rab tu phyung yang srid de/_de ltar byas na bdag cag 'di las thar bar 'gyur ro snyam du bsams nas/_
[\[239a.4\]]khyad du bsad pa'i bram ze de dag gis/_khye'u de la sangs rgyas bcom ldan 'das kyi rgyus bstan te/_khyod ni bdag cag gi bu dang 'dra na nga dang mtshungs pa yang med na/_lhag pa lta ci smos zhes shes rab kyi rgyags pas dregs shing 'dug ste ci bya/_dge sbyong gau ta ma 'di ni lus kyang 
[\[239a.5\]]mdzes la sems kyang mdzes te/_thams cad mkhyen pa thams cad gzigs pa yin pas na/_khyod ni de yi byad gzugs dang shes pa'i brgya'i char yang mi phod/_stong gi char yang mi phod/_'bum gyi char yang mi phod do zhes byas so/_/de nas de thos ma thag tu/_bram ze'i khye'u 
[\[239a.6\]]de bcom ldan 'das lta 'dod par gyur to/_/de nas phyi zhig na/_bcom ldan 'das ga la ba der song nas/_bram ze'i khye'u des thag ring po zhig nas/_sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me 
[\[239a.7\]]lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong 
[\[239b\]]
[\[239b.1\]]nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni/_lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de 
[\[239b.2\]]ltar mthong nas byad gzugs kyi rgyags pa med par gyur te/_des bsams pa/_'di bdag pas ches bzang mod kyi shes rab kyis ni bdag dang mtshungs pa ma yin no/_/'on kyang re zhig 'di thams cad mkhyen pa thams cad gzigs pa yin nam ma yin pa de bgam mo snyam nas/_
[\[239b.3\]]sems kyis dri ba bsngogs nas/_bcom ldan 'das ga la ba der song ste phyin nas/_bcom ldan 'das mngon sum du yang dag par dga' bar bya ba dang /_yang dag par mgu bar bya ba'i gtam sna tshogs byas nas phyogs gcig tu 'dug go/_/de nas bcom ldan 'das kyis de'i 
[\[239b.4\]]sems thugs kyis mkhyen nas/_sems kyi dri ba bsngogs pa de lung bstan to/_/de nas bram ze'i khye'u de bcom ldan 'das la shin tu dga' bar gyur to/_/'di ni thams cad mkhyen pa/_thams cad gzigs pa yin par nges so snyam nas/_stan las langs te bla gos phrag pa 
[\[239b.5\]]gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu zhag bdun gyi bar du bdag gi khyim du bshos gsol bar ci gnang /_de nas 
[\[239b.6\]]bcom ldan 'das kyis bram ze'i khye'u de la cang mi gsung bas gnang ngo /_/de nas bram ze'i khye'u des bcom ldan 'das kyis cang mi gsung bas gnang bar rig nas/_bcom ldan 'das kyi zhabs la mgo bos phyag 'tshal te/_bcom ldan 'das kyi thad nas song ngo /_/de 
[\[239b.7\]]nas des sangs rgyas la sogs pa/_dge slong gi dge 'dun zhag bdun gyi bar du khyim du bshos gsol nas tha ma'i nyin par sangs rgyas la sogs pa/_dge slong gi dge 'dun zhal zas ro brgya dang ldan pas tshim par byas nas/_bcom ldan 'das la na bza' 'bum ri ba phul 
[\[240a\]]
[\[240a.1\]]lo/_/dge slong gzhan rnams la ni/_re re la yang ras zung re phul nas chos mnyan pa'i phyir spyan sngar 'dug go/_/de nas bcom ldan 'das kyis bram ze'i khye'u de'i bsam pa dang bag la nyal dang khams dang shes pa dang rang bzhin thugs su chud nas de dang 'thun 
[\[240a.2\]]pa'i chos bstan te/_des na bram ze'i khye'u de 'khor dang bcas pas stan de dag la 'khod bzhin du/_'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas pha ma la gsol te/_
[\[240a.3\]]bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob 
[\[240a.4\]]tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de la dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas de la lung yang phog go/_/des kyang brtson pa dang bsgrub pa dang 'bad 
[\[240a.5\]]pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bu 
[\[240a.6\]]bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig pa thob pa/_srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis/_mchod cing rjed pa dang gus par smra ba'i 
[\[240a.7\]]gnas su gyur to/_/de nas dge slong rnams kyis sangs rgyas bcom ldan 'das la zhus pa/_btsun pa bram ze'i khye'u 'dis las ci zhig bgyis na/_las de'i rnam par smin pas phyug cing nor mang la longs spyod che ba'i rigs su skyes la/_bstan bcos thams cad rtogs te/_
[\[240b\]]
[\[240b.1\]]gzhung gis rtsod pa thams cad tshar bcad nas/_'dis bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das 
[\[240b.2\]]kyis bka' stsal pa/_smon lam gyi dbang las gyur to/_/gsol pa/_btsun pa 'dis gang du smon lam btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag 
[\[240b.3\]]par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de gang gi tshe sangs rgyas 
[\[240b.4\]]kyi phrin las thams cad zin nas/_phung po lhag ma med pa'i mya ngan las 'das pa'i dbyings su mya ngan las 'das te/_rgyal po kr-i kIs de'i sku gdung gi mchod rten kho ra khor yug tu dpag tshad gcig yod pa rin po che las brtsigs nas/_rnam pa thams cad yongs su rdzogs par 
[\[240b.5\]]byas te/_mchod pa chen po byas nas dus ston gyi lugs btod do/_/de nas rgyal po des dril bsgrags te/_bA rA Na sI 'di na skye bo'i tshogs ji snyed gnas pa de dag mchod rten gyi dus ston la bab pa na der dong la bkur sti gyis shig_/su der ma song ba de ci bdog pa thams cad 
[\[240b.6\]]slar bzhes so zhes bsgo'o/_/rgyal po kr-i kIs mdun na 'don ni ma dad pa zhig ste/_mdun na 'don de'i bu rgyal po'i bu dang mdza' zhing bshes la gcugs so/_/de nas bram ze mdun na 'don ma dad pa ste sdang ba'i sems kyis der ma song ste/_rgyal po kr-i kIs thos nas mdun na 'don 
[\[240b.7\]]gyis nga'i bka' bcag go snyam nas thos ma thag tu rgyal po de khros nas/_ngas de'i ci bdog pa thams cad phrogs te su mi btang ngo zhes byas so/_/de nas de'i tshig de rgyal po'i bus thos nas mdun na 'don gyi bu la sbran te/_khyod song la pha la mchod rten gyi dus ston la skyen 
[\[241a\]]
[\[241a.1\]]par song shig_/rgyal pos khyod ci bdog pa thams cad phrogs sa re zhes gyis shig ces byas so/_/de nas de thos ma thag tu bram ze mdun na 'don bu dang lhan cig tu gtsug lag khang du song ngo /_/de der song nas skye bo phal po che mchod rten gyi mchod pa la 
[\[241a.2\]]brtson zhing 'dug pa mthong ngo /_/de nas mdun na 'don gyi bus de mthong nas mchod rten de la dad pa rnyed do/_/dad pa rnyed nas mchod rten de la bkur sti chen po byas nas smon lam btab pa/_kye ma dge ba'i rtsa ba 'dis na/_bdag gang dang gang du skye bar 'gyur ba de dang der phyug 
[\[241a.3\]]cing nor mang la longs spyod che ba'i rigs su skye bar gyur cig_/gzugs bzang zhing blta na sdug la mdzes par gyur cig_/bstan bcos thams cad rtogs par gyur cig_/gzhung gis rtsod pa thams cad tshar chod par gyur cig_/yang dag par rdzogs pa'i sangs 
[\[241a.4\]]rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung ste nyon mongs pa thams cad spangs nas dgra bcom pa nyid 
[\[241a.5\]]mngon sum du byed par gyur cig ces khye'u des de skad du smon lam btab nas/_khye'u de skye bo mang pos brdzis te shi nas de mchod rten de la sems dga' bzhin du shi 'phos te dus las 'das nas lhar skyes so/_/lha'i bu'am lha'i bu mo skyes ma thag pa la ni chos nyid kyis sems 
[\[241a.6\]]rnam pa gsum skye bar 'gyur te/_bdag gang nas shi 'phos gang du skyes las gang gis skyes snyam mo/_/de nas des mi las shi 'phos pa dang lhar skyes pa dang yang dag par rdzogs pa'i sangs rgyas 'od srung gi mchod rten la sems dga' ba bskyed pas der skyes par mthong ngo /_/
[\[241a.7\]]de nas de mthong ma thag tu lha'i bu des sngon gyi drin yang dag par dran nas/_rna cha gdub kor dag cing 'gul bar thogs pa/_lus do shal dang se mo dos brgyan pa/_nor bu rin po che sna tshogs kyis spras pa'i cod pan can/_lus gur gum dang ta ma la'i lo ma dang spr-i ka la 
[\[241b\]]
[\[241b.1\]]sogs pas byugs pa des/_de nyid kyi mtshan mo lha'i me tog ud pa la dang pad ma dang ku mu da dang pad ma dkar po dang man dA ra ba rnams kyis thu ba bkang ste/_yang dag par rdzogs pa'i sangs rgyas 'od srung gi mchod rten ga la ba der song ste phyin nas yang dag par rdzogs 
[\[241b.2\]]pa'i sangs rgyas 'od srung gi mchod rten la lha'i me tog ud pa la dang pad ma dang ku mu da dang pad ma dkar po rnams kyis gtor nas/_a ga ru'i phye ma dang rgya spos kyi phye ma dang lha'i me tog man dA ra ba rnams kyis gtor nas sems dga' bar gyur te 'dug go/_/de de na 'dug pa na de'i phas 
[\[241b.3\]]bdag gi bu skye bo phal po che de dag gis ji ltar brdzis te shi ba'i gtam thos so/_/thos ma thag tu der song ste/_bu'i rus bu pang du 'khyud nas ngu zhing sdug bsngal la smre sngags 'don pa dang lha'i bu des mthong nas de la smras pa/_pha cig bdag ni mya ngan byar med par gyur gyis mya ngan 
[\[241b.4\]]ma byed cig sdug bsngal zhing ma 'dug cig smre sngags ma 'don cig bram zes smras pa/_khyod su zhig_/des smras pa/_bdag ni khyod kyi bu de yin no/_/des smras pa/_khyod gang du skyes/_des smras pa/_lhar skyes so/_/des smras pa/_khyod kyis las ci zhig byas/_des smras pa/_mchod 
[\[241b.5\]]rten 'di nyid la bsnyen bkur byas nas sems dga' ba bskyed do/_/khyod kyis kyang sngon gyi lta ba'i rnam pa bor la mchod rten 'di la bsnyen bkur byas te sems dga' bar gyis shig dang /_de ltar byas na khyod legs pa thams cad kyi 'byung gnas su 'gyur ro zhes smras nas lha'i bu 
[\[241b.6\]]de de nyid du mi snang bar gyur to/_/de nas tshig de thos nas bram ze de yang bu'i mya ngan med par gyur te/_mchod rten de la yang shin tu dga' bar gyur to/_/de dga' bar gyur nas mchod rten de la bkur sti chen po byas nas smon lam btab pa/_kye ma dge ba'i rtsa ba 'dis bdag gang 
[\[241b.7\]]dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig_/bu 'di nyid las brten te yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes 
[\[242a\]]
[\[242a.1\]]par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i tshe bram ze'i mdun na 'don gyi bur gyur pa gang yin pa de ni bram ze'i khye'u 'di kho na yin no/_/de'i tshe phar gyur pa gang yin pa de ni/_bram ze 'di kho na 
[\[242a.2\]]yin te/_khye'u des mchod rten de la bkur sti byas nas smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/_gzugs bzang zhing blta na sdug la mdzes par gyur nas bstan bcos thams cad 
[\[242a.3\]]rtogs te/_gzhung gis rgol ba thams cad tshar bcad nas dge slong dag nga yang dag par rdzogs pa'i sangs rgyas 'od srung dang /_shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te mi mnyes 
[\[242a.4\]]par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/de'i phas mchod rten de la bsnyen bkur byas nas/_smon lam btab pa'i las de'i rnam par smin pas ni/_gang dang gang du skyes pa de dang der phyug cing 
[\[242a.5\]]nor mang la longs spyod che ba'i rigs su skyes te/_bu 'di kho na'i rkyen gyis 'dis nga mnyes par byas te mi mnyes par ma byas so//_//las brgya tham pa/_bam po nyi shu gcig pa/_wa zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa 
[\[242a.6\]]na khyim bdag phyug cing nor mang la longs spyod che ba/_yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig gnas pa des/_thabs zlar bab pa las chung ma blangs nas de de dang lhan cig tu rtse zhing dga' la dga' 
[\[242a.7\]]mgur spyod pa las phyi zhig na/_de'i chung ma la bu chags nas de'i lus thog thag nas phyi sa'i dri mnam par gyur la yid la 'dod pa 'di lta bu yang byung ste/_phyi sa dang gcin bza' zhing 'thung ngo snyam mo/_/de nas des khyim thab la smras pa/_jo bo bdag gi yid la 'dod pa de lta bu byung 
[\[242b\]]
[\[242b.1\]]ngo zhes byas so/_/de nas de thos ma thag tu khyim bdag de sdug bsngal chen po skyes te/_bdag gi chung ma 'di lus srul po 'ga' zhig gis thebs par ma gyur grang snyam nas/_des mtshan mkhan rnams la bstan te/_mtshan mkhan rnams kyis smras pa/_khyod kyi chung ma 'di 
[\[242b.2\]]lus srul pos thebs pa ni ma yin gyi/_lto na 'dug pa'i sems can de'i dbang gis gyur pa yin te/_gang gi tshe de btsas pa de'i tshe ni bud med 'di'i lus la phyi sa'i dri dang yid la 'dod pa 'di 'dra ba de med par 'gyur ro zhes zer ro/_/de nas de thos ma thag tu khyim bdag des chung 
[\[242b.3\]]ma'i lus spos sna tshogs kyis byugs te/_de phyi sa dang gcin za zhing 'thung du dogs nas/_bud med de'i rim gro ba dang srungs ma rnams bskos so/_/de nas de zla ba dgu'am bcu lon pa dang khye'u phyi sa dang gcin gyis yog pa zhig btsas nas/_de btsas ma thag tu khyim de thog thag 
[\[242b.4\]]tu phyi sa'i dris gang bar gyur to/_/de nas khye'u de bud med rnams kyis bkrus te mal du bzhag kyang /_de'i lus las phyi sa'i dri de med par ma gyur te/_mas khye'u de spos sna tshogs kyis bskus te bzhag go/_/de nas btsas ma thag tu ma'i yid la 'dod pa snga ma de med par gyur to/_/
[\[242b.5\]]de nas de'i btsas ston rgyas par byas nas rigs dang 'thun pa'i ming btags te/_'o ma dang zho dang mar dang zhun mar dang mar gyi nying gu rnams kyis bskyed bsrings nas/_de gang gi tshe 'gro nus par gyur pa de'i tshe bdag gi phyi sa blangs nas/_kha cig ni za bar byed kha cig ni lus la skud par 
[\[242b.6\]]byed de bud med de dag gis bkag go/_/de nas de gang gi tshe cher skyes pa de'i tshe yi ge slob tu bcug ste/_de mkhan po'i thad du btang ba las/_phyi sa'i 'dam snyag snyig ga la yod par song nas/_phyi sa za bar byed de/_de pha ma gnyis kyis tshor nas des sdug bsngal chen por gyur te/_
[\[242b.7\]]bdag cag gnyis kyi bu byung mod kyi 'on kyang skyon 'di lta bus ma rung bar gyur na/_'jig rten gyis shin tu dmad pa 'di lta bu bdag cag la ci dgos snyam du bsams nas/_de khyim nas bskrad de btang ngo /_/de nas de mi gtsang ba'i 'dam snyag snyig de dag nyid du gnas bcas te/_
[\[243a\]]
[\[243a.1\]]phyi sa dang gcin za zhing 'thung bar byed do/_/de nas de mi gtsang ba za ba skye bo mang pos mthong ngo /_/mthong nas kyang de dag gcig la gcig smras pa/_khye'u 'di ni wa bzhin du phyi sa dang gcin za zhing 'thung ngo zhes zer nas/_de'i ming snga ma med par gyur te/_de wa bzhin du phyi sa 
[\[243a.2\]]dang gcin za zhing 'thung ba'i phyir ming wa nyid du btags so/_/de nas phyi zhig na de 'od srung rdzogs byed kyis mthong nas des bsams pa/_bdag cag ni ba lang gi lci ba za ba'i yi dam byed par zad na/_khye'u 'di ni bdag cag pas ches dka' ba byed pa yin te/_gal te 'di bdag 
[\[243a.3\]]gi thad du rab tu byung na ni 'dir 'di la bsod nams mang po 'phel bar 'gyur ro snyam du bsams nas/_khye'u de la smras pa/_ci khye'u khyod kyis 'di yi dam du bcas pa yin nam 'on te goms pa'i tshul can du zad dam/_khye'us smras pa/_bdag ni yi dam du bcas pa ji lta bu yin pa yang mi 
[\[243a.4\]]shes te/_bdag ni phyi sa za ba la shin tu sred kyi zas skom dag la ni mi sred do/_/'od srung rdzogs byed kyis smras pa/_khye'u nga'i thad du rab tu byung la yi dam du long shig dang gzhi de las khyod kyi bsod nams mang du 'phel bar 'gyur ro/_/khye'us smras pa/_khyod ji ltar dgyes pa bzhin 
[\[243a.5\]]du bgyi'o zhes smras nas/_khye'u de de'i phyi bzhin du 'brangs te song ngo /_/de nas des gnas khang du khrid nas skra btogs te/_phor pa dang rma bya'i mdongs kyi phyags ma byin nas/_phyi sa za ba'i yi dam byin te btang ngo /_/de nas de phyi sa'i 'dam ga la ba der song ste 'dug go/_/de'i tshe 
[\[243a.6\]]mnyan du yod pa na [{]yi dgas [,]yi dwags [}]lnga brgya tsam 'khod pa rnams mtshan mo gang gi tshe/_skye bo mang po nyal ba de'i tshe phyi sa'i 'dam gzhan nas gzhan dag tu dong nas/_phyi sa dang gcin za zhing 'thung bar byed do/_/khye'u des kyang [{]yi dgas [,]yi dwags [}]de rnams kyi sgra ni thos la gzugs mi mthong ngo /_/
[\[243a.7\]]de nas phyi zhig na 'od srung rdzogs byed kyis de la brtags te/_bu khyod kyis brtul zhugs yi dam du blangs pa 'dis khyad par cung zad lta thob bam/_des smras pa/_khyad par zhes bya ba ji lta bu yin/_rdzogs byed kyis smras pa/_khyod kyis lha'i gzugs lta bu lta mthong ngam/_
[\[243b\]]
[\[243b.1\]]lha'i sgra skad lta thos sam/_des smras pa/_bdag gis lha'i gzugs lta bu ni ma mthong gi skye bo mang po'i sgra skad dag thos na/_'on kyang mngon sum du de ma mthong ngo /_/rdzogs byed kyis smras pa/_de dag ni bdag nyid chen po brtul zhugs grub pa yin no/_/da yang yi dam bcas 
[\[243b.2\]]pa 'di nyid yi dam du bgyis te 'dug shig dang ci ste na de dag gis lus ston kyang srid do zhes byas so/_/de nas phyi zhig na [{]yi dgas [,]yi dwags [}]de rnams kyis bsams pa/_ji ltar bdag cag mi dge ba'i las kyis 'dir skyes te/_sdug bsngal 'di lta bu nyams su myong ba de bzhin du/_khye'u 'di 
[\[243b.3\]]yang sngon gyi mi dge ba'i las kyis sdug bsngal 'di lta bu myong ba yin na/_ci'i phyir bdag cag gis 'di la lus bstan par cis mi bya zhes zer nas/[ {]yi dgas [,]yi dwags [}]de rnams kyis khye'u de la lus bstan te/_de [{]yi dgas [,]yi dwags [}]de rnams dang lhan cig tu 'grogs so/_/de nas phyi zhig na 'od srung 
[\[243b.4\]]rdzogs byed kyis yang de la brtags te/_bu khyod la brtul zhugs grub pa de dag gis lus cung zad tsam bstan tam/_des smras pa lus ni bstan mod kyi mi sdug pa'i tshul du bstan to/_/'od srung rdzogs byed kyis smras pa/_da dung yi dam du bcas pa de nyid yi dam du gyis te 'dug shig 
[\[243b.5\]]dang /_rang bzhin gyis gzugs ston par 'gyur yang srid do/_/de nas phyi zhig na/_tshe dang ldan pa shA ri'i bus bsams pa/[ {]yi dgas [,]yi dwags [}]'di rnams las zad de ring po mi thogs par 'chi bar 'gyur gyis/_bdag gis 'di rnams gdul bar bya'o snyam ste/_tshe dang ldan pa shA ri'i bu yi 
[\[243b.6\]]dgas lnga brgya po rnams kyi thad du song nas smras pa/_bzhin [{]bzangs [,]bzang [}]dag 'di ltar 'du byed thams cad ni mi rtag go/_/chos thams cad ni bdag med pa'o/_/mya ngan las 'das pa ni zhi ba'o/_/nga la sems dga' bar gyis shig dang /[ {]yi dgas [,]yi dwags [}]kyi skye gnas dang bral bar 'gyur yang 
[\[243b.7\]]srid do zhes byas nas tshe dang ldan pa shA ri'i bu song ngo /_/[{]yi dgas [,]yi dwags [}]de rnams kyang tshe zad nas de dag tshe dang ldan pa shA ri'i bu la sems dga' bar gyur bzhin du shi nas lha'i yul du skyes so/_/lha'i bu'am lha'i bu mo skyes ma thag pa ni chos nyid kyis sems rnam pa gsum skye bar 'gyur te/_
[\[244a\]]
[\[244a.1\]]bdag gang nas shi 'phos gang du skyes las gang gis skyes snyam mo/_/de nas [{]yi dgas [,]yi dwags [}]las shi 'phos pa dang lhar skyes pa dang tshe dang ldan pa shA ri'i bu la sems dga' bar gyur pa de dag gis mthong ngo /_/de nas sngon [{]yi dgas [,]yi dwags [}]su gyur pa'i lha'i bu de dag 'di snyam du sems te/_
[\[244a.2\]]bdag cag zhag lon nas gzod bcom ldan 'das la blta ba'i phyir 'gro ba ni bdag cag gi cha ma yin gyis/_bdag cag zhag ma lon par bcom ldan 'das la blta ba'i phyir 'gro'o snyam mo/_/de nas sngon [{]yi dgas [,]yi dwags [}]su gyur pa'i lha'i bu/_rna cha gdub kor dag cing 'gul ba thogs pa/_lus do 
[\[244a.3\]]shal dang se mo dos brgyan pa/_nor bu rin po che sna tshogs kyis spras pa'i cod pan can lus gur gum dang ta ma la'i lo ma dang sbr-i ka la sogs pas byugs pa de dag gis de nyid kyi mtshan mo lha'i me tog ud pa la dang /_pad ma dang /_ku mu dA dang /_pad ma dkar po dang /_man dA ra rnams kyis thu ba 
[\[244a.4\]]bkang ste/_bcom ldan 'das kyi thad du lhags nas bcom ldan 'das la lha'i me tog gis gtor to/_/de nas bcom ldan 'das kyis de dag la chos bstan te/_de dag thams cad kyis bden pa rnams mthong ngo /_/de dag gis bden pa mthong nas bcom ldan 'das kyi thad nas song ste/_
[\[244a.5\]]rang gi gnas su dong ba na de dag gis khye'u wa yid la dran nas de dag gis bsams pa/_bdag cag ni 'phags pa shA ri'i bu las brten te/[ {]yi dgas [,]yi dwags [}]kyi skye gnas dang bral nas/_lhar skyes kyis bdag cag dong ste wa'i don bya'o/_/'on kyang de yang bcom ldan 'das kyi thad du song nas 
[\[244a.6\]]bcom ldan 'das las brten te/_sdug bsngal de las thar bar 'gyur yang srid do snyam nas rgyal bu rgyal byed kyi tshal nas mi snang bar gyur te/_mnyan du yod pa'i phyogs gang na wa 'dug pa'i phyogs de'i steng gi bar snang la lha'i gzhal med khang dang bcas par 'khod de/_mnyan du yod pa thog 
[\[244a.7\]]thag snang ba chen pos khyab par byas so/_/de nas was lha lnga brgya po de dag mthong ngo /_/mthong nas kyang khyed su dag ci byed ces byas so/_/de dag gis smras pa/_bdag cag ni sngon khyod kyi grogs po de dag yin no/_/khye'us smras pa/_sngon ni ngas khyed rnams tshul de lta ma 
[\[244b\]]
[\[244b.1\]]yin par mthong la/_da ni tshul de lta ma yin par mthong ngo zhes byas so/_/de dag gis smras pa/_bdag cag ni gnas 'di nas shi 'phos te lha'i nang du skyes so/_/was smras pa/_khyed brtul zhugs yi dam du blangs pa de kho nas lha'i nang du skyes sam/_de dag gis smras pa/_
[\[244b.2\]]brtul zhugs yi dam du blangs pa des skyes pa ma yin gyi sngon ngas mi dge ba'i las kyis [{]yi dgas [,]yi dwags [}]su skyes pa las/_nged kyis 'phags pa shA ri'i bu las brten nas [{]yi dgas [,]yi dwags [}]kyi skye gnas dang bral te lha'i skye gnas thob par gyur to/_/khyod kyang sangs rgyas bcom ldan 'das la skyabs 
[\[244b.3\]]su song shig dang khyod kyang sdug bsngal 'di las thar bar 'gyur yang srid do zhes byas nas lha de dag de nyid du mi snang bar gyur to/_/'od srung rdzogs byed kyis kyang lha lnga brgya po de dag wa'i thad du song ba mthong nas gzhan dag la bsnyad de/_'di ltar 'di la lha rnams kyang lus ston par byed 
[\[244b.4\]]cing 'ong ba las na/_bdag nyid chen po 'dis ni brtul zhugs grub par gyur to zhes zer ro/_/de nas de thos ma thag tu sems can mang po dag gis phyi sa bza' bar yi dam blangs so/_/khye'u was ni lha rnams kyi tshig thos nas bsams pa/_bdag song la sangs rgyas bcom 
[\[244b.5\]]ldan 'das la bsnyen bkur bya'o/_/'on kyang bdag gi lus 'di kho na ltar phyi sas yog bzhin du/_bcom ldan 'das la ltar 'gro ba ni mi phod do snyam ste/_chu klung khang ldan gyi 'gram du song nas lus thams cad sas drud de khrus byas nas/_bcom ldan 'das ga la ba der song ngo /_/
[\[244b.6\]]de nas khye'u was sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu mchod sdong rin po che sna tshogs 
[\[244b.7\]]kyis spras pa lta bu blo gsal zhing dri ma med la/_rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis/_dang po sangs rgyas mthong ba'i nyams bde ba ci 
[\[245a\]]
[\[245a.1\]]'dra ba de lta bu ni/_lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar mthong nas kyang bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 
[\[245a.2\]]'tshal te/_chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang bag la nyal dang khams dang rang bzhin dang shes pa thugs su chud nas de dang 'thun pa'i chos bstan te/_de nas khye'u was stan de nyid la 'dug bzhin du/_'jig tshogs 
[\[245a.3\]]la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad 
[\[245a.4\]]ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis 
[\[245a.5\]]dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 
[\[245a.6\]]'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so yang dag par rig 
[\[245a.7\]]pa thob pa srid pa'i rnyed pa dang chags pa dang bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la zhus pa/_btsun pa was las ci bgyis 
[\[245b\]]
[\[245b.1\]]shing bsags na/_las de'i rnam par smin pas phyug cing nor mang la longs spyod che ba'i rigs su skyes la/_btsas ma thag tu lus thams cad nas phyi sa'i dri 'byung ba dang phyi sa 'tshal ba dang phyi sa'i 'dam du gnas par gyur lags/_las ci bgyis na las de'i rnam par smin pas/_'dis 
[\[245b.2\]]bcom ldan 'das mnyes par bgyis te mi mnyes par ma bgyis la/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag 'di nyid kyis las de lta bu 
[\[245b.3\]]byas shing bsags te/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_
[\[245b.4\]]bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sI na/_khyim bdag phyug cing nor mang la longs spyod che ba/_yongs su 'dzin pa yangs shing rgya che ba rnam thos kyi bu'i nor dang ldan pa/_rnam thos kyi 
[\[245b.5\]]bu'i nor dang 'gran pa zhig gnas pa las/_phyi zhig na de sangs rgyas la dga' ba dang chos la dga' ba dang dge 'dun la dga' bar gyur nas/_skyabs su 'gro ba dang bslab pa'i gzhi rnams blangs te/_phyir mi 'ong ba'i 'bras bu mngon sum du byas nas des bsams pa/_bdag la 
[\[245b.6\]]bu yang med bu mo yang med pas shi ste dus las 'das pa'i 'og tu bdag la ci bdog pa thams cad rgyal po dbang byed par gyur na/_ma la bdag gis sangs rgyas dang chos dang dge 'dun la bkur sti bya'o snyam ste/_des rnam pa thams cad yongs su rdzogs pa'i gtsug lag khang 
[\[245b.7\]]brtsigs nas yo byad thams cad sbyar te/_dge slong rnams la yo byad thams cad kyis bsnyen bkur byas nas der dge slong zhal ta ba la bskos so/_/de nas phyi zhig na/_zhal ta ba de ljongs su bya ba zhig yod de/_khyim bdag de la bzlugs nas song ngo /_/de der song ba'i 
[\[246a\]]
[\[246a.1\]]'og tu dgra bcom pa zhig ljongs rgyu zhing song song ba las gtsug lag khang der phyin te/_khyim bdag des de mdzes shing g.yog 'khor mdzes pa mthong nas/_mthong ma thag tu khyim bdag de de la shin tu dga' bar gyur te/_dga' bar gyur nas des bsams pa/_gal te 
[\[246a.2\]]bdag gis 'di gcig pu spyan drangs na ni gnang bar mi 'gyur na/_ma la bdag gis de kho na'i phyir dge slong gi dge 'dun khyim du spyan drangs la bshos gsol lo snyam nas de'i rkang pa la phyag 'tshal te smras pa/_'phags pa khyod dge slong gi dge 'dun dang bcas par sang bdag gi 
[\[246a.3\]]khyim du bshos gsol bar ci gnang zhes byas so/_/de nas dgra bcom pa des bsams pa/_gal te bdag gis khas ma blangs na ni dge slong 'di rnams kyi rnyed pa'i bar chad du yang 'gyur la/_sbyin bdag 'di'i bsod nams kyi bar chad du yang 'gyur ro snyam nas des de la cang mi gsung 
[\[246a.4\]]bas gnang ngo /_/de nas khyim bdag des phyi de nyin dge slong gi dge 'dun gyi phyir/_khyim du cho ga dang ldan pa'i khrus dang mal cha dang stan bshams te/_chu ra bcas nas dge slong rnams la spyan 'dren btang ste/_'phags pa rnams gdugs tshod dang cho ga dang ldan pa'i khrus la bab na/_
[\[246a.5\]]'phags pa rnams kyis da de'i dus la bab par mkhyen par mdzad du gsol zhes bskul to/_/de nas dge slong rnams de'i khyim du lhags nas/_khyim bdag des 'dreg mkhan bkug ste/_dge slong thams cad kyi skra 'dreg tu bcug nas cho ga dang ldan pa'i khrus kyis khrus byed du 
[\[246a.6\]]bcug ste/_rang gi lag nas bza' ba dang bca' ba gtsang ma bzang po mang pos tshim par byas so/_/dge slong zhal ta pa de yang ljongs su don bsgrubs nas/_gtsug lag khang der phyir 'ongs so/_/de phyir 'ongs nas/_de dge slong de dag mi snang na gar dong zhes dris pa dang de 
[\[246a.7\]]dag gis smras pa/_khyim bdag gis khyim du spyan drangs so/_/des smras pa/_su'i phyir spyan drangs/_de dag gis smras pa/_dge slong zhig gsar du 'ongs pa'i phyir spyan drangs so/_/de nas de thos ma thag tu de shas cher mi dga' bar gyur te/_de'i bya ba thams cad 
[\[246b\]]
[\[246b.1\]]byed pa ni nga yin na/_dge slong gsar du 'ongs pa zhig gi phyir/_des dge slong gi dge 'dun spyan drangs so snyam du rig nas khros te/_khyim bdag de'i khyim du song ngo /_/de der song nas bltas na khyim bdag de rang nyid dgra bcom pa de la gus par bsnyen bkur byed pa mthong 
[\[246b.2\]]ngo /_/de nas de lhag par phrag dog gi phyir khros so/_/der dge slong rnams bshos gsol nas/_gtsug lag khang du dong ba de'i tshe dgra bcom pa de'i thad du song nas smras pa/_btsun pa khyod kyis khyim bdag 'di ltar byed pa 'di su yin shes sam/_dgra bcom pas smras pa/_ngas 
[\[246b.3\]]shes te/_phyir mi 'ong ba yin no/_/zhal ta byed pas smras pa/_gal te de ltar na khyod kyis de las skra bregs pa nyams su blangs pa bas ni/_khyod kyi skra btogs kyang sla'o/_/khyod kyis de las khrus kyi yo byad blangs pa bas ni/_khyod phyi sa'i 'dam du bying yang sla'o/_/khyod kyis de 
[\[246b.4\]]las zas dang skom blangs pa bas ni/_khyod kyis phyi sa dang gcin zos shing 'thungs kyang sla'o zhes byas so/_/de nas dgra bcom pa des bsams pa nyon mongs pa 'di ni dmas shing nyams par gyur te/_gtan tu nyams par gyur na mi rung gis 'di'i ra mda' bya dgos so snyam nas/_
[\[246b.5\]]de la smras pa/_tshe dang ldan pa khyod kyis nga su yin pa dang khyod bdag su yin pa shes sam/_des smras pa/_bdag gis shes te khyod kyang rab tu byung ba yin nga yang rab tu byung ba yin no/_/dgra bcom pas smras pa/_'o bu cag rab tu byung bar 'dra mod kyi/_khyod ni so so'i skye bo bcing ba 
[\[246b.6\]]thams cad kyis bcings pa yin te/_nga ni dgra bcom pa bcing ba thams cad las grol ba yin no/_/khyod kyis ngag rtsub po smras kyis/_nyes pa la nyes so zhes bshags par gyis shig_/khyod 'khor ba na 'khor zhing sdug bsngal chen po rnyed ta re/_de nas de thos ma thag tu dge slong 
[\[246b.7\]]de 'gyod pa chen po skyes so/_/de 'gyod pa skyes nas/_dgra bcom pa de'i rkang pa la phyag 'tshal te bzod pa gsol to/_/de nas des tshe gcig tu tshangs par spyod pa spyad nas 'chi kar smon lam btab pa/_kye ma 'di ltar bdag gis dgra bcom pa de la tshig rtsub smras pa'i las 
[\[247a\]]
[\[247a.1\]]de bdag la 'ong bar ma gyur cig_/phyis bdag gis chos bzhin du dge 'dun gyi zhal ta byas pa dang tshe gcig tu tshangs par spyod pa spyad pa'i dge ba'i rtsa ba 'dis na/_bdag gang dang gang du skye ba de dang der phyug cing nor mang la longs spyod che ba'i rigs su skye bar 
[\[247a.2\]]gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs 
[\[247a.3\]]pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe dge slong zhal ta byed par gyur pa gang yin pa de ni wa 'di kho na yin te/_des der dgra bcom pa de la tshig rtsub po smras te/_khyod kyis de las 
[\[247a.4\]]skra bregs pa nyams su blangs pa bas ni/_khyod kyi skra btogs kyang sla'o zhes byas pa'i las de'i rnam par smin pas ni/_gang dang gang du skyes pa de dang der skra btogs par gyur to/_/des der khyod kyis de la khrus kyi yo byad blangs pa bas ni khyod phyi sa'i 'dam du bying yang sla'o zhes 
[\[247a.5\]]byas pa'i las de'i rnam par smin pas ni/_gang dang gang du skyes pa de dang der phyi sa'i 'dam du gnas par gyur to/_/des der dgra bcom pa de la khyod kyis de las zas dang skom blangs pa bas ni/_khyod kyis phyi sa dang gcin zos shing 'thungs kyang sla'o zhes byas pa'i las 
[\[247a.6\]]de'i rnam par smin pas ni/_gang dang gang du skyes pa de dang der lus las phyi sa'i dri 'byung ba dang phyi sa za bar gyur to/_/des der chos bzhin du zhal ta byas pa dang tshe gcig tu tshangs par spyad nas 'chi kar smon lam btab ste/_gang dang gang du skye bar 'gyur ba de dang der phyug cing 
[\[247a.7\]]nor mang la longs spyod che ba'i rigs su skye bar gyur cig ces byas pa'i las de'i rnam par smin pas ni/_gang dang gang du skyes pa de dang der phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam 
[\[247b\]]
[\[247b.1\]]pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'dis nga mnyes par byas te mi mnyes par ma byas la/_nga nyid kyi bstan pa la rab tu byung ste nyon mongs pa thams cad spangs nas dgra bcom pa nyid mngon sum du byas so/_/dge slong rnams 
[\[247b.2\]]kyis gsol pa/_btsun pa [{]yi dgas [,]yi dwags [}]lnga brgya po de dag gis las ci bgyis na/_las de'i rnam par smin pas [{]yi dgas [,]yi dwags [}]su skyes par gyur lags/_las ci bgyis na las de'i rnam par smin pas lhar skyes nas/_de rnams kyis bcom ldan 'das kyang mnyes par bgyis te mi mnyes 
[\[247b.3\]]par ma bgyis lags/_bcom ldan 'das kyis bka' stsal pa/_dge slong dag de dag nyid kyis las de lta bu byas shing bsags te/_dge slong dag sngon byung ba 'das pa'i dus na bskal pa bzang po 'di nyid la/_skye dgu'i tshe lo nyi khri thub pa na/_yang dag par rdzogs pa'i sangs rgyas 
[\[247b.4\]]rig pa dang zhabs su ldan pa/_bde bar gshegs pa/_'jig rten mkhyen pa skyes bu gdul bya'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la 'di dag thams cad dge bsnyen du gyur 
[\[247b.5\]]nas/_de dag gi thad du dge slong rnams 'gro zhing /_gos dang zas dang mal cha dang stan dang nad gsos dang sman zong yang dang yang du slong nas de dag ser sna'i dbang du gyur te/_dge slong de dag la 'od srung gi dge sbyong 'di dag ni [{]yi dgas [,]yi dwags [}]bzhin du khor zug tu gzhan la re ba 
[\[247b.6\]]lhur byed cing rgyu'o zhes de lta bu'i tshig rtsub po smras so/_/dge slong dag ji snyam du sems/_de'i tshe dge bsnyen lnga brgyar gyur pa gang yin pa de dag ni [{]yi dgas [,]yi dwags [}]lnga brgya po de dag kho na yin te/_de dag gis der dge slong de dag la tshig rtsub po smras pa'i las de'i rnam par smin 
[\[247b.7\]]pas ni tshe rabs lnga brgyar [{]yi dgas [,]yi dwags [}]su skyes so/_/de dag gis yang dag par rdzogs pa'i sangs rgyas 'od srung gi gsung rab la skyabs su 'gro ba dang /_bslab pa'i gzhi rnams bsrungs te dbang po yongs su smin par byas pa des ni de ltar rnam par grol bar gyur to/_/las 
[\[248a\]]
[\[248a.1\]]brgya tham pa las sdom gyi tshigs su bcad pa lnga pa rdzogs [{]s+ho[,]so[}]//_//sdom ni/_bya gnyis dang ni lus 'phags dang /_ston pa 'od srung kun dga' bo/_/'dzin byed bu dang rab bzang dang /_yon rabs dang ni rgan zhugs gnyis/_/bya gnyis 
[\[248a.2\]]zhes bya ba la/_bya dang po ni/_gleng gzhi rgyal po'i khab na bzhugs te/_de'i tshe bcom ldan 'das rgyal po'i khab na/_bya rgod kyi phung po'i ri la bzhugs te/_de na bcom ldan 'das 'khor brgya phrag du ma'i gung la bzhugs shing chos ston pa'i skabs su ri spos kyi ngad ldang nas/_
[\[248a.3\]]rma bya blta na sdug ces bya ba zhig 'ongs nas rgyal bu rgyal byed kyi tshal gyi steng gi bar snang la lding ba las/_bya des bcom ldan 'das 'khor brgya phrag du ma'i gung la bzhugs shing chos ston pa thos so/_/thos nas kyang sa la babs nas bcom ldan 'das kyi zhabs drung du 'dug go/_/
[\[248a.4\]]de nas bcom ldan 'das kyis de la chos tshig gsum bstan te/_'du byed thams cad ni mi rtag go/_/chos thams cad ni bdag med do/_/mya ngan las 'das pa ni zhi ba'o/_/nga la sems dga' bar gyis shig dang dud 'gro'i skye gnas dang bral bar 'gyur yang srid do zhes de skad 
[\[248a.5\]]ces bka' stsal nas/_bya de dga' bar gyur te yun ring du zhal du brtags nas song ba'i 'og tu de steng gi nam mkha' la 'gro ba las khras bsad de/_de bcom ldan 'das la sems dga' bzhin du shi 'phos te/_dus las 'das nas rgyal po'i khab de nyid du tshong dpon zhig gi 
[\[248a.6\]]khyim du nying mtshams sbyar te/_de zla ba dgu'am bcu lon pa dang bu byung nas khye'u zhig btsas te/_de'i btsas ston rgyas par byas nas/_rigs dang 'thun par ming btags te/_'o ma dang zho dang mar dang zhun mar dang mar gyi nying gus bskyed bsrings nas/_de gang gi tshe cher skyes 
[\[248a.7\]]pa de'i tshe yi ge dang /_khong rtsis dang /_shod dgod pa dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_spos brtag pa dang /_sman brtag pa dang /_glang po che brtag pa dang /_rta brtag pa 
[\[248b\]]
[\[248b.1\]]dang /_go mtshon brtag pa bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar gyur to/_/de nas phyi zhig na de sangs rgyas la dga' ba dang /_chos la dga' ba 
[\[248b.2\]]dang /_dge 'dun la dga' bar gyur nas des pha ma la gsol te/_bcom ldan 'das kyi bstan pa la rab tu byung ngo /_/de rab tu byung nas na tshod kyis lo bdun lon pa kho na na nyon mongs pa thams cad spangs te/_dgra bcom pa nyid mngon sum du byas nas rdzu 'phrul che zhing mthu che bar 
[\[248b.3\]]gyur to/_/de nas de rdzu 'phrul gyis 'gro zhing gnas gzhan dang gzhan dag tu song nas lo ma'i nang du me tog dang 'bras bu rnams bcug ste khyer te 'ong zhing dge 'dun la 'bul bar byed do/_/de nas dge slong rnams kyis de mthong nas ngo mtshar du gyur te/_de dag gis bcom ldan 
[\[248b.4\]]'das la gsol pa/_btsun pa dge tshul ba 'di lo bdun nas rab tu byung ste/_nyon mongs pa thams cad spangs nas dgra bcom pa nyid mngon sum du bgyis pa la gzigs/_de nas bcom ldan 'das kyis de dag nyid skyo ba bskyed pa'i phyir bka' stsal pa/_khyed kyis che ge mo zhig gi 
[\[248b.5\]]tshe/_bya zhig nam mkha' las babs nas nga'i mdun du 'dug pa mthong ngam gsol pa/_btsun pa bcom ldan 'das mthong lags so/_/bka' stsal pa/_dge slong dag bya de nga la sems dga' bar gyur nas song ba las khras bsad de/_de nga la sems dga' bzhin du shi 'phos nas 
[\[248b.6\]]rgyal po'i khab 'di nyid du tshong dpon gyi rigs su skyes nas/_cher skyes pa dang nga nyid kyi bstan pa la rab tu byung ngo /_/de rab tu byung nas na tshod kyis lo bdun pa kho na na nyon mongs pa thams cad spangs te dgra bcom pa nyid mngon sum du byas so/_/de nas dge slong rnams kyis sangs rgyas 
[\[248b.7\]]bcom ldan 'das la zhus pa/_btsun pa dge tshul ba 'dis las ci bgyis na/_las de'i rnam par smin pas byar skyes lags/_las ci bgyis na de las shi 'phos nas mir skyes la/_bcom ldan 'das kyang 'dis mnyes par bgyis te mi mnyes par ma bgyis/_bcom ldan 
[\[249a\]]
[\[249a.1\]]'das kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag sngon byung ba 'das pa'i dus na/_yul kA shi'i grong khyer bA rA Na sI na ni rgyal po tshangs 
[\[249a.2\]]pas byin rgyal po byed do/_/yul lus 'phags na ni lus 'phags kyi rgyal po bi de ha rgyal po byed do/_/de gnyis phan tshun mi 'thun nas skye bo phal po che kha 'dog par byed do/_/de nas phyi zhig na lus 'phags kyi rgyal pos dpung gi tshogs yan lag bzhi go bskon nas g.yul 
[\[249a.3\]]'gyed pa'i phyir rgyal po tshangs pas byin gyi thog tu drangs so/_/kA shi'i rgyal po tshangs pas byin gyis kyang /_bi de ha'i rgyal pos dpung gi tshogs yan lag bzhi go bskon nas g.yul 'gyed pa'i phyir/_bdag gi thog tu drangs so zhes thos so/_/thos nas des kyang dpung gi 
[\[249a.4\]]tshogs yan lag bzhi go bskon nas/_g.yul 'gyed pa'i phyir bi de ha'i rgyal po'i thog tu drangs pa las/_de bi de ha'i rgyal pos de thub cing brdungs par byas te/_pham par byas shing rgyab kyis phyogs par byas nas/_rgyal po gcig pu thar te bros nas nags khrod cig tu zhugs te/_
[\[249a.5\]]de lus ngal ba dang lus sdug bsngal ba la lus shig shig por gyur nas rta las babs te/_dgra zhu dang 'thab ber phud de sa la bting ba'i steng du 'dug go/_/sa phyogs de nas thag mi ring ba zhig na ni/_rma bya zhig rma bya mo dag gis bskor te rtse zhing dga' la dga' mgur spyod de/_de des 
[\[249a.6\]]mthong nas de la smon par gyur te/_'di ni 'dod pa yang spyod la 'di la gnod pa byed pa yang ci yang med pas na skye gnas 'di ni bzang po zhig go snyam mo/_/sangs rgyas bcom ldan 'das rnams mi bzhugs pa'i tshe na/_rang sangs rgyas rnams 'jig rten du byung ste/_rang sangs rgyas 
[\[249a.7\]]zhig rgyal po de'i thad nas rgyang mi ring ba zhig na/_shing zhig gi drung na rten cing 'dug nas rang sangs rgyas des de drang ba'i phyir lud pa bsal ba'i sgra phyung ngo /_/de nas de thos ma thag tu rgyal po de 'jigs shing skrag ste langs nas/_'dir yang pha rol gyi dmag tshogs ma 'ongs grang snyam 
[\[249b\]]
[\[249b.1\]]pa las/_rgyal po des shing zhig gi drung na rang sangs rgyas rten cing 'dug pa mthong ngo /_/mthong nas kyang de la sems dga' bar gyur te/_'di de ltar mi med pa'i nags khrod du dga' ba las na 'di ni bdag nyid chen po zhig yin gor ma chag snyam mo/_/sngon gyi rgyal rigs kyi rgyal 
[\[249b.2\]]po rnams kyi lugs kyis na/_gang gi tshe g.yul 'gyed du 'gro'am [{]ri dgas [,]ri dwags [}]shor du 'gro ba de'i tshe rta'i 'phongs la kha zas cung zad tsam btags te 'gro'o/_/rgyal po de'i rta'i 'phongs la yang kha zas cung zad tsam btags pa yod de/_des rang sangs rgyas de la bshos gsol to/_/
[\[249b.3\]]rang sangs rgyas des kyang rgyal po de steng gi nam mkha' la khyer nas 'jigs pa med pa'i gnas su bzhag go/_/de nas rgyal po des smon lam btab pa dge ba'i rtsa ba 'dis na bdag gang dang gang du skye bar 'gyur ba de dang der rma byar skye bar gyur cig_/'di bas kyang ches khyad par du 
[\[249b.4\]]'phags pa'i ston pa mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang thob par gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/
[\[249b.5\]]dge slong dag ji snyam du sems/_de'i tshe rgyal po tshangs pas byin du gyur pa gang yin pa de ni bya de kho na yin te/_des der rang sangs rgyas la bshos gsol nas smon lam btab pa des na/_da ltar 'dis nga mnyes par byas te mi mnyes par ma byas so//_//bya gnyis 
[\[249b.6\]]pa ni/_gleng gzhi mnyan du yod pa na bzhugs te/_de'i tshe ri spos kyi ngad ldang la bya ku mu dA'i dus ston sna tshogs can zhes bya ba nad pa ring por mi thogs par 'chi bar 'gyur ba zhig 'dug go/_/sangs rgyas bcom ldan 'das bgrod pa gcig pu'i lam ston pa/_rnam pa gnyis 
[\[249b.7\]]kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_
[\[250a\]]
[\[250a.1\]]rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni/_chos nyid kyis nyin dus gsum mtshan dus 
[\[250a.2\]]gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang gnod pa dang ldan/_su ni ngan song du gzhol/_su ni ngan 
[\[250a.3\]]song du 'bab/_su ni ngan song du bab/_su ni ngas ngan song nas phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed 
[\[250a.4\]]du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan 
[\[250a.5\]]pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs 
[\[250a.6\]]pa/_bya de lung bstan pa'i dus la bab ste/_'di las brten nas gdul bar bya ba'i skye bo mang po drang dgos so snyam du dgongs nas/_bcom ldan 'das mnyan du yod pa nas mi snang bar gyur te/_ri spos kyi ngad ldang gis phyogs bya de 'dug pa nas thag mi ring ba zhig tu byon te/_bcom 
[\[250a.7\]]ldan 'das kyis ci nas bya tsa sha lnga brgya lhags te/_bcom ldan 'das la skor ba byed par 'gyur ba de lta bur byin gyis brlabs so/_/de nas bya des bya tsa sha lnga brgya lhags te bcom ldan 'das la skor ba byed par mthong ngo /_/mthong nas kyang /_kye ma bdag gis kyang bcom ldan 'das 
[\[250b\]]
[\[250b.1\]]la bskor ba bya'o snyam du de'i 'dod pa skyes so/_/de nas de bcom ldan 'das la sems dga' bar gyur bzhin du shi nas lhar skyes so/_/de lhar gyur nas bcom ldan 'das kyi thad du song ste/_bcom ldan 'das kyis de la chos bstan nas des bden pa mthong ste/_bden pa mthong nas 
[\[250b.2\]]de rang gi gnas su song ngo /_/de nas bcom ldan 'das kyis bya de'i ro las brten te/_dge slong gi 'khor gyi nang du tshe dang ldan pa shA ri'i bu la bka' stsal pa/_shA ri'i bu bya 'dis las ci zhig byas na las de'i rnam par smin pas byar skyes par gyur ces smras pa dang /_de thos ma 
[\[250b.3\]]thag tu tshe dang ldan pa shA ri'i bu sems pa la zhugs te/_de rab kyi mtha'i bsam gtan gyi bar du snyoms par zhugs kyang de'i rtsad ma chod de/_bya rnams las shi 'phos shing bya rnams su skyes pa 'ba' zhig mthong ngo /_/de nas de ting nge 'dzin de las langs nas bla gos phrag 
[\[250b.4\]]pa gcig tu gzar te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/btsun pa bcom ldan 'das bdag gis bya 'di'i rtsad ma khums te/_bya rnams las shi 'phos shing bya rnams su skyes pa 'ba' 
[\[250b.5\]]zhig mthong lags so/_/btsun pa bcom ldan 'das ni ye shes gzigs pa thogs pa mi mnga' ba ye shes gzigs pa mtha' yas pa lags na/_btsun pa bcom ldan 'das nyid kyis bya 'dis las ci bgyis pa dang /_las gang gi rnam par smin pas bya 'ba' zhig tu 
[\[250b.6\]]skyes pa lung bstan du gsol/_bcom ldan 'das kyis bka' stsal pa/_dge slong dag bya 'di nyid kyis las de lta bu byas shing bsags te/_dge slong dag sngon byung ba 'das pa'i dus na/_nyan thos dang rang sangs rgyas kyi sa las 'das pa/_yang dag par rdzogs pa'i 
[\[250b.7\]]sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das don gzigs zhes bya ba 'jig rten du byung ste/_de'i gsung 
[\[251a\]]
[\[251a.1\]]rab la bya 'di rab tu byung ste/_dge slong zhal ta byed par gyur nas/_des sbyin bdag dang sbyin pa po rnams las bza' ba dang btung ba bslangs te/_khyim pa la rten par byed nas dge slong mang pos bkag pa las de khros te smras pa/_khyed ni dud 'gro bzhin 
[\[251a.2\]]du bsam mno med pa yin te/_dge slong dag gis bya ba gang yin pa ltar byed pa ma yin no/_/zhes byas so/_/de nas phyis de 'gyod pa skyes te/_des las de nyes pa la nyes so zhes bshags nas/_tshe gcig tu tshangs par spyod pa spyad de 'chi kar smon lam btab pa/_
[\[251a.3\]]'di ltar bdag gis sems can dag pa 'di lta bu dag la tshig rtsub po smras pa'i las 'di bdag la 'ong bar ma gyur cig_/ston pa 'di kho na dang 'dra ba bdag gis mnyes par byed par gyur cig_/mi mnyes par byed par ma gyur cig ces byas so/_/dge slong dag ji 
[\[251a.4\]]snyam du sems/_de'i tshe dge slong zhal ta byed par gyur pa gang yin pa de ni bya 'di kho na yin te/_des der dge slong de dag la tshig rtsub po smras pa'i las de'i rnam par smin pas dud 'gro rnams su skyes te/_yang dag par rdzogs pa'i sangs rgyas don gzigs kyi ring nas/_
[\[251a.5\]]nga'i ring gi bar du dud 'gro rnams las shi 'phos shing dud 'gro 'ba' zhig tu skyes so/_/da ni nga la sems dga' ba skyes pas shi 'phos te/_dus las 'das nas lhar skyes so/_/lhar gyur nas kyang nga'i thad du 'ongs te de la ngas chos bstan to/_/des nga las chos thos 
[\[251a.6\]]nas bden pa rnams mthong ngo /_/des bden pa mthong nas rang gi gnas su song ngo /_/des der chos bzhin du zhal ta byas nas 'chi kar smon lam btab ste/_bdag gis ston pa 'di lta bu mnyes par byed par gyur cig_/mi mnyes par byed par ma gyur cig ces 
[\[251a.7\]]byas pa des na/_dge slong dag nga yang dag par rdzogs pa'i sangs rgyas don gzigs dang /_shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas 
[\[251b\]]
[\[251b.1\]]so/_/de nas de thos ma thag tu dge slong de dag skyo ba chen po skyes te/_bcom ldan 'das kyis de dag gi yid skyo bar gyur par thugs su chud nas/_de dang 'thun pa'i chos bstan te des na dge slong de dag gis stan de nyid la 'khod bzhin du/_nyon mongs pa thams cad 
[\[251b.2\]]spangs te dgra bcom pa nyid mngon sum du byas so//_//lus 'phags zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na/_bram ze'i rigs che zhing mtho ba phyug cing nor mang la longs spyod che ba/_yongs su 'dzin pa yangs shing rgya che 
[\[251b.3\]]ba rnam thos kyi bu'i nor dang ldan pa/_rnam thos kyi bu'i nor dang 'gran pa lus 'phags zhes bya ba zhig gnas te/_des thabs zlar bab pa las chung ma blangs nas de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags te/_de zla ba dgu'am 
[\[251b.4\]]bcu lon pa dang /_khye'u gzugs bzang zhing blta na sdug la mdzes pa mdog bzang la/_gser gyi kha dog can mgo bo gdugs ltar 'dug pa lag pa ring ba/_dpral pa'i dbyes che ba/_sna mtho ba sna legs pa smin ma stug pa zhig btsas te de'i btsas ston rgyas par byas nas/_
[\[251b.5\]]khye'u 'di'i ming cir gdags zhes rigs dang 'thun par ming 'dogs par byed de/_khye'u 'di bram ze lus 'phags kyi bu yin pas na/_de'i phyir khye'u 'di'i ming lhag 'phags zhes gdags so zhes zer ro/_/de nas khye'u lhag 'phags 'o ma dang zho dang mar dang zhun mar dang mar 
[\[251b.6\]]gyi nying gu rnams kyis bskyed bsrings nas/_mtsho'i nang gi pad ma bzhin du skye drag par gyur to/_/de nas de gang gi tshe cher skyes pa de'i tshe/_yi ge dang /_bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_
[\[251b.7\]]ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs 
[\[252a\]]
[\[252a.1\]]bslabs nas las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur la gzhung gis rtsod pa thams cad kyang tshar bcad do/_/de nas phyi zhig na bram ze lus 'phags kyi sems skyes pa/_mchod sbyin bya'o 
[\[252a.2\]]snyam mo/_/de'i 'og tu yang sems skyes pa/_dge sbyong gau ta ma 'di ni thams cad mkhyen pa thams cad gzigs pa yin te/_'dis ni 'di lta ste/_'das pa dang ma 'ongs pa dang da ltar byung ba ci yang mi gzigs pa dang mi mkhyen pa dang thugs su ma chud pa ci yang med de/_bdag 
[\[252a.3\]]gi mchod sbyin yang yan lag 'ga' tsam gyi sgo nas kyang nyams par gyur na mi rung gis/_bdag je dge sbyong gau ta ma'i thad du song la dri bar bya'o snyam nas/_rgod ma dkar mo dang sbyar ba'i shing rta la zhon te/_gser gyi 'khar ba dang gser gyi ril ba thogs shing bram ze'i khye'u'i 
[\[252a.4\]]tshogs kyis bskor nas/_mnyan du yod pa nas byung ste/_rgyal bu rgyal byed kyi tshal du song ngo /_/ji srid du bzhon pas 'gro bar bya ba'i sa de srid du bzhon pas song nas bzhon pa las babs te/_rkang pas kun dga' ra bar song nas/_bcom ldan 'das ga la ba der song ste 
[\[252a.5\]]phyin nas bcom ldan 'das dang mngon sum du yang dag par dga' ba dang yang dag par mgu ba'i gtam sna tshogs byas te/_mjug brtul nas phyogs gcig tu 'dug go/_/phyogs gcig tu 'dug nas bcom ldan 'das la bram ze lus 'phags kyis 'di skad ces 
[\[252a.6\]]gsol to/_/kye gau ta ma 'dir bdag gis mchod sbyin chen po brtsams te/_mchod sbyin chen po bgyi ba'i slad du/_khyu mchog lnga brgya yang sdong po la btags/_ba lang dang /_ma he dang /_ma he mo dang /_bzhon pa dang /_be'u dang /_be'u chung ngu dang /_ra dang /_lug dang /_srog chags 
[\[252a.7\]]phra mo rnams kyang sdong po la btags so/_/mchod sbyin bgyi ba'i slad du/_bza' ba dang bca' ba mang po dag kyang bshams so/_/nyi 'og gi dge sbyong dang bram ze rnams kyang phyogs gzhan dang gzhan dag dang ljongs gzhan dang gzhan dag nas/_bdag gi mchod sbyin 
[\[252b\]]
[\[252b.1\]]de lta bu nyams su myong bar bgyi ba'i slad du/_mnyan du yod par lhags na/_bcom ldan 'das gau ta mas ci nas bdag gi mchod sbyin yan lag 'ga' tsam gyi sgo nas kyang nyams par mi 'gyur ba de lta bur bstan du gsol/_de nas bcom ldan 'das kyis de'i 
[\[252b.2\]]mchod sbyin de kho na las brtsams nas de dang 'thun pa'i chos bstan te/_des na bram ze lus 'phags dang bram ze'i khye'u lhag 'phags gnyis kyis stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras 
[\[252b.3\]]bu mngon sum du byas so/_/de nas lhag 'phags kyis smras pa/_phyin cad bdag cag bram ze rnams ston mo stsal ci 'tshal/_bram ze lus 'phags kyis smras pa/_lhag 'phags de skad ma zer cig_/sangs rgyas la sogs pa dge slong gi dge 'dun bshos gsol te/_yon 
[\[252b.4\]]phul ba'i 'og tu/_de'i lhag ma las bram ze rnams la yang sbyin par bya'o/_/de nas lhag 'phags kyis smras pa/_mkhan po ji ltar dgyes pa bzhin du bgyi'o/_/de nas bram ze lus 'phags stan las langs te bla gos phrag pa gcig tu gzar nas/_bcom ldan 'das ga la 
[\[252b.5\]]ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu/_sang bdag gi mchod sbyin gyi gnas su bshos gsol bar ci gnang /_de nas bcom ldan 'das kyis bram ze lus 
[\[252b.6\]]'phags la cang mi gsung bas gnang nas/_bram ze lus 'phags kyis bcom ldan 'das kyis cang mi gsung bas gnang bar rig nas/_bcom ldan 'das kyi zhabs la mgo bos phyag 'tshal te/_bcom ldan 'das kyi thad nas song ngo /_/de nas de mchod sbyin gyi gnas su 
[\[252b.7\]]phyin nas khyu mchog thams cad kyang btang /_ba lang dang /_ma he dang /_ma he mo dang /_bzhon pa dang /_be'u dang /_be'u chung ngu dang /_ra dang /_lug dang /_srog chags phra mo sna tshogs kyang btang nas smras pa/_phyogs bzhi nas rlung bsil bar ldang gis khyed song la deng phan cad rtsi mchog ma 
[\[253a\]]
[\[253a.1\]]nyams pa la ni zo shig_/chu ma glongs pa rnyog pa med cing dang ba la ni 'thung shig ces byas te/_des srog chags phra mo sna tshogs de dag kyang bkye nas/_bcom ldan 'das kyi phyir de nyid kyi mtshan mo bza' ba dang bca' ba gtsang ma bzang po mang po sta gon byas 
[\[253a.2\]]nas/_nang par sngar langs te gdan bshams nas chu ra bkang ste/_bcom ldan 'das la phrin gyis gdugs tshod bskul pa/_btsun pa gdugs tshod la bab ste bshos gsol lags na/_bcom ldan 'das kyis da de'i dus la bab par dgongs te gshegs su gsol zhes bskul 
[\[253a.3\]]to/_/de nas bcom ldan 'das snga dro sham thabs dang chos gos gsol te/_lhung bzed bsnams nas dge slong gi tshogs kyis bskor cing /_dge slong gi dge 'dun gyis/_mdun du bdar te/_bram ze lus 'phags kyi bkad sa gang na ba der gshegs te byon nas dge slong gi dge 
[\[253a.4\]]'dun gyi gung la gdan bshams pa la bzhugs so/_/de nas bram ze lus 'phags dang /_bram ze'i khye'u lhag 'phags kyis/_sangs rgyas la sogs pa dge slong gi dge 'dun rnams bde bar bzhugs par rig nas/_rang gi lag nas bza' ba dang bca' ba gtsang ma bzang 
[\[253a.5\]]po mang pos tshim par byas te ci bzhed pa bstabs so/_/rang gi lag nas bza' ba dang bca' ba gtsang ma bzang po mang po rnam grangs du mas tshim par byas te ci bzhed pa bstabs nas re re la ras zung re phul lo/_/de nas bcom ldan 'das bshos gsol zin te bstsang sder 
[\[253a.6\]]ni gyu phyag ni bcabs par rig nas chos mnyan pa'i phyir spyan sngar 'dug go/_/de nas bcom ldan 'das kyis/_de gnyis la chos kyi gtam gyis yang dag par bstan yang dag par 'dzin du bcug_/yang dag par gzengs bstod yang dag par dga' bar mdzad nas gdan 
[\[253a.7\]]las bzhengs te gshegs so/_/bcom ldan 'das gshegs nas/_mchod sbyin gyi gnas der bram ze thams cad khros te 'di skad du ltos dang bdag cag gi phyir mchod sbyin brtsams pa las dge sbyong gau ta ma la byin no zhes zer to/_/de nas bram ze lus 'phags kyis 
[\[253b\]]
[\[253b.1\]]bram ze thams cad bdag cag la ji ltar khros pa de thos nas/_thos ma thag tu bram ze lus 'phags bram ze de dag gi thad du song ste smras pa/_khyed la dge sbyong gau ta ma ci gnod/_bdag gis khyed kyi yon bshams pa ni khyed la sbyin par bya'o/_/bram ze rnams kyis smras pa/_nged 
[\[253b.2\]]la phyin cad khyod kyi yon mi dgos so zhes smras nas/_de spad gnyis gsad par byas so/_/de nas de spad gnyis kyis bsams pa/_'di rnams kyis bdag cag gsad du 'ong ngo snyam nas bros te/_rgyal bu rgyal byed kyi tshal du song nas bcom ldan 'das ga la ba der phyin nas/_bcom 
[\[253b.3\]]ldan 'das kyi zhabs la mgo bos phyag 'tshal te/_bcom ldan 'das la gtam de rgyas par bsnyad do/_/'di skad ces kyang gsol to/_/btsun pa bdag cag gnyis khyim na gnas pa btang ngo /_/btsun pa bdag cag legs par gsungs pa'i chos 'dul ba la rab tu 'byung ba 
[\[253b.4\]]dang bsnyen par rdzogs shing dge slong gi dngos po 'thob tu rung na/_bdag cag gnyis kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis rab tu phyung ste/_bsnyen par rdzogs par mdzad 
[\[253b.5\]]nas de gnyis la lung yang phog go/_/de gnyis kyis kyang brtson pa dang bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la gsol pa/_btsun pa bram ze 
[\[253b.6\]]lus 'phags dang bram ze'i khye'u lhag 'phags/_bram ze de dag gis dgum par bgyis pa dang /_de kho nas skyo bar gyur nas rab tu byung ste nyon mongs pa thams cad spangs nas dgra bcom pa nyid mngon sum du bgyis pa la gzigs/_bcom ldan 'das kyis bka' 
[\[253b.7\]]stsal pa/_da ltar 'ba' zhig ma yin te 'das pa'i dus na yang /_'di gnyis bram ze 'di rnams kyis gsad par byas te/_de dag kho nas skyo bar gyur nas/_rab tu byung ste tshe gcig tu tshangs par spyod pa spyad pa de nyon cig_/dge slong dag sngon byung ba 'das pa'i dus na/_
[\[254a\]]
[\[254a.1\]]bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa skyes bu gdul bya'i kha lo sgyur ba/_bla na med pa/_lha dang mi rnams kyi ston pa 
[\[254a.2\]]sangs rgyas bcom ldan 'das 'od srung zhes bya ba 'jig rten du byung ste/_de'i tshe bram ze zhig gis mchod sbyin bya bar brtsams pa las/_mchod sbyin byed pa der bram ze gzhan zhig gis 'thab mo brgal te de khros pas bram ze de la lag chas bsnun nas bram ze de yang lag chas bsnun 
[\[254a.3\]]pa des shi'o/_/gzhi de las bram ze thams cad khros te/_phyin cad nged khyod kyis sbyin pa longs spyad par mi byed do zer zhing bram ze ma yin par rtsis nas dmod pa la zhugs te gsad par byas so/_/de nas bram ze de spad gnyis bram ze de dag gis 'jigs nas bros te/_de gnyis 
[\[254a.4\]]drang srong smra ba'i gnas su song nas/_yang dag par rdzogs pa'i sangs rgyas 'od srung gi thad du rab tu byung ngo /_/de nas de gnyis kyis der tshe gcig du tshangs par spyod pa spyad pa las/_yon tan gyi tshogs ci yang ma thob nas de gnyis kyis 'chi kar smon lam btab pa/_'di ltar 
[\[254a.5\]]bdag cag gnyis kyis yang dag par rdzogs pa'i sangs rgyas 'od srung gi thad du rab tu byung ste/_tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin 
[\[254a.6\]]pa'i sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du 
[\[254a.7\]]sems/_de'i tshe yang dag par rdzogs pa'i sangs rgyas 'od srung gi thad du bram ze spad gnyis rab tu byung ba gang yin pa de gnyis ni/_bram ze lus 'phags dang lhag 'phags 'di spad gnyis kho na yin te/_de'i tshe yang de gnyis bram ze rnams kyis gsad par byas 
[\[254b\]]
[\[254b.1\]]nas 'chi bas 'jigs shing skrag ste rab tu byung nas/_tshe gcig tu tshangs par spyod pa spyad do/_/da ltar yang 'di gnyis bram ze rnams kyis gsad par byas nas 'chi bas 'jigs shing skrag ste/_rab tu byung nas nyon mongs pa thams cad spangs te/_dgra bcom pa nyid 
[\[254b.2\]]mngon sum du byas so/_/de gnyis der rab tu byung ste/_tshe gcig tu tshangs par spyod pa spyad nas 'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de/_bdag 
[\[254b.3\]]cag gis mnyes par byed par gyur cig mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i 
[\[254b.4\]]sangs rgyas 'od srung dang /_shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'di gnyis kyis nga mnyes par byas te mi mnyes par ma byas la/_nga nyid kyi bstan pa la rab tu byung nas/_nyon mongs pa 
[\[254b.5\]]thams cad spangs te dgra bcom pa nyid mngon sum du byas so//_//las brgya tham pa/_bam po nyi shu gnyis pa/_ston pa zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag cig gnas te/_des thabs 
[\[254b.6\]]zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las phyi zhig na de'i chung ma la bu chags nas/_de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas so/_/de nas phyi zhig na khyim 
[\[254b.7\]]bdag de'i bu snga phyir gnyis dang gsum dang de bzhin du bu bdun btsas nas des de dag gi btsas ston rgyas par byas te/_rigs dang 'thun par ming btags nas/_'o ma dang zho dang mar dang zhun mar dang mar gyi nying gu rnams kyis bskyed bsrings nas gang gi tshe de dag 
[\[255a\]]
[\[255a.1\]]cher skyes pa de'i tshe yi ge dang /_khong rtsis dang /_shod dgod pa dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_spos brtag pa dang /_sman brtag pa dang /_
[\[255a.2\]]glang po che brtag pa dang /_rta brtag pa dang /_go mtshon brtag pa la bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar gyur to/_/phyi zhig na phas de dag la smras pa/_
[\[255a.3\]]nga'i tshig gis khyed khyim bdag mgon med zas sbyin la rten chos shig dang /_des khyed tshe 'di dang /_tshe phyi ma'i phan pa la 'dzud par byed do zhes byas pa las/_de'i bu drug gis smras pa/_bdag cag khyim bdag mgon med zas sbyin la rten bca' ci dgos zhes zer nas/_de'i tshig 
[\[255a.4\]]ma mnyan te bu gcig ni/_'od srung rdzogs byed la dga' bar gyur to/_/gnyis pa ni kun tu rgyu gnag lhas kyi bu la dga' bar gyur to/_/gsum pa ni smra 'dod kyi bu mo'i bu yang dag rgyal ba can la dga' bar gyur to/_/bzhi pa ni mi 'pham skra'i la ba can la dga' bar gyur to/_/
[\[255a.5\]]lnga pa ni ka t+ya'i bu nog can la dga' bar gyur to/_/drug pa ni gcer bu pa gnyen gyi bu la dga' bar gyur to/_/bdun pa ni pha'i ngag mnyan nas khyim bdag mgon med zas sbyin la rten bcas te/_des de la brten pas bcom ldan 'das kyi bstan pa la dga' bar gyur te/_skyabs 
[\[255a.6\]]su 'gro ba dang bslab pa'i gzhi rnams blangs so/_/de nas phyi zhig na khyim bdag de'i bu che bas 'od srung rdzogs byed g.yar drangs te zan byin no/_/gnyis pas ni kun tu rgyu gnag lhas kyi bu g.yar drangs te zan byin no/_/gsum pas ni smra 'dod kyi bu mo'i bu yang dag rgyal ba can 
[\[255a.7\]]g.yar drangs te zan byin no/_/bzhi pas ni mi 'pham skra'i la ba can g.yar drangs te zan byin no/_/lnga pas ni ka t+ya'i bu nog can g.yar drangs te zan byin no/_/drug pas gcer bu pa gnyen gyi bu g.yar drangs te zan byin no/_/de nas bu bdun pas phu bo de dag la smras pa/_khyed 
[\[255b\]]
[\[255b.1\]]kyis rang rang gi ston pa la zan byin te/_bdag gis kyang sangs rgyas bcom ldan 'das bshos gsol gyis/_der khyed kun gyis kyang bdag gi grogs gyis shig ces byas nas/_khye'u des sangs rgyas la sogs pa dge slong gi dge 'dun spyan drangs so/_/spyan drangs 
[\[255b.2\]]nas de nyid kyi nub mo bza' ba dang bca' ba gtsang ma mang po sta gon byas te/_nang par sngar langs nas/_gdan bshams te chu ra bkang ste bzhag nas bcom ldan 'das la phrin gyis gdugs tshod bskul ba/_btsun pa gdugs tshod la bab ste bshos gsol lags na/_
[\[255b.3\]]bcom ldan 'das kyis da de'i dus la bab par dgongs te gshegs su gsol zhes bskul to/_/de nas bcom ldan 'das snga dro sham thabs dang chos gos gsol te/_lhung bzed bsnams nas/_khyim bdag gi bu de'i bkad sa ga la ba der gshegs te byon nas/_dge 
[\[255b.4\]]slong gi dge 'dun gyi gung la gdan bshams pa la bzhugs so/_/de nas khyim bdag de dang bu 'khor dang bcas pas sangs rgyas la sogs pa dge slong gi dge 'dun rnams bde bar bzhugs par rig nas/_rang gi lag nas bza' ba dang bca' ba gtsang ma bzang po mang 
[\[255b.5\]]pos tshim par byas te ci bzhed pa bstabs so/_/rang gi lag nas bza' ba dang bca' ba gtsang ma bzang po mang po rnam grangs du mas tshim par byas te ci bzhed pa bstabs nas/_bcom ldan 'das bshos gsol zin te/_gsang sder ni gyu phyag ni bcabs par rig nas/_
[\[255b.6\]]stan ches dma' ba zhig blangs te chos mnyan pa'i phyir spyan sngar 'dug go/_/de nas bcom ldan 'das kyis khyim bdag de bu dang 'khor dang bcas pa'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/_des na 
[\[255b.7\]]khyim bdag de bu dang 'khor dang bcas pas stan de nyid la 'dug bzhin du/_'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te khyim bdag des bden pa mthong nas/_stan las langs te bla gos phrag pa 
[\[256a\]]
[\[256a.1\]]gcig tu gzar nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das la brten nas bdag sems can dmyal ba dang dud 'gro dang [{]yi dgas [,]yi dwags [}]rnams las ni phyung /_lha dang mi'i 
[\[256a.2\]]nang du ni gom pa 'dor du stsal/_khrag dang mchi ma'i rgya mtsho rnams ni bskams/_rus pa'i ri rnams ni bsgral/_ngan song gi sgo rnams ni bcad mtho ris dang thar pa'i sgo rnams ni phye/_yun ring po nas goms pa'i nyon mongs pa rnams ni mthar gtugs te/_zhi ba dang 
[\[256a.3\]]spangs pa dang bor bar gyur lags so/_/bcom ldan 'das kyis bdag ji srid 'tsho'i bar du dge slong gi dge 'dun dang lhan cig tu bdag las na bza' dang zhal zas dang gzims cha dang gdan dang snyun gsos dang sman zong rnams bzhes par gnang bar mdzad du gsol/_
[\[256a.4\]]bka' stsal pa/_khyim bdag gzhan dag gi don yang bya dgos kyis thong shig ces bka' stsal pa/_bcom ldan 'das slar gshegs so/_/bcom ldan 'das slar gshegs nas khyim bdag gi bus bsams pa/_bdag gis khyim na gnas pa btang la rab tu byung 
[\[256a.5\]]ngo snyam nas pha ma la bzlugs te/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de bcom ldan 'das la 'di skad 
[\[256a.6\]]ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge 
[\[256a.7\]]slong tshur shog ces bya ba'i tshig gis rab tu phyung ste/_bsnyen par rdzogs par mdzad nas de la lung yang phog go/_/des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te de dgra bcom pa khams 
[\[256b\]]
[\[256b.1\]]gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang so so 
[\[256b.2\]]yang dag par rig pa thob pa/_srid pa'i rnyed pa dang chags pa dang bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la gsol 
[\[256b.3\]]pa/_btsun pa bcom ldan 'das khyim bdag 'di'i bu drug lta ba du ma 'tshal te/_phan tshun mi 'thun par smra ba las nu bo tha [{]chungs kyis [,]chung gis [}]lta ba gcig tu 'thun pa la bkod nas/_de dag kyang bcom ldan 'das kyi bstan pa la rab tu byung nas nyon mongs pa thams cad 
[\[256b.4\]]spangs te dgra bcom pa nyid mngon sum du bgyis pa la gzigs lags/_bcom ldan 'das kyis bka' stsal pa/_da ltar 'ba' zhig ma yin te/_ji ltar 'das pa'i dus na yang spun drug po 'di rnams phan tshun mi 'thun pa las/_nu bo tha [{]chungs [,]chung [}]'di kho nas gcig tu 
[\[256b.5\]]'thun pa la bkod nas/_de rnams kyang drang srong la rab tu phyung ste/_bsam gtan bzhi dang mngon par shes pa lnga bskyed pa de nyon cig_/dge slong dag sngon byung ba 'das pa'i dus na yul dbus kyi rgyal po bdun rang rang gi yul na rgyal po byed pa las/_de rnams phan 
[\[256b.6\]]tshun mi 'thun te dus dus su skye bo mang po kha 'dog par byed do/_/de nas phyi zhig na yul kA shi'i rgyal po tshangs pas byin gyi blo skyes pa/_bdag gis nyi 'og gi rgyal po 'di dag thams cad thabs ci zhig gis bsdum par bya snyam mo/_/de'i tshe yul kA shi'i rgyal po tshangs pas 
[\[256b.7\]]byin gyi yul na dka' thub kyi gnas zhig na/_drang srong mngon par shes pa lnga dang ldan pa rdzu 'phrul che zhing mthu che ba zhig gnas so/_/de nas rgyal po tshangs pas byin gyis bsams pa/_bdag gis drang srong de la bcol na/_des 'di rnams kyi bsdums byed nus par 
[\[257a\]]
[\[257a.1\]]'gyur ro snyam nas/_drang srong de ga la 'dug pa der song ste rkang pa la phyag 'tshal nas smras pa/_nyi 'og gi rgyal po drug po 'di dag thams cad ni phan tshun mi 'thun te/_dus dus su skye bo mang po kha 'dog par byed do/_/de bas na khyod kyis thams 
[\[257a.2\]]cad bsdum par rigs so zhes byas so/_/de nas drang srong des kA shi'i rgyal po tshangs pas byin la cang mi smra bas gnang ngo /_/de nas kA shi'i rgyal po tshangs pas byin gyis/_drang srong des cang mi smra bas gnang bar rig nas rkang pa la phyag 'tshal te song ngo /_/de nas phyi 
[\[257a.3\]]zhig na rgyal po drug po rnams kyis dpung gi tshogs yan lag bzhi go bskon te/_yul bA rA Na sIr lhags nas/_grong khyer thams cad dpung gi tshogs yan lag bzhi go bskon nas bskor te 'khod do/_/de nas kA shi'i rgyal po tshangs pas byin gyis drang srong de la sbran te/_de thos 
[\[257a.4\]]ma thag tu drang srong de gnas de kho na nas rgyal po drug po gang na 'khod pa der nam mkha' la song ngo /_/de nas de mthong ma thag tu rgyal rigs kyi rgyal po drug po de rnams drang srong de la shin tu dga' bar gyur to/_/dga' bar gyur nas drang srong ga la ba der dong ste/_lhags 
[\[257a.5\]]nas rkang pa la phyag 'tshal te chos mnyan pa'i phyir mdun du 'khod do/_/de nas drang srong des de dag la chos bstan nas thams cad mjal dum byed du bcug go/_/de dag gis mjal dum byas nas drang srong de nyid kyi thad du rab tu 'byung bar 'dod pa'i sems skyes so/_/de nas 
[\[257a.6\]]de dag gis gcig la gcig bzlugs nas yul yul du dong ste/_rang rang gi bu rgyal por bcug nas sbyin pa dag byin zhing bsod nams dag byas nas/_drang srong de nyid kyi thad du rab tu byung ngo /_/de dag der rab tu byung nas bsam gtan bzhi dang mngon par shes pa lnga bskyed do/_/dge 
[\[257a.7\]]slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe rgyal po drug po phan tshun mi 'thun par gyur pa gang yin pa de dag ni spun drug po phan tshun mi 'thun par smra bar gyur pa 'di dag kho na yin no/_/
[\[257b\]]
[\[257b.1\]]de'i tshe rgyal po tshangs pas byin zhes bya bar gyur pa gang yin pa de ni nu bo tha [{]chungs [,]chung [}]'di kho na yin te/_de'i tshe yang drang srong des phan tshun mi 'thun pa de dag bsdums nas de dag kyang rab tu byung ste/_bsam gtan bzhi dang mngon par shes pa lnga bskyed do/_/da ltar yang 
[\[257b.2\]]'dis spun drug po phan tshun lta ba mi 'thun par smra ba rnams lta ba gcig tu 'thun par byas te/_de dag kyang rab tu byung nas nyon mongs pa thams cad spangs te dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la zhus pa/_
[\[257b.3\]]btsun pa khyim bdag bu dang g.yog 'khor du bcas pa 'dis las ci bgyis na/_las de'i rnam par smin pas phyug cing nor mang la longs spyod che ba'i rigs su skyes la/_bcom ldan 'das kyang 'di rnams kyis mnyes par bgyis te/_mi mnyes par ma bgyis bu bdun yang 
[\[257b.4\]]rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_bcom ldan 'das 'di rnams kyis gang du smon lam btab lags/_bka' 
[\[257b.5\]]stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo 
[\[257b.6\]]sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na/_khyim bdag cig gnas pa de'i bu spun drug phan tshun lta ba mi 'thun par smra bar gyur to/_/khyim bdag de'i bu tha [{]chungs [,]chung [}]ni 
[\[257b.7\]]sangs rgyas la dga' ste/_des phu bo thams cad yang dag par rdzogs pa'i sangs rgyas 'od srung gi bstan pa la btsud nas/_de dag thams cad kyis pha ma la gsol te/_yang dag par rdzogs pa'i sangs rgyas 'od srung gi gsung rab la rab tu byung nas/_de dag gis der tshe gcig 
[\[258a\]]
[\[258a.1\]]tu tshangs par spyod pa spyad nas 'chi kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes 
[\[258a.2\]]par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/khyim bdag des kyang sbyin pa dag byin zhing bsod nams dag byas nas/_tshe gcig tu skyabs su 'gro ba 
[\[258a.3\]]dang bslab pa'i gzhi rnams bsrungs nas 'chi kar smon lam btab pa/_dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar gyur cig_/de'i tshe yang bu bdun po 'di dag nyid bdag gi bur gyur 
[\[258a.4\]]cig_/yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du 
[\[258a.5\]]sems/_de'i tshe khyim bdag tu gyur pa gang yin pa de ni khyim bdag 'di kho na yin te/_des der sbyin pa dag byin cing bsod nams dag byas nas/_skyabs su 'gro ba dang bslab pa'i gzhi rnams bsrungs te 'chi kar smon lam btab pa'i las de'i rnam par smin pas/_gang dang 
[\[258a.6\]]gang du skyes pa de dang der phyug cing nor mang la longs spyod che ba'i rigs su skyes nas/_'dis nga mnyes par byas te mi mnyes par ma byas la/_'di dag kyang 'di'i bu kho nar gyur to/_/bu 'di rnams kyis kyang tshe gcig tu tshangs par spyod pa spyad nas 'chi kar smon lam btab pa 
[\[258a.7\]]des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'di rnams kyis nga mnyes par byas te/_mi mnyes par ma byas la nga nyid kyi bstan 
[\[258b\]]
[\[258b.1\]]pa la rab tu byung nas nyon mongs pa thams cad spangs te dgra bcom pa nyid mngon sum du byas so//_//'od srung zhes bya ba ni/_gleng gzhi rgyal po'i khab na bzhugs so/_/de nas phyi zhig na tshe dang ldan pa 'od srung chen po dgon pa'i gnas mal zhig tu yun ring du 
[\[258b.2\]]lon te/_skra dang kha spu ring zhing gos rnyings par gyur nas/_bcom ldan 'das ga la ba der song ngo /_/de'i tshe bcom ldan 'das 'khor brgya phrag du ma'i gung la bzhugs te/_dge slong gi dge 'dun la chos ston to/_/de nas dge slong de dag gis tshe dang ldan pa 'od srung chen po 
[\[258b.3\]]thag ring po zhig nas mthong nas/_tshe dang ldan pa 'od srung chen po la brnyas pa'i sems skyes te/_tshe dang ldan pa dge slong skra dang kha spu ring zhing gos ngan la ma brtags pa'i cha lugs can 'di ga las 'ongs zhig gu snyam mo/_/de nas bcom ldan 'das kyis/_dge slong de 
[\[258b.4\]]dag gi bsam pa thugs kyis mkhyen nas/_dge slong 'od srung 'di ni nga yongs su mya ngan las 'das pa'i 'og tu/_nga'i bstan pa'i don byed par 'gyur te/_mdo sde dang chos mngon pa dang 'dul ba yang dag par sdud par 'gyur ba yin la/_dge slong 'di rnams kyis ni 'di 
[\[258b.5\]]la shin tu brnyas pa'i sems bskyed kyis/_ma la ngas 'di rnams la gyod gdab par bya'o/_/'on kyang 'di lha dang mi dang bcas pa'i 'jig rten gyis mchod cing rjed pa dang gus par smra ba'i gnas su 'gyur ro snyam du dgongs nas/_der bcom ldan 'das kyis dge slong rnams 
[\[258b.6\]]la bka' stsal pa/_dge slong khyed kyis dge slong 'di la shin tu brnyas pa'i sems ma skyed cig_/'di ni nga yongs su mya ngan las 'das pa'i 'og tu nga'i bstan pa'i don byed par 'gyur te/_sde snod gsum yang dag par sdud par byed cing /_chos kyi tshul 'phel bar byed do zhes 
[\[258b.7\]]gsungs so/_/de nas bcom ldan 'das kyis/_tshe dang ldan pa 'od srung chen po la bka' stsal pa/_'od srung tshur shog 'od srung 'ongs pa legs so/_/stan phyed 'di la 'dug shig_/bdag cag gnyis las khyod sngar rab tu byung ngam/_nga sngar rab tu byung ba brtag go zhes bka' 
[\[259a\]]
[\[259a.1\]]stsal to/_/de nas dge slong de dag 'jigs shing skrag la 'gyod de skyi bung zhes byed nas/_tshe dang ldan pa 'od srung chen po de ltar rdzu 'phrul che zhing mthu che ste/_da ston pas nyan thos la gdan gyi phyed bstabs pa ni ngo mtshar to snyam mo/_/de nas tshe dang ldan pa 'od 
[\[259a.2\]]srung chen pos bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das ni bdag gi ston pa lags/_bdag ni bcom 
[\[259a.3\]]ldan 'das kyi nyan thos lags so/_/bde bar gshegs pa ni bdag gi ston pa lags/_bdag ni bde bar gshegs pa'i nyan thos lags so/_/bcom ldan 'das kyis bka' stsal pa/_'od srung de ni de bzhin no/_/de ni de bzhin te/_nga ni 'od srung khyod kyi ston pa yin/_khyod 
[\[259a.4\]]ni nga'i nyan thos yin no/_/'od srung khyod bdag gi stan gang yin pa la 'dug shig_/de nas tshe dang ldan pa 'od srung chen pos bcom ldan 'das kyi zhabs la mgo bos phyag 'tshal nas phyogs gcig tu 'dug go/_/de nas bcom ldan 'das kyis lhag par yang skyo ba bskyed 
[\[259a.5\]]par bzhed pa dang /_tshe dang ldan pa 'od srung chen po chos kyis thob pa'i che ba dang rgya che ba la gzhag par bzhed nas/_dge slong rnams la bka' stsal pa/_dge slong dag nga ni gal te 'dod pa dag las dben pa sdig pa mi dge ba'i chos rnams las dben pa/_/rtog pa dang bcas dpyod 
[\[259a.6\]]pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te gnas par 'dod na yang /_nga ni gnas des nyin gcig gam/_mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/
[\[259a.7\]]dge slong dag dge slong 'od srung yang gal te/_'dod pa dag las dben pa sdig pa mi dge ba'i chos rnams las dben pa rtog pa dang bcas pa dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te/_gnas par 'dod na 
[\[259b\]]
[\[259b.1\]]yang /_dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni gal te rtog pa dang dpyod pa dang bral zhing nang yongs su dang ste/_sems kyi rgyud gcig 
[\[259b.2\]]tu gyur pas/_rtog pa med pa dpyod pa med pa ting nge 'dzin las skyes pa'i dga' ba dang bde ba can bsam gtan gnyis pa rdzogs par byas te/_gnas par 'dod na yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag 
[\[259b.3\]]bdun gyi bar du yang gnas so/_/dge slong dag dge slong 'od srung yang gal te rtog pa dang dpyod pa dang bral zhing /_nang yongs su dang ste sems kyi rgyud gcig tu gyur pas/_rtog pa med pa dpyod pa med pa ting nge 'dzin las skyes pa'i dga' ba dang bde ba can bsam gtan gnyis 
[\[259b.4\]]pa rdzogs par byas te gnas par 'dod na yang /_dge slong 'od srung yang gnas des/_nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni dga' ba'i 'dod chags dang bral 
[\[259b.5\]]bas btang snyoms la gnas shing /_dran pa dang shes bzhin can bde ba lus kyis myong la/_'phags pa rnams kyis dran pa dang ldan pa/_bde ba la gnas pa/_btang snyoms pa'o zhes brjod pa dga' ba med pa bsam gtan gsum pa rdzogs par byas te gnas par 'dod 
[\[259b.6\]]na yang nga ni gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag dge slong 'od srung yang gal te dga' ba'i 'dod chags dang bral bas btang snyoms la gnas shing dran pa 
[\[259b.7\]]dang shes bzhin can bde ba lus kyis myong la/_'phags pa rnams kyis dran pa dang ldan pa bde ba la gnas pa btang snyoms pa'o zhes brjod pa/_dga' ba med pa/_bsam gtan gsum pa rdzogs par byas te/_gnas par 'dod na yang dge slong 'od srung yang gnas 
[\[260a\]]
[\[260a.1\]]des/_nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni gal te bde ba yang spangs te/_snga nas sdug bsngal yang spangs shing yid bde ba dang yid mi bde ba 
[\[260a.2\]]yang nub pas bde ba yang ma yin sdug bsngal ba yang ma yin pa/_btang snyoms dang dran pa yongs su dag pa bsam gtan bzhi pa yongs su rdzogs par byas te/_gnas par 'dod na yang nga ni gnas des nyin gcig gam mtshan gcig gam nyin zhag gcig gam/_gnyis 
[\[260a.3\]]sam gsum 'am nyin zhag bdun gyi bar du yang gnas so/_/dge slong 'od srung yang gal te bde ba spangs te/_snga nas sdug bsngal yang spangs shing /_yid bde ba dang yid mi bde ba yang nub pas bde ba yang ma yin sdug bsngal ba yang ma yin pa btang snyoms dang dran pa 
[\[260a.4\]]yongs su dag pa/_bsam gtan bzhi pa rdzogs par byas te gnas par 'dod na yang /_dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag 
[\[260a.5\]]nga ni gal te byams pa dang ldan pa'i sems 'khon med pa 'gran zla med pa gnod pa med pa yangs pa rgya chen por gyur pa gnyis su med pa tshad med pa shin tu bsgoms pas phyogs gcig tu mos te khyab par byas nas rdzogs par byas te gnas pa dang de bzhin du gnyis pa 
[\[260a.6\]]dang de bzhin du gsum pa dang de bzhin du bzhi pa dang bla dang 'og dang thad kar rnam pa thams cad du 'jig rten 'di dag thams cad byams pa dang ldan pa'i sems 'khon med pa 'gran zla med pa gnod pa med pa yangs pa rgya chen por gyur pa gnyis su med pa tshad med pa shin tu 
[\[260a.7\]]bsgoms pas phyogs gcig tu mos te/_khyab par byas nas rdzogs par byas te gnas par 'dod na yang /_dge slong dag nga ni gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/
[\[260b\]]
[\[260b.1\]]dge slong dag dge slong 'od srung yang gal te/_byams pa dang ldan pa'i sems 'khon med pa 'gran zla med pa gnod pa med pa yangs pa rgya chen por gyur pa gnyis su med pa tshad med pa shin tu bsgoms pas phyogs gcig tu mos te/_khyab par byas nas rdzogs par byas te 
[\[260b.2\]]gnas par 'dod na yang dge slong 'od srung yang gnas des nyin gcig gam mtshan gcig gam nyin zhag gcig gam/_gnyis sam gsum 'am nyin zhag bdun gyi bar du yang gnas so/_/de bzhin du snying rje dang dga' ba dang btang snyoms dang ldan pa'i sems kyang de dang 
[\[260b.3\]]'dra bar rgyas par brjod par bya'o/_/dge slong dag nga ni gal te rnam pa thams cad du gzugs kyi 'du shes rnams las yang dag par 'das te/_thogs pa'i 'du shes rnams nub par gyur cing /_sna tshogs kyi 'du shes rnams yid la mi byed pas nam mkha' mtha' yas 
[\[260b.4\]]so snyam nas nam mkha' mtha' yas skye mched rdzogs par byas te gnas par 'dod na yang /_nga ni gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag dge slong 'od srung yang 
[\[260b.5\]]gal te rnam pa thams cad du gzugs kyi 'du shes rnams las yang dag par 'das te/_thogs pa'i 'du shes rnams yang dag par nub par gyur cing /_sna tshogs kyi 'du shes rnams yid la mi byed pas nam mkha' mtha' yas so snyam nas/_nam mkha' mtha' yas 
[\[260b.6\]]skye mched rdzogs par byas te/_gnas par 'dod na yang dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni gal te rnam pa thams cad du 
[\[260b.7\]]nam mkha' mtha' yas skye mched las yang dag par 'das te/_rnam par shes pa mtha' yas so snyam nas/_rnam shes mtha' yas skye mched rdzogs par byas te gnas par 'dod na yang /_nga ni gnas des nyin gcig gam/_mtshan gcig gam/_nyin zhag gcig 
[\[261a\]]
[\[261a.1\]]gam/_gnyis sam/_gsum 'am/_nyin zhag bdun gyi bar du yang gnas so/_/dge slong dag dge slong 'od srung yang rnam pa thams cad du nam mkha' mtha' yas skye mched las yang dag par 'das te/_rnam par shes pa mtha' yas so snyam nas/_
[\[261a.2\]]rnam shes mtha' yas skye mched rdzogs par byas te gnas par 'dod na yang /_dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni gal 
[\[261a.3\]]te rnam pa thams cad du rnam shes mtha' yas skye mched las yang dag par 'das te ci yang med do snyam nas ci yang med pa'i skye mched rdzogs par byas te gnas par 'dod na yang /_nga ni gnas des nyin gcig gam mtshan gcig gam nyin zhag gcig gam gnyis 
[\[261a.4\]]sam gsum 'am nyin zhag bdun gyi bar du yang gnas so/_/dge slong dag dge slong 'od srung yang gal te rnam pa thams cad du/_rnam shes mtha' yas skye mched las yang dag par 'das te ci yang med do snyam nas ci yang med pa'i skye mched rdzogs par byas te gnas 
[\[261a.5\]]par 'dod na yang /_dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni gal te rnam pa thams cad du ci yang med pa'i skye mched las yang dag 
[\[261a.6\]]par 'das nas/_'du shes med 'du shes med min skye mched rdzogs par byas te/_gnas par 'dod na yang /_nga ni gnas des/_nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag dge slong 
[\[261a.7\]]'od srung yang gal te/_rnam pa thams cad du ci yang med pa'i skye mched las yang dag par 'das nas/_'du shes med 'du shes med min skye mched rdzogs par byas te gnas par 'dod na yang /_dge slong 'od srung yang gnas des nyin gcig gam nyin 
[\[261b\]]
[\[261b.1\]]zhag gcig gam gnyis sam gsum 'am nyin zhag bdun gyi bar du yang gnas so/_/dge slong dag nga ni gal te rdzu 'phrul gyi yul rnam pa du ma myong bar byed 'dod na yang /_nga ni gcig tu gyur nas mang por 'gyur ba dang /_mang por gyur nas gcig tu 'gyur ba dang snang bar 
[\[261b.2\]]gyur cing mi snang bar yang 'gyur ba'i ye shes mthong ba myong bar byed do/_/rtsig pa la yang thad kar 'gro'o/_/ra ba la yang thad kar 'gro'o/_/ri la yang mi thogs par lus kyis 'gro ste/_dper na nam mkha' la bya ba bzhin no/_/sa la yang steng du 'byung ba dang byi'u zul 
[\[261b.3\]]byed de dper na chu la bya ba bzhin no/_/chu la yang mi nub par 'gro ste dper na sa chen po la bya ba bzhin no/_/nam mkha' la yang skyil mo krung 'cha' bar byed de dper na 'dab chags bya bzhin no/_/zla ba dang nyi ma 'di gnyis 'di ltar rdzu 'phrul che ba 'di ltar 
[\[261b.4\]]mthu che ba 'di ltar gzi brjid che ba la yang lag pas 'dzin cing kun du nyug par byed do/_/tshangs pa'i 'jig rten gyi bar du yang lus kyis dbang sgyur ro/_/dge slong dag dge slong 'od srung yang gal te rdzu 'phrul gyi yul rnam pa du ma myong bar byed 'dod na yang /_dge slong 'od srung yang gcig tu 
[\[261b.5\]]gyur nas mang por 'gyur ba dang /_mang por gyur nas gcig tu 'gyur ba dang /_snang bar gyur cing mi snang bar 'gyur ba'i ye shes mthong ba myong bar byed do/_/rtsig pa la yang thad kar 'gro'o/_/ra ba la yang thad kar 'gro'o/_/ri la yang mi thogs par lus kyis 'gro 
[\[261b.6\]]ste dper na nam mkha' la bya ba bzhin no/_/sa la yang steng du 'byung ba dang byi'u zul byed de/_dper na chu la bya ba bzhin no/_/chu la yang mi nub par 'gro ste dper na sa chen po la bya ba bzhin no/_/nam mkha' la yang skyil mo krung 'cha' bar byed de/_dper na 'dab 
[\[261b.7\]]chags bya bzhin no/_/zla ba dang nyi ma 'di gnyis 'di ltar rdzu 'phrul che ba/_'di ltar mthu che ba 'di ltar gzi brjid che ba la yang lag pas 'dzin cing kun tu nyug par byed do/_/tshangs pa'i 'jig rten gyi bar du yang lus kyis dbang sgyur ro/_/dge slong dag ngas 
[\[262a\]]
[\[262a.1\]]ni lha'i snyan rnam par dag pa/_mi las 'das pas mi dang mi ma yin pa gnyi ga'i sgra yang ring ba gang yin pa dang nye ba gang yin pa yang thos so/_/dge slong dag dge slong 'od srung gis kyang lha'i snyan rnam par dag pa/_mi las 'das pas mi dang mi ma yin pa 
[\[262a.2\]]gnyi ga'i sgra yang ring ba gang yin pa dang nye ba gang yin pa yang thos so/_/dge slong dag ngas ni/_sems can pha rol rnams dang gang zag pha rol rnams kyi rtog pa dang dpyod pa'i sems yang dag pa ji lta ba bzhin du sems kyis shes so/_/'dod chags dang bcas pa'i 
[\[262a.3\]]sems dang 'dod chags dang bral ba'i sems kyang yang dag pa ji lta ba bzhin du rab tu shes so/_/zhe sdang dang bcas pa'i sems dang zhe sdang dang bral ba'i sems dang /_gti mug dang bcas pa'i sems dang /_gti mug dang bral ba'i sems dang /_bsdus pa dang /_'phros pa 
[\[262a.4\]]dang /_zhum pa dang /_bsdams pa dang /_rgod pa dang /_rgod pa ma yin pa dang /_chen por gyur pa dang /_rnam par zhi ba dang /_rnam par ma zhi ba dang /_mnyam par bzhag pa dang /_mnyam par ma gzhag pa dang /_bsgoms pa dang /_ma bsgoms pa dang /_rnam par grol ba dang /_rnam par ma grol ba'i sems 
[\[262a.5\]]kyang yang dag pa ji lta ba bzhin du rab tu shes so/_/shin tu rnam par grol ba'i sems la yang shin tu rnam par grol ba'i sems yin par yang dag pa ji lta ba bzhin du rab tu shes so/_/dge slong dag dge slong 'od srung gis kyang sems can pha rol rnams dang /_gang zag pha 
[\[262a.6\]]rol rnams kyi rtog pa dang dpyod pa'i sems yang dag pa ji lta ba bzhin du sems kyis shes so/_/'dod chags dang bcas pa'i sems dang /_'dod chags dang bral ba'i sems kyang yang dag pa ji lta ba bzhin du rab tu shes so/_/zhe sdang dang bcas pa'i sems dang /_
[\[262a.7\]]zhe sdang dang bral ba'i sems dang /_gti mug dang bcas pa'i sems dang /_gti mug dang bral ba'i sems dang /_bsdus pa dang /_'phros pa dang /_zhum pa dang /_bsdams pa dang /_rgod pa dang /_rgod pa ma yin pa dang /_chen por gyur pa dang /_rnam par zhi ba dang /_
[\[262b\]]
[\[262b.1\]]rnam par ma zhi ba dang /_mnyam par gzhag pa dang /_mnyam par ma gzhag pa dang /_bsgoms pa dang /_ma bsgoms pa dang /_rnam par grol ba dang /_rnam par ma grol ba'i sems kyang yang dag pa ji lta ba bzhin du rab tu shes so/_/shin tu rnam par grol ba'i sems la 
[\[262b.2\]]yang shin tu rnam par grol ba'i sems yin par yang dag pa ji lta ba bzhin du rab tu shes so/_/dge slong dag ngas ni sngon gyi gnas rnam pa du ma rjes su dran te/_'di lta ste skye ba gcig dang /_gnyis dang /_gsum dang /_bzhi dang /_lnga dang /_drug dang /_bdun dang /_
[\[262b.3\]]brgyad dang /_dgu dang /_bcu dang /_nyi shu dang /_sum cu dang /_bzhi bcu dang /_lnga bcu dang /_skye ba brgya dang /_skye ba stong dang /_skye ba 'bum dang /_skye ba brgya phrag du ma dang /_skye ba stong phrag du ma dang /_skye ba 'bum phrag du ma dang /_'jig pa'i bskal pa dang /_
[\[262b.4\]]'chags pa'i bskal pa dang /_'jig pa dang 'chags pa'i bskal pa dang /_'jig pa'i bskal pa du ma dang /_'chags pa'i bskal pa du ma dang /_'jig pa dang 'chags pa'i bskal pa du ma dang /_sems can de dag ni ming 'di zhes bya bar gyur/_ga ge mo 
[\[262b.5\]]zhig na bdag ming 'di zhes bya bar gyur/_rigs ni 'di zhes bya rus ni 'di zhes bya/_zas ni 'di lta bu zhig za za/_bde ba dang sdug bsngal ni 'di lta bu zhig myong /_yun ni 'di srid cig gnas gnas/_tshe ni 'di ltar ring /_tshe ni 'di tsam zhig thub/_nga de nas 
[\[262b.6\]]shi 'phos nas ga ge mo zhig tu skyes/_ga ge mo zhig nas yang shi 'phos nas yang 'di lta bu zhig tu skyes so snyam du rnam pa dang bcas pa dang /_yul phyogs dang bcas pa dang /_gtan tshigs dang bcas par rnam pa du mar sngon gyi gnas rjes su dran no/_/
[\[262b.7\]]dge slong dag dge slong 'od srung gis kyang sngon gyi gnas rnam pa du ma rjes su dran te 'di lta ste/_skye ba gcig dang /_gnyis dang /_gsum dang /_bzhi dang /_lnga dang /_drug dang /_bdun dang /_brgyad dang /_dgu dang /_bcu dang /_nyi shu dang /_sum cu dang /_bzhi bcu dang /_lnga 
[\[263a\]]
[\[263a.1\]]bcu dang /_skye ba brgya dang /_skye ba stong dang /_skye ba 'bum dang /_skye ba brgya phrag du ma dang /_skye ba stong phrag du ma dang /_skye ba 'bum phrag du ma dang /_'jig pa'i bskal pa dang /_'chags pa'i bskal pa dang /_'jig pa dang 'chags pa'i bskal pa 
[\[263a.2\]]dang /_'jig pa'i bskal pa du ma dang /_'chags pa'i bskal pa du ma dang /_'jig pa dang 'chags pa'i bskal pa du ma dang /_sems can de dag ni ming 'di zhes bya bar gyur/_ga ge mo zhig na bdag ming 'di zhes bya bar gyur/_rigs ni 'di zhes bya/_rus ni 
[\[263a.3\]]'di zhes bya/_zas ni 'di lta bu zhig za za/_bde ba dang sdug bsngal ni 'di lta bu zhig myong /_yun ni 'di srid cig gnas gnas/_tshe ni 'di ltar ring /_tshe ni 'di tsam zhig thub/_nga de nas shi 'phos nas ga ge mo zhig tu skyes ga ge mo zhig nas shi 'phos nas yang 
[\[263a.4\]]'di lta bu zhig tu skyes so snyam du rnam pa dang bcas pa dang /_yul phyogs dang bcas pa dang /_gtan tshigs dang bcas par rnam pa du mar sngon gyi gnas rjes su dran no/_/dge slong dag ngas ni lha'i mig rnam par dag pa mi las 'das pas/_sems can rnams 'chi 
[\[263a.5\]]'pho zhing 'dug pa dang /_skye zhing 'dug pa dang /_kha dog bzang po dang /_kha dog ngan pa dang /_bzang po dang ngan pa dang /_bde 'gror 'gro ba dang /_ngan 'gror 'gro ba yang rung ste/_sems can rnams las ji lta ba bzhin du 'gro ba/_yang dag pa ji lta ba bzhin du rab tu 
[\[263a.6\]]shes so/_/sems can 'di dag ni lus kyis nyes par spyod pa dang ldan pa yin/_ngag gis nyes par spyod pa dang ldan pa yin/_yid kyis nyes par spyod pa dang ldan pa yin/_'phags pa rnams la skur pa 'debs pa yin/_log par lta ba yin te/_log par lta 
[\[263a.7\]]ba'i las dang chos yang dag par blangs pa'i rgyu de dang rkyen des na lus dang bral te shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/_/sems can 'di dag ni lus kyis legs par spyod pa dang ldan pa yin/_ngag gis 
[\[263b\]]
[\[263b.1\]]legs par spyod pa dang ldan pa yin/_yid kyis legs par spyod pa dang ldan pa yin/_'phags pa rnams la skur pa mi 'debs pa yin/_yang dag par lta ba yin te/_yang dag par lta ba'i las dang chos yang dag par blangs pa'i rgyu de dang rkyen des lus dang bral te/_
[\[263b.2\]]shi ba'i 'og tu bde 'gro mtho ris kyi 'jig rten lha rnams kyi nang du skye bar 'gyur bar mthong ngo /_/dge slong dag dge slong 'od srung gis kyang lha'i mig rnam par dag pa mi las 'das pas sems can rnams 'chi 'phos shing 'dug pa dang /_skye zhing 'dug pa dang /_
[\[263b.3\]]kha dog bzang po dang /_kha dog ngan pa dang /_bzang po dang ngan pa dang /_bde 'gror 'gro ba dang /_ngan 'gror 'gro ba yang rung ste/_sems can rnams las ci lta ba bzhin du 'gro ba yang dag pa ji lta ba bzhin du rab tu shes so/_/sems can 'di dag ni lus kyis nyes par 
[\[263b.4\]]spyod pa dang ldan pa yin/_ngag gis nyes par spyod pa dang ldan pa yin/_yid kyis nyes par spyod pa dang ldan pa yin/_'phags pa rnams la skur pa 'debs pa yin/_log par lta ba yin te/_log par lta ba'i las dang chos yang dag par blangs pa'i rgyu de dang rkyen 
[\[263b.5\]]des na lus dang bral te/_shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/_/sems can 'di dag ni lus kyis legs par spyod pa dang ldan pa yin/_ngag gis legs par spyod pa dang ldan pa yin/_yid kyis legs 
[\[263b.6\]]par spyod pa dang ldan pa yin/_'phags pa rnams la skur pa mi 'debs pa yin/_yang dag par lta ba yin te/_yang dag par lta ba'i las dang chos yang dag par blangs pa'i rgyu de dang rkyen des lus dang bral te/_shi ba'i 'og tu bde 'gro mtho ris kyi 'jig rten lha rnams 
[\[263b.7\]]kyi nang du skye bar 'gyur ba mthong ngo /_/dge slong dag ngas ni tshe 'di nyid la zag pa rnams zad pas/_zag pa med pa'i sems rnam par grol ba dang shes rab rnam par grol ba/_rang gi mngon par shes pas mngon sum du byas te/_bsgrubs nas bdag gi skye ba ni zad do/_/
[\[264a\]]
[\[264a.1\]]tshangs par spyod pa ni spyad zin to/_/bya ba ni byas so/_/'di las srid pa gzhan mi shes so snyam du nyams su myong ngo /_/dge slong dag dge slong 'od srung gis kyang tshe 'di nyid la zag pa rnams zad pas/_zag pa med pa'i sems rnam par grol ba dang 
[\[264a.2\]]shes rab rnam par grol ba/_rang gi mngon par shes pas mngon sum du byas te bsgrubs nas/_bdag gi skye ba ni zad do/_/tshangs par spyod pa ni spyad zin to/_/bya ba ni byas so/_/'di las srid pa gzhan mi shes so snyam du nyams su myong ngo /_/der gang gi tshe bcom 
[\[264a.3\]]ldan 'das kyis tshe dang ldan pa 'od srung chen po 'khor brgya phrag du ma'i nang du bdag nyid dang 'dra bar che ba dang rgya che ba la bzhag pa de'i tshe/_lhag par yang lha dang bcas pa'i 'jig rten gyi bla mar gyur to/_/de nas dge slong rnams kyis sangs rgyas bcom ldan 'das la 
[\[264a.4\]]gsol pa/_btsun pa bcom ldan 'das kyis gang gi tshe/_tshe dang ldan pa 'od srung chen po bdag nyid dang 'dra bar che ba dang rgya che ba la bzhag pa/_de'i tshe lhag par yang lha dang bcas pa'i 'jig rten gyi bla mar gyur pa la gzigs/_bcom ldan 'das kyis bka' 
[\[264a.5\]]stsal pa/_da ltar 'ba' zhig ma yin te/_ji ltar 'das pa'i dus na yang /_gang gi tshe ngas 'di la bkur sti byas pa de'i tshe/_yul na gnas pa'i skye bo mang po thams cad kyi bla mar gyur pa de nyon cig_/dge slong dag sngon byung ba 'das pa'i dus na/_grong khyer bA 
[\[264a.6\]]rA Na sI na rgyal po tshangs pas byin rgyal po byed de/_de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun pa dang nad dang mu ge med pa dang 'bras sA lu dang bu 
[\[264a.7\]]ram shing dang ba lang dang ma he dang ldan par 'dug ste/_gnod pa med cing tsher ma dkrugs la/_bu gcig pa sdug pa la bya ba bzhin du rgyal srid byas so/_/rgyal po de la btsun mo mang ste btsun mo lnga brgya yod do/_/de dag dang lhan cig tu rtse zhing dga' la dga' mgur 
[\[264b\]]
[\[264b.1\]]spyod kyang bu med nas/_bu 'dod de lha 'o cog la gsol ba 'debs so/_/de gsol ba 'debs pa lhur byed kyang bu yang ma skyes/_bu mo yang ma skyes so/_/rgyal po de la/_blon po lnga brgya yod na thams cad kyang rgyags shing bag med par gnas pa sha stag go/_/de'i blon po'i 
[\[264b.2\]]mchog mdzod ces bya ba mkhas shing gsal la yid gzhungs pa gzhung lugs can dul ba dang ldan pa bag yod pa zhig kyang yod do/_/de nas rgyal po tshangs pas byin/_nyi 'og gi rgyal po zhig dang mi 'thun par gyur nas/_rgyal po tshangs pas byin gyis bsams pa/_
[\[264b.3\]]bdag gis blon po gang nyi 'og gi yul der bzhag na/_rgyal po de dang mjal dum byas nas/_yul srung nus par 'gyur zhig gu snyam mo/_/de nas des bltas na blon po'i mchog mdzod ces bya ba/_mkhas shing gsal la yid gzhungs pa/_gzhung lugs can 
[\[264b.4\]]dul ba dang ldan pa/_bag yod pa zhig 'dug pa des rgyal po de dang mjal dum byas nas/_bdag gi yul srung nus par 'gyur ro snyam nas/_rgyal po des de mtha' 'khob ri khrod kyi yul der bskos te/_khyod song la der 'dug ste nga'i yul srungs shig_/
[\[264b.5\]]des gsol pa/_lhas ji skad bka' stsal pa bzhin du 'tshal lo zhes smras nas/_de ri khrod der song nas 'dug go/_/de der song nas kyang nyi 'og gi yul de bzung nas/_ci nas yul der gnod pa cung zad kyang byed mi nus par byas so/_/de nas phyi zhig na rgyal po tshangs 
[\[264b.6\]]pas byin rgas pa'i 'og tu chung ma la bu chags nas/_de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas rigs dang mthun par ming btags te/_'o ma dang zho dang mar dang zhun 
[\[264b.7\]]mar dang mar gyi nying gu rnams kyis bskyed bsrings nas/_de gang gi tshe 'gro nus par gyur pa de'i tshe rgyal po sems pa la zhugs te/_da ni bdag rgas pas ring po mi thogs par 'chi bar 'gyur na/_bdag 'das pa'i 'og tu byis pa gzhon nu 'dis/_rgyal srid 
[\[265a\]]
[\[265a.1\]]'dzin mi nus na 'dis na bdag shi ba'i 'og tu/_bdag gi blon po'i nang na gang zhig gis bdag gi bu dang rgyal srid srung nus zhig gu snyam mo/_/de nas des bltas na blon po lnga brgya po thams cad ni rgyags shing bag med par gnas na/_gzhan su 
[\[265a.2\]]yod snyam ste/_brtags na blon po'i mchog mdzod ces bya ba mkhas shing gsal la yid gzhungs pa gzhung lugs can dul ba dang ldan pa bag yod pa des ni bdag 'das pa'i 'og tu bu dang rgyal srid srung nus so snyam mo/_/de nas des bsams pa/_
[\[265a.3\]]bdag gis ci nas de yul na gnas pa'i skye bo mang po thams cad kyis bkur bar 'gyur ba de lta bur bkur sti bya'o snyam nas rgyal po des de la pho nya btang ste/_nga khyod dang phrad par 'dod kyis shog cig ces spring ngo /_/de nas blon po'i mchog mdzod ces bya bas de thos 
[\[265a.4\]]ma thag tu bA rA Na sIr chas so/_/rgyal po des kyang de la bkur sti bya ba'i phyir/_lam dang grong khyer mdzes par byed du bcug nas rgyal po des dpung gi tshogs yan lag bzhi go bskon nas/_rang nyid kyis blon po'i mchog mdzod ces bya ba bsu nas/_rgyal po 
[\[265a.5\]]tshangs pas byin gyis bar skabs gang du de dang phrad pa'i bar skabs der/_glang po che las babs nas yang dag par dga' bar byas te/_mgul nas 'jus nas bzhon pa gcig la zhon te/_'byor pa chen po dang ldan pas grong khyer bA rA Na sIr song nas stan gcig 
[\[265a.6\]]la 'dug tu bcug ste kha zas gcig tu g.yos pa dang sder gcig tu zan zos nas nor gyi phung po chen po byin no/_/byin nas kyang rgyal po des de la smras pa/_mdzod da ni nga rgas te/_ring por mi thogs par 'chi bar 'gyur la/_blon po lnga brgya po 'di rnams kyis 
[\[265a.7\]]nga shi ba'i 'og tu rgyal po byis pa yin snyam ste/_gzhon nu la brnyas par 'gyur du 'ong la/_nga shi ba'i 'og tu khyod kyis bu dang /_rgyal srid srung nus pas na ngas khyod la bu dang rgyal srid gtad kyis/_nga shi ba'i 'og tu 'di gnyis bsrung bar gyis shig ces byas 
[\[265b\]]
[\[265b.1\]]so/_/blon po'i mchog mdzod kyis gsol pa/_lhas ji skad bka' stsal pa bzhin du 'tshal lo/_/de nas phyi zhig na rgyal po tshangs byin nad kyis thebs nas/_de rtsa ba dang sdong bu dang lo ma dang me tog dang 'bras bu'i sman rnams kyis rim gro byas kyang sos par byed ma 
[\[265b.2\]]nus nas/_des rgyal bu rgyal sar bcug ste/_blon po'i mchog mdzod la gtad nas shi ba'i 'og tu rgyal po'i bu dang yul bsrungs nas phyogs su bsgrags so/_/de nas des rgyal po bgres po shi ba'i 'og tu/_des de'i 'dab btang nas blon po lnga brgya po bsdus te bsgo ba/_
[\[265b.3\]]khyod ji ltar yang rgyal po bgres po nongs pas gzhan su yang bdag cag sdud pa med do snyam du ma sems shig_/ngas khyed kun la yul gyi bgo bsha' bya'o/_/bdag cag gis ci nas rgyal po 'di byis pa yin yang sus kyang mi tshugs par bya'o zhes byas nas/_des blon po 
[\[265b.4\]]lnga brgya po de dag la yul gyi bgo bsha' byas so/_/rgyal po'i bu de yang nang mi dang bcas par de nyid kyis bsrungs so/_/de nas de gang gi tshe cher skyes pa de'i tshe/_blon po'i mchog mdzod kyis gsol pa/_lha rgyal po yab kyis lha dang rgyal srid bdag la gtad nas/_
[\[265b.5\]]yab nongs pa'i 'og tu bdag gis lha dang rgyal srid bsrungs so zhes byas so/_/dge slong dag ji snyam du sems/_de'i tshe blon po'i mchog mdzod ces bya bar gyur pa/_byang chub sems dpa'i spyod pa dang ldan par gyur pa gang yin pa de ni 'od srung 'di kho na yin te/_
[\[265b.6\]]der yang gang gi tshe ngas bkur sti chen pos bkur sti byas pa de'i tshe/_yul na gnas pa'i skye bo mang po thams cad kyi bla mar gyur to/_/da ltar yang gang gi tshe ngas 'di la bkur sti byas te/_bdag nyid dang 'dra bar che ba dang rgya che ba la bzhag pa de'i tshe 'di ni 'jig rten 
[\[265b.7\]]thams cad kyi bla mar gyur to//_//las brgya tham pa/_bam po nyi shu gsum pa/_kun dga' bo zhes bya ba ni/_gang gi tshe tshe dang ldan pa kun dga' bo rab tu phyung ste/_chos kyi phung po brgyad khri bzhi stong lobs nas/_bcom ldan 'das kyis kyang /_
[\[266a\]]
[\[266a.1\]]thos pa 'dzin pa rnams dang thos pa bsags pa rnams kyi mchog tu bstan pa dang /_tshe dang ldan pa 'od srung chen po yang /_bcom ldan 'das kyis bdag nyid dang 'dra bar che ba dang rgya che bar ston pa de'i tshe/_de gnyi ga lha dang bcas pa'i 'jig 
[\[266a.2\]]rten gyi bla mar gyur to/_/de nas bcom ldan 'das kyis dgongs pa/_dge slong 'di nyid kyis ni nga yongs su mya ngan las 'das nas bstan pa'i don byed nus par 'gyur te/_gcig gis ni thos pa'i mdzod srung bar nus so/_/gcig gis ni bstan pa'i don 
[\[266a.3\]]byed nus par 'gyur ro snyam du dgongs nas/_bcom ldan 'das ku sha'i grong khyer du chas te gshegs so/_/de nas bcom ldan 'das yongs su mya ngan las 'da' ba'i tshe/_'di snyam du dgongs te gal te mi rnams 'ba' zhig la bstan pa gtad de/_mi ma yin pa 
[\[266a.4\]]rnams la ma gtad na yang yun ring du gnas par mi 'gyur la/_gal te mi ma yin pa rnams 'ba' zhig la gtad de mi rnams la ma gtad na yang yun ring du gnas par mi 'gyur gyis/_ma la ngas lha dang mi rnams dang dge slong de gnyis la bstan pa gtad na/_
[\[266a.5\]]lha dang mi rnams kyis kyang yongs su gzung la dge slong gnyis kyis kyang yongs su bzung bas bstan pa yun ring du gnas par 'gyur ro snyam du dgongs nas bcom ldan 'das kyis tshe dang ldan pa 'od srung chen po la bka' stsal pa/_'od srung khyod nga yongs su mya ngan 
[\[266a.6\]]las 'das pa'i 'og tu bstan pa'i don byas te/_sde snod gsum yang dag par bsdus nas dge slong kun dga' bos nyon mongs pa thams cad spangs te/_dgra bcom pa nyid mngon sum du ma byas kyi bar du yongs su mya ngan las 'da' bar ma byed cig_/der 
[\[266a.7\]]bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyang drang srong nyi ma'i gung rab tu ma byung gi bar du mya ngan las 'da' bar ma byed cig_/de la yang khyod kyis 'di skad ces gyis shig_/klu'i rgyal po/_hu lu ru btul te/_
[\[266b\]]
[\[266b.1\]]kha che'i yul btsugs nas der bstan pa gnas par byas te/_rgyas par byas nas de bzhin du khyim bdag gso ma can rab tu phyung ste/_des kyang nyon mongs pa thams cad spangs nas dgra bcom pa nyid mngon sum du byas te/_de la khyod kyis thos pa rnams ma gtad kyi 
[\[266b.2\]]bar du mya ngan las 'da' bar ma byed cig_/gso ma can la yang 'di skad ces gyis shig_/khyod kyis kyang klu'i rgyal po gar mkhan dang dpa' bo gnyis btul te/_gar mkhan dang dpa' bo'i dgon pa'i gnas btsugs nas/_de bzhin du yul bcom brlag tu 
[\[266b.3\]]spos 'tshong srung ba zhes bya ba zhig yod de/_de'i bu nye srung zhes bya ba zhig 'byung bar 'gyur ba de rab tu phyung nas/_des kyang dgra bcom pa nyid mngon sum du byas nas/_de la yang thos pa rnams ma gtad kyi bar du yongs su mya ngan las 'da' bar ma byed cig_/
[\[266b.4\]]nye srung la yang 'di skad ces gyis shig_/khyod kyis kyang rigs kyi bu blo ldan rab tu phyung ste des kyang dgra bcom pa nyid mngon sum du byas te/_de la yang thos pa rnams ma gtad kyi bar du yongs su mya ngan las 'da' bar ma byed cig_/de la yang 'di skad ces 
[\[266b.5\]]gyis shig_/khyod kyis kyang yul dmar can gyi bu zhes bya bar zas dug can gyi bsam pa ma byas kyi bar du/_yongs su mya ngan las 'da' bar ma byed cig ces gyis shig ces gsungs so/_/de nas tshe dang ldan pa 'od srung chen po dang tshe dang ldan pa kun 
[\[266b.6\]]dga' bo stan las langs nas bla gos phrag pa gcig tu gzar te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das kyis ji skad bka' stsal pa bzhin du 'tshal lo/_/der 
[\[266b.7\]]bcom ldan 'das kyis tshe dang ldan pa 'od srung chen po la bka' stsal pa/_'od srung khyod song la so so skye bo'i dge 'dun dag khrid de ljongs rgyu zhing song shig nga yongs su mya ngan las 'das pa dang de'i snga rol tu 'khrug long byed par mi 'gyur bar gyis shig_/
[\[267a\]]
[\[267a.1\]]gsol pa/_btsun pa de bzhin du 'tshal lo zhes byas nas/_tshe dang ldan pa 'od srung chen pos so so skye bo'i dge 'dun dag khrid de ljongs rgyu zhing song ngo /_/de nas tshe dang ldan pa 'od srung chen po song nas ring po ma lon par/_bcom ldan 'das kyis 'jig 
[\[267a.2\]]rten pa'i dgongs pa bskyed de/_kye ma lha'i dbang po brgya byin dang rgyal po chen po bzhi po yul 'khor srung dang 'phags skyes po dang mig mi bzang dang rnam thos kyi bu rnams nga la ltar 'ongs na legs so snyam du dgongs nas/_bcom ldan 'das kyis ci nas lha'i dbang 
[\[267a.3\]]po brgya byin dang /_rgyal po chen po bzhi'i lha'i nang nas mi snang bar gyur te/_bcom ldan 'das kyi spyan sngar 'dug par 'gyur ba de ltar byin gyis brlabs so/_/de nas de dag gis bcom ldan 'das la lha'i me tog ud pa la dang ku mu da dang pad ma dkar po rnams kyis 
[\[267a.4\]]gtor nas bcom ldan 'das kyi spyan sngar 'khod de/_der bcom ldan 'das kyis lha'i dbang po brgya byin dang rgyal po chen po bzhi la bka' stsal pa/_dbang po dag de bzhin gshegs pa ni ring po mi thogs par/_phung po lhag ma med pa'i mya ngan las 'das pa'i 
[\[267a.5\]]dbyings su yongs su mya ngan las 'da' bar 'gyur gyis/_nga yongs su mya ngan 'das pa'i 'og tu/_khyed kyis bstan pa bsrung bar gyis shig_/dbang po dag lo stong 'das pa'i 'og tu bstan pa nub tu cha ba'i tshe/_'jig rten na chos ma yin pa'i shas che zhing 
[\[267a.6\]]dge ba bcu'i las kyi lam las yongs su nyams par gyur pa na/_'dzam bu'i gling du mi bde ba'i rlung ldang bar 'gyur te/_mi bde ba'i rlung langs pas char 'bab par mi 'gyur ro/_/char ma bab pas chu klung dang khron pa rnams chu nyung bar 'gyur zhing shing ljon pa 
[\[267a.7\]]rnams kyang me tog dang 'bras bu med par 'gyur ro/_/lo tog rnams kyang 'bras bu med pa dang mthu med par 'gyur la/_de dag kyang ser bas med par byed do/_/'bru rnams kyang ma rung bar gyur pas mu ge 'byung bar 'gyur ro/_/mu ge byung nas mi rnams 
[\[267b\]]
[\[267b.1\]]zas su khre rgod za bar 'gyur te/_nyam stobs chung zhing gzi byin chung bar 'gyur ro/_/sha ka'i mi dang ya ba na dang ba lhi ka dang rgyal po dang chom rkun gyis 'jig rten rnams la gnod pa byed par 'gyur ro/_/sha ka'i mi dang ya ba na dang ba lhi ka dang rgyal po dang chom 
[\[267b.2\]]rkun gyis gnod pa byas nas de bzhin gshegs pa'i gtsug tor dang mche ba dang lhung bzed mchod rten dang 'dra ba rnams shar phyogs kyi yul du khyer ba'i 'og tu lho phyogs nas mtha' 'khob kyi rgyal po sha ka zhes bya ba g.yog 'khor 'bum dang ldan pa 'ong bar 'gyur te/_
[\[267b.3\]]dge 'dun gyi gtsug lag khang rnams 'jig par byed cing /_mchod rten rnams 'dral bar byed la dge slong rnams kyang gsod par byed do/_/nub phyogs nas ni mtha' 'khob kyi rgyal po ba lhi ka zhes bya ba g.yog 'khor 'bum dang ldan pa 'ong bar 'gyur te/_dge 
[\[267b.4\]]'dun gyi gtsug lag khang rnams 'jig par byed cing /_mchod rten rnams 'dral bar byed la dge slong rnams kyang gsod par byed do/_/byang phyogs nas ni mtha' 'khob kyi rgyal po ya ba na zhes bya ba g.yog 'khor 'bum dang ldan pa 'ong bar 'gyur te/_dge 'dun gyi gtsug 
[\[267b.5\]]lag khang rnams 'jig par byed cing mchod rten rnams 'dral bar byed la/_dge slong rnams kyang gsod par byed do/_/des na mi dang chom rkun dang rgyal po'i nan gyis dpyas gnod par gyur nas/_dge slong rnams shar phyogs kyi yul du 'dong bar 'gyur ro/_/dbang po dag 
[\[267b.6\]]de'i tshe yul kau shAM bI zhes bya bar rgyal po dbang chen sde zhes bya ba/_g.yog 'khor 'bum dang ldan pa zhig 'byung bar 'gyur te/_de'i bu lus go cha gyon pa lag pa khrag can tshan po che'i stobs dang ldan pa zhig btsa' bar 'gyur la/_de kho na'i nyin par rgyal po de'i blon po 
[\[267b.7\]]lnga brgya'i bu yang /_lus go cha gyon pa lag pa khrag can tshan po che'i stobs dang ldan pa sha stag btsa' bar 'gyur te/_de kho na'i nyin par yul kau shAM bIr khrag gi char 'bab par 'gyur ro/_/de nas rgyal pos mtshan mkhan rnams la smras na/_de dag na re lha 'di 
[\[268a\]]
[\[268a.1\]]ni sa steng thams cad du rgyal po gcig pur 'gyur te/_de lta lags kyis kyang sems can mang po kha 'dog par 'gyur lags so zhes lung bstan to//de nas btsas ston byas nas bu de che bar grags pa dang bzod par dka' ba zhig ste/_de'i ming 
[\[268a.2\]]bzod par dka' ba zhes bya bar 'dogs par 'gyur ro/_/de gang gi tshe cher skyes pa de'i tshe mtha' 'khob kyi rgyal po de dag gis lo bcu gnyis kyi bar du skye bo phal po che kha 'dog par byed cing shar phyogs kyi yul du 'gro bar 'gyur ro/_/de nas rgyal po dbang 
[\[268a.3\]]chen sdes de thos te/_'jigs shing mi dga' ba skyes nas/_de la lha rnams kyis bstan pa/_gzhon nu bzod par dka' ba rgyal sar chug shig dang /_des mtha' 'khob kyi rgyal po de dag tshar chod par 'gyur ro zhes ston par 'gyur ro/_/de nas rgyal po dbang chen 
[\[268a.4\]]sdes mgo bo las cod pan dang dbu rgyan phud de/_gzhon nu bzod par dka' ba rgyal sar bcug par 'gyur ro/_/de nas rgyal po bzod par dka' bas blon po lnga brgya'i bu de dag blon po'i mchog tu bcug nas/_blon po lnga brgya po/_de dag dang lhan cig tu go 
[\[268a.5\]]bgos te/_mtha' 'khob kyi rgyal po de dag dang g.yul 'gyed pa'i phyir 'dren par 'gyur te/_des mtha' 'khob kyi rgyal po gsum po g.yog 'khor 'bum 'bum dang ldan pa de dag kha btags nas/_sa'i steng thams cad du rgyal po gcig pur 'gyur te/_
[\[268a.6\]]bka' 'og tu bcug nas phyir kau shAM bIr 'ong bar 'gyur ro/_/dbang po dag de'i tshe yul dmar can gyi bu zhes bya bar bram ze mes sbyin zhes bya ba/_rig byed dang rig byed kyi yan lag mthar phyin pa zhig 'byung bar 'gyur te/_des thabs zlar bab pa las chung 
[\[268a.7\]]ma blangs nas rtse zhing dga' la dga' mgur spyod par 'gyur la/_sems can gzhan zhig kyang de'i chung ma'i ltor 'jug par 'gyur ro/_/de nas bram ze mo de yid la 'dod pa skyes te/_gzhung gis rtsod pa rnams dang lhan cig tu smra yang ci ma rung snyam mo/_/de 
[\[268b\]]
[\[268b.1\]]nas bram ze des mtshan mkhan rnams la bstan nas/_mtshan mkhan rnams na re lto na 'dug pa'i sems can de bstan bcos thams cad rtogs par 'gyur zhing /_gzhung gis rtsod pa thams cad tshar chod par 'gyur te/_de'i mthus na bram ze mo'i yid la 'dod pa/_
[\[268b.2\]]gzhung gis rtsod pa rnams dang lhan cig tu smra yang ci ma rung snyam pa de lta bu skyes pa yin no zhes zer ro/_/de nas de zla ba dgu'am bcu lon pa dang bu gzugs bzang zhing blta na sdug la mdzes pa zhig btsas par gyur te/_de gang gi tshe cher skyes pa de'i tshe/_bstan bcos 
[\[268b.3\]]thams cad mthar phyin par 'gyur zhing /_gzhung gis rtsod pa thams cad tshar chod par 'gyur la/_bram ze lnga brgya bram ze'i sngags slob pa'i slob dpon byed de/_de la slob ma mang po yod pas na/_de'i ming slob ma can zhes btags so/_/de nas des pha ma la 
[\[268b.4\]]gsol nas/_nga nyid kyi bstan pa la rab tu byung zhing sde snod gsum lobs par 'gyur te/_rig pa dang grol ba'i spobs pa dang ldan pa'i chos smra bar 'gyur la 'khor mang po 'du bar 'gyur ro/_/dbang po dag de kho na'i tshe yul dmar can gyi bu zhes bya bar tshong dpon 
[\[268b.5\]]nor [{]bzangs [,]bzang [}]zhes bya ba zhig 'byung bar 'gyur te/_des thabs zlar bab pa las chung ma blangs nas/_rtse zhing dga' la dga' mgur spyod par 'gyur la/_srid pa tha ma'i sems can zhig kyang de'i chung ma'i ltor zhugs nas/_bud med de bzod pa dang ldan zhing des la 
[\[268b.6\]]kha mchu nyung zhing zhi bar 'gyur ro/_/de nas tshong dpon nor [{]bzangs kyis [,]bzang gis [}]mtshan mkhan rnams la bstan na/_de dag na re sems can ltor zhugs pa de des par 'gyur te/_de'i mthus na chung ma 'di bzod pa dang ldan zhing des la kha mchu nyung zhing zhi bar gyur to zhes 
[\[268b.7\]]zer ro/_/de nas de zla ba dgu'am bcu lon pa dang bu gzugs bzang zhing blta na sdug la mdzes pa zhig btsa' bar 'gyur te/_de'i ming des pa zhes 'dogs par 'gyur ro/_/de gang gi tshe cher skyes pa de'i tshe pha ma la gsol nas/_nga'i bstan pa la rab tu 'byung bar 
[\[269a\]]
[\[269a.1\]]'gyur te/_des nyon mongs pa thams cad spangs nas dgra bcom pa nyid mngon sum du byed par 'gyur la/_thos pa nyung zhing 'dod pa chung la kun gyis shes pa dang bas mtha'i gnas mal du gnas par 'gyur ro/_/de nas re zhig na rgyal po bzod par 
[\[269a.2\]]dka' ba'i yab dbang chen sde shi nas/_rgyal po bzod par dka' bas pha'i rus bu lag pa gnyis kyis pang du blangs te mya ngan byed cing sdug bsngal la/_smre sngags 'don par byed de su yang de'i mya ngan sel nus pa med do/_/de nas re zhig na gnas brtan 
[\[269a.3\]]slob ma can 'khor brgya phrag du ma dang yul kau shAM bIr 'gro bar 'gyur te/_de rgyal po bzod par dka' ba'i thad du song nas chos ston par 'gyur ro/_/de nas de thos nas rgyal po de pha'i mya ngan yang sangs par 'gyur la/_bstan pa la yang dad pa rnyed par 'gyur ro/_/
[\[269a.4\]]de dad par gyur nas dge slong rnams la mi 'jigs pa sbyin par 'gyur ro/_/de nas des dge slong rnams la smras pa/_bcom ldan 'das kyi bstan pa mtha' 'khob kyi rgyal po rnams kyis bshig nas ji srid lon/_de dag na re lo bcu gnyis lon no zhes zer ro/_/
[\[269a.5\]]de nas rgyal po des seng ge'i sgra bsgrags te/_ngas lo bcu gnyis kyi bar du kau shAM bIr bcom ldan 'das kyi bstan pa lo lnga pa'i dus ston bya'o zhes smras nas/_rgyal po des kau shAM bIr lo lnga pa'i dus ston gyi lugs gtod de/_gang gi nyin par lo lnga pa'i dus ston 
[\[269a.6\]]brtsams pa de kho na'i nyin par char 'bab par 'gyur te/_sa'i steng rgya mtsho'i mthas gtugs pa chus ngoms par 'gyur ro/_/de nas 'dzam bu'i gling na gnas pa'i skye bo mang po rnams lhag par yang kau shAM bIr lo lnga pa'i dus ston byed du 'gro zhing /_dge slong 
[\[269a.7\]]rnams kyi mchod pa'i las la brtson par 'gyur ro/_/de nas dge slong rnams rnyed pa dang bkur sti chen po la zhen nas de dag gis dad pas byin pa longs spyod par byed do/_/lung mnod par mi byed klog par mi byed/_kha ton mi byed/_nyin mo ni bre mo gtam gyis 
[\[269b\]]
[\[269b.1\]]dus 'da' bar byed/_mtshan mo ni rmugs pa dang gnyid kyis dus 'da' bar byed cing khe dang bkur sti 'dod la/_lus kyi byi dor gyis g.yen spyo zhing gos kyis brgyan pa la brtson te/_nges par 'byung ba dang nye bar zhi ba dang dben pa dang rdzogs par byang chub pa dang 
[\[269b.2\]]bral zhing /_cha byad 'ba' zhig gces par byed par 'gyur te/_dge sbyong gi yon tan dang bral ba/_dam pa'i chos kyi dgrar gyur pa/_rtsod pa'i dus kyi grogs su gyur pa de dag gis chos kyi rgyal mtshan bsnyal bar 'gyur/_bdud kyi rgyal mtshan bsgreng bar 
[\[269b.3\]]'gyur/_chos kyi me lce gsod par 'gyur nyon mongs pa'i me sbar bar 'gyur/_chos kyi rnga 'dral bar 'gyur/_dam pa'i chos kyi 'khor lo phye mar rlog par 'gyur/_dam pa'i chos kyi rgya mtsho skems par 'gyur/_dam pa'i chos kyi ri bo rnam par 'thor bar 
[\[269b.4\]]'gyur/_chos kyi grong khyer 'jigs par byed par 'gyur/_chos kyi shing ljon pa drung nas 'byin par 'gyur/_zhi gnas dang lhag mthong gnyis spong bar byed/_tshul khrims kyi rgyan rnams gcod par byed/_lam sun 'byin par byed do/_de nas de dag la lha 
[\[269b.5\]]rnams dang klu rnams dang gnod sbyin rnams dmod par 'gyur spang bar 'gyur brgyal bar 'gyur te/_kye sems can tha chad 'di lta bu dag gis bcom ldan 'das kyi gsung rab mi mdzes par byas so zhes zer to/_/'di skad ces kyang zer te/_da ni ma 
[\[269b.6\]]bsdams ngan spyod dang /_/log par lta bas nyams pa'i bdag_/rmongs pa bdag gis bcom ldan gyi/_/bstan pa'i ljon shing bcad kyis med/_/da ni snying rje med pa dang /_/chos lugs bor zhing bden chos spangs/_/brkam chags rnams kyis bcom ldan gyi/_/
[\[269b.7\]]bstan pa'i rgyal mtshan bsnyal gyis med/_/da ni gdul dka' ma grangs pa/_/sdig pa'i las la dga' ba'i mi/_/sdig can rnams kyis thub pa yi/_/bstan pa'i zam pa bcad kyis med/_/da ni mgo reg ngan pa po/_/spyod 'chal smad pa tshul 'chos gnas/_/
[\[270a\]]
[\[270a.1\]]ngan g.yo can gyis thub pa yi/_/bstan pa'i tshong 'dus bcom gyis med/_/da ni khro dang nga rgyal dang /_/rgyags pas brlams shing rnyed la zhen/_/snying rje med pa de dag gis/_/sdig pa mi byed ci yang med/_/da ni dam chos 'jig pa'i tshe/_/rtags mtshan 
[\[270a.2\]]shin tu mi bzad pa/_/dge ba rnams ni skyo 'gyur ba/_/ston pa de nyid gzigs pa po/_/drang srong dam pas gang gsungs pa/_/de dag kyang ni snang bar 'gyur/_/da ni thub pa'i bstan pa yang /_/cung zad tsam zhig lus par zad/_/thub pa'i bstan pa gang chen mtsho/_/ring 
[\[270a.3\]]por mi thogs skams par 'gyur/_/ma rabs shes rab 'chal pa dang /_/las med gnas pas gnod par byas/_/tshul can dag dang sten mi shes/_/nyes pa 'dzin cing tshul khrims spangs/_/byis pa dben pas 'jigs pa dang /_/mi dben pa dang mi 
[\[270a.4\]]mkhas dang /_/bslab nyes slob dpon ngan pa dang /_/rjes su ston pa rmongs pa dang /_/ngan pa dag la yid rton pas/_/dam chos 'di ni ma rung byas/_/de skad ces zer zhing mi mgu la ma rangs nas/_phyin cad dge slong rnams la bsrung ba dang sbed par mi byed do/_/
[\[270a.5\]]de nas zhag bdun na dam pa'i chos nub par 'gyur ba na/_lha rnams yid mi dga' nas nam mkha' la 'khod de skad 'byin cing sgra bsgrags te/_grogs po dag da ste zhag bdun na gso sbyong gi dus la bab pa'i tshe/_de bzhin gshegs pa'i dam pa'i chos thab 
[\[270a.6\]]mos nub par 'gyur ro zhes zer to/_/de nas de thos nas kau shAM bI na gnas pa'i dge bsnyen lnga brgya gtsug lag khang du dong nas dge slong rnams 'thab pa dang mtshang 'dru ba dang 'gyed pa dang rtsod pa byung ngo cog zhi bar byed de/_'di skad du kyi hud sangs rgyas kyi bstan pa 
[\[270a.7\]]ring por mi thogs par thab mos nub par 'gyur ro zhes zer ro/_/'di skad ces kyang zer te/_sems can kun la bde byed pa/_/shAkya seng ge'i bstan pa ni/_/dus kyi 'khor los rab bcom nas/_/myur ba nyid du 'jig par 'gyur/_/gang dag 'di 'dra'i dus bab 
[\[270b\]]
[\[270b.1\]]tshe/_/snying ni stong du ma gas pa/_/bdag nyid chen po de dag gi/_/snying gi lcags kyi snying po zad/_/zhi ba'i dus ni 'das par gyur/_/mi bzad dus ni byung gis med/_/shes rab can gyi mi rnams ni/_/'jig rten dag na zad par 'gyur/_/sa steng rtags rnams ci 
[\[270b.2\]]'dra bar/_/rnam pa du ma snang ba las/_/nges par thub pa'i bstan pa ni/_/ring po mi thogs 'jig par 'gyur/_/bde 'dod rnams kyis phan pa'i don/_/da ni legs par brtag par rigs/_/da ni dam pa'i chos nub pas/_/mchod pa dpag tu med pa las/_/tshad 
[\[270b.3\]]yod pa can du 'gyur ro/_/de bas na bdag cag gis longs spyod snying po med pa las snying po blang bar bya'o snyam nas dge bsnyen lnga brgya po de dag gis/_gang gi nyin par dam pa'i chos nub par 'gyur ba de kho na'i nyin par gtsug lag khang lnga brgya zhal sro bar 'gyur ro/_/
[\[270b.4\]]de nas gso sbyong gi dus la bab pa na dge bsnyen lnga brgya po rnams brel te/_gtsug lag khang du 'gro mi nus par 'gyur ro/_/de nas re zhig na dge slong des pa ri spos kyi ngad ldang na gnas pa las gang du gso sbyong bya snyam ste/_'dzam bu'i gling du bltas na/_bcom ldan 
[\[270b.5\]]'das kyi nyan thos thams cad kau shAM bIr 'dus par mthong ngo /_/de nas de gso sbyong bya ba'i phyir kau shAM bIr 'gro bar 'gyur ro/_/der dge slong 'bum gso sbyong la 'du bar 'gyur te/_de'i nang na dgra bcom pa ni des pa zhes bya ba gcig pu yod do/_/sde snod gsum pa 
[\[270b.6\]]ni slob ma can zhes bya ba gcig pu yod do/_/dbang po dag de ni de bzhin gshegs pa'i 'dus pa tha ma yin te/_'di lta ste/_dge slong 'bum yod do/_/de nas dge slong gi dge 'dun 'dus pa'i nang na/_dge slong mdzes chos 'dug pas tshul shing brims nas/_
[\[270b.7\]]gnas brtan slob ma can rnams la smras pa/_gnas brtan dge slong gi dge 'dun 'dus pa lags kyis so sor thar pa gdon du gsol/_slob ma can gyis smras pa 'dzam bu'i gling na bcom ldan 'das kyi nyan thos ji snyed yod pa de dag thams cad 'dir 'ongs te/_
[\[271a\]]
[\[271a.1\]]'di lta ste dge slong 'bum yod na/_de ltar dge 'dun mang po'i nang na/_bdag dge 'dun gyi gnas brtan yin la/_thos pas kyang mthar phyin pa yin na/_bdag kyang bslab pa 'di dag la slob par mi chud na gzhan lta lags kyang bslab pa rnams la slob 
[\[271a.2\]]par mi chud/_de lta na su'i don du bdag gis so sor thar pa gdon par bya snyam mo/_/'di skad ces kyang zer te/_do nub rgyu skar tshogs pa yi/_/bco lnga'i mtshan mo dga' ba la/_/gso sbyong 'dod pa'i dge slong dag_/shin tu bsgrims te nges par 'khod/_/'dzam 
[\[271a.3\]]gling 'di na shAkya yi/_/sras kyi dge sbyong ji snyed pa/_/de dag thams cad 'dir lhags te/_/'di ni 'dus pa tha ma yin/_/dge slong dge 'dun de dag las/_/bdag ni thos pa'i mthar phyin kyang /_/bdag kyang bslab la slob mi nus/_/skye bo gzhan lta ci 
[\[271a.4\]]zhig smos/_/'on te 'di na thub dbang po/_/shAkya seng ge blo ldan gyi/_/bslab la legs bslabs 'ga' yod na/_/rang gi yon tan brjod par rigs/_/de nas dgra bcom pa des ba stan las langs te/_gral dpon gyi mdun du 'dug nas/_dge 'dun la 
[\[271a.5\]]thal mo sbyar ba btud de/_gnas brtan slob ma can la smras pa/_gnas brtan so sor thar pa gdon par gyis shig_/ji ltar bcom ldan 'das bzhugs pa'i tshe/_shA ri'i bu dang maud gal gyi bu la sogs pa nyan thos chen po rnams kyis bslab pa yang dag par 
[\[271a.6\]]bsrungs pa de bzhin du/_bdag gis kyang sangs rgyas bcom ldan 'das yongs su mya ngan las 'das nas/_lo stong lhag tsam lon gyi 'og tu bstan pa yang dag par bsrungs so zhes zer ro/_/yang bka' stsal pa/_slob ma can gyis smras pa yi/_/tshig 'di thos par 
[\[271a.7\]]gyur nas ni/_/nges pa bde bar gshegs pa'i sras/_/seng ge'i sgra ni sgrogs par byed/_/bdag ni thub pa'i bslab pa rnams/_/ma 'khrugs par ni 'dzin par byed/_/bdag ni ston pa'i 'dul ba yi/_/bslab pa rnams la ji bzhin bslabs/_/de nas 
[\[271b\]]
[\[271b.1\]]slob ma can gyi slob ma dpung rgyan zhes bya ba 'jigs su rung ba de langs te smras pa/_khyod ni gsar bu thos pa nyung ngu yin na/_mkhan po la phyir 'khyal lam zhes byas nas/_des mtshon rnon po blangs te dgra bcom pa des pa de gsod par 'gyur ro/_/yang bka' stsal pa/_
[\[271b.2\]]slob ma can gyi slob ma ni/_/dpung rgyan zhes bya 'jigs su rung /_/de yis bde bar gshegs pa'i sras/_/dgra bcom des pa gsod par 'gyur/_/de nas der gnod sbyin zho gdong zhes bya ba zhig 'byung bar 'gyur te des bsams pa/_dgra bcom pa gcig pu yong 
[\[271b.3\]]pa de yang ngan pa po 'dis bsad do snyam nas/_des rdo rje 'bar zhing rab tu 'bar la kun tu rab tu 'bar te/_'bar ba gcig tu gyur pa thogs nas dge slong dpung rgyan gyi mgo bo tshal pa bdun du gshag par 'gyur ro/_/yang bka' stsal pa/_de nas gnod sbyin zho 
[\[271b.4\]]gdong gis/_/rdo rje 'bar ba thogs nas ni/_/dge slong dpung rgyan ngan pa yi/_/mgo bdun tshal par gshag par 'gyur/_/de nas dgra bcom pa des pa'i slob ma rnams stan las langs nas sde snod gsum pa slob ma can gsod par 'gyur ro/_/de ltar dgra bcom 
[\[271b.5\]]pa des pa dang sde snod gsum pa slob ma can bsad nas/_de bzhin gshegs pa'i dam pa'i chos nub par 'gyur ro/_/dam pa'i chos nub nas sa chen po g.yo bar 'gyur zhing /_skar mda' dag lhung la lci ba 'byung zhing /_bar snang las lha'i rnga sgra dag sgrogs te/_
[\[271b.6\]]phyogs bzhi nas gza' mjug [{]rings [,]ring [}]'byung bar 'gyur la/_lha 'bum snyed snying rje rje skad du smre sngags 'don cing /_kyi hud de bzhin gshegs pas bskal pa grangs med pa gsum gyi bar du bsgrubs pa'i dam pa'i chos nub kyis med do zhes zer to/_/yang bka' 
[\[271b.7\]]stsal pa/_de nas yud tsam de nyid la/_/dge slong des pa bsad pa'i tshe/_/sa steng 'di dag ma lus par/_/rnam pa drug tu g.yo bar 'gyur/_/bdag nyid chen po thub pa yi/_/dam chos de ni nub pa'i tshe/_/der ni srog chags mang po rnams/_/sdug bsngal ldan zhing 
[\[272a\]]
[\[272a.1\]]rlag par 'gyur/_/gnod sbyin sangs rgyas mthong ba dang /_/rgyal ba'i bstan la dga' ba rnams/_/kha sbub tu ni sgyel nas kyang /_/smre sngags 'don cing sdug bsngal 'gyur/_/de ring phyin cad 'jig rten du/_/dam pa'i chos kyang med par 'gyur/_/'dul 
[\[272a.2\]]ba so sor thar pa'ang rung /_/phyin cad spyod par mi 'gyur ro/_/chos kyi chu lon ral gyis med/_/chos kyi rgyun yang bzlog gis med/_/chos kyi rgya mtsho 'di yang skams/_/chos kyi ri bo [(]brnyil [,]bsnyil [)]gyis med/_/chos kyi mchod sbyin 'di yang zad/_/chos kyi mchod sdong bsnyal 
[\[272a.3\]]gyis med/_/chos kyi rkang pa bcag gis med/_/sdom pa dag kyang zad kyis med/_/deng du chos kyi sgron ma bsad/_/chos kyi 'khor lo bzlog gis med/_/bdud rtsi'i sgo yang bcad kyis med/_/chos smra rnams kyang zad kyis med/_/lam bzang ston par byed pa yi/_/
[\[272a.4\]]skyes mchog rnams kyang brlag gis med/_/mi rnams ring po mi thogs par/_/[{]ri dgas [,]ri dwags [}]kyi ni 'du shes 'gyur/_/zhes zer to/_/de nas lha mo sgyu 'phrul chen mo sum cu rtsa gsum pa'i gnas nas babs nas/_snying rje rje skad du smre sngags 'don te/_kyi hud da ni nga'i bus 
[\[272a.5\]]bskal pa grangs med gsum gyi bar du bsgrubs pa'i dam pa'i chos da ni thab mos nub par byas kyis med do zhes zer ro/_/'di skad ces kyang zer te/_kye ma des pa yon tan can/_/sangs rgyas sras kyi tha [{]chungs te[,]chung ste[}]/_/dpung rgyan phrag dog zhe sdang gi/_/dbang du gyur pas 
[\[272a.6\]]bsad pa na/_/sangs rgyas yum ni brtul zhugs bzang /_/lha mo chen mo sgyu 'phrul ma/_/dam pa'i chos ni nub pa'i phyir/_/mi dga' snying rje bla bar 'gyur/_/kyi hud mi yi lha mchog gi/_/bstan pa nyams par 'gyur gyis med/_/sde snod gsum pa slob ma can/_/
[\[272a.7\]]dge slong des pa gnyis bsad pas/_/deng du zla ba gnam las lhung /_/nyi ma yang ni 'phos kyis med/_/bstan pa'i nyi ma med gyur pas/_/da ni 'jig rten snang ba med/_/zla ba'i dkyil 'khor dag pa ni/_/sgra gcan gyis ni zin pa ltar/_/deng du 'jigs pa chen po yi/_/
[\[272b\]]
[\[272b.1\]]mun pa 'jig rten byung gis med/_/mya ngan 'das pa'i gnas 'gro ba'i/_/chos kyi gru ni de ring du/_/dpung rgyan la sogs byis pa rnams/_/snying med pas ni bsad kyis med/_/rtags tsam lhag ma lus par zad/_/chos ma yin pa snang bar 'gyur/_/bdud rnams 
[\[272b.2\]]rgyal ba'i sgra skad ni/_/bdud kyi 'khor rnams sgrogs par byed/_/seng ge'i sgra ni bsgrags pa yi/_/lus 'phags ri bo de nyid du/_/da ni brgya byin 'khor dang bcas/_/mya ngan zug rngus phog par gyur/_/tshangs bcas 'jig rten de ring du/_/mgon med yi yang chad par 
[\[272b.3\]]gyur/_/'khor bcas bdud ni dgra zla med/_/rgyags pas ldan zhing bdo bar gyur/_/thar pa'i lam ni mtshon pa dang /_/mthar ston mya ngan 'das pa na/_/thub pa yi ni byang chub phyogs/_/thar pa'i lam rnams bcad kyis med/_/kauN+Di n+ya sogs gang dag tu/_/khrus byas 
[\[272b.4\]]mthar phyin rims nad med/_/byang chub yan lag me tog rgyas/_/chos kyi mtsho ni deng du skams/_/bstan pa'i tshogs de gang du song /_/bstan 'dzin 'di dag gang du dong /_/'dzam gling spro ba med gyur pa/_/mthong bas deng du yi chad do/_/sangs rgyas sras po brtul 
[\[272b.5\]]zhugs bzang /_/chos kyi rgyal po'i gsung las skyes/_/ru skya 'dzin pa nyon mongs spangs/_/smra ba'i stag rnams gang du dong /_/'jig rten dag na mgon po'i sras/_/sangs rgyas srog shing 'dzin pa rnams/_/phyag dar khrod dang ri sul dang /_/nags tshal bor te gang du dong /_/
[\[272b.6\]]de ni de yis spangs pas na/_/zla ba sgra gcan zin pa bzhin/_/dgon pa rnams kyang mi mdzes te/_/kun nas mdzes pa med par gyur/_/shes dang tshul khrims dul bar ldan/_/dad pa'i rin chen rnams kyis brgyan/_/bzod dang des pa ldan pa dang /_/dge dang mi dge rtog byed 
[\[272b.7\]]pa'i/_/dam pa'i blo can gang dag gis/_/gtsug lag khang dang skyed mos tshal/_/mchod rten sogs pas sa steng 'di/_/brgyan pa'i skyes bu de dag med/_/'jig rten 'dren pa med mthong nas/_/shin tu sdug bsngal snying rje bas/_/lha rnams de la sogs pa yi/_/smre sngags 
[\[273a\]]
[\[273a.1\]]'don te dong bar 'gyur/_/de nas kau shAM bI na gnas pa'i dge bsnyen lnga brgyas de thos nas/_gtsug lag khang nas byung ste lag pa bsgreng nas cho nge rdung zhing /_kyi hud bcom ldan 'das des bskal pa grangs med pa gsum gyi bar du bsgrubs pa'i bstan 
[\[273a.2\]]pa deng du thab mos nub par gyur to zhes zer ro/_/yang smras pa/_'jigs su rung ba'i 'jig rten na/_/legs gsungs bral ba'i mi rnams la/_/su zhig dam chos smra bar 'gyur/_/su zhig mya ngan 'da' bar 'gyur/_/snang ba nub ste mun pas bsgribs/_/rnam 
[\[273a.3\]]par rmongs shing rgyu bar byed/_/thub pa'i gsung rab med pas na/_/dge ba'i las ni rnam spangs shing /_/[{]ri dgas [,]ri dwags [}]bzhin du skyo ba med/_/rtag tu sdig pa'i chos dang ldan/_/de nas kau shAM bI'i rgyal pos dgra bcom pa des pa dang sde snod gsum pa slob ma can bsad do zhes 
[\[273a.4\]]thos nas/_khros shing rngam la 'khrugs par 'gyur te ma rangs nas des bstan pa la gnod pa byed cing /_dge 'dun gyi gtsug lag khang rnams 'jig par byed la/_mchod rten rnams 'dral bar byed cing dge slong rnams gsod par 'gyur ro/_/dbang po dag phyi ma'i 
[\[273a.5\]]dus na gang du bstan pa la gnod pa chen po 'byung bar 'gyur ba der/_khyed gcig tu bsdoms la bstan pa bsrung bar gyis shig_/de nas de ltar 'tshal lo zhes gsol nas/_rgyal po chen po yul 'khor srung gis gsol pa/_btsun pa bdag gis ni shar phyogs nas 
[\[273a.6\]]bstan pa bsrung bar 'tshal lo/_/'phags skyes pos gsol pa/_btsun pa bdag gis ni lho phyogs nas bsrung bar 'tshal lo/_/mig mi bzang gis gsol pa/_btsun pa bdag gis ni nub phyogs nas bsrung bar 'tshal lo/_/rnam thos kyi bus gsol pa/_
[\[273a.7\]]btsun pa bdag gis ni/_byang phyogs nas bsrung bar 'tshal lo/_/lha'i dbang po brgya byin gyis gsol pa/_btsun pa bdag gis ni/_thams cad nas bsrung bar 'tshal lo/_/de skad ces gsol nas/_lha'i dbang po brgya byin dang rgyal po chen po bzhi bcom ldan 'das 
[\[273b\]]
[\[273b.1\]]kyis gsungs pa la mngon par bstod cing rjes su yi rangs nas/_bcom ldan 'das kyi zhabs la mgo bos phyag 'tshal te de nyid du mi snang bar gyur to/_/der gang gi tshe bcom ldan 'das kyis tshe dang ldan pa 'od srung chen po dang kun dga' bo la bstan pa gtad pa de'i tshe/_
[\[273b.2\]]dge slong rnams kyis sangs rgyas bcom ldan 'das la gsol pa/_btsun pa bcom ldan 'das kyis/_dge slong 'od srung la bstan pa gtad de/_kun dga' bo la thos pa'i mdzod gtad nas/_bcom ldan 'das yongs su mya ngan las 'das pa'i 'og tu 'di gnyis kyis 
[\[273b.3\]]bstan pa rgyas par bgyid par 'gyur ba la gzigs/_bcom ldan 'das kyis bka' stsal pa/_da ltar 'ba' zhig ma yin te/_ji ltar 'das pa'i dus na yang ngas dge slong 'od srung la/_dpung gi tshogs yan lag bzhi dang yul gtad de/_kun dga' bo la nor gyi 
[\[273b.4\]]mdzod gtad nas/_'di gnyis kyis nga shi ba'i 'og tu bsrungs te rgyal po'i pho brang rgyas par byas pa de nyon cig_/dge slong dag sngon byung ba 'das pa'i dus na grong khyer mi thi la na/_rgyal po lha chen po zhes bya ba rgyal po byed pa las/_phyi zhig na de'i btsun mo la bu 
[\[273b.5\]]chags nas de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas nas/_de'i btsas ston rgyas par byas te/_rigs dang 'thun pa'i ming btags nas/_'o ma dang zho dang mar dang zhun mar dang mar gyi nying gus bskyed bsrings so/_/
[\[273b.6\]]de nas phyi zhig na rgyal po de nad kyis btab nas de rtsa ba dang sdong bu dang lo ma dang me tog dang 'bras bu'i sman rnams kyis rim gro byas kyang sos par byed ma nus nas/_rgyal po des bsams pa/_bdag ni nad 'dis 'chi bar 'gyur la/_bu 'di yang shin tu chung bas/_bdag shi 
[\[273b.7\]]ba'i 'og tu rgyal po byis pa yin no snyam nas/_thams cad kyis brnyas par 'gyur ro snyam mo/_/de nas bdag shi ste dus las 'das pa'i 'og tu 'di na rgyal po'i pho brang gi gzhi 'dzin nus shing mthu dang ldan pa su yod snyam pa las/_rgyal po de la blon po'i mchog mkhas shing 
[\[274a\]]
[\[274a.1\]]gsal la yid gzhungs pa gzhung lugs can dul ba dang ldan pa bag yod pa/_dga' bo zhes bya ba dang nye dga' bo zhes bya ba gnyis yod do/_/de nas rgyal po lha chen pos bsams pa dga' bo dang nye dga' bo gnyis kyis bdag shi ste dus la 'das pa'i 'og tu/_
[\[274a.2\]]rgyal po'i pho brang bsrung nus so/_/snyam nas rgyal po des blon po de gnyis pho nyas bkug ste/_bsgo ba khyed gnyis shes par gyis shig_/_nga ni ring po mi thogs par med par 'gyur gyis/_nga shi ste dus las 'das pa'i 'og tu/_khyed gnyis kyis rgyal po'i pho brang srungs 
[\[274a.3\]]shig ces bsgo nas/_rgyal po des de gnyis las gcig la ni rgyal po'i bu dang rgyal po'i dkor mdzod gtad do/_/gcig la ni dpung gi tshogs yan lag bzhi dang yul gtad de/_nga 'das pa'i 'og tu khyed gnyis kyis rgyal po'i pho brang srungs la/_rgyas par gyis shig 
[\[274a.4\]]ces bsgo nas/_rgyal po des bu rgyal sar bcug ste dus las 'das so/_/de nas de dus las 'das pa'i 'og tu blon po de gnyis kyis 'dab btang nas/_gcig gis ni rgyal po'i bu dang rgyal po'i dkor mdzod bsrungs so/_/gcig gis ni dpung gi tshogs yan 
[\[274a.5\]]lag bzhi dang rgyal srid bsrungs so/_/de nas gang gi tshe rgyal po'i bu de shed bye zhing mthur son par gyur pa de'i tshe de la de gnyis kyis/_gcig gis ni dkor dang dkor mdzod phul lo/_/gcig gis ni dpung gi tshogs yan lag bzhi dang yul phul te/_lha 'di ni khyed 
[\[274a.6\]]kyi yab kyi nor lags kyis chos bzhin du rgyal po mdzod cig ces byas so/_/dge slong dag ji snyam du sems/_de'i tshe rgyal po bgres por gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe gang gis dpung gi tshogs yan lag 
[\[274a.7\]]bzhi dang yul bsrungs pa de ni dge slong 'od srung 'di kho na yin no/_/de'i tshe gang gis rgyal po'i bu dang rgyal po'i dkor mdzod bsrungs pa de ni kun dga' bo 'di kho na yin no/_/de'i tshe rgyal po'i bur gyur pa gang yin pa de ni gso ma can yin te/_de'i tshe yang ngas 
[\[274b\]]
[\[274b.1\]]rgas kar gcig la ni rgyal po'i bu dang dkor mdzod gtad do/_/gcig la ni dpung gi tshogs yan lag bzhi dang yul gtad do/_/de gnyis kyis kyang nga shi ste/_dus las 'das pa'i 'og tu/_rgyal po'i pho brang bsrungs te rgyas par byas so/_/da ltar yang ngas dus kyi tha ma la thug 
[\[274b.2\]]pa na gcig la ni thos pa'i mdzod gtad do/_/gcig la ni bstan pa gtad de/_'di gnyis kyis nga yongs su mya ngan las 'das pa'i 'og tu bstan pa rgyas par byed do/_/gzhan yang dge slong kun dga' bo dang 'od srung gis smon lam btab ste/_gcig gis ni bdag de'i 
[\[274b.3\]]thos pa rnams kyi mchog tu gyur cig_/de yongs su mya ngan las 'das pa'i 'og tu yang thos pa'i mdzod rgyas par byed par gyur cig ces byas so/_/gcig gis kyang kye ma/_shAkya thub pa shAkya'i rgyal po'i mchog de yongs su mya ngan las 'das pa'i 'og tu bdag gis 
[\[274b.4\]]de'i bstan pa'i don byed par shog ces byas so/_/gsol pa/_btsun pa 'di gnyis kyis gang du smon lam btab lags/_bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par 
[\[274b.5\]]rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/_de'i gsung rab 
[\[274b.6\]]la dge slong kun dga' bo rab tu byung nas/_de su las rab tu byung ba de yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan to/_/des der tshe gcig tu tshangs par spyod pa spyad nas 'chi kar smon lam btab pa/_yang dag par 
[\[274b.7\]]rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i/_sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams 
[\[275a\]]
[\[275a.1\]]cad spangs te dgra bcom pa nyid mngon sum du byed par gyur cig_/ji ltar bdag gi mkhan po yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan pa de bzhin du bdag kyang /_shAkya thub pa shAkya'i rgyal po'i mchog des thos pa 
[\[275a.2\]]'dzin pa rnams kyi mchog tu bstan par gyur cig_/de yongs su mya ngan las 'das pa'i 'og tu yang bdag gis thos pa'i mdzod rgyas par byed par gyur cig ces byas so/_/dge slong dag ji snyam du sems/_de'i tshe dge slong du gyur pa gang yin pa de ni kun dga' bo 'di kho na yin te/_des 
[\[275a.3\]]der smon lam btab pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te mi mnyes par ma byas la/_nga nyid 
[\[275a.4\]]kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par 'gyur la/_'di yang ngas thos pa 'dzin pa rnams kyi mchog tu bstan te/_nga yongs su mya ngan las 'das pa'i 'og tu yang thos pa rgyas par byed par 'gyur ro/_/dge slong dag 
[\[275a.5\]]dge slong 'od srung yang yang dag par rdzogs pa'i sangs rgyas 'od srung de nyid kyi gsung rab la rab tu byung nas/_de gang las rab tu byung ba de yang dag par rdzogs pa'i sangs rgyas 'od srung gis sbyangs pa'i yon tan dang ldan pa rnams kyi mchog tu bstan to/_/des der tshe gcig tu tshangs 
[\[275a.6\]]par spyod pa spyad nas 'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram 
[\[275a.7\]]ze'i khye'u bla ma lung bstan pa gang yin pa'i sangs rgyas bcom ldan 'das de/_bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur 
[\[275b\]]
[\[275b.1\]]cig_/'di ltar bdag gi mkhan po yang dag par rdzogs pa'i sangs rgyas 'od srung gis/_sbyangs pa'i yon tan dang ldan pa rnams kyi mchog tu bstan pa de bzhin du/_bdag kyang shAkya thub pa shAkya'i rgyal po'i mchog des/_sbyangs pa'i yon tan dang ldan pa rnams kyi mchog tu 
[\[275b.2\]]bstan par gyur cig ces byas nas/_de de nas shi 'phos te/_dus las 'das nas/_grong khyer bA rA Na sI de nyid du/_blon po'i mchog gi khyim du nying mtshams blangs nas/_de gang gi tshe btsas nas cher skyes pa de'i tshe/_rgyal po kr-i kIs blon por bcug go/_/de nas gang gi tshe yang 
[\[275b.3\]]dag par rdzogs pa'i sangs rgyas 'od srung /_sangs rgyas kyi phrin las thams cad zin nas/_lhag ma med pa'i mya ngan las 'das pa'i dbyings su yongs su mya ngan las 'das pa'i tshe/_rgyal po kr-i kIs de'i sku gdung la mchod pa byas nas/_rin po che'i mchod rten kho ra khor 
[\[275b.4\]]yug tu dpag tshad gcig yod pa zhig byed du bcug ste/_rgyal po des blon po'i bu de mchod rten de'i lag dpon du bskos so/_/de nas phyi zhig na rgyal po kr-i kIs mchod rten de rnam pa thams cad yongs su rdzogs par byas nas/_der mchod rten gyi dus ston bya bar 'dod de/_
[\[275b.5\]]des bza' ba dang bca' ba dang gos mang po sbyar nas/_dge slong rnams la 'bod du bcug go g.yar 'dren btang ngo /_/der yang dag par rdzogs pa'i sangs rgyas 'od srung yongs su mya ngan las 'das nas zhag bdun lon nas bstan pa nub ste/_de yongs su mya ngan 
[\[275b.6\]]las 'das nas/_dge slong dbang thob pa gang yin pa de dag ni yongs su mya ngan las 'das so/_/so so'i skye bo gang yin pa de dag ni khyim par gyur to/_/de nas der g.yar 'dren pa de dag gis dge slong gcig kyang ma rnyed nas/_rgyal po kr-i kIs dge slong de dag gar dong zhes 
[\[275b.7\]]smras pa dang /_blon po rnams kyis yang dag par rdzogs pa'i sangs rgyas yongs su mya ngan las 'das te zhag bdun lon nas bstan pa nub lags so zhes gsol to/_/rgyal pos bka' stsal pa/_de'i dge slong gang gis/_de'i bstan pa 'dzin par 'gyur ba de lta bu gcig 
[\[276a\]]
[\[276a.1\]]kyang med dam zhes byas nas/_rgyal po kr-i kIs mchod rten de la bkur sti byas te song ngo /_/blon po'i bu des kyang mchod rten de la bkur sti byas nas smon lam btab pa/_dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la 
[\[276a.2\]]longs spyod che ba'i rigs su skye bar gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig_/mi mnyes par byed par ma gyur cig_/de kho na'i bstan pa 
[\[276a.3\]]la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig_/gzhan yang bdag gis de yongs su mya ngan las 'das nas/_bstan pa 'dzin par gyur cig ces byas so/_/dge slong dag ji snyam du sems/_de'i tshe blon po'i bu gang yin 
[\[276a.4\]]pa de ni dge slong 'od srung 'di kho na yin te/_'dis der smon lam btab bo//_//las brgya tham pa/_bam po nyi shu bzhi pa/_'dzin byed kyi bu zhes bya ba ni/_gleng gzhi rgyal po'i khab na bzhugs te/_de'i tshe rgyal po'i khab na bram ze che zhing mtho ba 'dzin byed ces 
[\[276a.5\]]bya ba zhig gnas so/_/'dam bu sbyin zhes bya ba'i grong na ni bram ze rgyal zhes bya ba zhig gnas te/_de gnyis mdza' zhing bshes la gcugs par gyur to/_/de nas bram ze rgyal chung ma dang lhan cig tu rtse zhing dga' la dga' mgur spyod pa las/_chung ma la bu chags nas de zla 
[\[276a.6\]]ba dgu'am bcu lon pa dang khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_ming shA ri'i bu zhes bya ba dang nye rgyal zhes bya bar btags so/_/de nas phyi zhig na bram ze 'dzin byed kyi chung ma la yang bu chags nas/_
[\[276a.7\]]de zla ba dgu'am bcu lon pa dang khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_khye'u 'di'i ming ji skad gdags zhes ming 'dogs par byed de/_khye'u 'di bram ze che zhing mtho ba 'dzin byed kyi bu yin pas na/_khye'u 
[\[276b\]]
[\[276b.1\]]'di'i ming 'dzin byed kyi bu zhes gdags so zhes zer ro/_/de nas khye'u 'dzin byed kyi bu 'o ma dang mar dang zho dang zhun mar dang mar gyi nying gus bskyed bsrings nas/_gang gi tshe de gnyis cher skyes pa de'i tshe de gnyi ga byis pa slob pa'i grwar gtad nas/_de gnyi ga yang yi ge mthar phyin par 
[\[276b.2\]]lobs te/_de gnyi gas bstan bcos thams cad lobs so/_/nye rgyal gyis ni lo bcu drug lon nas dbang po'i brda sprod pa yang lobs te gzhung gis rgol ba thams cad tshar gcad do/_/de nas phyi zhig na dka' thub kyi nags tshal du rten bcas nas/_de kun du rgyu 
[\[276b.3\]]dag gi nang du rab tu byung ngo /_/der gang gi tshe sangs rgyas 'jig rten du byung ba de'i tshe bram ze'i bu shA ri'i bu dang maud gal gyi bu gnyis bcom ldan 'das kyi bstan pa la rab tu byung nas/_der de gnyis kyis nyon mongs pa thams cad spangs te dgra bcom pa nyid mngon sum du 
[\[276b.4\]]byas nas/_bcom ldan 'das kyis de gnyis las gcig ni shes rab che ba rnams kyi mchog tu bstan to/_/gcig ni rdzu 'phrul can rnams kyi mchog tu bstan to/_/bram ze'i khye'u 'dzin byed kyi bu ni rgyal po'i zham ring ba dpa' bor gyur te/_rgyal po'i pho brang der rtag tu 'gro ba 
[\[276b.5\]]las de shes rab dang ldan pa'i phyir/_rgyal po gzugs can snying pos blon po'i mchog tu bskos nas/_longs spyod kyi gzhi chen po yang byin te/_'jig rten dag ni 'byor pa 'dod pa yin no/_/de nas phyi zhig na/_des kyang thabs zlar bab pa las chung ma blangs nas de de dang 
[\[276b.6\]]lhan cig tu rtse zhing dga' la dga' mgur spyod la/_des khyim gyi 'byor pa rgyas par byas te bzhag go/_/de nas des rgyal po'i khab der rgyal po la brten cing bram ze dang khyim bdag rnams kyi nor len par byed do/_/bram ze dang khyim bdag rnams la brten cing rgyal po'i nor 
[\[276b.7\]]len par byed do/_/de nas phyi zhig na/_tshe dang ldan pa shA ri'i bus/_'dzin byed kyi bu gdul ba'i dus la bab par mthong nas/_snga dro sham thabs dang chos gos bgos te lhung bzed thogs nas bram ze 'dzin byed kyi bu'i khyim ga la ba der song ngo /_/de'i tshe bram ze 'dzin 
[\[277a\]]
[\[277a.1\]]byed kyi bu shing ma la li ka'i 'dab na ba 'jo ba'i zhal ta byed cing 'dug pa las/_bram ze 'dzin byed kyi bus thag ring po zhig nas tshe dang ldan pa shA ri'i bu mthong ngo /_/mthong nas kyang tshe dang ldan pa shA ri'i bu ga la ba der song ste phyin nas/_tshe dang ldan pa shA ri'i bu la yan 
[\[277a.2\]]lag thams cad kyis 'khyud nas khyim gyi nang du khrid de/_stan bshams pa la 'dug tu bcug ste/_kye shA ri'i bu bshos gsol la 'o ma yang gsol cig ces byas so/_/shA ri'i bu na re 'dzin byed kyi bu nga la sems dga' bar byas zin gyis des chog go/_/'dzin byed kyi 
[\[277a.3\]]bus smras pa/_kye shA ri'i bu khyod yun ring mo zhig na gdod bdag gi khyim du phyin na/_ci'i phyir zan gcig tsam yang zar mi btub/_shA ri'i bus smras pa/_'dzin byed kyi bu 'di ltar khyod ni ngang tshul 'chal cing ngang tshul nyams pa yin te/_rgyal po la brten cing bram ze dang khyim 
[\[277a.4\]]bdag rnams kyi nor len par byed la/_bram ze dang khyim bdag rnams la brten cing rgyal po'i nor len par byed pa'i phyir ro/_/'dzin byed kyi bus smras pa/_kye shA ri'i bu bdag ni khyim pa ste/_khyim na gnas pa lags pas na/_bdag gis ni bdag nyid dang pha ma dang bu 
[\[277a.5\]]dang chung ma dang bran dang bran mo dang las byed pa dang zho shas 'tsho ba dang mdza' bo dang snying nye ba dang nye du dang rgan rabs kyang yang dag par bde bas tshim par bya dgos so/_/rgyal po la yang sa gzhi'i rag lus la/_lha yang rjed dgos/_sngon gyi mtshun dag kyang gtor dgos/_dge 
[\[277a.6\]]sbyong dang bram ze rnams kyang zan sbyin dgos te/_bdag gis ni chos bzhin du byed pa 'ba' zhig gis bde blag tu 'byor par mi nus so/_/shA ri'i bus smras pa/_'dzin byed kyi bu 'o na khyod nyid la dri bar byas/_khyod kyis ji ltar bzod pa de bzhin du de'i lan thob shig_/dper na mi 
[\[277a.7\]]zhig gis pha ma gnyis kyi phyir chos ma yin pa spyod cing log par spyod de/_de chos ma yin pa spyod cing log par spyod pa des lus dang bral te/_shi ba'i 'og tu ngan song ngan 'gro log par ltung ba sems can dmyal ba rnams su skyes nas/_de sems can dmyal ba'i srungs ma rnams kyis 
[\[277b\]]
[\[277b.1\]]bzung ste/_sdug bsngal drag pa dang mi bzad pa dang tsha ba dang yid du mi 'ong ba'i tshor ba myong du bcug nas/_de na re sems can dmyal ba'i srungs ma dag bdag la gnod pa 'di dang 'di lta bu dag ma byed cig_/de ci'i phyir zhe na/_bdag gis pha ma'i phyir chos ma yin pa spyad cing log par 
[\[277b.2\]]spyad pas/_bdag chos ma yin pa spyad cing log par spyad pa des/_lus dang bral te shi ba'i 'og tu ngan song ngan 'gro log par ltung ba sems can dmyal ba rnams su skyes par zad do zhes zer na/_'dzin byed kyi bu de ji snyam du sems/_mi de sems can dmyal ba'i srungs ma rnams 
[\[277b.3\]]las don de 'grub par 'gyur ram/_'dzin byed kyi bus smras pa/_shA ri'i bu de ni mi 'grub bo/_/shA ri'i bus smras pa/_'dzin byed kyi bu dad pa dang ldan pa'i rigs kyi bus chos dang ldan pa dang las kyi yon tan dag gis longs spyod rnams bsgrubs te/_pha ma gnyis la dus 
[\[277b.4\]]dus su yang dag par ri mo byed pa dang /_yang dag par bsnyen bkur byed pa dang /_yang dag pa'i bde bas sten par byed de/_sdig pa'i las kyang cung zad kyang mi byed la/_bsod nams kyi lam yang dag par blangs te/_'dug na de la pha ma yang 'di snyam du sems te/_rigs 
[\[277b.5\]]kyi bu 'di ni dad pa dang ldan zhing sgrub phod la rigs pas 'tsho ba yin te/_rigs kyi bu 'dis ni chos dang ldan pa dang /_las kyi yon tan dag gis longs spyod rnams bsgrubs nas/_dus dus su bdag cag la yang yang dag par ri mo byed/_yang dag par bsnyen bkur byed/_yang dag 
[\[277b.6\]]par bde bas sten par byed de/_sdig pa'i las kyang cung zad kyang mi byed la/_bsod nams kyi lam yang yang dag par blangs te 'dug go snyam mo/_/rigs kyi bu pha ma la slar snying brtse bar byed pa de ni/_dge ba'i chos rnams 'phel ba 'ba' zhig tu 'gyur bar re bar bya ste/_yongs 
[\[277b.7\]]su 'grib par mi 'gyur ro/_/'dzin byed kyi bu/_dper na mi zhig gis bu dang chung ma dang bran dang bran mo dang las byed pa dang zho shas 'tsho ba rnams dang mdza' bo dang snying nye ba dang nye du dang rgan rabs rnams dang rgyal po dang lha rnams dang dge sbyong dang bram ze rnams kyi phyir chos ma yin pa 
[\[278a\]]
[\[278a.1\]]spyod cing log par spyod de/_de chos ma yin pa spyod cing log par spyod pa des/_lus dang bral te shi ba'i 'og tu ngan song ngan 'gro log par ltung ba sems can dmyal ba rnams su skyes nas/_de sems can dmyal ba'i srungs ma rnams kyis bzung ste/_sdug bsngal drag pa dang mi 
[\[278a.2\]]bzad pa dang tsha ba dang yid du mi 'ong ba'i tshor ba myong du bcug nas/_de na re sems can dmyal ba'i srungs ma dag bdag la gnod pa 'di dang 'di lta bu dag ma byed cig_/de ci'i phyir zhe na/_bdag gis dge sbyong dang bram ze rnams kyi phyir chos ma yin pa spyad cing log par spyad par zad do zhes 
[\[278a.3\]]zer na/_'dzin byed kyi bu ji snyam du sems/_mi de sems can dmyal ba'i srungs ma rnams las don de 'grub par 'gyur ram/_'dzin byed kyi bus smras pa/_shA ri'i bu de ni mi 'grub bo/_/shA ri'i bus smras pa/_'dzin byed kyi bu dad pa dang ldan pa'i rigs kyi bus chos dang ldan pa dang /_las kyi 
[\[278a.4\]]yon tan dag gis longs spyod rnams bsgrubs te/_dge sbyong dang bram ze rnams la zas sbyin par byed de/_sdig pa'i las kyang cung zad kyang mi byed la/_bsod nams kyi lam yang yang dag par blangs te/_'dug na de la dge sbyong dang bram ze rnams kyis dge ba'i sems kyis slar snying brtse bar 
[\[278a.5\]]byed do/_/'dzin byed kyi bu de ltar dge sbyong dang bram ze rnams kyis dge ba'i sems kyis slar snying brtse bar byas pa'i skyes bu gang zag de'i ni/_dge ba'i chos rnams 'phel ba 'ba' zhig tu 'gyur bar re bar byas te yongs su 'grib par mi 'gyur ro/_/de skad ces smras nas bram ze 'dzin 
[\[278a.6\]]byed kyi bu ngus te mchi ma blags so/_/de nas bram ze 'dzin byed kyi bus gos kyi mtha' mas mchi ma phyis nas tshe dang ldan pa shA ri'i bu la 'di skad ces smras so/_/kye shA ri'i bu 'di ni bdag gi mchis brang bag sar blangs nas ring po ma lags pa zhig mchis te/_de'i slad du bdag gis 
[\[278a.7\]]bag ma mchis par sdig pa kha na ma tho ba mang po bgyis kyis/_btsun pa shA ri'i bu bag sar 'di bdag gis gtan du slar btang la/_deng slan chad btsun pa shA ri'i bu las tshangs par spyod pa lnga pa'i bslab pa'i gzhi rnams yang dag par nod par 'tshal lo/_/de nas tshe dang 
[\[278b\]]
[\[278b.1\]]ldan pa shA ri'i bus bram ze 'dzin byed kyi bu tshangs par spyod pa lnga pa'i bslab pa'i gzhi rnams la gnas par byas nas stan las langs te song ngo /_/de nas tshe dang ldan pa shA ri'i bu lho phyogs kyi ri'i nags khrod ga la ba der song ba las/_dge slong gzhan zhig 'od ma'i tshal bya ka lan da ka 
[\[278b.2\]]gnas pa nas/_lho phyogs kyi ri'i nags khrod ga la ba der song nas dge slong des thag ring po zhig nas tshe dang ldan pa shA ri'i bu mthong ngo /_/mthong nas kyang tshe dang ldan pa shA ri'i bu ga la ba der song ste phyin nas/_tshe dang ldan pa shA ri'i bu'i rkang pa la mgo bos phyag 'tshal te phyogs gcig tu 'dug 
[\[278b.3\]]go/_/phyogs gcig tu 'dug nas tshe dang ldan pa shA ri'i bus dge slong de la 'di skad ces smras so/_/dge slong khyod da gdod ga las 'ongs/_dge slong des smras pa/_btsun pa shA ri'i bu bdag da gzod 'od ma'i tshal bya ka lan da ka gnas pa nas mchis so/_/shA ri'i bus smras pa/_
[\[278b.4\]]bram ze 'dzin byed kyi bu shes sam/_tshe dang ldan pa shA ri'i bu bdag 'tshal te/_tshe dang ldan pa shA ri'i bu'i sngon gyi khyim na gnas pa'i tshe'i grogs po lags so/_/shA ri'i bus smras pa/_tshe dang ldan pa bram ze 'dzin byed kyi bu gnod pa chung ngam/_nyam nga ba nyung ngam/_bde ba dang ldan nam/_nad 
[\[278b.5\]]med dam/_stobs dang ldan par rgyal po'i khab na gnas sam/_ston pa mthong bar dga' 'am/_chos mnyan par dga' 'am/_dge slong des smras pa/_tshe dang ldan pa shA ri'i bu bram ze 'dzin byed kyi bu ni ston pa blta bar yang dga'/_chos mnyan par yang dga' mod kyi/_gnod pa dang 
[\[278b.6\]]ldan zhing sdug bsngal dang ldan te nad par gyur pas gal te na nad de kho nas 'chi bar 'gyur yang srid do/_/de nas tshe dang ldan pa shA ri'i bus chos gos snam sbyar bgos te/_bram ze 'dzin byed kyi bu'i khyim ga la ba der song ba las bram ze 'dzin byed kyi bus thag ring po zhig nas tshe dang ldan pa 
[\[278b.7\]]shA ri'i bu mthong ngo /_/mthong nas kyang khri las ldang du stsol lo/_/de nas tshe dang ldan pa shA ri'i bus/_bram ze 'dzin byed kyi bu khri las ldang bar stsol ba mthong nas bram ze 'dzin byed kyi bu la smras pa/_'dzin byed kyi bu nga 'dug pa'i stan gzhan dag kyang yod kyis/_khyod khri las ma ldang 
[\[279a\]]
[\[279a.1\]]cig ces byas nas tshe dang ldan pa shA ri'i bu stan bshams pa la 'dug go/_/'dug nas kyang tshe dang ldan pa shA ri'i bus bram ze 'dzin byed kyi bu la 'di skad ces smras so/_/'dzin byed kyi bu ci khyod bzod pa dang ldan nam/_'tsho 'am/_ci khyod kyi sdug bsngal drag pa dang /_
[\[279a.2\]]mi bzad pa dang /_tsha ba dang /_yid du mi 'ong ba'i tshor ba drag po rnams med par gyur tam/_phyir thu bar ma gyur tam/_med par gyur par mngon nam/_phyis thu bar gyur par mi mngon grang /_'dzin byed kyi bus smras pa/_btsun pa shA ri'i bu bdag ni bzod pa dang ldan pa ma yin/_'tsho ba 
[\[279a.3\]]dang ldan pa ma yin te/_bdag gi lus la sdug bsngal drag pa dang /_mi bzad pa dang /_tsha ba dang /_yid du mi 'ong ba'i tshor ba tshabs chen po dag gis thebs te/_bdag gi tshor ba de dag phyis thu zhing phyis na bar mngon gyi med par ma gyur to/_/btsun pa shA ri'i bu dper na mi stobs 
[\[279a.4\]]che rab cig gis mi nyam chung rab cig gi mgo bo 'breng ba bzang po ring pos dam du bcings na de'i mgo bo mi bzad par na bar 'gyur ba de bzhin du btsun pa shA ri'i bu bdag gi mgo bo la tshor ba mi bzad cing 'dug ste/_bdag gi tshor ba de dag phyis thu zhing phyis la na bar mngon gyi med 
[\[279a.5\]]par ma gyur to/_/btsun pa shA ri'i bu dper na ba lang gsod pa'am/_ba lang gsod pa'i slob mas ba lang bsha' ba'i gri rnon pos ba lang gi lto dral na de'i lto ba'i tshor ba mi bzad par 'gyur ba de bzhin du btsun pa shA ri'i bu bdag gi lto ba'i nad mi bzad par 'dug ste bdag gi tshor 
[\[279a.6\]]ba de dag phyis thu zhing phyis la na bar mngon gyi med par ma gyur to/_/btsun pa shA ri'i bu dper na mi stobs che rab gnyis kyis mi stobs chung rab cig dpung pa g.yas g.yon nas bzung ste/_me mdag gi nang du sreg par byed na de'i lus mi bzad par tsha bar 'gyur ba de bzhin du btsun 
[\[279a.7\]]pa shA ri'i bu bdag gi lus shin tu tsha zhing 'dug ste/_bdag gi tshor ba de dag phyis thu zhing phyis la na bar mngon gyi med par ma gyur to/_/btsun pa shA ri'i bu des na bdag ni bzod pa dang ldan pa ma yin/_'tsho ba dang ldan pa ma yin te/_bdag gi lus la sdug bsngal drag pa dang /_mi bzad pa 
[\[279b\]]
[\[279b.1\]]dang /_tsha ba dang /_yid du mi 'ong ba'i tshor ba tshabs chen po dag gis thebs te/_bdag gi tshor ba de dag phyis thu zhing phyis la na bar mngon gyi med par ma gyur to/_/shA ri'i bus smras pa/_'dzin byed kyi bu 'o na khyod nyid la dri bar byas khyod kyis ji ltar bzod pa de bzhin du lan thob shig_/'dzin 
[\[279b.2\]]byed kyi bu ji snyam du sems/_sems can dmyal ba dang dud 'gro gang bdam/_btsun pa shA ri'i bu sems can dmyal ba pas ni dud 'gro bdam mo/_/dud 'gro dang [{]yi dgas [,]yi dwags [}]gang bdam/_btsun pa shA ri'i bu dud 'gro bas ni [{]yi dgas [,]yi dwags [}]bdam mo/_/[{]yi dgas [,]yi dwags [}]dang mi gang bdam/_btsun pa shA ri'i 
[\[279b.3\]]bu [{]yi dgas [,]yi dwags [}]pas ni mi bdam mo/_/mi dang rgyal chen bzhi'i ris kyi lha gang bdam/_btsun pa shA ri'i bu mi bas rgyal chen bzhi'i ris kyi lha bdam mo/_/rgyal chen bzhi'i ris kyi lha dang sum cu rtsa gsum pa'i lha gang bdam/_btsun pa shA ri'i bu rgyal chen bzhi'i ris kyi lha bas ni 
[\[279b.4\]]sum cu rtsa gsum pa'i lha bdam mo/_/sum cu rtsa gsum pa'i lha dang 'thab bral gyi lha gang bdam/_btsun pa shA ri'i bu sum cu rtsa gsum pa'i lha bas ni 'thab bral gyi lha bdam mo/_/'thab bral gyi lha dang dga' ldan pa'i lha gang bdam/_btsun pa shA ri'i bu 'thab bral ba'i lha bas 
[\[279b.5\]]ni dga' ldan pa'i lha bdam mo/_/dga' ldan pa'i lha dang 'phrul dga'i lha gang bdam/_btsun pa shA ri'i bu dga' ldan pa'i lha bas ni 'phrul dga' ba'i lha bdam mo/_/'phrul dga' ba'i lha dang gzhan 'phrul dbang byed pa'i lha gang bdam/_btsun pa shA ri'i bu 'phrul dga'i lha bas 
[\[279b.6\]]ni gzhan 'phrul dbang byed pa'i lha bdam mo/_/gzhan 'phrul dbang byed pa'i lha dang tshangs pa'i 'jig rten la gang bdam/_btsun pa shA ri'i bu gzhan 'phrul dbang byed pa'i lha bas ni tshangs pa'i 'jig rten bdam mo/_/'dzin byed kyi bu tshangs pa'i 'jig rten bdam zhes zer ram/_
[\[279b.7\]]btsun pa shA ri'i bu tshangs pa'i 'jig rten bdam zhes mchi'o/_/de nas bram ze 'dzin byed kyi bu yud tsam zhig cang mi zer bar 'dug nas tshe dang ldan pa shA ri'i bu la 'di skad ces smras so/_/btsun pa shA ri'i bu de ltar gzhan 'phrul dbang byed kyi lha bas tshangs pa'i 'jig rten bdam 
[\[280a\]]
[\[280a.1\]]par gyur na tshangs pa'i 'jig rten du skye bar 'gyur ba'i lam mchis sam/_'dzin byed kyi bu lam yang yod/_srang yang yod de/_rigs kyi bu'am rigs kyi bu mo dad pa dang ldan pas de bsgoms na 'dod pa'i 'dun pa spangs nas de la shas cher gnas pas tshangs 
[\[280a.2\]]pa'i 'jig rten du skal ba mnyam par skye bar 'gyur ba de ngas bshad na de khyod kyis shes par nus sam/_btsun pa shA ri'i bu khyod kyis shod cig dang bdag gis mnyan to/_/shA ri'i bus/_smras pa/_'dzin byed kyi bu 'di na 'phags pa nyan thos ni 'dod pa'i yon tan lnga sems kyi nye ba'i nyon 
[\[280a.3\]]mongs pa skyed pa/_shes rab kyi gnas ngan len skyed pa/_phongs par 'gyur ba'i phyogs mya ngan las 'da' bar mi 'gyur ba spangs nas byams pa dang ldan pa'i sems 'khon med pa/_dgra zla med pa/_gnod pa med pa/_yangs pa chen por gyur pa/_gnyis su med pa/_tshad med pa/_shin 
[\[280a.4\]]tu bsgoms pas phyogs gcig tu mos te khyab par byas nas rdzogs par byas te gnas so/_/de bzhin du phyogs gnyis pa dang /_de bzhin du gsum pa dang /_de bzhin du bzhi pa dang /_bla dang /_'og dang /_thad kar rnam pa thams cad du 'jig rten 'di dag thams cad byams pa dang ldan 
[\[280a.5\]]pa'i sems 'khon med pa/_dgra zla med pa/_gnod pa med pa/_yangs pa/_chen por gyur pa/_gnyis su med pa/_tshad med pa shin tu bsgoms pas mos te khyab par byas nas rdzogs par byas te gnas so/_/de bzhin du snying rje dang /_dga' ba dang /_btang snyoms chen por 
[\[280a.6\]]gyur pa'i bar du rgyas par brjod par byas te/_'dzin byed kyi bu 'di ni lam yin/_'di ni srang yin te/_rigs kyi bu'am rigs kyi bu mo dad pa dang ldan pas de bsgoms na 'dod pa'i 'dun pa spangs nas de la shas cher gnas pas tshangs pa'i 'jig rten du skal ba mnyam par skye bar 
[\[280a.7\]]'gyur ro zhes byas so/_/de ltar tshe dang ldan pa shA ri'i bus bram ze 'dzin byed kyi bu tshad med pa bzhi la gnas par byas nas song ngo /_/de nas tshe dang ldan pa shA ri'i bu song nas ring po ma lon par bcom ldan 'das kyis dgongs pa/_dge slong shA ri'i bus bram ze 'dzin byed kyi bu 
[\[280b\]]
[\[280b.1\]]la de'i steng du bden pa rnams ma bshad pa ni tshar phyin pa ma yin no snyam du dgongs nas 'od ma'i tshal nas mi snang bar gyur te/_bram ze 'dzin byed kyi khyim du bzhugs par gyur to/_/de nas bram ze 'dzin byed kyi bus bcom ldan 'das gdan la bzhugs par mthong ngo /_/mthong 
[\[280b.2\]]nas kyang bcom ldan 'das la shin tu dga' bar gyur to/_/dga' bar gyur nas kyang khri las langs te 'dug go/_/de nas bcom ldan 'das kyis de la de dang 'thun pa'i chos bstan te/_de nas bram ze 'dzin byed kyi bus stan de nyid la 'dug bzhin du phyir mi 'ong ba'i 'bras 
[\[280b.3\]]bu mngon sum du byas so/_/de ltar bcom ldan 'das kyis bram ze 'dzin byed kyi bu phyir mi 'ong ba'i 'bras bu la gnas par mdzad nas 'dzin byed kyi bu'i khyim nas mi snang bar gyur te/_tshe dang ldan pa shA ri'i bu 'od ma'i tshal du ma phyin par bcom ldan 'das ches sngar 'od ma'i tshal 
[\[280b.4\]]du gshegs nas nyid kyi gdan la bzhugs so/_/de nas bcom ldan 'das gshegs nas ring po ma lon par bram ze 'dzin byed kyi bu shi ste dus las 'das nas tshangs pa'i 'jig rten du skyes so/_/de nas tshe dang ldan pa shA ri'i bu bcom ldan 'das ga la ba der song ste phyin nas 
[\[280b.5\]]bcom ldan 'das kyi zhabs la mgo bos phyag 'tshal te phyogs gcig tu 'dug nas/_der bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod da gzod ga las 'ongs/_shA ri'i bus gsol pa/_btsun pa bdag gis bram ze 'dzin byed kyi bu tshangs 
[\[280b.6\]]pa'i gnas bzhi la gnas par bgyis na da gzod de nas mchis lags so/_/bka' stsal pa/_shA ri'i bu ci'i phyir khyod kyis bram ze 'dzin byed kyi bu la de'i steng du bden pa rnams ma bstan/_ji ste bstan du zin na chos 'dul ba 'di rtogs pa zhig_/shA ri'i bu de lta mod kyi khyod 
[\[280b.7\]]song ba'i 'og tu nga 'od ma'i tshal 'di nas mi snang bar gyur te/_bram ze 'dzin byed kyi bu'i khyim du 'dug nas ngas de la de'i steng du bden pa rnams bstan te/_des phyir mi 'ong ba'i 'bras bu mngon sum du byas nas de shi ste dus las 'das nas tshangs pa'i 'jig rten du skyes 
[\[281a\]]
[\[281a.1\]]so/_/de ltar ngas 'dzin byed kyi bu bden pa rnams la gnas par byas nas khyod 'od ma'i tshal du ma phyin par nga thog mar phyin to/_/de nas bcom ldan 'das la tshe dang ldan pa shA ri'i bus 'di skad ces gsol to/_/btsun pa sangs rgyas bcom ldan 'das rnams de ltar ngo mtshar 
[\[281a.2\]]kyi chos dang ldan pa ni ngo mtshar lags so/_/de nas dge slong rnams kyis sangs rgyas bcom ldan 'das la zhus pa/_btsun pa bram ze 'dzin byed kyi bus las ci zhig bgyis na las de'i rnam par smin pas phyug cing nor mang la longs spyod che ba'i rigs su skyes la/_bcom ldan 
[\[281a.3\]]'das kyang des mnyes par bgyis te mi mnyes par ma bgyis lags/_bcom ldan 'das kyis bka' stsal pa/_smon lam gyi dbang las gyur to/_/btsun pa des smon lam gang du btab lags/_bka' stsal pa/_dge slong dag sngon byung ba 'das pa'i dus na grong khyer 
[\[281a.4\]]'thab med ces bya ba na rgyal po klu lha zhes bya ba rgyal po byed de/_de'i ring la 'byor pa dang /_rgyas pa dang /_bde ba dang /_lo legs pa dang /_skya bo dang mi mang pos gang ba dang /_rtsod pa dang 'thab pa zhi ba dang 'khrug pa dang nang 'khrug dang /_chom rkun dang /_nad dang mu ge 
[\[281a.5\]]med pa dang /_'bras sA lu dang /_bu ram shing dang /_ba lang dang /_ma he dang ldan par 'dug ste/_gnod pa med cing tsher ma dkrugs la bu gcig pa sdug pa la bya ba bzhin du chos bzhin du rgyal srid byed do/_/de'i tshe grong khyer 'thab med na rgyal po klu lha'i mdun na 'don phyug cing 
[\[281a.6\]]nor mang la longs spyod che ba/_nor dang gser du ma dang ldan pa/_yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa zhig 'dug pa des rgyal po la brten cing bram ze dang /_khyim bdag rnams kyi nor len par byed/_bram 
[\[281a.7\]]ze dang khyim bdag rnams la brten cing rgyal po'i nor len par byed do/_/de nas de'i tshe bram ze dbul po gzhan zhig bram ze mdun na 'don de'i thad nas thag mi ring ba zhig na 'dug pa des/_bram ze mdun na 'don des rgyal po la brten cing bram ze dang khyim bdag rnams kyi nor 
[\[281b\]]
[\[281b.1\]]len par byed bram ze dang khyim bdag rnams la brten cing rgyal po'i nor len par byed de/_gzhi des na khang [{]bzangs kyi [,]bzang gi [}]steng na 'dug cing skyes pa med par bud med 'ba' zhig dang sil snyan rnams kyis rtse zhing dga' la dga' mgur spyod par rig go/_/de nas bram ze dbul po des bsams pa/_'di dpal 
[\[281b.2\]]'di lta bu dag nyams su myong ba ci yang rung ba de dag thams cad ni sbyin pa dang /_dul ba dang /_yang dag par sdom pa'i las rnam pa gsum gyi 'bras bu yin gyis/_ma la bdag gis kyang dge ba'i rtsa ba'i chos cung zad tsam yang dag par blangs te gnas par bya gor ma chag_/'on kyang des 
[\[281b.3\]]dbul ba chad par 'gyur ro snyam du de lta bu'i sems skyes so/_/sangs rgyas bcom ldan 'das rnams 'jig rten du mi 'byung ba'i tshe rang sangs rgyas rnams 'jig rten du 'byung ste/_rang sangs rgyas zhig de'i khyim sgor 'ongs so/_/de nas bram ze dbul po des thag ring po zhig 
[\[281b.4\]]nas rang sangs rgyas de mthong ngo /_/mthong nas kyang de la shin tu dga' ba skyes so/_/dga' ba skyes nas bram ze des rang sangs rgyas de la bsod snyoms phul lo/_/bdag nyid chen po de dag ni lus kyis chos ston par byed kyi ngag gis ma yin te/_des bsod snyoms de blangs nas 
[\[281b.5\]]de kho na nas nam mkha' la song ngo /_/de nas bram ze de lhag par yang dga' ba skyes nas rkang pa la dmigs te phyag 'tshal nas smon lam btab pa/_kye ma dge ba'i rtsa ba 'dis na bdag gang dang gang du skye ba de dang der phyug cing nor mang la longs spyod che ba'i rigs su skye 
[\[281b.6\]]bar gyur cig_/bdag gis kyang rgyal po la brten cing bram ze dang khyim bdag rnams kyi nor len pa dang /_bram ze dang khyim bdag rnams la brten cing rgyal po'i nor len pa dang 'di bas kyang ches khyad par du 'phags pa'i ston pa mnyes par byed par gyur cig_/mi mnyes 
[\[281b.7\]]par byed par ma gyur cig ces byas so/_/dge slong dag ji snyam du sems/_de'i tshe bram ze dbul por gyur pa gang yin pa de ni 'dzin byed kyi bu 'di kho na yin te/_des rang sangs rgyas de la bsod snyoms phul nas smon lam btab pa'i las de'i rnam par smin pa des na gang dang 
[\[282a\]]
[\[282a.1\]]gang du skyes pa de dang der phyug cing nor mang la longs spyod che ba'i rigs su skyes te/_des der bram ze dang khyim bdag rnams la brten cing rgyal po'i nor len par byed/_rgyal po la brten cing bram ze dang khyim bdag rnams kyi nor len par byed la/_dge slong dag 
[\[282a.2\]]nga rang sangs rgyas bye ba phrag 'bum bas kyang ches lhag par khyad par du 'phags pa nga lta bu 'dis mnyes par byas te mi mnyes par ma byas so/_/gzhan yang yang dag par rdzogs pa'i sangs rgyas 'od srung gi bstan pa la dge bsnyen du gyur te/_des der tshe gcig tu skyabs 
[\[282a.3\]]su 'gro ba dang bslab pa'i gzhi rnams bsrungs nas 'chi kar smon lam btab pa/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par 
[\[282a.4\]]ma gyur cig ces byas so/_/dge slong dag ji snyam du sems/_de'i tshe dge bsnyen du gyur pa gang yin pa de ni 'dzin byed kyi bu 'di kho na yin te/_des tshe gcig tu skyabs su 'gro ba dang bslab pa'i gzhi rnams bsrungs nas 'chi kar smon lam btab ste/_yang dag par rdzogs pa'i 
[\[282a.5\]]sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das gang yin pa de bdag gis mnyes par byed par gyur cig_/mi mnyes par byed par ma gyur cig ces byas pa des na/_dge slong dag nga yang dag par rdzogs pa'i sangs rgyas 
[\[282a.6\]]'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'dis nga mnyes par byas te mi mnyes par ma byas so//_//rab bzang zhes bya ba ni sum cu rtsa gsum pa'i lha'i nang nas lha'i dbang po brgya byin la dri za'i 
[\[282a.7\]]rgyal po rab dga' zhes bya ba zhig yod de/_des lha'i dbang po brgya byin dga' bar bya ba'i phyir de dang 'brel ba'i glu dbyangs sbyor ba la zhugs so/_/de nas gang gi tshe byang chub sems dpa' dga' ldan gyi gnas na bzhugs pa las rnam pa bzhi'i gzigs pas 'jig rten la gzigs 
[\[282b\]]
[\[282b.1\]]nas yum gyi lhums su gshegs pa de'i tshe lha'i dbang po brgya byin gyis dri za'i rgyal po rab dga' la smras pa/_rab dga' byang chub sems dpa' lha'i ris dga' ldan nas shi 'phos te/_yum gyi lhums su nying mtshams sbyar nas gang gi tshe de bltams te/_cher skyes pa de'i tshe bdud rtsi 
[\[282b.2\]]brnyes nas des 'gro ba rnams tshim par mdzad par 'gyur gyis/_khyod kyis kyang 'dzam bu'i gling du nying mtshams sbyor cig dang /_khyod la yang des bdud rtsi'i skal ba sbyin par 'gyur ro/_/rab dgas smras pa/_kau shi ka bdag gis glu dbyangs sbyar ba brtsams lags te/_re zhig de 
[\[282b.3\]]lags par bgyis na slad kyis slebs so zhes zer ro/_/de nas de'i tshe grong khyer ku shi na kun tu rgyu rab bzang zhes bya ba rdzu 'phrul can grong khyer ku shi na gnas pa'i gyad kyi bu thams cad kyis bkur sti byed/_bla mar byed/_ri mor byed/_mchod par byed cing dgra bcom par bkur ba 
[\[282b.4\]]zhig yod de/_de mtsho ma dros pa'i 'gram na nyin par gnas so/_/der yang de la lha dang klu rnams kyis bkur sti byed/_bla mar byed/_ri mor byed mchod par byed do/_/de res 'ga' ni mtsho ma dros pa'i 'gram de nyid na nyin par gnas shing 'dug go/_/res 'ga' ni mtsho ma dros 
[\[282b.5\]]pa de nyid nas thag mi ring ba zhig na shing u dum bA ra'i tshal zhig yod pa der song nas 'dug go/_/de nas gang gi tshe byang chub sems dpa' bltam pa de'i tshe lha'i dbang po brgya byin gyis dri za'i rgyal po rab dga' la smras pa/_rab dga' byang chub sems dpa' bltam gyis tshur dang 
[\[282b.6\]]bdag cag gis de'i mchod pa'i las la brtson par bya'o/_/rab dgas smras pa/_kau shi ka bdag gis glu dbyangs sbyar ba brtsams lags te/_de re zhig de lags par bgyis nas slad kyis slebs so zhes zer ro/_/de nas byang chub sems dpa'i che ba nyid kyis u dum bA ra'i 
[\[282b.7\]]tshal der u dum bA ra'i me tog rnams kha 'bus par gyur to/_/de nas kun tu rgyu rab bzang gis shing u dum bA ra'i me tog kha 'bus pa mthong nas/_mthong ma thag tu yid dga' bar gyur te des bsams pa/_ga na'i kun tu rgyu rgas shing 'khogs la gtugs pa/_sde tshan gyi 
[\[283a\]]
[\[283a.1\]]slob dpon chen po dag las bdag gis thos na/_de bzhin gshegs pa dgra bcom pa yang dag par rdzogs pa'i sangs rgyas rnams dang /_'khor los sgyur ba'i rgyal po dang /_u dum bA ra'i me tog ni brgya lam na 'byung bar zad do zhes zer ba las na/_u dum bA 
[\[283a.2\]]ra'i tshal 'dir yang bdag gi bsod nams kyis u dum bA ra rnams kyi me tog kha 'bus par gyur to snyam mo/_/der gang gi tshe byang chub sems dpa' rgan po dang /_nad pa dang /_shi ba gzigs nas nags khrod du gnas bcas pa de'i tshe lha'i dbang po brgya byin gyis dri za'i rgyal po rab 
[\[283a.3\]]dga' la smras pa/_rab dga' byang chub sems dpa' de ni rgan po dang /_nad pa dang /_shi ba gzigs nas nags khrod du gnas bcas kyis/_bdag cag dong la de'i mchod pa'i las la brtson par bya'o/_/rab dgas smras pa/_kau shi ka bdag gis glu dbyangs sbyar ba brtsams lags 
[\[283a.4\]]te/_de re zhig lags par bgyis nas slad kyis slebs so zhes zer ro/_/der gang gi tshe byang chub sems dpas bla na med pa'i ye shes brnyes nas lan gsum du bzlas te chos kyi 'khor lo rnam pa bcu gnyis chos bzhin du bskor ba de'i tshe brgya byin gyis yang dri za'i rgyal po rab dga' 
[\[283a.5\]]la smras pa/_rab dga' bcom ldan 'das kyis bla na med pa'i ye shes brnyes nas lan gsum du bzlas te chos kyi 'khor lo rnam pa bcu gnyis bskor bar bzhed kyis tshur bdag cag song la chos mnyan par bya'o/_/rab dgas smras pa/_kau shi ka bdag gis glu dbyangs sngar brtsams 
[\[283a.6\]]lags te/_re zhig de lags par bgyis nas slad kyis slebs so zhes zer ro/_/der gang gi tshe bcom ldan 'das kyis lan gsum du bzlas te chos kyi 'khor lo rnam pa bcu gnyis bskor ba de'i tshe u dum bA ra'i tshal de dag rnam pa thams cad du me tog rgyas par gyur te/_des na dpag 
[\[283a.7\]]tshad mang por dri bsung gis rgyas par gyur te/_rgyu des na kun du rgyu rab bzang lhag par yang yid dga' bar gyur nas 'di dag ni bdag gi bsod nams las gyur pa yin no snyam mo/_/der gang gi tshe bcom ldan 'das kyis lan gsum du bzlas te chos kyi 'khor lo rnam pa bcu gnyis 
[\[283b\]]
[\[283b.1\]]chos bzhin du bskor ba de'i tshe lnga sde dang /_nye ba'i lnga sde rnams dang /_grong gi byis pa mgo mtho mtho lnga bcu btul to/_/shing bal gyi shing gi nags khrod du gshegs nas bzang sde drug cu'i pha tshan bden pa rnams la bkod do/_/sde pa'i grong du gshegs nas grong na gnas pa'i bu 
[\[283b.2\]]mo dga' ma dang /_dga' stobs ma gnyis bden pa rnams la bkod do/_/lteng rgyas su gshegs nas ral pa can stong rab tu phyung ste bsnyen par rdzogs par mdzad do/_/ga yA'i rtse mo'i mchod rten gyi drung du gshegs nas dge slong stong po de dag cho 'phrul rnam pa gsum gyis yid ches 
[\[283b.3\]]par mdzad de g.yung drung gi mthar thug pa/_bla na med pa'i grub pa dang bde ba'i mya ngan las 'das pa la bkod do/_/smyig ma'i nags khrod du gshegs nas yul ma ga d+hA'i rgyal po bzo sbyangs gzugs can snying po lha brgyad khri dang /_yul ma ga d+hA'i bram ze dang /_khyim bdag 'bum phrag 
[\[283b.4\]]du ma dang thabs cig tu bden pa rnams la gnas par mdzad do/_/rgyal po'i khab tu gshegs nas 'od ma'i tshal bzhes te/_shA ri'i bu dang /_maud gal gyi bu g.yog 'khor nyis brgya lnga bcu dang ldan pa gnyis rab tu phyung nas bsnyen par rdzogs par mdzad do/_/mnyan du yod par gshegs 
[\[283b.5\]]nas rgyal bu rgyal byed kyi tshal bzhes te cho 'phrul chen po bstan nas dge tshul skul byed rab tu phyung ste des kyang nyon mongs pa thams cad spangs nas dgra bcom pa nyid mngon sum du byas te/_de rdzu 'phrul gyis 'gro zhing gnas gzhan dang gzhan dag nas dus ma yin pa'i me tog dang 'bras 
[\[283b.6\]]bu rnams blangs shing mkhan po dang dge 'dun la 'bul bar byed do/_/de nas phyi zhig na de mtsho ma dros pa'i 'gram du song nas de der dga' bar gyur te/_des der nyin bar gyi gnas btab pa las kun tu rgyu rab bzang gis smras pa/_grogs po 'di ni nga'i nyin bar gyi gnas yin gyis 
[\[283b.7\]]'dir ma 'dug shig_/dge tshul skul byed kyis smras pa/_'di ni thams cad kyi thun mong yin no/_/kun tu rgyu rab bzang gis smras pa/_nga dang rdzu 'phrul gyis 'gran par gyis shig dang /_de nas 'di 'o bu cag gnyis gang rgyal ba de'i nyin bar gyi gnas su bya'o zhes byas nas de gnyis rdzu 'phrul 
[\[284a\]]
[\[284a.1\]]ston pa la zhugs pa las der dge tshul skul byed kyis kun tu rgyu rab bzang pham par byas nas de yul yul por gyur te/_u dum bA ra'i tshal de nyid du song nas 'dug go/_/der gang gi tshe bcom ldan 'das kyis sangs rgyas kyi phrin las thams cad mdzad nas ku sha'i grong 
[\[284a.2\]]khyer du gshegs te/_gzims mal gyi tha mar zhugs nas bzhugs so/_/de nas der bcom ldan 'das kyis dgongs pa/_da ni de bzhin gshegs pas gdul bar bya ba kun tu rgyu rab bzang dang /_dri za'i rgyal po rab dga' gnyis lus so snyam du dgongs so/_/de nas yang 
[\[284a.3\]]bcom ldan 'das kyis dgongs pa/_kun tu rgyu rab bzang ngas gdul bar sla na dri za'i rgyal po rab dga' ni rgyags shing bag med par gnas te de nga'i thad du mi 'ong gis/_nga nyid de'i thad du 'gro'o snyam du dgongs te/_bcom ldan 'das kyis der sprul pa zhig bzhag nas shing sa la zung gi 
[\[284a.4\]]tshal nas mi snang bar gyur te/_sum cu rtsa gsum pa'i lha'i nang du gshegs nas dri za'i rgyal po rab dga'i pho brang gi sgor byon te/_der bcom ldan 'das kyis dgongs pa/_'di'i nga rgyal bcag nas gdod de'i 'og tu bden pa rnams kyi snod du rung ngo snyam du dgongs te/_bcom ldan 
[\[284a.5\]]'das kyis de gdul ba'i phyir dri za'i rgyal po zhig tu sprul nas bai dUr+ya'i pi bang rgyud stong pa zhig bsnams te/_dri za'i rgyal po rab dga'i sgo drung du gzhes nas phrin gyis bzlugs te dri za'i rgyal po zhig sgo na sdod de/_de khyod dang lhan cig tu pi bang len par 'dod do zhes byas so/_/de nas de 
[\[284a.6\]]thos ma thag tu dri za'i rgyal po rab dgas bsams pa/_ma la dri za'i rgyal po gzhan 'ga' zhig ma byung grang /_de ni bdag gis tshar gcad par bya'o snyam du bsams nas smras pa/_nang du bos shig dang bdag gis ci nus pa bstan to zhes byas te des de nang du bos nas pi bang len pa la 
[\[284a.7\]]zhugs so/_/de nas bcom ldan 'das kyis de gdul ba'i phyir pi bang gi rgyud gcig bcad pa dang /_dri za'i rgyal po rab dgas kyang de mthong nas kyang rgyud gcig bcad do/_/de nas bcom ldan 'das kyis mthar gyis rgyud thams cad bcad de rgyud gcig pu lus par gyur nas de las 
[\[284b\]]
[\[284b.1\]]kyang sgra thams cad 'byung bar mdzad do/_/de nas rab dgas kyang rgyud thams cad bcad de des kyang rgyud gcig pu de las sgra thams cad 'byung bar byas so/_/de nas bcom ldan 'das kyis rgyud gcig pu de yang bcad de sgra thams cad kyang 'byung bar mdzad do/_/de nas dri za'i rgyal po rab 
[\[284b.2\]]dgas bsams pa/_bdag gis ni de las lhag par [{]chung zad [,]cung zad [}]kyang bstan par mi nus pas na/_'di ni bdag pas ches khyad par du 'phags pa zhig go snyam mo/_/de nas de'i skabs su bcom ldan 'das kyis dgongs pa/_'di nga rgyal nga dang mtshungs pa su yang med do snyam du de 
[\[284b.3\]]ltar 'dzin pa de med par gyur to snyam du thugs su chud de/_bcom ldan 'das kyis de nga rgyal bcag nas rang bzhin gyi skur bsgyur to/_/de nas des bcom ldan 'das mthong nas de shin tu dga' ba skyes te dga' bar gyur nas/_bcom ldan 'das kyi zhabs la phyag 'tshal te/_
[\[284b.4\]]chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas de dang 'thun pa'i chos bstan te/_des na dri za'i rgyal po rab dga' stan de nyid la 'dug bzhin du 'jig tshogs 
[\[284b.5\]]la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas so/_/de nas bcom ldan 'das sum cu rtsa gsum pa'i lha'i nang nas mi snang bar gyur to/_/de'i tshe u dum bA ra'i tshal de'i me tog rnams rnyis par gyur te/_kun tu rgyu rab bzang gis 
[\[284b.6\]]u dum bA ra'i tshal de'i me tog rnams rnyis par gyur pa mthong ngo /_/mthong nas kyang de mya ngan chen po skyes te des bsams pa/_bdag gi bsod nams kyis u dum bA ra'i tshal 'di rnam pa thams cad du me tog rgyas par gyur pa las/_da ni bdag rgas shing 'khogs la gtugs 
[\[284b.7\]]par gyur te/_na tshod lo brgya nyi shu lon na u dum bA ra'i tshal gyi me tog 'di dag rnyis par gyur pa las na/_bdag ring po mi thogs par 'chi bar 'gyur ro snyam nas rgyu des na shin tu mya ngan byed cing sdug bsngal la smre sngags 'don par byed do/_/de nas de la dga' ba'i lha zhig gis rab 
[\[285a\]]
[\[285a.1\]]bzang la smras pa/_u dum bA ra'i tshal 'di ni khyod kyi bsod nams kyis rnam pa thams cad du me tog rgyas par gyur pa ma yin gyi/_sa phyogs 'di ni 'khor los sgyur ba'i rgyal po'i skyed mos tshal gyis yin te/_gang gi tshe 'khor los sgyur ba'i rgyal po 'byung ngam/_byang chub sems dpa' 'byung bar 'gyur 
[\[285a.2\]]ba de'i tshe ni u dum bA ra'i tshal 'dir me tog rnams kha 'bu bar 'gyur ro/_/gang gi tshe 'khor los sgyur ba'i rgyal po rgyal sar zhugs pa'am/_byang chub sems dpas bla na med pa'i ye shes brnyes par gyur pa de'i tshe ni u dum bA ra'i tshal 'di rnam pa thams cad du me tog rgyas par 'gyur ro/_/gang gi tshe 'khor 
[\[285a.3\]]los sgyur ba'i rgyal po grongs su nye ba'am/_de bzhin gshegs pa yongs su mya ngan las 'dar nye bar gyur pa de'i tshe ni u dum bA ra'i tshal gyi me tog 'di rnams rnyis par 'gyur ro/_/gang gi tshe 'khor los sgyur ba'i rgyal po grongs sam/_de bzhin gshegs pa yongs su mya ngan las 'das par gyur pa de'i tshe ni 
[\[285a.4\]]u dum bA ra'i tshal 'di'i me tog rnams skam par 'gyur te/_da ltar yang de bzhin gshegs pa 'jig rten du byung nas de gzims mal gyi tha mar zhugs te/_do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'das par 'gyur te/_de'i dbang gis u dum bA ra'i tshal de rnyis 
[\[285a.5\]]par gyur gyis khyod de'i rgyus ha cang mya ngan ma byed cig_/sdug bsngal bar ma byed cig_/smre sngags ma 'don cig ces byas so/_/de nas kun tu rgyu rab bzang 'di snyam du sems te/_bdag chos rnams la yang the tsom yod/_bdag la re ba yang yod la/_bcom ldan 'das gau ta ma des kyang bdag gi the tsom de sel bar nus kyis/_
[\[285a.6\]]ma la bdag bcom ldan 'das gau ta ma de ga la ba der song la der phyin nas zhu ba lung bstan par gnang na phyogs 'ga' zhig zhu'o snyam nas u dum bA ra'i tshal nas mi snang bar gyur te grong khyer ku shi na gyad kyi nye 'khor shing sa la zung gi tshal du phyin par gyur to/_/de'i tshe tshe dang ldan pa kun dga' bo ni kun dga' ra 
[\[285a.7\]]ba'i sgo'i thad kyi 'chag sa na 'chag cing 'dug go/_/de nas kun tu rgyu rab bzang gis tshe dang ldan pa kun dga' bo thag ring po zhig nas mthong ngo /_/mthong nas kyang tshe dang ldan pa kun dga' bo ga la ba der song ste phyin nas tshe dang ldan pa kun dga' bo la 'di skad ces smras so/_/btsun pa kun dga' bo bdag gis 
[\[285b\]]
[\[285b.1\]]thos na bcom ldan 'das gau ta ma do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes grag na/_bdag chos rnams la yang the tsom mchis/_bdag la re ba yang mchis la/_bcom ldan 'das gau ta ma des kyang 
[\[285b.2\]]bdag gi the tsom de sel bar nus na/_gal te btsun pa kun dga' bo 'o mi brgyal na bcom ldan 'das gau ta ma de ga la bzhugs pa der bzhud la/_der phyin nas gal te zhu ba'i bka' lan stsal bar gnang na phyogs 'ga' zhig zhu'o zhes byas so/_/tshe dang ldan pa kun dga' bo yang 
[\[285b.3\]]ltas la mkhas te/_des bsams na bcom ldan 'das kyi sprul pa zhig bzhag ste 'dul ba'i dbang gis ga zhig tu gshegs par rig nas kun tu rgyu rab bzang la smras pa/_rab bzang thong /_bcom ldan 'das ni sku mnyel/_bde bar gshegs pa ni sku mnyel gyis/_de bzhin gshegs 
[\[285b.4\]]pa la gnod pa ma byed cig ces byas so/_/de nas kun du rgyu rab bzang gis tshe dang ldan pa kun dga' bo la 'di skad ces smras so/_/btsun pa kun dga' bo sngon gyi kun du rgyu rgas shing 'khogs la gtugs pa rnams las bdag gis thos na/_de bzhin gshegs pa dgra bcom pa 
[\[285b.5\]]yang dag par rdzogs pa'i sangs rgyas rnams ni brgya lam brgya lam na 'jig rten du 'byung bar zad de/_dper na u dum bA ra'i me tog bzhin no zhes mchi la/_bcom ldan 'das gau ta ma de yang do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan 
[\[285b.6\]]las 'da' bar 'gyur na/_bdag chos rnams la yang the tsom mchis/_bdag la re ba yang mchis la/_bcom ldan 'das gau ta ma des kyang bdag gi the tsom sel bar nus na/_gal te btsun pa kun dga' bo 'o mi brgyal na/_bcom ldan 'das gau ta ma de ga la bzhugs pa der bzhud 
[\[285b.7\]]la/_der phyin nas gal te zhu ba'i bka' lan stsal bar gnang na phyogs 'ga' zhig zhu'o zhes byas so/_/de nas lan gsum gyi bar du tshe dang ldan pa kun dga' bos kun tu rgyu rab bzang la smras pa/_rab bzang thong /_bcom ldan 'das ni sku mnyel/_bde bar gshegs pa ni sku mnyel gyis/_
[\[286a\]]
[\[286a.1\]]de bzhin gshegs pa la gnod pa ma byed cig ces byas so/_/de nas de'i skabs su bcom ldan 'das sum cu rtsa gsum pa'i lha'i nang nas mi snang bar gyur te/_gzims mal du zhugs nas/_bcom ldan 'das kyis lha'i snyan rnam par dag pa mi las 'das pa mnga' 
[\[286a.2\]]bas tshe dang ldan pa kun dga' bo kun tu rgyu rab bzang dang de lta bu'i tshig brjod pa gsan to/_/gsan nas kyang tshe dang ldan pa kun dga' bo la bka' stsal pa/_kun dga' bo thong /_kun tu rgyu rab bzang ma dgag par nang du thong la ci dang ci 'dod pa 'drir chug shig_/de ci'i phyir 
[\[286a.3\]]zhe na/_'di ni nga gzhan mu stegs can kun tu rgyu dag dang bar skabs kyi gtam brjod pa'i tha ma yin no/_/'di lta ste/_kun tu rgyu rab bzang 'di ni ngas dge slong tshur shog ces bya bas rab tu phyung ba rnams kyi tha ma yin no/_/de nas bcom ldan 'das kyis skabs phye nas kun tu rgyu 
[\[286a.4\]]rab bzang dga' zhing mgu la yi rangs shing mgu la rab tu dga' ste/_yi rangs shing dga' ba dang bde ba skyes nas/_bcom ldan 'das ga la bzhugs pa der song ste phyin nas/_bcom ldan 'das dang lhan cig tu mngon sum du yang dag par dga' ba dang /_yang dag par mgu bar 
[\[286a.5\]]'gyur ba'i gtam sna tshogs byas te phyogs gcig tu 'dug go/_/phyogs gcig tu 'dug nas bcom ldan 'das la kun tu rgyu rab bzang gis 'di skad ces gsol to/_/kye gau ta ma 'jig rten na mu stegs kyi gnas tha dad pa 'di dag ni 'di lta ste/_'od srung rdzogs byed dang /_kun tu rgyu gnag 
[\[286a.6\]]lhas kyi bu dang /_smra 'dod kyi bu mo'i bu yang dag rgyal ba can dang /_mi pham skra'i la ba can dang /_ka t+ya'i bu nog can dang /_gcer bu pa gnyen gyi bu de rnams kyis rang rang gis dam bcas pa lags so/_/de nas bcom ldan 'das kyis de'i tshe tshigs su bcad pa bka' stsal pa/_rab bzang nga ni na 
[\[286a.7\]]tshod nyi shu dgu lon na/_/legs pa gang yin tshol phyir rab tu byung bar gyur/_/rab bzang nga ni rab tu byung ba'i phyin cad nas/_/lo grangs lnga bcu'i bar du ting 'dzin bsgom pa byas/_/nga ni tshul khrims rnams dang zhabs dang rig pa dang /_/sems kyi rtse gcig btud pa dag kyang bsgom 
[\[286b\]]
[\[286b.1\]]pa byas/_/rigs par ldan pa'i chos kyi phyogs tsam brjod pa yang /_/'di las phyi rol pa yi dge sbyong gzhan la med/_/rab bzang chos 'dul ba gang la 'phags pa'i lam yan lag brgyad pa med pa de la ni dge sbyong dang po yang med do/_/de la ni dge sbyong gnyis pa dang /_gsum pa dang /_
[\[286b.2\]]bzhi pa yang med do/_/rab bzang chos 'dul ba gang la 'phags pa'i lam yan lag brgyad pa yod pa de la ni dge sbyong dang po dang /_gnyis pa dang /_gsum pa dang /_bzhi pa yang yod de/_de bas na 'di las phyi rol pa'i dge sbyong rnams sam bram ze rnams ni med de/_pha rol rgol ba'i 
[\[286b.3\]]dge sbyong rnams sam bram ze rnams kyis stong ngo zhes nga ni de skad du 'khor 'dir seng ge'i sgra yang dag par sgrogs so zhes gsungs so/_/chos kyi rnam grangs 'di bshad pa na kun tu rgyu rab bzang chos rnams la chos kyi mig rdul med cing dri ma dang bral la rnam par dag ste/_kun tu rgyu chos mthong 
[\[286b.4\]]la chos rnyed pa/_chos rtogs pa/_chos kyi gting slebs pa/_som nyi las rgal ba/_the tsom las rgal ba/_gzhan gyi dring mi 'jog pa/_gzhan gyis bkrir med pa/_ston pa'i bstan pa'i chos rnams la mi 'jigs pa thob par gyur nas stan las langs te bla gos phrag pa gcig tu gzar 
[\[286b.5\]]nas/_bcom ldan 'das ga la ba de logs su thal mo sbyar ba btud de/_tshe dang ldan pa kun dga' bo la smras pa/_btsun pa kun dga' bos ni rnyed pa legs par rnyed do/_/btsun pa kun dga' bo slob dpon chen pos slob dpon chen po'i nye gnas su dbang bskur ba lags so/_/bdag kyang 
[\[286b.6\]]rnyed pa legs par rnyed pa lags te/_bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyad pa spyod par 'tshal lo zhes byas so/_/de nas tshe dang ldan pa kun dga' 
[\[286b.7\]]bo stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa kun tu rgyu 'di ni legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong 
[\[287a\]]
[\[287a.1\]]gi dngos por 'gyur bar 'tshal na/_bcom ldan 'das kyis thugs brtse ba'i slad du rab tu 'byung bar mdzad par gsol/_de nas bcom ldan 'das kyis kun tu rgyu rab bzang la dge slong tshur shog tshangs par spyod cig ces bka' stsal nas/_tshig de thos ma thag tu skra dang kha spu 
[\[287a.2\]]ni bregs nas zhag bdun lon pa tsam du gyur/_chos gos snam sbyar ni gyon/_spyod lam ni bsnyen par rdzogs nas lo brgya lon pa lta bur 'dug par gyur/_lag na ni lhung bzed dang chu snod thogs par gyur to/_/'dir smras pa/_de bzhin gshegs pas tshur zhes bka' stsal pas/_/de ni skra bregs 
[\[287a.3\]]lus la snam sbyar gyon/_/sangs rgyas kyis ni dgongs pas gos bgos nas/_/mod la dbang po rab tu zhi bar gnas/_/de nas bcom ldan 'das kyis de la lung phog ste/_des kyang brtson pa dang bsgrub pa dang /_'bad pas nyon mongs pa thams cad spangs nas dgra bcom pa nyid mngon sum 
[\[287a.4\]]du byas te/_de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang /_mngon par shes pa dang /_
[\[287a.5\]]so so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas tshe dang ldan pa rab bzang 'di snyam du sems te/_bdag gis ston pa yongs su mya 
[\[287a.6\]]ngan las 'da' ba mthong bar bya ba ni bdag gi cha ma yin gyis/_ma la bdag gis byin gyi rlabs rnam pa lnga byin gyis brlabs la/_de bas sngar yongs su mya ngan las 'das par bya'o snyam nas tshangs pa mtshungs par spyod pa rnams kyis ni bdag dge slong gi cha lugs su mthong bar gyur cig_/mu stegs pa 
[\[287a.7\]]gzhan rnams kyis ni mu stegs pa'i cha lugs su mthong bar gyur cig_/tshangs pa mtshungs par spyod pa rnams kyis ni bde blag tu bdag gi thad du 'ong nus par gyur cig_/mu stegs pa gzhan dag zhig gis ni chu chen pos bskor bar mthong bar gyur cig_/tshangs pa mtshungs par spyod pa rnams kyis ni bdag 
[\[287b\]]
[\[287b.1\]]gi rus bu khyogs su khyer nus par gyur cig_/'di las phyi rol pa rnams kyis ni brgya'am stong gis kyang khyer mi nus par gyur cig_/tshangs pa mtshungs par spyod pa rnams kyis ni bdag gi rus bu bsreg pa'i me sbar nus par gyur cig_/'di las phyi rol pa rnams kyis ni brgya'am stong gis kyang sbar mi nus 
[\[287b.2\]]par gyur cig_/tshangs pa mtshungs par spyod pa rnams kyis ni bdag gi rus bu mthong bar gyur la/_mthong nas kyang rus bu la mchod pa byed par gyur cig_/mu stegs pa gzhan rnams kyis ni mthong bar ma gyur cig ces byas nas der tshe dang ldan pa rab bzang gis byin gyi rlabs rnam pa lnga byin gyis brlabs 
[\[287b.3\]]te yongs su mya ngan las 'das so/_/de nas ku shi'i grong khyer du lha rnams kyis rab bzang yongs su mya ngan las 'das so zhes sgra bsgrags so/_/de nas de thos ma thag tu mu stegs pa gzhan kun tu rgyu rnams kyis ras kyi ba dan dag bsgreng ste/_lam po che dang /_srang dang /_bzhi mdo dang /_sum mdo 
[\[287b.4\]]rnams su sgra bsgrags pa/_dge sbyong gau ta ma na re phyi rol pa'i dge sbyong dang bram ze med de/_pha rol smra ba rnams ni dge sbyong ngam bram zes stong ngo zhes de skad du 'khor 'dir nga yang dag pa'i seng ge'i sgra sgrogs so zhes zer la/_da ni bdag cag gi tshangs pa mtshungs par spyod pa 'di yang yongs su 
[\[287b.5\]]mya ngan las 'das so zhes ku shi'i grong khyer thog thag tu bsgrags nas shing sa la zung gi tshal du dong ste rab bzang ga la 'dug pa der chas pa las de'i thad du 'gro ma nus so/_/de nas dge slong rnams kyis de dag mthong nas/_kye khyed rnams 'dir ci la 'ongs/_de dag gis smras pa/_bdag cag 
[\[287b.6\]]gi tshangs pa mtshungs par spyod pa yongs su mya ngan las 'das te/_bdag cag gis de'i rus bu la mchod pa bya'o/_/dge slong rnams kyis smras pa/_'di ni nged kyi tshangs pa mtshungs par spyod pa yin gyis khyed kyi ma yin no/_/ci khyed kyis skra bregs la chos gos snam sbyar gyon pa ma mthong ngam/_de dag 
[\[287b.7\]]gis smras pa/_bdag cag gis ni dbyug gu gsum dang /_ril ba spyi blugs thogs pa de lta bur mthong ngo /_/dge slong rnams kyis smras pa/_gal te 'di khyed kyi tshangs pa mtshungs par spyod pa yin zhe na/_'di'i thad du sheg la mchod pa gyis shig_/de nas de thos ma thag tu mu stegs 
[\[288a\]]
[\[288a.1\]]pa gzhan dag rab bzang gi thad du 'gro 'dod pa las chu chen pos bskor bar mthong nas 'gro ma nus so/_/de nas dge slong rnams kyis smras pa/_'di ni nged kyi tshangs pa mtshungs par spyod pa yin gyis khyed kyi ma yin no/_/'di ltar nged ni 'di'i thad du bde blag tu 'gro nus pa yin 
[\[288a.2\]]te/_khyed kyang nged kyi mthus 'di'i thad du sheg cig ces byas nas de dag thams cad rab bzang gi rus bu'i thad du dong ngo /_/de nas dge slong rnams kyis smras pa/_gal te khyed kyi tshangs pa mtshungs par spyod pa yin zhe na/_'di'i khyogs khyer cig_/de nas de thos ma thag tu mu stegs pa gzhan 
[\[288a.3\]]kun tu rgyu de dag gis khyogs bskur zhes byas na/_gdeg par ma nus so/_/de nas dge slong rnams kyis smras pa/_'di ni nged kyi tshangs pa mtshungs par spyod pa yin te/_nged kyis 'di'i khyogs khyer te bkur sti bgyis ltos shig ces byas nas dge slong rnams kyis khyogs khyer te gang du bsreg 
[\[288a.4\]]pa'i gnas su bzhag nas dge slong rnams kyis smras pa/_gal te 'di khyed kyi tshangs pa mtshungs par spyod pa yin zhe na/_rus bu bsreg pa'i me bus shig_/de nas mu stegs pa gzhan dag gis rus bu bsreg pa'i me sbar zhes byas na sbar ma nus so/_/de nas dge slong rnams kyis smras pa/_
[\[288a.5\]]'di ni nged kyi tshangs pa mtshungs par spyod pa yin te/_'di'i rus bu bsreg pa'i me bdag cag gis sbar ro zhes byas nas dge slong rnams kyis de'i rus bu bsreg pa'i me sbar ro/_/rus bu bsreg pa'i me sbar nas yang smras pa/_gal te 'di khyod kyi tshangs pa mtshungs par spyod pa yin zhe na/_
[\[288a.6\]]khyod kyis 'di'i rus bu bsregs pa'i me 'o mas sod cig ces byas nas/_mu stegs pa gzhan dag gis de'i rus bu bsregs pa'i me bsad ces byas na gsod ma nus so/_/de nas dge slong rnams kyis smras pa/_'di ni nged kyi tshangs pa mtshungs par spyod pa yin te/_nged kyis 'di'i rus 
[\[288a.7\]]bu bsregs pa'i me bsad do zhes byas nas dge slong rnams kyis de'i rus bu bsregs pa'i me bsad do/_/me bsad nas yang smras pa/_gal te 'di khyed kyi tshangs pa mtshungs par spyod pa yin zhe na/_'di'i rus bu 'di rnams long la mchod pa gyis shig_/de nas mu stegs pa gzhan kun tu 
[\[288b\]]
[\[288b.1\]]rgyu rnams kyis rus bu blang zhes byas nas rus bu ma mthong ngo /_/de nas dge slong rnams kyis rus bu de dag blangs te/_rus bu mchod rten gyi nang du bzhag nas bdug pa dang /_phye ma dang /_me tog rnams kyis bkur sti byas te dong ngo //_//las brgya tham pa/_bam po nyi shu lnga pa/_de nas 
[\[288b.2\]]dge slong rnams kyis sangs rgyas bcom ldan 'das la gsol pa/_btsun pa tshe dang ldan pa rab bzang 'di kun gyi 'og tu rab tu byung la thog ma kho nar yongs su mya ngan las 'das te/_de'i 'og tu gdod bcom ldan 'das yongs su mya ngan las 'da' bar 'gyur ba la gzigs/_bcom ldan 'das 
[\[288b.3\]]kyis bka' stsal pa/_smon lam gyi dbang las gyur to/_/gsol pa/_btsun pa 'dis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na grong khyer bA rA Na sI na 
[\[288b.4\]]rgyal po kr-i kI zhes bya ba rgyal po byed de/_de'i tshe rgyal po kr-i kI'i mdun na 'don gyi bu gzugs bzang zhing blta na sdug la mdzes pa/_mdog bzang ba gser gyi mdog can/_mgo bo gdugs ltar 'dug pa/_lag pa ring ba/_dpral ba'i dbyes che ba/_sna mtho ba/_sna legs pa/_smin ma stug pa/_
[\[288b.5\]]lus skyes bu chen po'i mtshan sum cu rtsa gnyis kyis legs par brgyan pa/_dpe byad bzang po brgyad cus mdzes par byas pa zhig btsas te/_de'i btsas ston rgyas par byas nas khye'u 'di'i ming ji skad gdags zhes ming 'dogs par byed de/_khye'u 'di'i rus 'od srung yin pas na khye'u 'di'i ming 
[\[288b.6\]]'od srung nyid du gdags so zhes zer ro/_/de nas khye'u 'od srung 'o ma dang /_zho dang mar dang zhun mar dang mar gyi nying gus bskyed bsrings nas/_de gang gi tshe cher skyes pa de'i tshe mtshan mkhan bye brag phyed pa dag gis lung bstan pa/_khye'u 'od srung 'di gal te rab tu ma byung na ni 'khor los sgyur ba'i 
[\[288b.7\]]rgyal por 'gyur ro/_/gal te skra dang kha spu bregs nas chos gos tshon can gyon te yang dag pa'i dad pas khyim nas khyim med par rab tu byung na ni de bzhin gshegs pa dgra bcom pa yang dag par rdzogs pa'i sangs rgyas su 'gyur te/_'jig rten du grags pa chen po dang ldan par 'gyur ro zhes 
[\[289a\]]
[\[289a.1\]]zer ro/_/de nas byang chub sems dpa' 'od srung gi mdza' bo bshes pa bram ze'i khye'u mya ngan med ces bya ba zhig yod pa des de'i lung bstan pa de thos nas de thos ma thag tu smras pa/_grogs po shes par gyis la nga dang ma 'grogs par khyed dka' thub kyi tshal du ma 'gro shig ces byas so/_/
[\[289a.2\]]de nas byang chub sems dpa' mya ngan las 'da' ba la dgongs nas nga khyod dang ma 'grogs kyi bar du mi 'gro'o zhes byas so/_/de nas der gang gi tshe byang chub sems dpa' 'od srung gis rgan po dang /_nad pa dang shi ba gzigs nas nags tshal gyi nang du gshegs pa de'i tshe mya ngan med mi dga' bar gyur te/_
[\[289a.3\]]des ji ltar dam bcas pa bzhin du ma byas so snyam mo/_/de nas gang gi tshe byang chub sems dpa' 'od srung bla na med pa yang dag par rdzogs pa'i byang chub mngon par rdzogs par sangs rgyas nas bA rA Na sIr gshegs pa de'i tshe/_des der lan gsum du bzlas te chos kyi 'khor lo rnam pa bcu gnyis 
[\[289a.4\]]chos bzhin du bskor nas de rgyal po kr-i kIs bshos la spyan drangs te/_rgyal pos de kho na'i mtshan mo lam yang mdzes par byed du bcug_/de kho na'i mtshan mo bza' ba dang bca' ba gtsang ma bzang po rnams kyang sbyar te gdan bshams nas chu ra bkang ste/_bcom ldan 'das la phrin gyis gdugs 
[\[289a.5\]]tshod bskul nas rgyal po de nyid kyis bdug pa dang /_phye ma dang spos dang me tog dang /_gdugs dang /_rgyal mtshan dang /_ba dan rnams khyer te/_sil snyan gyi sgra chen po sgrogs shing drang srong smra ba nas yang dag par rdzogs pa'i sangs rgyas 'od srung bsu nas 'byor pa chen pos bA rA Na sIr spyan drangs 
[\[289a.6\]]so/_/de nas bram ze'i khye'u mya ngan med kyis kyang byang chub sems dpa' 'od srung bla na med pa yang dag par rdzogs pa'i byang chub mngon par rdzogs par sangs rgyas nas bA rA Na sIr gshegs te/_de rgyal po kr-i kIs bshos la spyan drangs nas rgyal po des de kho na'i mtshan mo lam yang mdzes par 
[\[289a.7\]]byed du bcug_/de kho na'i mtshan mo bza' ba dang bca' ba gtsang ma bzang po mang po rnams kyang sbyar te gdan bshams nas chu ra bkang ste/_bcom ldan 'das la phrin gyis gdugs tshod bskul nas rgyal po de nyid kyis bdug pa dang /_phye ma dang /_spos dang /_me tog dang /_gdugs dang /_
[\[289b\]]
[\[289b.1\]]rgyal mtshan dang /_ba dan rnams khyer te/_sil snyan gyi sgra chen po sgrogs shing drang srong smra ba nas yang dag par rdzogs pa'i sangs rgyas 'od srung bsu nas 'byor pa chen pos bA rA Na sIr spyan drangs so zhes thos so/_/thos nas kyang sngon gyi mi dga' bar gyur pas thag mi ring ba zhig tu 'dug ste lta bar 
[\[289b.2\]]byed la drung du ltar 'gror mi 'dod do/_/de nas yang dag par rdzogs pa'i sangs rgyas kyis dgongs nas/_phyag glang po che'i sna lta bu brkyang ste phyag gis bzung nas drangs te bka' stsal pa/_mya ngan med khyod ci'i phyir nga dang phrad du 'ong bar mi 'dod/_des gsol pa/_sngon bdag la dam bzhes pa ni 
[\[289b.3\]]nga gang du 'gro ba der khyod khrid de 'gro'o zhes khyod kyis dam bcas pa las gcig pu dka' thub kyi nags tshal du bzhud de/_sngon bdag mi dga' ba'i gzhi mchis pa'i slad du mchi mi 'tshal lo/_/yang dag par rdzogs pa'i sangs rgyas 'od srung gis bka' stsal pa/_ngas ni mya ngan las 'da' ba 
[\[289b.4\]]las bsams te smras pa yin na/_yong yang khyod der phyin du zin na ci la phan te da ni dam bcas pa de'i dus la bab bo/_/mya ngan med kyis gsol pa/_btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_
[\[289b.5\]]bdag kyang bcom ldan 'das kyi thad du tshangs par spyod pa spyad par 'tshal lo/_/de nas yang dag par rdzogs pa'i sangs rgyas 'od srung gis dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog ste/_des lung de mnos pa'i 'og tu le lo byed 
[\[289b.6\]]cing 'dug pa las der gang gi tshe yang dag par rdzogs pa'i sangs rgyas kyis dgon pa'i bsngags pa bstan pa de'i tshe/_des yid la bya ba mnos nas dgon pa'i gnas shig tu song ste/_'dug pa las gang gi tshe yang dag par rdzogs pa'i sangs rgyas 'od srung gis sangs rgyas kyi phrin las thams 
[\[289b.7\]]cad mdzad nas gzims mal gyi tha mar zhugs pa de'i tshe lha rnams kyis kun tu sgra bsgrags te/_yang dag par rdzogs pa'i sangs rgyas 'od srung do nub nam phyed nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes sgra bsgrags so/_/de nas 
[\[290a\]]
[\[290a.1\]]dge slong mya ngan med kyis lha nam mkha' la 'gro ba de dag gi sgra thos so/_/thos nas kyang de sdug bsngal chen po skyes te/_bcom ldan 'das ni mya ngan las 'da' bar 'gyur la/_bdag gis ni khyad par ci yang ma thob bo snyam nas de gzhi de las shin tu mya ngan byed cing sdug bsngal la smre sngags 
[\[290a.2\]]'don par byed do/_/de nas de la dga' ba'i lhas de mthong nas smras pa/_mya ngan med ci'i phyir khyod shin tu mya ngan byed cing sdug bsngal la smre sngags 'don par byed/_gal te khyod yang dag par rdzogs pa'i sangs rgyas 'od srung mthong na de la bya ba ci zhig yod/_mya ngan med kyis smras pa/_yang dag par 
[\[290a.3\]]rdzogs pa'i sangs rgyas 'od srung gi bstan pa la bya ba gang yin pa de dag thams cad bya'o/_/de nas de thos ma thag tu lha des khyer te yang dag par rdzogs pa'i sangs rgyas 'od srung gi spyan sngar bab par bzhag nas/_des yang dag par rdzogs pa'i sangs rgyas 'od srung ga la ba der song ste phyin nas/_
[\[290a.4\]]zhabs la mgo bos phyag 'tshal te phyogs gcig tu 'dug go/_/de nas yang dag par rdzogs pa'i sangs rgyas 'od srung gis de dang 'thun pa'i chos bstan te/_des na mya ngan med kyis stan de la 'dug bzhin du nyon mongs pa thams cad spangs te dgra bcom pa nyid mngon sum du byas so/_/de nas 
[\[290a.5\]]mya ngan med kyis dgra bcom pa nyid thob nas 'di snyam du ma la bdag gis ston pa yongs su mya ngan las 'da' ba mthong bar bya ba ni bdag gi cha ma yin gyis/_bdag sngar yongs su mya ngan las 'da' bar bya'o snyam mo/_/de nas mya ngan med yongs su mya ngan las 'das nas de'i 'og tu yang dag par 
[\[290a.6\]]rdzogs pa'i sangs rgyas 'od srung yongs su mya ngan las 'das so/_/de nas lha des bsams pa 'dis khyad par 'di lta bu thob pa ci yang rung ba de dag thams cad ni bdag gi mthu yin no snyam nas/_kye ma dge ba'i rtsa ba 'dis na yang dag par rdzogs pa'i sangs rgyas 'od srung gis bram ze'i khye'u 
[\[290a.7\]]bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas bdag de bas sngar yongs su mya ngan las 'da' bar gyur la/_de'i 'og tu ston pa yongs su mya ngan las 
[\[290b\]]
[\[290b.1\]]'da' bar gyur cig ces smon lam btab bo/_/dge slong dag ji snyam du sems/_de'i tshe lhar gyur pa gang yin pa de ni rab bzang 'di kho na yin te/_des der smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas 
[\[290b.2\]]bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur la/_bdag sngar yongs su mya ngan las 'das nas de'i 'og tu ston pa 
[\[290b.3\]]yongs su mya ngan las 'da' bar gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te mi mnyes par ma 
[\[290b.4\]]byas la/_nga nyid kyi bstan pa la rab tu byung ste/_nyon mongs pa thams cad spangs nas dgra bcom pa nyid mngon sum du byas so/_/bdag sngar yongs su mya ngan las 'das nas de'i 'og tu ston pa yongs su mya ngan las 'da' bar gyur cig ces des der smon lam de ltar btab pa des ni 'di sngar yongs su 
[\[290b.5\]]mya ngan las 'das nas de'i 'og tu nga yongs su mya ngan las 'da' bar 'gyur ro/_/dge slong dag gzhan yang 'das pa'i dus na nags khrod cig na drang srong lnga brgya tsam gnas so/_/nags khrod de na lha zhig kyang gnas te/_de drang srong de dag la shin tu dga' bar gyur to/_/de'i tshe yang dag par 
[\[290b.6\]]rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'khor ba 'jig ces bya ba 'jig rten du byung ste/_der gang gi tshe yang 
[\[290b.7\]]dag par rdzogs pa'i sangs rgyas 'khor ba 'jig gis 'du ba chen po bstan pa de'i tshe/_lha de yang 'du ba chen po der 'dus te/_des yang dag par rdzogs pa'i sangs rgyas 'khor ba 'jig las chos thos nas nags khrod du song ste/_des drang srong de dag gi mdun du yang dag par 
[\[291a\]]
[\[291a.1\]]rdzogs pa'i sangs rgyas 'khor ba 'jig gi bsngags pa brjod do/_/de nas de thos ma thag tu drang srong de dag yang dag par rdzogs pa'i sangs rgyas 'khor ba 'jig mthong 'dod ches pa'i sems skyes nas de dag gis lha de nyid kyi mdun du bdar te/_yang dag par rdzogs pa'i 
[\[291a.2\]]sangs rgyas 'khor ba 'jig ga la ba der dong ste/_drang srong lnga brgya po de dag gis thag ring po zhig nas yang dag par rdzogs pa'i sangs rgyas sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab 
[\[291a.3\]]pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las 
[\[291a.4\]]byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar dga' ba skyes nas kyang yang dag par rdzogs pa'i sangs rgyas 'khor ba 'jig 
[\[291a.5\]]ga la ba der dong ste lhags nas yang dag par rdzogs pa'i sangs rgyas 'khor ba 'jig gi zhabs la mgo bos phyag 'tshal te chos mnyan pa'i phyir spyan sngar 'dug go/_/de nas yang dag par rdzogs pa'i sangs rgyas 'khor ba 'jig gis de rnams kyi bsam pa dang /_bag la nyal dang /_
[\[291a.6\]]khams dang shes pa dang /_rang bzhin thugs su chud nas de dang 'thun pa'i chos bstan te/_des na drang srong lnga brgya po de dag gis stan de dag nyid la 'khod bzhin du bden pa rtogs ma thag tu phyir mi 'ong ba'i 'bras bu mngon sum du byas so/_/de dag gis bden pa mthong nas gsol pa/_
[\[291a.7\]]btsun pa bdag cag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas yang dag par rdzogs pa'i sangs rgyas 'khor ba 
[\[291b\]]
[\[291b.1\]]'jig gis drang srong lnga brgya po de dag la dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de dag la lung yang phog ste/_de dag gis kyang brtson pa dang bsgrub pa dang /_'bad pas nyon mongs pa thams cad spangs nas dgra bcom pa nyid mngon sum du byas te/_
[\[291b.2\]]de dag dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sga nga'i sbubs bcom pa/_rig pa dang mngon par shes pa dang /_so 
[\[291b.3\]]so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang /_nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas gang gi tshe yang dag par rdzogs pa'i sangs rgyas 'khor ba 'jig gis sangs 
[\[291b.4\]]rgyas kyi phrin las thams cad mdzad nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar bzhed de/_gzims mal gyi tha mar bzhugs pa de'i tshe dge slong lnga brgya po de dag gis bsams pa/_bdag cag gi ston pa yongs su mya ngan las 'da' ba 
[\[291b.5\]]lta ba ni bdag cag gi cha ma yin gyis ma la bdag cag sngar yongs su mya ngan las 'da' bar bya'o snyam nas dge slong lnga brgya po de dag sngar yongs su mya ngan las 'das te/_de'i 'og tu yang dag par rdzogs pa'i sangs rgyas 'khor ba 'jig yongs su mya ngan las 'das so/_/de nas lha des 
[\[291b.6\]]smon lam btab pa/_'di rnams kyi yon tan gyi tshogs 'di lta bu thob pa ci yang rung ba de dag thams cad ni bdag gi mthu yin gyis/_kye ma dge ba'i rtsa ba 'dis na bdag gis kyang ston pa 'di lta bu mnyes par byed par gyur cig mi mnyes par byed par ma gyur cig_/de kho na'i bstan pa la rab 
[\[291b.7\]]tu byung nas nyon mongs pa thams cad spangs te dgra bcom pa nyid mngon sum du byed par gyur la/_bdag kyang ston pa de gzims mal gyi tha mar bzhugs pa'i snga rol du yongs su mya ngan las 'da' bar gyur cig ces byas so/_/dge slong dag ji snyam du sems/_de'i tshe lhar gyur pa gang yin 
[\[292a\]]
[\[292a.1\]]pa de ni rab bzang 'di kho na yin te/_des der smon lam btab pa des na dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas 'dis 
[\[292a.2\]]nga mnyes par byas te mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas nga gzims mal gyi tha mar zhugs pa na/_'di sngar yongs su mya ngan las 'das te de'i 'og tu nga yongs su mya ngan las 'da'o/_/
[\[292a.3\]]de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das kyis 'chi ka'i na tsha nyams su myong ba na tshe dang ldan pa rab bzang gi skyabs mdzad de/_g.yung drung gi mthar thug pa/_grub pa dang bde ba'i mya ngan las 'das pa la gnas par mdzad pa la 
[\[292a.4\]]gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'chi ka'i na tsha nyams su myong ba na 'di 'jigs pa yod pa'i sa phyogs nas phyung ste/_'jigs pa med pa'i gnas su ji ltar bzhag pa de nyon cig_/dge slong dag sngon byung 
[\[292a.5\]]ba 'das pa'i dus na grong khyer bA rA Na sI na rgyal po tshangs pas byin zhes bya ba rgyal po byed do/_/rgyal po tshangs pas byin gyi rta cang shes mchog tu bzang ba cig yod de/_de'i mthus na rgyal po tshangs pas byin gyis nyi 'og gi rgyal po thams cad la dpya phab bo/_/de nas phyi zhig na rta cang shes 
[\[292a.6\]]de shi nas de'i gtam kun tu grags par gyur te rgyal po tshangs pas byin gyi rta cang shes de shi'o zhes 'dzer to/_/de nas de thos ma thag tu nyi 'og gi rgyal po thams cad kyis bsams pa/_des bdag cag la dpya phab pa ci yang rung ba de dag thams cad ni rta cang shes de'i drin kho nar zad de/_
[\[292a.7\]]da ni de shi zin pas da ni gal te bdag cag gis de phyi rol tu byung ba mthong ba na ni bdag cag gis de der ci dga' mgur byar yod do snyam nas de dag de la glags lta zhing 'khod do/_/rgyal po tshangs pas byin gyis kyang ji ltar nyi 'og gi rgyal po de dag glags lta zhing 'khod pa'i gtam thos 
[\[292b\]]
[\[292b.1\]]nas/_thos ma thag tu de dag gis 'jigs nas grong khyer gyi nang nas phyi rol tu 'byung ba'i thugs mi thub bo/_/de nas phyi zhig na byang phyogs nas tshong pa dag gis zong du rta ded de bA rA Na sIr lhags so/_/de nas rgyal po tshangs pas byin gyis byang phyogs nas tshong pa dag gis zong du rta ded 
[\[292b.2\]]de 'ongs so zhes thos nas thos ma thag tu rgyal po des rta brtag pa la mkhas pa'i mi dag btang ste khyed deng la zong du rta ded de 'ongs pa thams cad nyos shig_/lhag par yang de dag gi nang na rta cang shes 'ga' yod kyang srid kyis ltos shig ces bsgo'o/_/de nas rgyal po tshangs pas 
[\[292b.3\]]byin gyi zhabs 'bring ba rnams kyis lha bka' stsal pa bzhin 'tshal lo zhes gsol nas/_rta de dag thams cad nyos te de dag gis bltas na/_de'i nang na rta'i mchog gang yin pa de rta cang shes yin par gyur nas de dag gis rgyal po de la gsol to/_/de nas de thos ma thag tu 
[\[292b.4\]]rgyal po de shin tu mgu bar gyur nas de rta'i tshong pa de dag la gser dang dngul mang po byin no/_/de nas phyi zhig na rta cang shes de la zhon nas skyed mos tshal gyi sar byung ba dang /_nyi 'og gi rgyal po rnams kyis rgyal po tshangs pas byin skyed mos tshal du byung ngo zhes thos so/_/thos nas kyang dpung 
[\[292b.5\]]gi tshogs yan lag bzhi go bskon nas bA rA Na sIr lhags te skyed mos tshal bskor te 'khod do/_/de nas rgyal po tshangs pas byin ci bya gtol med par gyur te/_da gar 'gro bar bya snyam nas des thams cad bor te rta cang shes la zhon nas skyed mos tshal gyi sa nas phyir 'byung ngo snyam pa las 
[\[292b.6\]]bltas nas skyed mos tshal thams cad pha rol gyi dmag tshogs kyis 'khor cing 'dug go/_/rta cang shes kyis ni chos nyid kyis rgyal po'i srog 'dzin par 'gyur ro/_skyed mos tshal de yang grong khyer gyi 'obs kyis chod de/_grong khyer gyi 'obs de yang zab la me tog pad mas gang 
[\[292b.7\]]bar 'dug go/_/de nas rta cang shes kyis bsams pa/_bdag gis gud du ni 'bros mi nus so snyam nas des pad ma'i 'dab ma de dag la gom pa bor te grong khyer logs su chas te song ngo /_/de nas nyi 'og gi rgyal po rnams kyis mthong nas mda' ste'u kha nya rngas rta cang shes de'i 
[\[293a\]]
[\[293a.1\]]lto dral to/_/de nas rgyal po des kyang de mthong nas 'jigs shing skrag ste/_rta 'di chu 'di'i nang du shi nas bdag 'di kho nar bar ma dor ma rung bar mi 'gyur grang snyam mo/_/de nas rta cang shes kyis rgyal po 'jigs skrag par shes nas rgyal po'i yid gso ba'i phyir tshigs su bcad de 
[\[293a.2\]]smras pa/_'di ltar g.yul du bdag gi lus/_/mdas bsnun pa ni gzigs mod kyi/_/thar bar bgyis nas gdod 'gum gyis/_/rgyal po khyod ni ma bsnyengs shig_/ces smras nas rta cang shes des rgyal po de grong khyer gyi nang du bskyal te 'jigs pa med pa'i gnas su bzhag nas shi'o/_/dge 
[\[293a.3\]]slong dag ji snyam du sems/_de'i tshe rta cang shes su gyur pa byang chub sems dpa'i spyod pa la gnas pa de ni nga nyid yin no/_/de'i tshe rgyal por gyur pa gang yin pa de ni rab bzang 'di kho na yin te/_de'i tshe yang nga 'chi ka'i na tshas thebs pa na/_'di 'jigs pa'i gnas dang ldan pa las bsgral 
[\[293a.4\]]te 'jigs pa med pa'i gnas su bzhag go/_/da ltar yang nga 'chi ka'i na tshas thebs pa na 'di 'jigs pa dang ldan pa'i 'khor ba las bsgral te/_g.yung drung gi mthar thug pa grub pa dang bde ba'i mya ngan las 'das pa'i sa la bzhag go/_/gzhan yang nga 'chi ka'i na tshas thebs pa na 'di 
[\[293a.5\]]'jigs pa'i gnas dang ldan pa las bsgral nas 'jigs pa med pa'i gnas su bzhag ste/_dge slong dag sngon byung ba 'das pa'i dus na grong khyer kan n+ya ku ba tsa zhes bya ba na rgyal po rna ba zhes bya ba rgyal po byed de/_rgyal po de yang [{]ri dgas [,]ri dwags [}]shor ba la shin tu sred nas/_de phyi zhig na dpung gi 
[\[293a.6\]]tshogs yan lag bzhi go bskon nas [{]ri dgas [,]ri dwags [}]shor du song ba las/_chu klung zhig gi 'gram na [{]ri dgas [,]ri dwags [}]lnga brgya khyu gcig tu 'khod pa rgyal po des dpung gi tshogs yan lag bzhis bskor du bcug nas ci nas kyang [{]ri dgas [,]ri dwags [}]gcig kyang mi 'chor ba de lta bu byas so/_/de nas [{]ri dgas [,]ri dwags [}]khyu mchog gis 
[\[293a.7\]]bsams pa/_bdag ni [{]ri dgas [,]ri dwags [}]kyi khyu 'di'i gtso bo yin pas na bdag gis 'di rnams kyi grub pa dang /_bde ba bsam dgos so snyam nas kho ra khor yug tu bltas te/[ {]ri dgas [,]ri dwags [}]rnams phyogs gang logs su phyung nas thar bar 'gyur zhig gu snyam pa las/_des bltas na chu klung 
[\[293b\]]
[\[293b.1\]]drag po de'i 'gram ma gtogs par dpung gi tshogs yan lag bzhis mtshams med par bskor te chu klung gi 'gram de na ni su yang mi 'dug par mthong ngo /_/de nas byang chub sems dpa' des bsams pa/[ {]ri dgas [,]ri dwags [}]'di rnams kyis ni chu klung 'di 'bog pa'am mchong ba'am 'bros pa yang 
[\[293b.2\]]mi nus kyis de lta ma yin par nga nyid chu klung 'di'i dbus su rkang lag btsugs te 'dug par bya'o snyam nas/[ {]ri dgas [,]ri dwags [}]de rnams la khyed kyis mchongs la nga'i rgyab tu rkang lag gis brten te pha rol gyi 'gram du deng shig ces byas nas/_byang chub sems dpa' des chu klung gi dbus su rkang lag 
[\[293b.3\]]btsugs te 'dug go/_/byang chub sems dpa' rnams ni stobs kyi shugs dang ldan pa yin pas na/_de chu klung des bskyod par mi nus par 'dug nas de de na 'dug pa'i rgyab tu [{]ri dgas [,]ri dwags [}]rnams kyis mchong zhing rkang lag btsugs te pha rol gyi 'gram du dong ngo /_/de dag dong ba'i rmig pas 
[\[293b.4\]]byang chub sems dpa' de'i rgyab chod par gyur to/_/de nas [{]ri dgas [,]ri dwags [}]tha mar lus pa des mthong nas de dogs pa skyes te bdag ni bsgral mi nus gor ma chag snyam mo/_/de nas byang chub sems dpas de dogs pa skyes par mthong nas yid gsos te/_grogs po ma 'jigs shig khyod 'chi bar dogs 
[\[293b.5\]]pa med do zhes byas nas byang chub sems dpa' des [{]ri dgas [,]ri dwags [}]de bsgral te pha rol du son nas byang chub sems dpa' de dus las 'das so/_/dge slong dag de ji snyam du sems/_de'i tshe [{]ri dgas [,]ri dwags [}]kyi khyu mchog tu gyur pa byang chub sems dpa'i spyod pa la gnas pa gang yin pa de ni nga nyid yin no/_/
[\[293b.6\]{]ri dgas [,]ri dwags [}]lnga brgya por gyur pa gang yin pa de dag ni grong khyer ku shi na gnas pa'i gyad lnga brgya po 'di dag kho na yin no/_/de'i tshe [{]ri dgas [,]ri dwags [}]tha mar lus pa gang yin pa de ni rab bzang 'di kho na yin te/_de'i tshe yang nga 'chi ka'i na tsha dang ldan par gyur pa na 'di 'jigs pa dang ldan pa'i gnas nas 
[\[293b.7\]]bsgral te 'jigs pa med pa'i gnas su bzhag go/_/da ltar yang nga 'chi ka'i na tshas thebs pa na rab bzang la sogs pa gyad lnga brgya po 'di dag 'jigs pa dang bcas pa'i 'khor ba las bsgral nas/_g.yung drung gi mthar thug pa grub pa dang bde ba'i mya ngan las 'das pa la bkod do/_/de 
[\[294a\]]
[\[294a.1\]]nas der bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis cung zad ci mthong gsol pa/_btsun pa mthong lags so/_/bka' stsal pa/_khyod kyis ci mthong /_gsol pa/_btsun pa bcom ldan 'das kyis gdul ba'i dbang gis sprul 
[\[294a.2\]]pa zhig bzhag ste/_ga zhig tu gshegs pa mthong lags so/_/bka' stsal pa/_kun dga' bo de ni de bzhin no/_/de ni de bzhin te/_kun dga' bo da ltar de bzhin gshegs pa'i gdul bar bya ba gnyis shig lus te/_dri za'i rgyal po rab dga' dang /_kun du rgyu rab bzang gnyis so/_/
[\[294a.3\]]de la nga 'di snyam du sems te/_kun tu rgyu rab bzang ni ngas gdul bar sla na/_dri za'i rgyal po rab dga' ni rgyags shing bag med par gnas pa yin pas ngas sprul pa bzhag ste/_sum cu rtsa gsum pa'i lha'i nang du song nas dri za'i rgyal po rab dga' bden pa rnams la gnas par 
[\[294a.4\]]byas te 'dir 'ongs so/_/de nas dge slong rnams kyis sangs rgyas bcom ldan 'das la zhus pa/_btsun pa rab dgas las ci bgyis shing bsags na las de'i rnam par smin pas lha rnams kyi nang du skyes te dri za'i rgyal por gyur la/_'dis bcom ldan 'das mnyes par bgyis te mi 
[\[294a.5\]]mnyes par ma bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_btsun pa 'dis smon lam gang du btab lags/_bka' stsal pa/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo 
[\[294a.6\]]nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i 
[\[294a.7\]]tshe lho phyogs nas rol mo mkhan gyi slob dpon mchog cig 'ongs te bA rA Na sIr phyin to/_/de nas de slob dpon chen po yin pa'i phyir rgyal po gr-i kIs bzhes nas longs spyod kyi gzhi tshogs chen po byin no/_/'jig rten dag ni 'byor pa 'dod pa yin te/_des khyim gyi 'khor rgyas 
[\[294b\]]
[\[294b.1\]]par byas te bzhag go/_/de'i tshe bA rA Na sI de nyid na dge bsnyen dbul po zhig gnas te/_des rol mo mkhan bde ba chen po nyams su myong ba de mthong nas de'i las de la chags pa skyes te las de'i mthus 'di bde ba de lta bu nyams su myong bar gyur pa las na/_las 'di ni bzang po zhig yin no snyam nas 
[\[294b.2\]]des tshe gcig gi bar du skyabs su 'gro ba dang /_bslab pa'i gzhi rnams bsrungs te 'chi kar smon lam btab pa/_kye ma dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar gyur cig_/rol mo mkhan thams cad kyi rgyal por 
[\[294b.3\]]yang gyur cig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i tshe dge bsnyen du 
[\[294b.4\]]gyur pa gang yin pa de ni dri za'i rgyal po rab dga' 'di kho na yin te/_des der tshe gcig tu skyabs su 'gro ba dang /_bslab pa'i gzhi rnams bsrungs nas 'chi kar smon lam btab pa'i las de'i rnam par smin pas 'di gang dang gang du skyes pa de dang der phyug cing nor mang la longs spyod che ba'i rigs 
[\[294b.5\]]su skyes te/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te mi mnyes par ma byas so/_/de nas dge slong rnams kyis bcom 
[\[294b.6\]]ldan 'das la gsol pa/_btsun pa bcom ldan 'das kyis 'chi ka'i na tsha dang ldan pa na gdul ba'i dbang gis 'di lta bur 'o brgyal bar gyur pa la gzigs/_bcom ldan 'das kyis bka' stsal pa/_da ltar 'ba' zhig ma yin te 'das pa'i dus na yang nga 'chi ka'i na tsha dang ldan pa na 
[\[294b.7\]]gdul bar bya ba'i phyir ji ltar sdug bsngal chen po dang ldan par gyur pa de nyon cig_/dge slong dag sngon byung ba 'das pa'i dus na grong khyer thub med rgyal zhes bya ba na rgyal po rgyal ba po zhes bya ba rgyal po byed de/_phyi zhig na de'i btsun mo la bu chags nas de zla ba dgu'am bcu lon pa dang /_
[\[295a\]]
[\[295a.1\]]bu gzugs bzang zhing blta na sdug la mdzes pa zhig btsas te/_de'i btsas ston rgyas par byas nas khye'u 'di'i ming ji skad gdags zhes ming 'dogs par byed de/_khye'u 'di rgyal po'i sras yin pas na khye'u 'di'i ming rnam par rgyal ba zhes gdags so zhes zer ro/_/
[\[295a.2\]]de nas khye'u rnam par rgyal ba 'o ma dang /_zho dang mar dang zhun mar dang /_mar gyi nying gus bskyed bsrings te/_de gang gi tshe cher skyes pa de'i tshe khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyi bzo'i gnas dang /_las kyi gnas tha dad pa 'di lta ste/_
[\[295a.3\]]glang po che zhon pa dang /_rta zhon pa dang /_mtshon cha bcang ba dang 'phong dang mdun du bsnur ba dang /_phyir bsnur ba dang /_g.yul las thar bar bya ba dang /_lcags kyus gzung ba dang /_zhags pas gzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig 
[\[295a.4\]]pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stangs dang /_mgo bo bskyab pa dang /_rgyang mar 'phang ba dang /_sgra grag par 'phang ba dang /_gnad du 'phang ba dang /_gdon mi za bar phog par bya ba dang /_tshabs cher btang ba rnams 
[\[295a.5\]]kyang bslabs nas gnas lnga la byang bar gyur to/_/de nas de phyi zhig na phas de la bsgo ba/_khyod kyi pha'i yul 'byor pa dang rgyas par 'dug gis/_yul phyogs de dag ltar song shig ces byas nas ji ltar yab kyis bka' stsal pa de bzhin du 'tshal lo zhes byas nas/_de skye bo phal po ches zhabs 
[\[295a.6\]]'bring byas te yul phyogs dag ltar song ngo /_/de song ba'i 'og tu rgyal po rgyal ba po dus las 'das nas blon po rnams kyis rgyal po'i bu de la pho nya btang nas/_khyod kyi yab nongs kyis slar gshegs te yab kyi rgyal srid bskyang du gsol zhes spring ngo /_/rgyal po'i bu de yang byams pa'i rang 
[\[295a.7\]]bzhin can snying rje dang ldan pa/_sems can la byams pa zhig ste/_de thos ma thag tu des kyang blon po rnams la pho nya btang nas sna gcig cig rung ste/_gal te nga'i yab kyi yul khams na sems can ji snyed gnas pa de dag khyod kyis dge ba bcu'i las kyi lam la bkod na ni ngas yab kyi 
[\[295b\]]
[\[295b.1\]]rgyal srid bskyang bar bya'o zhes spring ngo /_/de nas blon po rnams kyis yang pho nyas bzlugs te/_jo bo ji ltar bzhed pa bzhin du bdag cag gis bgyi bar 'tshal lo zhes spring nas/_de dag gis spyan drangs te rgyal sar bcug nas de sbyin pa dag sbyin zhing bsod nams dag byed pa la zhugs 
[\[295b.2\]]te/_zas 'dod pa la ni zas sbyin par byed/_skom 'dod pa la ni skom sbyin par byed/_gos 'dod pa la ni gos sbyin par byed/_rgyan 'dod pa la ni rgyan sbyin par byed/_bzhon pa 'dod pa la ni bzhon pa sbyin par byed/_yo byad gzhan 'dod pa la ni yo byad gzhan sbyin par byed cing nad pa 
[\[295b.3\]]gso ba'i nad brang bcas te yo byad thams cad sbyar nas/_sman pa rnams dang /_nad g.yog rnams bskos te/_nad pa rnams dang /_mgon med pa rnams kyi rim gro byed do/_/bza' ba dang bca' ba mang po dag kyang sta gon byas te/_nam mkha' la gnas pa dang /_chu na 
[\[295b.4\]]gnas pa dang /_thang la gnas pa'i srog chags rnams la sbyin par byed do/_/'jig rten dag kyang dge ba bcu'i las kyi lam la 'god par byed de/_der dge ba bcu'i las kyi lam yang dag par blangs pa'i rgyus sems can phal cher lha'i nang du skyes so/_/de dag der skyes pas lha'i 
[\[295b.5\]]gnas rnams gang bar gyur to/_/de nas lha'i dbang po brgya byin gyis bsams pa/_rgyu gnyis kyis na lha'i gnas rnams gang bar 'gyur te/_de bzhin gshegs pa 'byung ba dang /_'khor los sgyur ba 'byung ba 'di gnyis yin na/_ci da ltar de bzhin gshegs pa 'jig rten du byung ngam/_
[\[295b.6\]]'on te 'khor los sgyur ba 'jig rten du byung zhig gu snyam mo/_/de nas des bltas na de bzhin gshegs pa yang 'jig rten du ma byung /_'khor los sgyur ba'i rgyal po yang 'jig rten du ma byung ngo /_/'o na su'i mthus lha'i gnas gang bar gyur snyam ste/_des bltas na rgyal po rnam par rgyal 
[\[295b.7\]]ba'i mthus de ltar gyur par mthong nas lha'i dbang po brgya byin gyis bsams pa/_'di ci zhig sgrub cing 'dug snyam ste/_des bltas na bla na med pa yang dag par rdzogs pa'i byang chub sgrub par mthong ngo /_/de nas lha'i dbang po brgya byin gyis bsams pa/_re zhig 'di 
[\[296a\]]
[\[296a.1\]]sems can brtan po yin nam/_'on te sems can mi brtan pa yin pa de brtags la gal te sems can brtan po zhig yin na ni 'di la mchod pa bya'o/_/de ste sems can mi brtan pa zhig yin na ni 'di brtan por 'gyur bar bya'o snyam du bsams nas 
[\[296a.2\]]lha'i dbang po brgya byin gyis yul der sems can mang po sprul nas sprul pa de dag gis blon po de dag la smras pa/_gal te rgyal po 'dis bdag cag zas dang skom gyis tshim par byed na ni de'i 'og tu bdag cag gis kyang dge ba bcu'i las kyi lam yang dag par blangs te 
[\[296a.3\]]gnas par bya'o/_/de nas blon po rnams kyis rgyal po rnam par rgyal ba la gsol to/_/de nas rgyal po rnam par rgyal bas sprul pa de dag bkug ste bsgo ba ngas khyed zas dang skom gyis tshim par bya'o/_/sprul pa rnams kyis smras pa/_lha khyod kyis bdag cag zas dang 
[\[296a.4\]]skom gyis tshim par byed mi nus te/_bdag cag ni gsar du bsad pa'i mi sha ni za/_mi khrag ni 'thung ngo /_/de nas rgyal pos bsams pa/_'di dag ni mi ma yin te/_'di dag ni mi ma yin pa yin la/_sha dang khrag 'di lta bu ni ma bsad kyi bar du mi rnyed do/_/'on kyang 
[\[296a.5\]]gal te 'di rnams dge ba bcu'i las kyi lam yang dag par blangs te gnas par gyur na/_bdag gi sha dang khrag gis tshim par bya'o snyam du bsams nas byang chub sems dpa' des sprul pa rnams la smras pa/_gal te khyed dge ba bcu'i las kyi lam yang dag par blangs te 
[\[296a.6\]]gnas par byed na ngas nga rang gi sha dang khrag gis tshim par bya'o/_/sprul pa rnams kyis smras pa/_khyod ji ltar bzhed pa bzhin du bgyi'o/_/de nas de thos ma thag tu byang chub sems dpas lus thog thag nas sha rnams bcad de de dag la byin nas bla na med pa yang dag par 
[\[296a.7\]]rdzogs pa'i byang chub tu smon lam btab pa/_kye ma dge ba'i rtsa ba 'dis bdag 'jig rten long ba/_'dren pa med pa/_ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_
[\[296b\]]
[\[296b.1\]]'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces bla na med pa yang dag par rdzogs pa'i byang chub tu smon lam btab nas sprul pa de dag thams cad dge ba bcu'i las kyi lam 
[\[296b.2\]]la bkod do/_/de nas lha'i dbang po brgya byin gyis bsams pa/_byang chub sems dpa' 'dis ni mchog tu dka' ba byas mod kyi/_'on kyang bdag gis 'di'i lus snga mkho bzhin du 'gyur bar byed ma nus so/_/gzhan yang 'di'i spro ba bskyed dgos so snyam nas byang 
[\[296b.3\]]chub sems dpa' de la smras pa/_grogs po dag khyod sha rnams gcod pa dang /_chu ba dang rtsa brang breng rnams gcod pa dang /_cung zad tsam yang sems mi dga' ba lta yod dam/_byang chub sems dpas smras pa/_kye nga ni sha rnams gcod pa dang /_chu ba dang rtsa brang 
[\[296b.4\]]breng rnams gcod pa na cung zad kyang sems mi dga' ba med de bdag nyid phongs pa mthong na lhag par yang sems can dmyal ba dang /_dud 'gro dang /[ {]yi dgas [,]yi dwags [}]su skye ba'i sems can rnams la snying rje skyes so/_/brgya byin gyis smras pa/_grogs po khyod ji ltar yid 
[\[296b.5\]]ches par rung /_byang chub sems dpas smras pa/_ngas grogs po khyed bden pa bskul bas rangs par bya'o zhes byas nas byang chub sems dpas bden pa bskul ba byas te/_bden pa dang bden pa'i tshig gang gis ji ltar bdag gi sha rnams gcod pa dang /_chu ba dang /_
[\[296b.6\]]rtsa brang breng rnams gcod pa na cung zad kyang sems mi dga' ba med na/_bden pa dang bden pa'i tshig des bdag gi lus 'di snga mkho bzhin du gyur cig ces byas nas/_de skad brjod ma thag tu byang chub sems dpa'i lus de snga mkho bzhin du gyur to/_/de nas lha'i dbang po 
[\[296b.7\]]brgya byin gyis rang bzhin gyi gzugs su bsgyur te rkang pa la phyag 'tshal nas bzod par gsol te/_grogs po khyod la ngas gtse ba'i bsam pas gnod pa byas pa bzod par mdzod cig_/de lta mod kyi khyod nyid spro ba bskyed pa'i phyir khyod la gnod pa byas par zad do zhes smras nas lha'i dbang 
[\[297a\]]
[\[297a.1\]]po brgya byin de nyid du mi snang bar gyur to/_/dge slong dag ji snyam du sems/_de'i tshe byang chub sems dpar gyur pa byang chub sems dpa'i spyod pa la gnas pa gang yin pa de ni nga nyid yin te/_de'i tshe na yang nga 'dul ba'i dbang gis sdug bsngal bar gyur to/_/da ltar 
[\[297a.2\]]yang nga 'dul ba'i dbang gis sdug bsngal bar gyur to//_//yon rabs zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag cig gnas pa des thabs zlar bab pa las chung ma blangs te/_de de dang lhan cig tu rtse zhing 
[\[297a.3\]]dga' la dga' mgur spyod do/_/phyi zhig na des sangs rgyas la dad pa dang /_chos la dad pa dang /_dge 'dun la dad par gyur nas skyabs su 'gro ba dang /_bslab pa'i gzhi rnams blangs te sbyin pa dag byin zhing bsod nams dag byed pa la zhugs so/_/de'i khyim 
[\[297a.4\]]de khron pa dang 'dra bar gyur te/_nyin gcig bzhin du de'i khyim du dge 'dun gyi phyir bskos pa'i dge slong rnams zan za'o/_/de nas phyi zhig na khyim bdag des sangs rgyas la sogs pa dge slong gi dge 'dun spyan drangs te/_des de dag la bza' ba dang bca' ba 
[\[297a.5\]]gtsang ma bzang po mang pos tshim par byas te ci bzhed pa bstabs nas/_bcom ldan 'das bshos gsol zin te/_bstsang sder ni gyu/_phyag ni bcabs par rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go/_/de 
[\[297a.6\]]nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas de dang 'thun pa'i chos bstan te/_des na khyim bdag des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu 
[\[297a.7\]]ye shes rdo rjes bcom nas rgyun du zhugs pa'i 'bras bu mngon sum du byas te/_bcom ldan 'das kyis de la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas gdan las bzhengs 
[\[297b\]]
[\[297b.1\]]te gshegs so/_/de nas phyi zhig na dge slong gsar du dgra bcom pa zhig khyim der dge 'dun gyi phyir bskos pa'i mchod ston gyi res la bab ste 'ongs so/_/de phyi bzhin du gtsug lag khang gi sna la gtogs pa'i phyir mi 'ong ba zhig kyang 'ongs so/_/de nas khyim bdag des de gnyis 
[\[297b.2\]]la zan sbyin par byas nas tshe dang ldan pa shA ri'i bus bsams pa/_dge slong des ni khyim bdag de la yon gyi rabs gdon par mi nus so snyam nas khyim de'i nang du song ste stan bshams pa la 'dug nas/_dge slong des tshe dang ldan pa shA ri'i bu la gsol ba btab ste/_gnas brtan 
[\[297b.3\]]yon gyi rabs gdon par gsol zhes byas so/_/de nas tshe dang ldan pa shA ri'i bus khyim der yon gnas tshogs pa mthong nas/_de kho na dang 'thun pa'i yon gyi rabs bton nas bdag gis ni sbyin pa'i 'bras bu'i tshad rgyas par brjod par mi nus so/_/bcom ldan 'das ni thams 
[\[297b.4\]]cad gzigs pa yin pas 'bras bu dang rnam par smin pa mkhyen to zhes smras te/_des yon gyi rabs bton nas khyim bdag de'i chung ma la yang de dang 'thun pa'i chos bstan te/_des na khyim bdag de dang chung mas phyir mi 'ong ba'i 'bras bu mngon sum du byas nas tshe dang ldan pa 
[\[297b.5\]]shA ri'i bus chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar byas nas stan las langs te song ngo /_/de nas phyi zhig na khyim bdag de'i blo skyes pa bdag khyim na gnas pas chog gis/_
[\[297b.6\]]bcom ldan 'das kyi bstan pa la rab tu 'byung ngo snyam nas bza' bran gnyi gas sbyin pa dag byin zhing bsod nams dag byas nas bcom ldan 'das kyi bstan pa la rab tu byung ngo /_/rab tu byung nas nyon mongs pa thams cad spangs te dgra bcom pa nyid mngon sum du byas nas de dgra 
[\[297b.7\]]bcom pa khams gsum pa'i 'dod chags dang bral bar gyur te/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa 
[\[298a\]]
[\[298a.1\]]dang /_so so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom 
[\[298a.2\]]ldan 'das la zhus pa/_btsun pa 'di bza' bran gnyis kyis sngon las ci bgyis na las de'i rnam par smin pas phyug cing nor mang la longs spyod che ba'i rigs su skyes te/_'di gnyis kyis bcom ldan 'das kyang mnyes par bgyis te mi mnyes par ma bgyis la bcom ldan 'das 
[\[298a.3\]]kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_btsun pa 'di gnyis kyis smon lam gang du btab lags/_bka' 
[\[298a.4\]]stsal pa/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba bla na med 
[\[298a.5\]]pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la 'di gnyis rab tu byung nas der 'di gnyis kyis sbyin pa dag sbyin zhing bsod nams dag byas te/_tshe gcig tu tshangs par spyod pa spyad nas 'chi kar smon 
[\[298a.6\]]lam btab pa/_kye ma dge ba'i rtsa ba 'dis bdag cag gnyis gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i 
[\[298a.7\]]sangs rgyas bcom ldan 'das de bdag cag gnyis kyis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag 
[\[298b\]]
[\[298b.1\]]ji snyam du sems/_de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i bza' bran de gnyis ni rab tu byung ba 'di gnyis kho na yin te/_de gnyis kyis der rab tu byung nas sbyin pa dag sbyin zhing bsod nams dag byas te/_tshe gcig tu tshangs par spyod 
[\[298b.2\]]pa bsrungs nas 'chi kar smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/_'di gnyis kyis nga mnyes par byas te mi mnyes par ma byas la/_nga nyid kyi bstan pa la rab tu byung nas nyon 
[\[298b.3\]]mongs pa thams cad spangs te dgra bcom pa nyid mngon sum du byas so//_//las brgya tham pa/_bam po nyi shu drug pa/_rgan zhugs gnyis zhes bya ba de la/_rgan zhugs dang po ni/_gleng gzhi mnyan du yod pa na bzhugs te/_de na gang gi tshe khyim bdag mgon med 
[\[298b.4\]]zas sbyin gyis rgyal bu rgyal byed kyi tshal du gtsug lag khang rnam pa thams cad yongs su rdzogs par byed du bcug nas sangs rgyas la sogs pa dge slong gi dge 'dun la phul te/_sbyin pa dag sbyin zhing bsod nams dag byed pa la zhugs pa de'i tshe mnyan du yod pa de nyid na 
[\[298b.5\]]khyim bdag gzhan zhig gnas pa des bsams pa/_bdag gis khyim bdag mgon med zas sbyin 'di sbyin pa gtong bas zil gyis non par 'gyur ba'i thabs lta ci yod snyam mo/_/de nas des bsams pa/_ma la bdag gis rgya mtsho'i nang du 'gro ba'i don bsgrubs la/_
[\[298b.6\]]gal te bdag gis der rgya mtsho'i gru bo che'i don grub par gyur te phyir 'ongs na ni de lta na bdag gis khyim bdag mgon med zas sbyin sbyin pa gtong bas zil gyis gnon par nus so snyam mo/_/de nas de rgya mtsho chen po'i nang du zhugs nas rin po che'i gling du 'gro ba 
[\[298b.7\]]bsgrubs te rgya mtsho'i gru bo che'i don grub nas mnyan du yod par phyin to/_/de der 'ongs nas sbyin pa dag sbyin zhing bsod nams dag byed pa la zhugs nas/_'on kyang khyim bdag mgon med zas sbyin zil gyis mnan par ma nus so/_/de nas phyi zhig na khyim bdag 
[\[299a\]]
[\[299a.1\]]des tshe dang ldan pa shA ri'i bu la dris pa/_btsun pa shA ri'i bu thabs ci zhig gis khyim bdag mgon med zas sbyin dge ba bgyis pas zil gyis gnon par nus/_tshe dang ldan pa shA ri'i bus smras pa/_khyim bdag mgon med zas sbyin ni bsod nams 
[\[299a.2\]]can che bar grags pa yin te/_des ni gter bdag po yod pa dang /_bdag po med pa dang /_chu na yod pa dang /_skam la yod pa dang /_ring ba dang /_nye ba rnams kyang mthong bas na de ni khyod kyis sbyin pa btang bas zil gyis gnon par mi nus te/_bcom ldan 'das 
[\[299a.3\]]kyi bstan pa la rab tu byung na de 'ba' zhig gis khyod kyis zil gyis mnan par nus so/_/de nas de thos ma thag tu khyim bdag des sbyin pa dag sbyin zhing bsod nams dag byas nas bcom ldan 'das kyi bstan pa la rab tu byung ngo /_/de rab tu byung ste/_brtson pa dang /_bsgrub 
[\[299a.4\]]pa dang /_'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/_nam mkha' dang lag mthil du 'dra ba'i sems dang ldan pa/_
[\[299a.5\]]tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang /_mngon par shes pa dang /_so so yang dag par rig pa thob pa/_srid pa'i rnyed pa dang chags pa dang /_bkur sti la mi lta ba/_dbang po dang nye dbang dang bcas 
[\[299a.6\]]pa'i lha rnams kyis mchod cing rjed pa dang gus par smra ba'i gnas su gyur to/_/de nas khyim bdag mgon med zas sbyin gyis khyim bdag che ge mo zhig gis khyod zil gyis mnan par bya ba'i phyir sangs rgyas kyi bstan pa la rab tu byung ngo /_/de ltar rab tu byung nas nyon mongs 
[\[299a.7\]]pa thams cad spangs te dgra bcom pa nyid mngon sum du byas so zhes thos so/_/de thos ma thag tu khyim bdag mgon med zas sbyin dga' bar gyur te/_dge slong de ga la 'dug pa der song ste phyin nas rkang pa la phyag 'tshal te smras pa/_khyod rab tu byung bas bdag zil gyis 
[\[299b\]]
[\[299b.1\]]non par gyur to/_/da bdag gis khyod ji srid 'tsho'i bar du gos dang /_zas dang mal cha dang stan dang nad gsos dang /_sman zong rnams ci bzhed pa bstab par bgyi'o zhes byas so/_/de nas dge slong rnams kyis sangs rgyas bcom ldan 'das la gsol pa/_btsun 
[\[299b.2\]]pa khyim bdag 'dis khyim bdag mgon med zas sbyin sbyin pa gtong bas zil gyis mnan par 'tshal ba las zil gyis gnon par ma nus te rab tu byung bas zil gyis non par gyur pa dang /_bcom ldan 'das kyang 'dis mnyes par bgyis te/_mi mnyes par ma 
[\[299b.3\]]bgyis la/_bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang khyim bdag 
[\[299b.4\]]'dis khyim bdag chu stod zil gyis gnon par bya'o snyam pa las zil gyis mnan par ma nus te/_rab tu byung bas zil gyis mnan nas de der rab tu byung ste/_tshe gcig tu tshangs par spyad nas 'chi kar smon lam btab pa/_kye 'di ltar bdag gis yang dag par 
[\[299b.5\]]rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad nas/_sbyin pa dag sbyin zhing bsod nams dag byas pa'i dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye 
[\[299b.6\]]bar shog shig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de/_bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu 
[\[299b.7\]]byung nas/_nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe khyim bdag tu gyur pa gang yin pa de ni dge slong 'di kho na yin te/_de'i tshe yang 'dis khyim bdag chu 
[\[300a\]]
[\[300a.1\]]stod sbyin pa gtong ba zil gyis mnan par bya'o snyam pa las zil gyis gnon par ma nus nas rab tu byung bas zil gyis non par gyur la/_da ltar yang 'dis khyim bdag mgon med zas sbyin sbyin pa gtong bas zil gyis mnan par bya'o snyam pa las 
[\[300a.2\]]zil gyis gnon par ma nus nas rab tu byung bas zil gyis non par gyur to/_/des der tshe gcig tu tshangs par spyod pa spyad nas 'chi kar smon lam btab pa/_'di ltar yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad 
[\[300a.3\]]kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de/_bdag gis mnyes par byed par gyur cig_/mi mnyes par byed par ma gyur cig_/de 
[\[300a.4\]]kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/de nas dge slong rnams kyis sangs rgyas bcom ldan 'das la gsol pa/_btsun pa dge slong 'di ni rgya chen po la mos te/_
[\[300a.5\]]gzhan rnams zil gyis gnon par 'tshal la bdag ni gzhan gyis zil gyis gnon par mi 'tshal ba la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di ji ltar rgya chen po la mos te/_gzhan rnams 
[\[300a.6\]]zil gyis gnon par 'dod la/_bdag ni gzhan gyis zil gyis mnan par mi 'dod pa de nyon cig_/dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo sum khri thub pa na yang dag par rdzogs pa'i sangs 
[\[300a.7\]]rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das gser thub ces bya ba 'jig rten du byung ste/_
[\[300b\]]
[\[300b.1\]]de gang gi tshe bla na med pa yang dag par rdzogs pa'i byang chub tu mngon par rdzogs par sangs rgyas nas rgyal po'i pho brang bde ldan du byon te/_de'i phyir rgyal po bde bas rang gi skyed mos tshal du gtsug lag khang brtsig par brtsams te/_des der gzhon nu rnams dang /_
[\[300b.2\]]blon po rnams dang /_dpa' bo'i sde tshan rnams dang /_grong rdal gyi mi rnams dang /_yul gyi mi rnams dang /_skye bo mang po thams cad bsags nas bsgo ba/_khyed las su 'dir nor shin tu mang por bskyed nus pa des gtsug lag khang 'di rtsigs shig ces 
[\[300b.3\]]byas so/_/de'i tshe khyim bdag cig gis rgyal po de dag dang gong nas gong du nor bskyed pa la zhugs te/_gser bye ba phrag dgu la thug par bskyed do/_/de nas des de yan chad du bskyed pa'i thugs ma thub ste/_'di ni rgyal rigs spyi bo nas dbang bskur ba yin te/_
[\[300b.4\]]'di 'dis skyengs par 'gyur du 'ong ngo snyam nas bskyed pa de btang ngo /_/de nas rgyal po bde bas gtsug lag khang de rnam pa thams cad du yongs su rdzogs par byas nas sangs rgyas gser thub nyan thos kyi dge 'dun dang bcas pa la phul te/_smon lam btab pa/_
[\[300b.5\]]kye ma dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig_/ston pa 'di kho na dang 'dra ba mnyes par byed par gyur cig_/mi mnyes par byed par ma gyur cig_/de kho na'i bstan pa la 
[\[300b.6\]]rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe khyim bdag tu gyur pa gang yin pa de ni khyim bdag 'di kho na yin te/_de'i tshe yang 'di rgya chen po la mos te/_
[\[300b.7\]]gzhan rnams zil gyis gnon par 'dod la/_bdag ni gzhan gyis zil gyis gnon par mi 'dod par gyur to/_/da ltar yang 'di ni rgya chen po la mos te gzhan rnams ni zil gyis gnon par 'dod la/_bdag ni gzhan gyis zil gyis gnon par mi 'dod par gyur to//_//
[\[301a\]]
[\[301a.1\]]rgan zhugs gnyis pa ni/_gleng gzhi mnyan du yod pa na bzhugs te/_der gang gi tshe mi blun po 'phags skyes pos/_shAkya rnams kha btag pa de'i tshe yul ser skya'i gnas na tshe dang ldan pa kun dga' bo'i sring mo'i bu pha ma gnyis dang bral te ser skya'i gnas na mgon med par 'khyam 
[\[301a.2\]]zhing 'dug go/_/de'i tshe mnyan du yod pa na gnas pa'i khyim bdag cig de gnyis kyi pha'i grogs por gyur pa de bya ba zhig la yul ser skya'i gnas su phyin te des khye'u de gnyis mthong ma thag tu ngo shes nas dris te/_bu khyed gnyis kyi pha ma ga la 'khod ces byas so/_/khye'u de gnyis kyis smras pa/_'phags 
[\[301a.3\]]skyes pos bsad de/_de gnyis dang bral bas bdag cag gnyis mgon med de phan tshun 'khyam zhing 'dug go/_/khyim bdag des smras pa/_gal te khyed gnyen 'dun rnams kyis bskyang ba med na mnyan du yod par deng shig dang /_btsun pa kun dga' bo de khyed gnyis kyi zhang po yin te/_de yang gnyen la 
[\[301a.4\]]mnyes gshin pas des khyed gnyis bskyang bar 'gyur ro/_/khye'u gnyis kyis smras pa/_bdag cag gnyis kyis rgyal bu rgyal byed kyi tshal du 'gro ba'i lam mi shes na der 'gro ba'i lam gang yin/_khyim bdag des smras pa/_bu gnyis tshur shog dang re zhig nga yul ser skya'i gnas su don cig bsgrubs la 
[\[301a.5\]]de nas ngas khyed gnyis rgyal bu rgyal byed kyi tshal du bkri'o zhes byas nas khyim bdag der song ngo /_/des bsgrub par bya ba gang yin pa de dag thams cad bsgrubs nas khye'u de gnyis khrid de mnyan du yod par 'ongs nas de gnyis rgyal bu rgyal byed kyi tshal gyi sgor bzhag ste bsgo ba/_khyed gnyis kyi zhang po 
[\[301a.6\]]dka' thub kyi gnas 'di na 'dug ste des khyed gnyis bskyang bar 'gyur ro zhes byas nas khyim bdag de song ngo /_/de song nas khye'u de gnyis kyis sgo gang gi nang du zhugs te 'khod pa las kun dga' bos ngo ma shes te dris pa/_bu khyed gnyis su yin ga las 'ongs/_de gnyis kyis smras pa/_yul ser 
[\[301a.7\]]skya'i gnas kyi shAkya che ge mo zhig gi bu lags so/_/kun dga' bos smras pa/_khyed gnyis kyi pha ma gar song /_khye'u gnyis kyis smras pa/_'phags skyes pos bsad de bdag cag gnyis dwar lus nas mgon ma mchis par gyur pas de'i slad du bdag cag gnyis phan tshun 'khyam zhing mchis so/_/
[\[301b\]]
[\[301b.1\]]bdag cag gnyis kyis thos na rgyal bu rgyal byed kyi tshal 'di na bdag cag gnyis kyi zhang po 'dug go zhes grag nas bdag cag gnyis de'i thad du mchis so/_/de nas de thos ma thag tu tshe dang ldan pa kun dga' bo yi mug nas da ji ltar bya snyam mo/_/de nas dge slong rnams kyis de mthong nas dris pa/_
[\[301b.2\]]btsun pa kun dga' bo khyod ci'i phyir yi mug par gyur/_kun dga' bos smras pa/_khye'u 'di gnyis bdag gi sring mo'i bu yin te/_'di gnyis pha ma med par gyur pas 'dir 'ongs te bdag gis 'di gnyis mthong nas yi mug par gyur te bdag gis 'di gnyis ji ltar bskyang bar bya/_bcom 
[\[301b.3\]]ldan 'das kyis kyang dad pas byin pa chud gsan par mi bya'o zhes gsungs so snyam mo/_/dge slong rnams kyis smras pa/_phan 'dogs pa la sbyin par bya'o zhes bcom ldan 'das kyis ma gsungs sam/_'di gnyis kyis kyang bdag cag la lhung bzed kyi bya bta' dang /_me tog 
[\[301b.4\]]dang /_'bras bu rnams kyis phan thogs par 'gyur ro zhes byas so/_/de nas tshe dang ldan pa kun dga' bos de gnyis blangs te bskyang bar byas so/_/dge slong rnams kyis kyang kha zas cung zad tsam dag khyer te 'ong zhing de gnyis la sbyin par byed do/_/tshe dang ldan pa kun dga' bos ni bsod snyoms 
[\[301b.5\]]gang blangs shing de gnyis la phyed sbyin par byed do/_/phyed ni bdag nyid za bar byed de/_de'i rgyus kun dga' bo nyam chung zhing rid la sbeg cing lus kyi mthu med par gyur to/_/de nas bcom ldan 'das kyis dge slong kun dga' bo nyam chung zhing rid la sbeg cing lus kyi mthu med par gyur 
[\[301b.6\]]pa gzigs so/_/gzigs nas dge slong rnams la bka' stsal pa/_dge slong dag ci'i phyir dge slong kun dga' bo nyam chung zhing rid la sbeg cing lus kyi mthu med par gyur/_dge slong rnams kyis gsol pa/_btsun pa tshe dang ldan pa kun dga' bos sring mo'i bu gnyis blangs nas 
[\[301b.7\]]des bsod snyoms gang ba blangs shing phyed ni bdag nyid 'tshal/_phyed ni de gnyis la stsol bar bgyid de/_btsun pa rgyu ni de lags/_rkyen ni de lags te/_des na tshe dang ldan pa kun dga' bo nyam chung zhing rid la sbeg cing lus kyi mthu ma mchis par gyur lags so/_/de nas bcom ldan 
[\[302a\]]
[\[302a.1\]]'das kyis tshe dang ldan pa kun dga' bo la bka' stsal pa/_kun dga' bo khye'u 'di gnyis rab tu 'byung ngam/_gsol pa/_rab tu 'byung lags so/_/de nas bcom ldan 'das kyis dge slong rnams la bka' stsal pa/_dge slong dag de'i phyir dge 'dun gyi zas ni rab tu 
[\[302a.2\]]'byung ba la ltos par ngas gnang ngo /_/ci rigs pa'i las lhung bzed kyi bya bta' dang /_me tog dang /_'bras bu dang /_so shing rnams kyang 'bul du chug shig ces bka' stsal to/_/de nas gang gi tshe bcom ldan 'das kyis dge 'dun gyi zas zar gnang ste/_de gnyis de za zhing 'dug pa dang 
[\[302a.3\]]rtsed mo la zhugs shing 'khod do/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod na re khye'u 'di gnyis rab tu 'byung ngo zhe na/_ci'i phyir rab tu mi 'byung /_gsol pa/_bcom ldan 'das rab tu 'byung lags so/_/bka' stsal pa/_'o na rab tu dbyung na 
[\[302a.4\]]ci nyes/_gsol pa/_bcom ldan 'das kyis gang zag lo bco lnga ma lon pa rab tu dbyung bar mi bya/_bsnyen par rdzogs par mi bya'o zhes bka' stsal te/_'di gnyis lo bdun las ma lags na bdag gis 'di gnyis ji ltar rab tu dbyung lags/_bka' stsal pa/_kun dga' bo khye'u 'di gnyis 
[\[302a.5\]]dge 'dun gyi kha zas bshams pa las bya rog skrod nus sam/_bcom ldan 'das rngo thogs lags so/_/bka' stsal pa/_de bas na lo bdun lon pa bya rog skrod nus pa rab tu 'byung bar ngas gnang gis rab tu phyung shig_/de nas de ltar bcom ldan 'das kyis lo bdun lon pa bya rog skrod nus pa rab tu 
[\[302a.6\]]'byung bar gnang gis rab tu phyung shig ces bka' stsal nas/_tshe dang ldan pa kun dga' bos khye'u de gnyis rab tu phyung ste kha ton slob tu bcug go/_/de nas bdag gi gnyen yin snyam ste byams pa snyems pas slob tu mi btub nas nyin par ni bre mo gtam gyis dus 'das par byed do/_/mtshan mo ni rmugs 
[\[302a.7\]]pa dang gnyid kyis dus 'das par byed do/_/de nas tshe dang ldan pa maud gal gyi bu chen pos de gnyis mthong nas des tshe dang ldan pa kun dga' bo la smras pa/_kun dga' bo khye'u 'di gnyis ci'i phyir mi slob/_kun dga' bos smras pa/_btsun pa maud gal gyi bu chen po 'di gnyis bdag la nyam bu shed 
[\[302b\]]
[\[302b.1\]]bgyid de bdag kyang byams pa'i dbang du gyur nas tshar gcad mi phod do/_/maud gal gyi bus smras pa/_kun dga' bo khyod byams pa'i dbang du gyur te slob mi phod na dge slong gzhan dag la gtod cig_/tshe dang ldan pa kun dga' bos smras pa/_btsun pa maud gal gyi bu chen po su zhig rang gi dge ba'i phyogs 
[\[302b.2\]]bor te 'di gnyis slob tu btub/_des smras pa/_khyod kyi bshes gang yin pa de la tshol cig_/kun dga' bos smras pa/_btsun pa khyod nyid bdag gi bshes lags so zhes byas nas/_tshe dang ldan pa kun dga' bos khye'u de gnyis lag pa nas bzung ste/_tshe dang ldan pa maud gal gyi bu chen po la phul 
[\[302b.3\]]nas smras pa/_bu khyed gnyis nga la slob tu mi btub na btsun pa 'di la slobs shig ces byas so/_/de nas khye'u de gnyis kyis bsams pa/_dge slong 'di ni mi srun pa zhig yin gor ma chag_/de bas deng bdag cag gnyis 'di la gtad do snyam nas brtson 'grus su slob par gyur to/_/tshe dang ldan pa maud gal 
[\[302b.4\]]gyi bu chen po yang des shing 'grogs na bde bar khye'u de gnyis kyis shes nas nyam bu shed byed de de'i thad du slob tu mi btub bo/_/de nas tshe dang ldan pa kun dga' bos smras pa/_btsun pa maud gal gyi bu chen po khye'u 'di gnyis ci'i slad du mi slob/_des smras pa/_tshe dang ldan pa kun dga' bo bdag la yang 'di 
[\[302b.5\]]gnyis kyis nyam bu shed byed de bdag la slob tu mi btub bo/_/kun dga' bos smras pa/_'di gnyis skyo ba bskyed 'tshal lo/_/de ltar ma bgyis na 'di gnyis slob tu mi btub bo/_/des smras pa/_tshe dang ldan pa kun dga' bo ji ltar 'dod pa de bzhin du bya'o zhes byas nas/_maud gal gyi bu chen pos khye'u de gnyis 
[\[302b.6\]]khrid de 'chag tu song nas des de gnyis skyo ba bskyed pa'i phyir sems can dmyal ba zhig sprul to/_/de nas khye'u de gnyis 'chag pa'i sa nas thag mi ring ba zhig nas 'jigs pa chen po'i sgra grag ste/_de thos nas tshe dang ldan pa maud gal gyi bu chen po'i thad du song ngo /_/de nas tshe dang ldan pa maud gal gyi bu chen 
[\[302b.7\]]pos de gnyis la dris pa/_bu gnyis sgra 'di ci zhig gi sgra/_de gnyis kyis smras pa/_slob dpon sgra chen po 'di ci zhig gi sgra lags pa bdag cag gnyis kyis kyang glo bar ma chud do/_/maud gal gyi bu chen pos de gnyis la smras pa/_khyed gnyis deng la sgra chen po 'di ga las byung ba ltos shig_/
[\[303a\]]
[\[303a.1\]]de nas de gnyis kyis tshe dang ldan pa maud gal gyi bu chen pos bsgo ba bzhin du mnyan te phyogs der song ngo /_/de gnyis kyis der song ste bltas na sems can dmyal ba mang po dag gcad pa dang /_gtub pa dang /_brdeg pa dang /_'tshed pa la sogs pa'i sdug bsngal rnams nyams 
[\[303a.2\]]su myong ba mthong nas dris pa/_khyed su dag cig_/sprul pa rnams kyis smras pa/_sems can dmyal ba pa yin no/_/de gnyis kyis de nyid na lcags kyi rdza bum chen po zhig khol zhing 'dug pa mthong la/_de'i nang du 'tshed pa ni 'ga' tsam yang mi snang ngo /_/de ltar mthong nas dris pa/_ci'i phyir 
[\[303a.3\]]lcags kyi rdza bum 'di don med par khol zhing 'dug_/sprul pa rnams kyis smras pa/_'di ni don med pa ma yin gyi kun dga' bo'i sring mo'i bu gnyis rab tu byung nas dad pas byin pa spyod la le lo byed cing 'dug pa de gnyis shi ba'i 'og tu 'dir skye bar 'gyur te/_de gnyis kyi phyir lcags kyi rdza bum 'di 
[\[303a.4\]]khol zhing 'dug go/_/de nas de thos ma thag tu khye'u de gnyis 'jigs pa chen po skyes te/_de gnyis 'jigs shing skrag nas tshe dang ldan pa maud gal gyi bu chen po'i thad du song ngo /_/de nas maud gal gyi bu chen pos de gnyis mthong nas dris pa/_bu gnyis sgra chen po 'di ga las byung /_de nas 
[\[303a.5\]]khye'u de gnyis kyis tshe dang ldan pa maud gal gyi bu chen po la thams cad rgyas par bsnyad do/_/de nas maud gal gyi bu chen pos de gnyis la smras pa/_bu gnyis de ni ngas khyed gnyis la byas na khyed gnyis nga la yid mi ches te/_da ni don de khyed cag gnyis kyis mngon sum du mthong ba yin gyis 
[\[303a.6\]]de'i phyir khyed gnyis sems can dmyal bar skye bar mi 'gyur ba de ltar gyis shig_/de nas de thos ma thag tu khye'u de gnyis brtson 'grus su slob pa la zhugs so/_/de nas de gnyis kyis sems can dmyal ba'i sdug bsngal de gal te de snga dro dran par gyur na ni de gnyis zan stor bar 'gyur ro/_/de 
[\[303a.7\]]ste phyem red dran par gyur na ni ci zos pa yang skyug par 'gyur ro/_/rgyu des na de gnyis nyam chung zhing rid la sbeg cing lus kyi mthu med par gyur to/_/de nas tshe dang ldan pa kun dga' bos de gnyis mthong nas tshe dang ldan pa maud gal gyi bu chen po la dris pa/_btsun pa maud gal gyi bu chen po 
[\[303b\]]
[\[303b.1\]]ci'i slad du khye'u 'di gnyis nyam chung zhing rid la sbeg cing lus kyi mthu med par gyur/_de nas tshe dang ldan pa maud gal gyi bu chen pos de la thams cad rgyas par bsnyad do/_/de nas tshe dang ldan pa kun dga' bos de la smras pa/_'di gnyis ha cang mi dga' ches te bru bas gzir bar gyur na 
[\[303b.2\]]na bar 'gyur du 'ong gis spro ba bskyed dgos so/_/maud gal gyi bus smras pa/_khyod ji ltar 'dod pa de bzhin du bya'o zhes byas nas tshe dang ldan pa maud gal gyi bu chen pos khye'u de gnyis la smras pa/_stan khyer la 'chag tu 'dong ngo /_/de gnyis kyis smras pa/_'phags pa bdag cag 
[\[303b.3\]]gnyi ga 'chag pas chog lags so/_/bdag cag gnyis ni 'di nyid na mchis shing slob par 'tshal lo/_/maud gal gyi bu chen pos smras pa/_bu gnyis bdag cag 'chag sa de logs su mi 'dong bar 'chag sa gzhan du 'dong ngo zhes byas nas khye'u de gnyis khrid de 'chag sa gzhan du dong 
[\[303b.4\]]nas/_tshe dang ldan pa maud gal gyi bu chen pos de gnyis spro ba bskyed pa'i phyir thag mi ring ba zhig tu mtho ris zhig sprul te/_de na lha'i bu rna cha gdub kor dag cing 'gul ba thogs pa lus do shal dang se mo dos brgyan pa/_lha'i bu mo dag gis bskor ba dag pheg rdob par byed de rtse zhing dga' 
[\[303b.5\]]la dga' mgur spyod do/_/de nas khye'u de gnyis 'chag pa'i sa nas thag mi ring ba zhig nas pheg rdob pa'i sgra grag ste/_de thos nas tshe dang ldan pa maud gal gyi bu chen po'i thad du song ngo /_/de nas tshe dang ldan pa maud gal gyi bu chen pos de gnyis mthong nas dris pa/_bu gnyis sgra 'di ci zhig gi sgra/_
[\[303b.6\]]de gnyis kyis smras pa/_slob dpon sgra 'di ci zhig gi sgra lags pa bdag cag gnyis kyis glo bar ma chud do/_/maud gal gyi bu chen pos de gnyis la smras pa/_khyed gnyis deng la sgra 'di ga las byung ba ltos shig_/de nas de gnyis kyis tshe dang ldan pa maud gal gyi bu chen pos bsgo ba bzhin du 
[\[303b.7\]]mnyan te phyogs der song ngo /_/de gnyis der song ste bltas na lha'i bu rna cha gdub kor dag cing 'gul ba thogs pa/_lus do shal dang se mo dos brgyan pa/_lha'i bu mo dag gis bskor ba dag pheg rdob par byed de rtse zhing dga' la dga' mgur spyod pa mthong nas dris pa/_khyed su dag cig_/sprul 
[\[304a\]]
[\[304a.1\]]pa rnams kyis smras pa/_lha'i bu yin no/_/de gnyis kyis de nyid na seng ge'i khri gnyis lha'i bu mo mang po dag gis bskor cing 'dug pa mthong la/_de'i steng na lha'i bu su yang mi 'dug go/_/de ltar mthong nas de gnyis ngo mtshar du gyur to/_/ngo mtshar du gyur nas dris pa/_ci'i 
[\[304a.2\]]phyir seng ge'i khri 'di gnyis stong par 'dug ste 'di gnyis lha'i bu su yang mi 'dug_/sprul pa rnams kyis smras pa/_kun dga' bo'i sring mo'i bu gnyis rab tu byung nas brtson 'grus brtsams shing 'dug ste de gnyis nam shi 'phos te dus las 'das pa de'i tshe 'dir skye bar 'gyur te/_de gnyis 
[\[304a.3\]]dang bdag cag lhan cig tu rtse zhing dga' la dga' mgur spyod par 'gyur ba'i seng ge'i khri yin no/_/de nas de mthong ma thag tu khye'u de gnyis dga' bar gyur nas bdag cag gnyis kyi brtson 'grus kyis ni 'bras bu chen po thob par gyur te/_sems can dmyal bar skye ba las kyang thar la lhar skye ba 
[\[304a.4\]]yang thob par gyur to snyam du rig nas sems dga' bzhin du maud gal gyi bu chen po'i thad du song ngo /_/de nas maud gal gyi bu chen pos de gnyis mthong nas dris pa/_bu gnyis sgra 'di ga las byung /_de nas khye'u de gnyis kyis tshe dang ldan pa maud gal gyi bu chen po la thams cad rgyas par 
[\[304a.5\]]bsnyad do/_/de nas maud gal gyi bu chen pos de gnyis la smras pa/_bu gnyis de ni ngas khyed gnyis la byas na khyed gnyis nga la yid mi ches te/_da ni don de khyed cag gnyis kyis mngon sum du mthong ba yin gyis/_de'i phyir lhag par yang brtson 'grus brtsam par gyis shig_/de nas de 
[\[304a.6\]]thos ma thag tu khye'u de gnyis lhag par yang brtson 'grus su slob pa la zhugs so/_/de nas phyi zhig na de gnyis kyis 'khor lo ltar bsdus pa'i mdo brtsams te de gnyis kyis de thos nas 'di snyam sems te/_'khor ba na 'khor phan chad zo chun rgyud mo'i 'khrul 'khor bzhin du yang dang 
[\[304a.7\]]yang du sems can dmyal ba dang /_dud 'gro dang /[ {]yi dgas [,]yi dwags [}]dang /_lha dang mir 'khor dgos pas na bdag cag gnyis la lhar skye ba yang mi dgos/_mir skye ba yang mi dgos kyis bdag cag gnyis kyis dngos po med pa nyid du brtson 'grus brtsam par bya'o snyam mo/_/de nas tshe dang 
[\[304b\]]
[\[304b.1\]]ldan pa maud gal gyi bu chen pos de gnyis yid skyo bar gyur par rig nas yid la bya ba'i lung phog ste/_de gnyis kyis kyang brtson pa dang /_bsgrub pa dang /_'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 
[\[304b.2\]]'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang /_mngon par shes pa dang /_so so yang dag 
[\[304b.3\]]par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang /_nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de gnyis kyis dgra bcom pa nyid thob nas rdzu 'phrul gyis gnas tha dad pa 
[\[304b.4\]]gzhan dang gzhan du 'gro zhing dus ma yin pa'i me tog rnams dang 'bras bu rnams blangs te dge 'dun la 'bul bar byed do/_/de nas tshangs pa mtshungs par spyod pa gzhan dag gis tshor te/_'di gnyis ni mthu che ba yin no snyam mo/_/de ltar mthong nas de rnams bdag cag gnyis la skyo ba 
[\[304b.5\]]skyes te/_lo bdun lon pa 'di gnyis kyis kyang yon tan 'di lta bu thob na/_bdag cag skra'i mdog lan gsum gyur gyi bar du bdag cag gis ci yang ma thob bo snyam ste skyo bar gyur nas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams 
[\[304b.6\]]kyis sangs rgyas bcom ldan 'das la zhus pa/_btsun pa dge tshul 'di gnyis kyis las ci bgyis na las de'i rnam par smin pas lo bdun lon pa na rab tu byung nas nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal 
[\[304b.7\]]pa/_smon lam gyi dbang las gyur to/_/gsol pa/_btsun pa 'di gnyis kyis smon lam gang du btab lags/_bka' stsal pa/_sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas/_rig pa dang 
[\[305a\]]
[\[305a.1\]]zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i phyi zhig na dge slong gi dge 'dun mang pos 
[\[305a.2\]]zhabs 'bring byas te/_yul kA shi'i phyogs su ljongs rgyu zhing gshegs pa las bA rA Na sIr byon te/_de'i tshe mdza' sde lnga brgya tsam skyed mos tshal gyi sar byung nas pheg rdob par byed de rtse zhing dga' la dga' mgur spyod pa las/_mdza' sde de rnams kyis thag ring po zhig nas 
[\[305a.3\]]yang dag par rdzogs pa'i sangs rgyas 'od srung mthong ngo /_/mthong nas kyang de dag gis blo skyes pa/_da ltar sangs rgyas byung bas 'jig rten brgyan te 'dzam bu'i gling dgra bcom pas gang zhing 'dug na/_bdag cag khyim na 'dug pas chog gis bcom ldan 'das kyi bstan pa 
[\[305a.4\]]la rab tu 'byung ngo snyam mo/_/der kha cig na re ji srid du bdag cag gi 'byung ba chen po gzhon pas de srid du 'dod pa rnams longs spyad la/_phyis rgas pa'i tshe rab tu byung bas slebs so zhes zer nas de dag rab tu ma byung ste/_der de dag kha cig la ni bu yang byung /_bu mo yang byung ngo /_/
[\[305a.5\]]kha cig ni shi'o/_/de nas phyi zhig na kha cig gis blo skyes pa/_da ni bdag cag gi khyim so 'dzin pa dag byung zin gyis/_bdag cag dong la bcom ldan 'das yang dag par rdzogs pa'i sangs rgyas 'od srung gi bstan pa la rab tu 'byung ngo zhes zer ro/_/der kha cig na re da ni bdag cag 
[\[305a.6\]]gis bu rnams kyi khyim yang dbub par bya/_bu mo rnams kyang bag mar gtang bar bya'o snyam nas de'i skabs su yang rab tu ma byung ngo /_/de nas phyi zhig na de dag thams cad shi nas de dag gi nang nas gnyis shig lus par gyur te/_de gnyis phyis skyo ba skyes nas bdag cag sngon lo 
[\[305a.7\]]nyi shu rtsa lnga lon pa na bdag cag gzhon nu'i gnas skabs su bab pa'i tshe rab tu 'byung bar dad pa skyes pa las bdag cag de'i tshe rab tu ma byung nas thams cad shi ste bdag cag gnyis pu lus par gyur la/_bdag cag kyang da ni rgas shing 'khogs la gtugs par gyur te/_bdag cag 
[\[305b\]]
[\[305b.1\]]gnyis kyang ring po mi thogs par 'chi bar 'gyur bas na/_bdag cag gnyis khyim na gnas pas chog gis 'dong la bdag cag gnyis yang dag par rdzogs pa'i sangs rgyas 'od srung gi bstan pa la rab tu 'byung ngo snyam nas sbyin pa dag byin zhing bsod nams dag byas te/_yang dag par 
[\[305b.2\]]rdzogs pa'i sangs rgyas 'od srung gi bstan pa la rab tu byung ngo /_/bcom ldan 'das kyis dge slong gsar bus dge 'dun gyi bsnyen bkur gyis shig ces bka' stsal bas/_de gnyis dge 'dun gyi g.yog byed cing 'dug la gzhan dag gis kyang rgan zhugs zhes bya ba'i tshig rjod par 
[\[305b.3\]]byed do/_/de nas de gnyis la gcig shin tu mi dga' bar gyur to/_/cig shos ni bzod pa dang ldan te des de la bshad de/_btsun pa dge slong 'di dag la sems sdang bar ma byed cig_/'di ni 'di rnams kyis nyes pa ma yin gyi 'di ni bdag cag gnyis kyis nyes pa yin no/_/gal 
[\[305b.4\]]te bdag cag gnyis gzhon nu'i tshe nas rab tu byung na ni 'di rnams kyis bdag cag gnyis la rgan zhugs zhes bya ba'i tshig rjod par byed par mi 'gyur ba zhig na/_da ni rgas pa'i tshe rab tu byung bar gyur te de bas tang bdag cag gnyis la rgan zhugs zhes bya ba'i tshig rjod par zad do zhes dge 
[\[305b.5\]]slong des de la shad kyis byang bar byas nas cang mi zer bar 'dug go/_/de nas de gnyis kyis ji srid 'tsho'i bar du tshangs par spyod pa spyad nas 'chi kar smon lam btab pa/_'di ltar bdag cag gnyis yang dag par rdzogs pa'i sangs rgyas 'od srung gi bstan pa la ji srid 'tsho'i bar du tshangs 
[\[305b.6\]]par spyod pa spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gnyis kyis mnyes par byed par gyur cig_/mi mnyes par byed par ma gyur cig_/
[\[305b.7\]]de kho na'i bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byed par gyur cig_/gal te des byis pa chung ches pa rab tu dbyung bar mi bya'o zhes bslab pa'i gzhi rnams bcas par gyur na yang de'i tshe bdag cag gnyis las brten nas 
[\[306a\]]
[\[306a.1\]]gnang bar gyur cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i rgan zhugs su gyur pa gang yin pa de gnyis ni dge tshul rab tu byung ba 'di gnyis kho na yin te/_de gnyis 
[\[306a.2\]]kyis der ji srid 'tsho'i bar du tshangs par spyod pa spyad nas 'chi kar smon lam btab pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur 
[\[306a.3\]]nas/_'di gnyis kyis nga mnyes par byas te mi mnyes par ma byas la/_'di gnyis lo bdun lon pa na nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas nas 'di gnyis kho na las brten te/_lo bdun lon pa bya rog 
[\[306a.4\]]skrod nus pa rab tu dbyung bar ngas gnang ngo /_/las brgya tham pa las sdom gyi tshigs su bcad pa drug pa rdzogs so//_//sdom ni/_'phye bo grum stod long ba dang /_/gcer bu 'od srung gtso bo dang /_/glang chen gnas dang sa ra na/_/[{]ri dgas [,]ri dwags [}]kyi ni brtul zhugs 
[\[306a.5\]]can/_/zla ba mi 'am ci gnyis po/_/'phye bo zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag cig gnas pa des thabs zlar bab pa las chung ma blangs nas de de dang lhan cig tu rtse zhing dga' la dga' mgur spyod pa las/_phyis de'i chung ma 
[\[306a.6\]]la bu chags nas de zla ba dgu'am bcu lon pa dang /_bu btsas na de ro stod ni gzugs bzang zhing blta na sdug pa mdzes la/_ro smad ni yan lag ma tshang ba zhig byung ngo /_/de btsas pa'i tshe khyim der don thams cad 'byor grub par gyur te/_thang la 'gro ba'i tshong pa dang /_chu la 
[\[306a.7\]]'gro ba'i tshong pa dang /_rgya mtsho'i gru bo che'i don yang grub nas phyir 'ongs/_ba lang dang ma he'i khyu yang 'phel bar gyur/_las kyi sgo thams cad kyang 'byor grub par gyur nas khyim bdag des bsams pa/_'di ni khye'u 'di'i mthu yin te des na bdag cag gi don thams cad 
[\[306b\]]
[\[306b.1\]]'byor grub par gyur pas na bdag gi bu 'phye bo btsas pa 'di ni dpal yon can zhig yin no snyam mo/_/de nas de'i btsas ston rgyas par byas nas khye'u 'di'i ming ji skad gdags zhes ming 'dogs par byed de/_khye'u 'di 'phye bo yin pas ming yang 'phye bo kho nar gdags so 
[\[306b.2\]]zhes zer ro/_/de nas khye'u 'phye bo 'o ma dang /_zho dang /_mar dang /_zhun mar dang /_mar gyi nying gus bskyed bsrings so/_/de nas de ji tsam du cher skyes pa de tsam du khyim bdag de'i khyim 'byor cing rgyas par gyur to/_/de nas de kun du grags par gyur te/_'di'i mthus 
[\[306b.3\]]las ci'i sgo ci brtsams pa de dag thams cad 'byor grub pa las na khye'u 'di ni dpal yon can zhig yin no zhes grags so/_/de nas de thos ma thag tu mnyan du yod pa na gnas pa'i skye bo mang po dag dus dus su de la ltar 'gro zhing don ci rtsom pa de dag thams cad de'i ming gis rtsom par 
[\[306b.4\]]byed de/_de dag gi mthus 'byor grub par 'gyur ro/_/de nas de lhag par yang mnyan du yod pa thog thag tu grags par gyur to/_/de nas de gang gi tshe cher skyes pa de'i tshe phas de'i khyogs rin po che las byas te de de la zhon zhing 'gro'o/_/de nas de khyim de nyid du yi ge slob tu bcug 
[\[306b.5\]]ste/_yi ge dang /_khong rtsis dang /_shod dgod pa dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_spos brtag pa dang /_sman brtag pa dang /_glang po che brtag pa dang /_rta 
[\[306b.6\]]brtag pa dang /_go mtshon brtag pa bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar gyur to/_/de nas phyi zhig na khyogs la zhon te skye bo phal po ches 
[\[306b.7\]]g.yog byas nas/_skyed mos tshal gyi sar song ba las des bltas na/_skye bo phal po che sde tshan nas sde tshan dang /_pha tshan nas pha tshan du rgyal bu rgyal byed kyi tshal du 'dong ba mthong nas ya mtshan du gyur te dris pa/_skye bo phal po che 'di dag gang du 'dong /_de dag gis 
[\[307a\]]
[\[307a.1\]]smras pa/_bcom ldan 'das la ltar 'gro'o/_/grum pos smras pa/_bcom ldan 'das zhes bya ba de ci lta bu zhig_/de dag gis smras pa/_gangs kyi ngos dang nye ba dang /_drang srong ser skya'i dka' thub kyi gnas nas thag mi ring ba zhig tu shAkya'i bu zhig skyes 
[\[307a.2\]]nas/_de bram ze mtshan mkhan bye brag phyed pa dag gis lung bstan pa/_gal te 'di khyim na gnas na ni 'khor los sgyur ba'i rgyal por 'gyur ro/_/gal te skra dang kha spu bregs nas chos gos tshon can gyon te yang dag pa'i dad pas khyim nas khyim med par rab tu byung na ni de 
[\[307a.3\]]bzhin gshegs pa dgra bcom pa yang dag par rdzogs pa'i sangs rgyas su 'gyur te/_grags pa chen po dang ldan par 'gyur ro zhes byas nas/_de thos ma thag tu de bcom ldan 'das la lta 'dod par gyur te/_de skye bo phal po che de dag gis g.yog byas nas rgyal bu rgyal byed 
[\[307a.4\]]kyi tshal du dong ngo /_/de'i tshe bcom ldan 'das 'khor brgya phrag du ma'i gung la bzhugs te chos ston to/_/de nas khye'u 'phye bo des thag ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me 
[\[307a.5\]]lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong 
[\[307a.6\]]ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye 
[\[307a.7\]]bar mi 'gyur ro/_/de ltar mthong nas kyang sangs rgyas la gus pa'i phyir khyogs las babs te/_gzugs bzhis 'phye zhing bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug 
[\[307b\]]
[\[307b.1\]]go/_/de nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas de dang 'thun pa'i chos bstan te/_de nas 'phye bo des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu 
[\[307b.2\]]ye shes rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas bsams pa/_gal te bdag gi lus 'di 'dra bar ma gyur du zin na bdag kyang legs par gsungs pa'i chos 'dul ba la rab tu byung ste/_chu bo rnams las brgal 
[\[307b.3\]]bar bya ba dang /_sbyor ba rnams las 'da' bar bya ba'i phyir brtson pa dang /_bsgrub pa dang /_'bad par bya ba zhig gu snyam mo/_/de nas sems bskyed ma thag tu de'i lus kyi yan lag rangs par gyur to/_/de nas de lhag par yang bcom ldan 'das la shin tu dga' bar 
[\[307b.4\]]gyur to/_/dga' bar gyur nas stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba 
[\[307b.5\]]la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis rab tu phyung nas bsnyen par 
[\[307b.6\]]rdzogs par mdzad de/_des kyang brtson pa dang /_bsgrub pa dang /_'bad pas nyon mongs pa thams cad spangs nas dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas gser dang bong bar 
[\[307b.7\]]mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang /_mngon par shes pa dang /_so so yang dag par rig pa thob pa/_
[\[308a\]]
[\[308a.1\]]srid pa'i rnyed pa dang /_chags pa dang /_bkur sti la mi lta ba/_dbang po dang /_nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 
[\[308a.2\]]'das la zhus pa/_btsun pa 'phye bos las ci bgyis na las de'i rnam par smin pas phyug cing nor mang la longs spyod che ba'i rigs su skyes lags/_las ci bgyis na las de'i rnam par smin pas 'phye bor gyur la/_'dis bcom ldan 'das mnyes par bgyis 
[\[308a.3\]]te/_mi mnyes par ma bgyis la/_rab tu 'byung ba'i sems bskyed ma thag tu 'di'i bkra mi shis pa ma mchis par gyur nas bkra shis par gyur te/_bcom ldan 'das kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum 
[\[308a.4\]]du bgyis lags/_bcom ldan 'das kyis bka' stsal pa/_dge slong dag 'di nyid kyis las byas shing bsags te/_dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig 
[\[308a.5\]]pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na 
[\[308a.6\]]dge bsnyen mang du thos pa/_rig pa dang grol ba'i spobs pa dang ldan pa'i chos smra ba/_dge bsnyen gyi skye bo thams cad kyis bkur stir byed/_bla mar byed/_ri mor byed/_mchod pa byed pa zhig gnas so/_/de nas gang gi tshe yang dag par rdzogs pa'i 
[\[308a.7\]]sangs rgyas 'od srung bA rA Na sI na gnas bcas te bzhugs pa de'i tshe dge bsnyen gyi skye bo rnams yang dag par rdzogs pa'i sangs rgyas 'od srung gi thad du dong ste chos mnyan to/_/de nas yang dag par rdzogs pa'i sangs rgyas 'od srung ljongs de nas gud du gshegs pa 
[\[308b\]]
[\[308b.1\]]de'i tshe dge bsnyen de dag dge bsnyen de la chos nyan to/_/dge bsnyen gyi skye bo de dag gis kyang dge bsnyen de la yon du kAR+ShA pa Na lnga brgya sbyin par byed do/_/dge bsnyen des kyang kAR+ShA pa Na lnga brgya po de dag dge 'dun la 'bul bar byed do/_/de nas phyi zhig na dge bsnyen 
[\[308b.2\]]de dge bsnyen gyi sde tshan de dag dang lhan cig tu gtsug lag khang du dong ngo /_/de'i tshe dge slong gi dge 'dun rnams 'dul ba'i cho ga'i las bya ba zhig byung nas gtsug lag khang skyong gis dge bsnyen thams cad gtsug lag khang gi phyi rol du bskrad de/_'di khyed kyis mnyan 
[\[308b.3\]]par ma byed cig ces byas so/_/de nas dge bsnyen gyi sde tshan de dag gis dge bsnyen de la smras pa/_de ltar bdag cag ni dge slong rnams kyis bskrad du rung na khyod lta bu mang du thos pa/_rig pa dang grol ba'i spobs pa dang ldan pa'i chos smra ba yin na ci ste bskrad ces zer 
[\[308b.4\]]nas/_de dag de la mkhas par 'dzin pa gang yin pa de med par gyur to/_/de nas dge bsnyen de gzhi des khros nas/_des dge slong rnams la smras pa/_ngas ni 'phye bo khri la 'dug pa khyed rnams la ci rnyed pa bsgrubs te byin na khyed kyis ni bdag gcig pu la mi zer 
[\[308b.5\]]bar mang po'i nang du dma' phab bo zhes byas so/_/de nas dge slong rnams kyis bsams pa/_nyon mongs 'di ni dmas shing nyams par gyur to snyam nas dge bsnyen de la smras pa/_dge bsnyen khyod kyis tshig rtsub po smras kyis/_nyes pa la nyes so zhes bshags 
[\[308b.6\]]par gyis shig_/las de'i 'bras bu mi sdug pa myong bar gyur ta re zhes byas so/_/de nas dge bsnyen de yang 'gyod pa chen po skyes te/_yon gnas 'di lta bu dag la tshig rtsub po smras pa ni bdag gis ma legs par byas so snyam ste/_nyes pa la nyes so 
[\[308b.7\]]zhes bshags nas sbyin pa dag sbyin zhing bsod nams dag byas te/_tshe gcig tu skyabs su 'gro ba dang /_bslab pa'i gzhi rnams kyang bsrungs nas 'chi kar smon lam btab pa/_kye ma 'di ltar bdag gis sems can dag pa 'di lta bu dag la tshig rtsub po 
[\[309a\]]
[\[309a.1\]]smras pa'i las 'di bdag la 'ong bar ma gyur cig_/de ste yang las 'di'i 'bras bu gdon mi za bar bdag la smin par gyur na yang rab tu 'byung ba'i sems bskyed ma thag tu bdag gi bkra mi shis pa med par gyur te/_bkra shis par gyur cig_/bdag 
[\[309a.2\]]gis sangs rgyas dang /_chos dang /_dge 'dun la bkur sti byas pa dang /_sbyin pa dag sbyin zhing bsod nams dag byas pa dang /_tshe gcig tu skyabs su 'gro ba dang /_bslab pa'i gzhi rnams bsrungs pa'i dge ba'i rtsa ba 'dis na bdag gang dang gang du skye bar 
[\[309a.3\]]'gyur ba de dang der phyug cing nor mang la longs spyod chen po'i rigs su skye bar shog shig_/'jig rten na bdag gi ming 'jig rten thams cad kyi bkra shis su gyur cig_/bdag gis ci bsams pa dang /_ci 'dod pa de dag thams cad 'byor grub par gyur cig 
[\[309a.4\]]ces byas so/_/dge slong dag ji snyam du sems/_de'i tshe dge bsnyen du gyur pa gang yin pa de ni 'phye bo 'di kho na yin te/_des dge slong de dag la tshig rtsub po smras pas/_las de'i rnam par smin pas ni tshe rabs lnga brgyar 'phye bor gyur to/_/des 
[\[309a.5\]]sbyin pa dag sbyin zhing bsod nams dag byas te/_tshe gcig tu skyabs su 'gro ba dang /_bslab pa'i gzhi rnams bsrungs nas 'chi kar smon lam btab pa'i las de'i rnam par smin pas ni gang dang gang du skyes pa de dang der phyug cing nor mang la longs 
[\[309a.6\]]spyod che ba'i rigs su skyes te/_'jig rten thams cad kyi bkra shis su gyur nas 'dis nga mnyes par byas te/_mi mnyes par ma byas la/_rab tu 'byung ba'i sems bskyed ma thag tu bkra mi shis pa med par gyur te/_bkra shis pa byung bar 
[\[309a.7\]]gyur nas nga'i bstan pa la rab tu byung ste/_nyon mongs pa thams cad spangs nas dgra bcom pa nyid mngon sum du byas so//_//
