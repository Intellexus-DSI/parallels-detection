[\[1a\]]
[\[1a.1\]]@#/_/mdo sde AMH zhugs so//
[\[1b\]]
[\[1b.1\]{D347}]@##/_/rgya gar skad du/_pu N+ya ba la a ba dA na/_bod skad du/_bsod nams kyi stobs kyi rtogs pa brjod pa/_bam po dang po/_sangs rgyas 
[\[1b.2\]]la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa na/_rgyal bu rgyal byed kyi tshal mgon med zas sbyin gyi kun dga' ra ba na 
[\[1b.3\]]bzhugs so/_/de nas bcom ldan 'das kyis dge slong rnams la bka' stsal pa/_dge slong dag 'di na mi blun po la la dam pa'i chos ma yin pa gsum dang ldan na sbyin pa dag mi 
[\[1b.4\]]sbyin zhing bsod nams dag mi byed la/_tshul khrims yang dag par blangs nas gnas par mi byed de/_gsum gang zhe na/_'di ltar chags pa dang ser sna dang bag med pa rnams 
[\[1b.5\]]te/_dge slong dag 'di na mi blun po la la dam pa'i chos ma yin pa gsum po 'di dag dang ldan pas sbyin pa dag ma byin zhing bsod nams dag ma byas la/_tshul khrims yang dag 
[\[2a\]]
[\[2a.1\]]par blangs te gnas par ma byas pas lus zhig ste shi ba'i 'og tu ngan 'gro log par ltung ba sems can dmyal ba rnams su skye bar 'gyur ro/_/dge slong dag skyes bu dam pa chos gsum dang ldan pa ni sbyin pa dag sbyin zhing bsod nams 
[\[2a.2\]]dag byed la tshul khrims yang dag par blangs te gnas so/_/gsum gang zhe na/_'di ltar ma chags pa dang /_ser sna'i dri ma dang bral ba dang /_bag yod pa rnams so/_/dge slong dag chos gsum po 'di dag dang ldan na skyes bu dam pa sbyin pa dag 
[\[2a.3\]]sbyin zhing bsod nams dag byas la/_tshul khrims yang dag par blangs te gnas pas lus zhig ste shi ba'i 'og tu bde 'gro mtho ris kyi 'jig rten du lha rnams kyi nang du skye bar 'gyur ro/_/bcom ldan 'das kyis de skad ces bka' stsal te/_bde bar 
[\[2a.4\]]gshegs pas de skad ces gsungs nas/_de'i 'og tu gzhan yang ston pas 'di skad ces gsungs so/_/gang phyir ser sna bag med pas/_/sbyin pa sbyin par mi byed de/_/de phyir bsod nams 'dod pa yi/_/shes pas sbyin pa sbyin par bya/_/
[\[2a.5\]]ser sna can gyi 'jigs pa ni/_/bkres dang skom pa 'di yin na/_/gang gis 'jigs pas 'dir ma byin/_/de nyid ma byin 'jigs pa ste/_/'jig rten 'di dang pha rol tu/_/de yi byis pa gos par 'gyur/_/gang dag ser sna 
[\[2a.6\]]spangs nas kyang /_/dus su sbyin pa sbyin byed na/_/shi yang de ni shi ma yin/_/rgyags bzang ba yi 'dron po bzhin/_/gang dag shin tu gtang dka' ba/_/nyung ngu'am mang po gtong byed na/_/gtang dka' gtong ba de dag ni/_/dka' 
[\[2b\]]
[\[2b.1\]]ba'i las dag byed pa yin/_/dam pa min pas mi rtogs te/_/dam pa chos las 'da' mi byed/_/de phyir dam pa dam pa byin/_/'di nas shi bar gyur pa na/_/dam pa ma yin dmyal bar 'gro/_/dam pa dag ni mtho ris 'gro/_/rga bas gtses pa la ni skyabs 
[\[2b.2\]]med de/_/tshe thung bas na srog khyer dus kyang nye/_/'chi ba'i 'jigs pa 'di mthong rnams kyis ni/_/bsod nams der sbyor bdag ni bya ba'i rigs/_/bud med spangs 'dir bor bas 'tsho ba gang /_/dga' bas sbyin pa nyung ngu byin na yang /_/stong gi mchod sbyin brgya stong 
[\[2b.3\]]byed pas ni/_/de yi bcu drug char yang mi phod do/_/ci phyir mchod sbyin yangs shing rgya che ba/_/mchod sbyin 'thun pa de yi lam mi 'gro/_/ji ltar stong gi mchod sbyin stong rnams kyang /_/de yi bcu drug char mi 'gyur zhe na/_/byis pa la la gsod cing 'ching byed 'dir/_/
[\[2b.4\]]gzhan nor sbyin byed ya ngar brlag par 'gyur/_/mchi ma'i gdong bcas chad par bcas pa yi/_/yon de'i mchod sbyin 'thun pa'i lam mi 'gro/_/de ltar mchod sbyin yangs shing rgya che ba/_/mchod sbyin 'thun pa'i lam du mi 'gro la/_/de ltar stong gi mchod sbyin stong rnams kyang /_/
[\[2b.5\]]de yi bcu drug char yang mi phod do/_/la la gang dag gzu lums ma yin pa/_/chos bzhin nor rnams thob pa gtong byed cing /_/de dag gtang dka' de rnams btang bas na/_/rang gi bsod nams kyis ni lha gnas 'gro/_/bcom ldan 'das kyis de skad ces bka' 
[\[2b.6\]]stsal nas/_bcom ldan 'das gdan las bzhengs te/_nags stug po ga la ba de logs su gshegs so/_/gshegs nas nags stug po'i nang du zhugs te/_nyin par gnas pa'i phyir shing zhig gi drung na gnas shing bzhugs so/_/de'i tshe dge slong mang po dag 
[\[2b.7\]]'dun khang du 'dus shing 'khod pa'i skabs su tshul 'di lta bur tshe dang ldan pa dag mi rnams kyi nyams su dpen pa gang yin zhes gtam du glengs so/_/de'i tshe bcom ldan 'das kyi gcung sru'i bu tshe dang ldan pa dga' bo dang /_tshe dang ldan pa gro zhin skyes bye ba nyi shu pa dang /_
[\[3a\]]
[\[3a.1\]]tshe dang ldan pa ma 'gags pa dang /_tshe dang ldan pa shA ri'i bu rnams kyang 'khor de nyid du 'dus par gyur te 'khod do/_/de nas tshe dang ldan pa dga' bos smras pa/_tshe dang ldan pa dag byad gzugs ni mi rnams kyi nyams su dpen pa yin no/_/tshe dang 
[\[3a.2\]]ldan pa gro zhin skyes bye ba nyi shu pas smras pa/_tshe dang ldan pa dag brtson 'grus ni mi rnams kyi nyams su dpen pa yin no/_/tshe dang ldan pa ma 'gags pas smras pa/_tshe dang ldan pa dag bzo ni mi rnams kyi nyams su dpen pa yin no/_/tshe dang ldan pa shA ri'i bus smras 
[\[3a.3\]]pa/_tshe dang ldan pa dag shes rab 'ba' zhig mi rnams kyi nyams su dpen pa yin no zhes glengs nas de dag 'di skad du/_tshe dang ldan pa dag bdag cag kun mi 'thun par gyur te/_'di ltar tha dad par brtags kyis/_bdag cag bcom ldan 'das kyi thad du song ste don 'di 
[\[3a.4\]]nyid zhu la/_bcom ldan 'das bdag cag la ci skad du lung ston pa de bzhin du gzung bar bya'o zhes zer nas tshe dang ldan pa dag bcom ldan 'das ni/_ston pa thugs rje chen po ste/_/thams cad mkhyen pa tha tshom bsal/_/de ni som nyi gcod pa ste/_/nyi mas mun pa bsal 
[\[3a.5\]]ba bzhin/_/sdug bsngal dra bas glags pa dang /_/log pa'i lam la gnas pa yi/_/srog chags rnams kyi skyabs gcig ste/_/bu rnams kyi ni pha mchog bzhin/_/de phyir chos kun dbang phyug po/_/sems can kun gyi don brtson pa/_/thub pa the tshom gcod 
[\[3a.6\]]de la/_/bdag cag kun gyis zhu bar bya/_/som nyi mdud pa chen po ni/_/gang phyir rgyal ba gcod par 'gyur/_/de phyir thams cad dong nas ni/_/de bzhin gshegs la zhu bar bya/_/zhes byas nas dge slong mang po de dag bcom ldan 'das blta ba'i phyir 'gro bar 
[\[3a.7\]]chas pa las/_bcom ldan 'das nyin par gnas pa'i phyir nags stug po'i nang na bzhugs pa'i bar skabs su dge slong mang po dge 'dun khang du 'dus shing 'khod de/_skabs su tshul de lta bu'i gtam glengs pa/_lha'i snyan rnam par dag pa mi las 'das pas gsan to/_/
[\[3b\]]
[\[3b.1\]]gsan nas ting nge 'dzin de las bzhengs te 'dun khang ga la 'dug par gshegs so/_/gshegs nas dge slong gi dge 'dun gyi gung la gdan bshams pa de nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_
[\[3b.2\]]dge slong dag dge slong mang po 'dun khang du 'dus shing 'khod pa rnams kyis skabs kyi gtam ci zhig glengs/_da ltar khyed gtam ji lta bu zhig gi phyir 'dus shing 'khod/_gsol pa/_btsun pa bdag cag dge slong mang po 'dun khang 'dir 'dus shing mchis pa rnams 
[\[3b.3\]]kyis skabs su tshul 'di lta bur tshe dang ldan pa dag mi rnams kyi nyams su dpen pa gang lags zhes bka' mchid bgyis so/_/de la tshe dang ldan pa dga' bo'i mchid nas ni tshe dang ldan pa dag byad gzugs mi rnams kyi nyams su dpen pa lags so zhes mchi/_tshe dang ldan 
[\[3b.4\]]pa gro zhin skyes bye ba nyi shu pa'i mchid nas ni tshe dang ldan pa dag brtson 'grus mi rnams kyi nyams su dpen pa lags so zhes mchi/_tshe dang ldan pa ma 'gags pa'i mchid nas ni tshe dang ldan pa dag bzo mi rnams kyi nyams su dpen pa lags so zhes mchi/_tshe dang ldan pa shA ri'i 
[\[3b.5\]]bu'i mchid nas ni tshe dang ldan pa dag shes rab 'ba' zhig mi rnams kyi nyams su dpen pa lags so zhes mchi ste/_btsun pa bdag cag rnams 'di snyam bgyid do/_/tshe dang ldan pa dag bdag cag kun mi 'thun par gyur te/_'di ltar tha dad par brtags kyis bdag cag bcom 
[\[3b.6\]]ldan 'das kyi thad du mchis te don 'di nyid zhus la/_bcom ldan 'das bdag cag la ji skad du lung ston pa de bzhin gzung bar bgyi'o snyam bgyid do/_/btsun pa bdag cag dge slong mang po 'dun khang du 'dus shing mchis pa rnams kyis skabs kyi bka' mchid 'di glengs te/_da 
[\[3b.7\]]ltar bdag cag bka' mchid 'di'i slad du 'dus shing mchis lags so/_/de nas bcom ldan 'das kyis de'i gzhi las tshigs su bcad de gsungs pa/_sems can rnams kyi gzugs dang bzo/_/brtson 'grus dang ni shes rab gzhan/_/bsod nams dag las byung bas 
[\[4a\]]
[\[4a.1\]]na/_/de phyir bsod nams dam pa yin/_/zhes gsungs nas dge slong rnams la bka' stsal pa/_dge slong dag ci yang rung ste/_lan 'ga' tsam du zad kyi dus thams cad du kun nyams su dpen pa ma yin no/_/bsod nams ni dus thams cad du srog 
[\[4a.2\]]chags thams cad kyi nyams su dpen pa yin te/_dge slong dag 'di ltar bsod nams bzhin du sems can rnams kyi nyams su dben pa'i chos gcig kyang ngas yang dag par rjes su ma mthong ngo /_/dge slong dag ci'i phyir zhe na/_sngon byung ba 'das pa'i dus na/_rgyal 
[\[4a.3\]]po'i pho brang 'khor zhig na/_rgyal po gsal stobs zhes bya ba zhig rgyal po byed de/_de'i ring la 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ngo /_/rgyal po de'i btsun mo rnam par spa ba zhes bya ba gzugs bzang 
[\[4a.4\]]zhing blta na sdug la mdzes pa zhig yod de/_phyi zhig na btsun mo rnam par spa ba dang lhan cig tu rtse zhing dga' la dga' mgur spyod do/_/de rtse zhing dga' la dga' mgur spyod pa de las bu gzugs bzang zhing blta na sdug la mdzes pa/_mi'i kha dog las ni 'das/_
[\[4a.5\]]lha'i kha dog ni ma thob pa zhig btsas te/_de btsas pa na btsas ston byas so/_/btsas ston byas nas gzugs stobs zhes bya bar ming btags so/_/de bzhin du rim gyis de'i 'og tu de'i bu gsum btsas te/_de dag gi nang na gcig ni brtson 'grus ldan zhes bya/_
[\[4a.6\]]gnyis pa ni bzo ldan zhes bya/_gsum pa ni shes rab ldan zhes bya'o/_/phyis re zhig na yang btsun mo rnam par spa ba la bu chags te/_gang gi nyin par de'i bu chags pa de nyid kyi nyin par glo bur du pho brang 'khor du gser rnam pa sna tshogs kyi char bab bo/_/btsun mo de'i steng du yang 
[\[4a.7\]]lha'i bla re chen po rin po che sna tshogs kyis spras pa zhig byung ngo /_/de nas rgyal po gsal stobs kyis ya mtshan de mthong nas shin tu ngo mtshar du gyur te/_ltas pa rnams la smras pa/_kye sngon ma byung ba'i ya mtshan byung ba 'di ci zhig_/ltas pa rnams kyis gsol pa/_lha btsun 
[\[4b\]]
[\[4b.1\]]mo'i lhums su sras zhugs pa gang lags pa 'di ni bsod nams kyi che bar grags pa zhig ste/_sems can de'i mthu lags so/_/de nas rgyal pos de thos nas shin tu ngo mtshar du gyur to/_/de nas re zhig na btsun mo de 'di lta bur yid la 'dod pa skyes te/_kye ma bdag 
[\[4b.2\]]seng ge'i khri la 'dug cing steng du gdugs dkar po thogs la rnga yab nor bu'i yu ba can yang thogs na ci ma rung snyam ste/_des rgyal po la gsol to/_/de nas rgyal po sems rab tu dga' bar gyur nas/_grong khyer rgya cher mdzes par byed du bcug nas de bzhin du thams cad 
[\[4b.3\]]byed du bcug ste/_de'i yid la 'dod pa skyes pa gang yin pa de med par gyur to/_/de nas yang de'i yid la kye ma bdag gser dngul gyi phung po'i steng du 'dug la rang gi lag gis sbyin pa rnams sbyin zhing bsod nams dag byed de/_nor med pa rnams nor dang ldan par byed na ci ma rung 
[\[4b.4\]]snyam du 'dod pa skyes te/_des rgyal po la gsol to/_/de nas rgyal pos de bzhin du byed du bcug nas de'i yid la 'dod pa skyes pa gang yin pa de med par gyur to/_/de nas yang de'i yid la kye ma btson thams cad btang na ci ma rung snyam du 'dod pa skyes so/_/de nas rgyal pos 
[\[4b.5\]]de'i yid la 'dod pa skyes pa bsal ba'i phyir btson thams cad gtong du bcug ste/_de'i yid la 'dod pa skyes pa gang yin pa de med par gyur to/_/de nas yang de'i yid la kye ma bdag skyed mos tshal dag mthong na ci ma rung snyam du 'dod pa skyes so/_/de nas de rgyal 
[\[4b.6\]]pos skyed mos tshal mdzes pa dag bltar bcug ste/_de'i yid la 'dod pa skyes pa gang yin pa de med par gyur to/_/de nas yang de'i yid la kye ma bdag gis skye bo mang po'i mdun du tshul 'di lta bur bden pa'i tshig brjod de/_ji ste bsod nams dag gi rnam par smin pa 
[\[4b.7\]]yod ce na/_de las lha'i seng ge'i khri gang la 'dug na/_skye bo mang po la chos ston cing bdag gi gtam gyi rjes la yang ya mtshan 'ga' 'byung bar 'gyur ba de lta bu lha rnams kyis myur du bdag la phul na ci ma rung snyam du 'dod pa skyes te/_des rgyal po la gsol to/_/
[\[5a\]]
[\[5a.1\]]de nas rgyal pos btsun mo 'khor dang grong khyer rgya cher mdzes par byed du bcug go/_/grong khyer na gnas pa'i skye bo mang po thams cad kyang gos gtsang ma dang /_rgyan bgos nas/_spos dang /_phreng ba dang /_byug pa lag na thogs te 'dus 
[\[5a.2\]]par gyur to/_/de nas btsun mo rnam par spa ba rgyan thams cad kyis bklubs te/_bud med kyi 'khor gyis bskor nas lha'i bu mo bzhin du skye bo dag gi mig dang /_yid 'phrog cing skye bo mang po de dag gi nang du song ste/_sems can thams cad kyi rjes su 'gro ba'i byams 
[\[5a.3\]]pa'i sems nye bar bzhag nas nam mkha' la lta zhing bden pa'i byin gyi rlabs byed de tshigs su bcad pa smras pa/_mi dbang lha yi rnam par grub pa yi/_/bsod nams stobs 'phags ji ste bdag la yod/_/bden pa des na deng du lha rnams kyis/_/myur du bdag gi seng 
[\[5a.4\]]ge'i khri shoms shig_/de nas tshig de skad smras ma thag tu bsod nams dag gi mthu ston pa'i lha rnams kyis glo bur du seng ge'i khri phul te/_lha'i me tog gi char yang phab bo/_/de nas skye bo phal po che de dag gis lha dang mi mngon par dga' bar byed pa'i cho 'phrul ngo mtshar 
[\[5a.5\]]rmad du gyur pa mthong nas shin tu ya mtshan du gyur te/_kye ma bsod nams dag gi mthu che ste/_'di ltar 'jig rten thams cad kyi mchod pa'i gnas lha rnams kyang bsod nams kyi stobs kyis bkug ste/_mi rnams kyi ngag nyan pa ni ngo mtshar to zhes ched du brjod pa ched du brjod do/_/
[\[5a.6\]]de nas btsun mo rnam par spa ba yid rab tu dga' ste/_tsham tshom med par seng ge'i khri la 'dzegs nas 'dug go/_/btsun mo de 'dug ma thag tu sa rnam pa drug tu g.yos te/_seng ge'i khri yangs las mi bdun gyi srid tsam du nam mkha' la 'phags te 'dug go/_/de nas 
[\[5a.7\]]seng ge'i khri de'i steng du lha'i bla re rin po che sna tshogs kyis spras pa zhig byung ngo /_/de nas skye bo phal po che de dag bsod nams kyi mthu mthong bas sems dga' bar gyur te/_spos dang /_phreng ba dang /_byug pa rnams kyis btsun mo la yang legs par mchod nas thal mo sbyar 
[\[5b\]]
[\[5b.1\]]te/_de'i ngag nyan cing sems btud nas mdun du 'khod do/_/rgyal po gsal stobs kyang bsod nams kyi rlabs shin tu rmad du byung ba de mthong nas sems kyi rgyud yang dag par dga' bar gyur te/_'khor dang bcas par thal mo sbyar nas 'khod do/_/de nas btsun mo 
[\[5b.2\]]rnam par spa bas de'i tshe sngon ma byung ba'i tshigs su bcad pa 'di skad ces smras so/_/bsod nams bsags na bde bar 'gyur/_/de'i phyir mis ni bsod nams bya/_/de yang yang dang yang du bya/_/de nyid la ni 'dun par bya/_/tshigs su bcad pa 'di smras ma thag tu bar 
[\[5b.3\]]snang las legs par smras so/_/mchog tu legs par smras so zhes sgra byung ngo /_/lha'i rol mo'i sgra dag kyang sgrogs so/_/lha'i gos shin tu spa ba'i char chen po yang bab bo/_/de nas tshigs su bcad pa 'di thos ma thag tu rgyal po gsal stobs dang /_skye bo phal 
[\[5b.4\]]po che de dag dga' bar gyur to/_/nam mkha' la 'khod pa'i lha rnams kyis kyang tsham tshom med par rang gi lus las bla gos dang rgyan rnams phud nas btsun mo rnam par spa ba dang /_seng ge'i khri la bkab ste/_tshig 'thun par legs par smras so/_/legs 
[\[5b.5\]]par smras so zhes sgra phyung ngo /_/de nas btsun mo de seng ge'i khri de las dal gyis babs te sa la 'dug nas lha'i rol mo'i sgra rnams ni zhi bar gyur/_mi rnams kyi rol mo'i sgra ni sgrogs so/_/de nas rgyal po de dang skye bo phal po che dga' bar gyur nas/_bkur sti chen 
[\[5b.6\]]pos mchod cing btsun mo'i 'khor du bskyal te/_btsun mo nang du song nas seng ge'i khri de mi snang bar gyur to/_/de nas skye bo phal po che dag gis bsod nams kyi rnam par g.yo ba de mthong ste/_sems yang dag par dga' bar gyur nas/_kye ma bsod nams dag gi che ba 
[\[5b.7\]]nyid/_kye ma bsod nams dag gi 'bras bu dngar ba zhes ched du brjod pa ched du brjod do/_/de nas btsun mo de'i yid la 'dod pa skyes pa gang yin pa de med par gyur nas/_phyis re zhig na zla ba dgu tshang nas/_btsun mo rnam par spa ba nyi ma shar ba'i dus kyi skabs su bu btsas te/_
[\[6a\]]
[\[6a.1\]]khye'u gzugs bzang zhing blta na sdug la mdzes pa zhig btsas so/_/de'i skabs su yang sa rnam pa drug tu g.yos te/_nam mkha' las kyang rin po che sna bdun gyi char chen po btsun mo'i 'khor du bab bo/_/rgyal po'i pho brang 'khor de dag thams cad 
[\[6a.2\]]du yang gos rnam pa sna tshogs kyi char bab bo/_/rgyal po de'i yul thams cad du yang lha'i me tog mchog tu yid du 'ong ba'i char bab bo/_/me tog dang 'bras bu'i shing ljon pa thams cad las kyang me tog dang 'bras bu rnams 'thon to/_/char zim bu yang thams cad du bab 
[\[6a.3\]]bo/_/phyogs bzhi nas kyang ser bu bsil ba langs so/_/de nas gzhon nu btsas ma thag pa phyogs gang na 'dug pa der rgyal po chen po bzhis lha'i seng ge'i khri chen po rin po che sna tshogs kyis spras pas brtol te glo bur du phul lo/_/lha'i rgyal po brgya byin yang bdag nyid lag 
[\[6a.4\]]dar te/_gzhon nu'i steng du lha'i gdugs rtsibs brgya pa dang /_rnga yab nor bu'i yu ba can 'dzin to/_/de'i steng na sum cu rtsa gsum gyi lha rnams lha'i gos kyi bla re 'grems so/_/la la ni rin po che 'thor ro/_/la la ni rgyan 'thor ro/_/la la ni gos 'thor ro/_/
[\[6a.5\]]la la ni me tog 'thor ro/_/la la ni phye ma 'thor ro/_/la la ni spos dang /_phreng ba dang /_byug pa rnams 'thor ro/_/la la ni lha'i rol mo'i sgra rnams legs par sgrogs so/_/lha'i bu las sna tshogs can gyis ni grong khyer de thams cad rdo dang /_gseg ma dang /_
[\[6a.6\]]gyo mo rnams med par byas te bzhag nas dar gyi lda ldi mang po ni btags/_rgyal mtshan dang /_ba dan ni bsgreng /_tsan dan gyi chus ni chag chag btab/_bdug pa'i dri zhim po'i snod ni btags/_me tog sna tshogs ni gtor te/_lha rnams kyi skyed mos tshal 
[\[6a.7\]]dga' ba'i tshal zhes bya ba dang 'dra bar yid du 'ong bar byas so/_/glang po che'i mchog brgya ni nags khung chen po nas rang 'ongs te glang po che'i bres na gnas par gyur to/_/rgod ma brgya yang rte'u 'brangs/_'bru thams cad kyang ma rmos ma btab par mthu dang ldan par ni smin 
[\[6b\]]
[\[6b.1\]]to/_/seng ge'i khri de'i 'og nas kyang gter chen po lnga rin po che sna tshogs kyis legs par yongs su gang ba rnams kyis kha bstan te god par byas kyang yongs su zad par mi 'gyur ro/_/sems can phan tshun 'khod pa rnams kyang de'i yud tsam la byams pa'i sems 
[\[6b.2\]]su gyur to/_/gzhon nu rdzu 'phrul che zhing mthu che ba de btsas ma thag tu tshe rabs dran te/_phyogs bzhir bltas nas tshigs su bcad de smras pa/_bsod nams bsags na bde bar 'gyur/_/de phyir mi yis bsod nams bya/_/de yang yang dang yang du bya/_/
[\[6b.3\]]de nyid la ni 'dun par bya/_/zhes smras so/_/de nas nam mkha' la gnas pa'i lha rdzu 'phrul che zhing mthu che ba zhig gis bsod nams dag gi shin tu rmad du byung ba shin tu yid du 'ong ba rnam par g.yo ba de mthong nas sems yang dag par dga' bar gyur te/_bsod nams dag 
[\[6b.4\]]gi che ba nyid bstan pa'i phyir de'i tshe tshigs su bcad de smras pa/_bsod nams dag gi g.yo ba ltos/_/rgyal po chen po bzhi rnams dang /_/sum cu rtsa gsum dbang por bcas/_/bsod nams kyis ni de'i dbang byas/_/zhes smras so/_/de nas rgyal po de btsun mo'i 
[\[6b.5\]]'khor dang /_sras dang /_blon po dang /_pho brang 'khor gyi mi dang /_yul gyi mi dang bcas pas phun sum tshogs pa de dag mthong nas ya mtshan gyis mig rgyas par gyur te/_mchog tu ya mtshan du gyur nas/_kye ma gzhon nu'i bsod nams kyi stobs/_kye ma 
[\[6b.6\]]gzhon nu'i bsod nams kyis cher grags pa 'di ltar 'di mir gyur du zin kyang 'di lta bur lha'i 'byor pa rgyas pa byung bar gyur pa 'di ni ya mtshan che'o zhes ched du brjod pa ched du brjod do/_/de nas rgyal po sems rab tu dga' zhing bu snying du sdug nas dkor pa rnams la bsgo ste/_
[\[6b.7\]]bka' snyan gsol pa rnams kyi phyir rgyal po'i ra bar gser dngul gyi phung po spungs nas sbyin pa dag byin te bsod nams dag byas so/_/nor med pa du ma ni nor dang ldan pa la bkod do/_/de nas re zhig na 'byor pa chen po rgyas pas de btsas pa'i btsas ston chen po 
[\[7a\]]
[\[7a.1\]]byas nas ming 'dogs par byed de/_gzhon nu'i ming cir gdags zhes zer ro/_/de nas blon po dag gis gsol pa/_lha gang gi slad du sras 'di bsod nams kyi stobs rgyas shing /_de btsas pa na 'di lta bur lha'i 'byor pa byung bar gyur pas na/_
[\[7a.2\]]de'i phyir sras 'di'i mtshan ni bsod nams stobs zhes gdags pa'i rigs so zhes zer ro/_/de nas de'i ming bsod nams kyi stobs zhes btags so/_/de nas gzhon nu bsod nams stobs pang na 'tsho ba'i ma ma gnyis dang nu ma snun pa'i ma ma gnyis dang /_
[\[7a.3\]]dri ma 'khru ba'i ma ma gnyis dang /_rtse ba'i ma ma gnyis te ma ma brgyad la gtad nas/_de ma ma brgyad po de dag gis 'o ma dang /_zho dang /_mar dang /_zhun mar dang /_mar gyi snying khu dang /_gzhan yang yo byad kyi khyad par bzang ngo cog gis bskyed bsrings te rdzing bu'i 
[\[7a.4\]]pad+ma bzhin du skye drag par gyur to/_/gang gi tshe de cher skyes pa de'i tshe yi ge slob tu bcug ste/_des yi ge mthar phyin nas/_de rgyal po rgyal rigs dag gi gnas lnga rnams kyi bar gang yin pa de dag la byang bar gyur to/_/gzhon nu bsod nams stobs de yang dad pa dang 
[\[7a.5\]]ldan la dge zhing bsam pa bzang ba/_bdag la phan pa dang /_gzhan la phan pa la zhugs pa/_snying rje can/_bdag nyid che ba/_chos 'dod pa/_skye dgu la byams pa/_gtong ba la sred pa/_sbyin pa la dga' ba/_rab tu sbyin pa la mngon par dga' ba thams cad 
[\[7a.6\]]sbyin pa/_thams cad yongs su gtong ba/_chags pa med par yongs su gtong ba/_gtong ba chen po la gnas pa zhig ste/_'di ltar dge sbyong dang /_bram ze dang /_bkren pa dang /_sdug cing phongs pa rnams la tha na rang gi sha'i bar du des ma byin pa dang /_yongs su ma 
[\[7a.7\]]btang ba ci yang med do/_/de la slong ba dag 'ongs te slong na de'i tshe de dag la byams pa'i sems kyis nye bar gnas te/_nam mkha' la bltas nas kye ma 'di ltar gser ram/_dngul lam/_gos sam/_bza' ba'am/_bca' ba'am/_btung ba'am/_mal stan 
[\[7b\]]
[\[7b.1\]]nam/_gzhan yang gang ci yang rung ste ci 'dod pa de dang de dag nam mkha' las bdag la 'ongs kyang ci ma rung snyam du sems bskyed de/_des sems bskyed na de la 'ong bar 'gyur la/_su yang don de mi shes so/_/des yo byad de dag gis slong ba dag gi bsam pa yongs 
[\[7b.2\]]su rdzogs par byas nas phyir 'dong ngo /_/de'i grags pas 'dzam bu'i gling thams cad kun tu gang bar gyur te/_'og tu klu'i 'jig rten thams cad nas steng du tshangs pa'i 'jig rten gyi bar du sgra grags so/_/de nas phyis re zhig na gzhon nu bsod nams stobs phu bo 
[\[7b.3\]]bzhi dang lhan cig tu 'byor ba mchog gis skyed mos tshal du 'khyam du dong ngo /_/de'i bar gyi lam du [{]yi dgas [,]yi dwags [}]mchu khab tsam la lto ri rab tsam ste/_keng rus bsgreng ba 'dra zhing lus shin tu 'bar ba thal mo sbyar ba stong phrag du ma dag gis yongs su bskor te/_gzhon nu bsod 
[\[7b.4\]]nams stobs ma gtogs par sus kyang [{]yi dgas [,]yi dwags [}]de dag mi mthong ngo /_/de nas [{]yi dgas [,]yi dwags [}]de dag gis gzhon nu bsod nams stobs la smras pa/_gzhon nu khyod bsod nams kyis che bar grags pa/_snying rje chen po yin na/_bdag cag bkres shing skom pas nyam 
[\[7b.5\]]thag pa rnams la zas dang skom byin cig_/bdag cag ni ser sna'i dbang du gyur te/[ {]yi dgas [,]yi dwags [}]kyi 'jig rten du skyes pas lo brgya phrag du mar chu yang mi rnyed na kha zas lta ga la mthong /_de skad ces smras nas gzhon nu bsod nams stobs kyi sems snying rjes kun 
[\[7b.6\]]tu bskyod nas skyen par nam mkha' la bltas te/_kye ma lha'i bza' ba dang btung ba bdag la 'ongs kyang ci ma rung snyam du sems bskyed do/_/de nas glo bur du lha'i bza' ba dang btung ba nam mkha' las 'ongs so/_/de nas gzhon nu bsod nams stobs kyis [{]yi dgas [,]yi dwags [}]rnams 
[\[7b.7\]]lha'i bza' ba dang btung bas yang dag par tshim par bya ba la zhugs so/_/de nas re zhig na [{]yi dgas [,]yi dwags [}]de dag gis sngon gyi las kyi nyes pas bza' ba dang /_btung ba de dag ma mthong nas 'di skad ces smras te/_gzhon nu khyod snying rje can zhig ces grags na/_ci'i phyir bdag cag 
[\[8a\]]
[\[8a.1\]]tshim par mi byed/_gzhon nus smras pa/_lha'i bza' ba dang btung ba 'di dag byin pa yin na/_kha zas 'di dag las ci nyes te mi za/[ {]yi dgas [,]yi dwags [}]rnams kyis smras pa/_gzhon nu bdag cag ni sngon gyi las kyi nyes pas lha'i bza' ba dang 
[\[8a.2\]]btung ba de dag mi mthong ngo /_/de nas gzhon nu bsod nams stobs mi dga' nas/_kye ma ser sna'i rnam par g.yo ba snyam du yid la bsams te/[ {]yi dgas [,]yi dwags [}]de dag la byams pas khyab par byas nas sems bskyed de tshig tu smras pa/_ji ste bsod nams dag gi mthu yod 
[\[8a.3\]]na bden pa de dang /_bden pa'i tshig des [{]yi dgas [,]yi dwags [}]'di dag gis lha'i bza' ba dang btung ba 'di dag yang dag pa ji lta ba bzhin du mthong zhing za ba'i mthu yod par gyur cig ces gzhon nus tshig tu brjod ma thag tu [{]yi dgas [,]yi dwags [}]rnams kyis lha'i bza' ba dang btung ba de dag log 
[\[8a.4\]]par mi mthong zhing de dag gi kha yang tha mal du gyur to/_/de nas gzhon nu bsod nams stobs yid rab tu dga' bas [{]yi dgas [,]yi dwags [}]de dag lha'i bza' ba dang btung bas tshim par byas te/_de dag gis bza' ba dang btung ba sngon ma myong ba thob nas bkres pa dang 
[\[8a.5\]]skom pa shin tu mi bzad pa chen po'i dbang du gyur pas ha cang mang du zos te/_gsus pa rdol nas de dag gzhon nu bsod nams stobs la sems mngon par dga' bzhin du shi ste/_dga' ldan gyi lha'i ris su skyes nas gzhon nu bsod nams stobs la gzhon nu 
[\[8a.6\]]khyod kyis bdag cag dga' ldan gyi lha'i ris su bkod kyis mchog tu dga' ba skyed cig_/da ni khyod nyid las brten te sbyin pa dag sbyin zhing bsod nams dag bya'o zhes smras so/_/de nas gzhon nu bsod nams stobs mchog tu dga' ba skyes nas legs so zhes 
[\[8a.7\]]smras te/_skyed mos tshal nyid du song ngo /_/de nas skyed mos tshal der 'dug nas mi rnams kyi nyams su dpen pa gang yin zhes yang dag pa'i gtam 'di lta bu glod cing nges par byed do/_/de nas gzhon nu gzugs dang ldan pa na re 'di la gdod brtag tu ci yod/_'di ni 'jig 
[\[8b\]]
[\[8b.1\]]rten gyis rtogs pa kho na ste/_'di ltar byad gzugs ni mi rnams kyi nyams su dpen pa yin no/_/de ci'i phyir zhe na/_byad gzugs dang ldan pa mthong na sngon ma mthong ba'i skye bo yang mchog tu dga' bar 'gyur la mngon par dga' ba ma yin pa rnams kyang dga' bar 'gyur 
[\[8b.2\]]ba'i phyir ro/_/sngon gyi drang srong dag gis kyang byad gzugs bzang ba 'di ni rnyed pa rnams kyi phyed do zhes smras pa yin no/_/gzhan yang khyod kyis ltos dang yid du 'ong ba'i gzugs dang ldan pa ni mthong ba tsam gyis mi rnams dga' bar 'gyur te/_dam pa rnams kyis chos kyi 
[\[8b.3\]]mchog la bya ba bzhin du snying nas bkur bar byed do/_/de nas gzugs dang ldan pa'i tshig 'di thos nas brtson 'grus can gyis smras pa/_gzugs dag gis byar ci yod de/_brtson 'grus 'ba' zhig mi rnams kyi nyams su dpen pa yin no/_/de ci'i phyir zhe na/_byad 
[\[8b.4\]]gzugs dang ldan la brtson 'grus med pa la ni tshe 'di'am tshe phyi ma'i 'dod pa'i 'bras bu ci yang mi snang mi grag ste/_byad gzugs nyams su dpen zhes bya ba 'di ni byis pa skye bo rmongs par byed par zad pa'i phyir ro/_/brtson 'grus ni tshe 'di nyid la yang 'dod pa'i 'bras bu 
[\[8b.5\]]'grub par byed de/_'di lta ste zhing rmed pa rnams kyi 'bru dang /_tshong pa rnams kyi khe dang /_zhabs 'bring byed pa rnams kyi 'tsho ba dang /_mi stod rims rnams kyi bstan bcos rtogs par bya ba dang /_bsam gtan pa rnams kyi bsam gtan gyi 'bras bu thob par 
[\[8b.6\]]bya ba dang /_de la sogs pa brtson 'grus kyi tshe 'di'i 'dod pa'i 'bras bu snang ngo /_/tshe phyi ma'i 'bras bu ni 'di lta ste/_bde 'gro dang mtho ris kyi 'jig rten dang /_longs spyod chen po dang /_thar pa thob pa dang /_de la sogs pa brtson 'grus kyi tshe phyi ma'i 'bras bu yang 
[\[8b.7\]]snang ngo /_/gzhan yang brtson 'grus ni yon tan thams cad kyi gzhir gyur pa dang /_gnod pa rnams zlog pa yin te/_brtson 'grus la ni bsgrub dka' ba ci yang med do zhes brtson 'grus can gyis de skad ces smras pa la bzo dang ldan pas bgad de smras pa/_khyod kyi 
[\[9a\]]
[\[9a.1\]]bden zhing mang la rnam pa sna tshogs ni smra mod kyi nga'i sems ni ma mgu'o/_/de ci'i phyir zhe na/_bzo dang bral ba'i brtson 'grus kyis ni 'bras bu ci yang 'grub pa ma mthong gi_/bzo dang ldan pa ni 'bras bu yod par mthong ba'i phyir ro/_/de bas na bzo 
[\[9a.2\]]'ba' zhig mi rnams kyi nyams su dpen pa yin no/_/gzhan yang bzo bo ni rigs dma' bar skyes su zin kyang rgyal po rnams dang /_blon po rnams dang /_bram ze dang /_khyim bdag rnams kyis gdon mi za bar bkur ro/_/sna tshogs las can lha rnams dang /_/mi rnams 
[\[9a.3\]]kyis kyang legs par bkur/_/de bzhin ma rabs bzo bo'i phyir/_/mi dang lha rnams kyis kyang bkur/_/zhes bzo dang ldan pas smras pa la shes rab can gyis yid tsam gyis bgad de smras pa/_shes rab bzhin du mi rnams kyi nyams su byad gzugs kyang dpen pa ma yin/_
[\[9a.4\]]brtson 'grus kyang dpen pa ma yin/_bzo yang dpen pa ma yin no/_/de ci'i phyir zhe na/_shes rab 'chal pa ni gzugs bzang ba mthong na yang rkyen du 'bab par 'dzem pa ma yin la/_brtson 'grus kyis kyang don du skye bar mi 'gyur/_bzo yang shes rab med na shes par mi nus pa'i phyir 
[\[9a.5\]]ro/_/de bas na shes rab 'ba' zhig don thams cad bsgrub pa la mi rnams kyi nyams su dpen pa yin no/_/gzhan yang shes rab kyis ni gzugs dang bzo/_/brtson 'grus nor yang thob par 'gyur/_/mi rnams legs dang bde ba che/_/shes rab kyis ni thams cad 'thob/_/ces shes rab 
[\[9a.6\]]can gyis de skad smras pa la gzhon nu bsod nams stobs kyis bzhin 'dzum dmul nas bsod nams dag gi stobs dngos su kha nas byung bzhin du smras pa/_shes rab dang bral ba'i gzugs dang /_bzo dang /_brtson 'grus thams cad ni nyams su dpen pa ma yin la/_shes rab kyis yongs su 
[\[9a.7\]]zin pa ni 'bras bu dang bcas shing nyams su dpen pa yin te/_de ni bden pa kho na mod kyi 'on kyang shes rab de yang bsod nams med par 'thob par mi 'gyur te/_de bas na bsod nams 'ba' zhig mi rnams kyi nyams su dpen pa yin no/_/bsod nams zhes bya ba ni gcig tu sdug pa'i 'bras bu 
[\[9b\]]
[\[9b.1\]]rnams dang /_phangs pa'i 'bras bu rnams dang /_dga' ba'i 'bras bu rnams dang /_yid du 'ong ba'i 'bras bu rnams dang /_yid dang 'thad pa'i 'bras bu rnams kyi gtso bo yin te/_yon tan ma lus par ngas brjod mi nus mod kyi/_khyod khong du chud par bya ba'i phyir bsod nams dag 
[\[9b.2\]]gi yon tan phyogs gcig tsam bshad par byas nyon cig_/bsod nams dag gis byad gzugs 'thob/_/bsod nams kyis ni tshul khrims ldan/_/bsod nams dag gis dpal 'thob cing /_/de bzhin longs spyod can du 'gyur/_/bsod nams dag gis shes rab 'thob/_/snyan 
[\[9b.3\]]dngags sbyor mchog bsod nams kyis/_/bsod nams dag gis yid gzhungs 'thob/_/bsod nams dag gis bzang 'gro 'thob/_/bsod nams kyis ni rigs mthor skye/_/bsod nams kyis ni skye ba dran/_/bsod nams dag gis grags pa thob/_/bsod nams dag gis ngang 
[\[9b.4\]]tshul can/_/bsod nams dag gis gtong ldan 'gyur/_/bsod nams dag gis dbang po tshang /_/bsod nams dag gis bde ba 'thob/_/bsod nams dag gis mkhas pas mchod/_/bsod nams dag gis stobs thob cing /_/dam pa 'phrad pa bsod nams kyis/_/bsod nams 
[\[9b.5\]]dag gis don kun 'thob/_/'dir ni yon gnas su yang rung /_/ci ste zhing las tshong yang rung /_/mi ni skyid 'dod phyir byed na/_/cung zad byas pas bsod nams kyis/_/longs spyod rgya chen tshogs kyang 'thob/_/bsod nams byed rnams bsod nams kyis/_/bsams pa tsam gyis nam mkha' 
[\[9b.6\]]las/_/gos dang zas skom rin chen rnams/_/thams cad bde bar 'thob par 'gyur/_/yid 'ong khyim rnams bsod nams kyis/_/bsod nams dag gis bud med mchog_/bsod nams chen pos nor dang 'bru/_/de yi 'dod dgu 'byung bar 'gyur/_/bsod nams dag gis 'gro ba 
[\[9b.7\]]na/_/sa ni sdong dum tsher ma med/_/bsod nams ji ltar ldan pa bzhin/_/mnyam gnas yang na gos kyang bting /_/ji ltar reg pa tsam gyis na/_/nad pa dag ni sos 'gyur bzhin/_/bsod nams dag gis reg gyur na/_/zas skom de bzhin gnyi ga dang /_/gos dang rin chen 
[\[10a\]]
[\[10a.1\]]'bru dag kyang /_/rtag tu zad par mi 'gyur ro/_/lha klu lha min gnod sbyin dang /_/[{]yi dgas [,]yi dwags [}]lto 'phye mi rnams kyang /_/bsod nams bdag nyid che ba'i phyir/_/dug dang gnod pa rnams las srung /_/bsod nams dag gis bsnyen bkur 'thob/_/skye bo mang dga' 
[\[10a.2\]]bsod nams kyis/_/bsod nams dag gis grags ldan 'gyur/_/bsod nams dag gis skal bzang 'thob/_/bsod nams dag gis tshig kyang btsan/_/bsod nams dag gis sdug gur 'gyur/_/tshangs pa'i dbyangs 'thob bsod nams kyis/_/bsod nams kyis ni 
[\[10a.3\]]lus mdog sdug_/bsod nams dag gis tshig kyang bzang /_/dran ldan mdza' ldan gtso bor 'gyur/_/de dang der ni mkhas par 'ong /_/mi phyed pa yi 'khor dang ldan/_/bsod nams can ni nad med cing /_/smon pa'i gnas 'gyur bsod nams kyis/_/bsod nams rnyed ldan gzi 
[\[10a.4\]]byin yod/_/bsod nams dag gis rgyal srid 'thob/_/'gran zla med cing gnod pa med/_/longs spyod mi nyams bsod nams kyis/_/bsod nams dag gis gter yang rnyed/_/'khor los sgyur 'gyur bsod nams kyis/_/rin chen bdun ni mdun du 'gro/_/nam mkha'i bar 
[\[10a.5\]]nas kun tu rgyu/_/nyi zla dang yang gzi byin mnyam/_/zla ba nyid 'thob bsod nams kyis/_/bsod nams kyis 'thob nyi ma nyid/_/tshangs pa nyid 'thob bsod nams kyis/_/bsod nams kyis 'thob brgya byin nyid/_/gzhal med khang na rgyu ba yi/_/bsod nams kyis ni lhar yang 'gyur/_/
[\[10a.6\]]bsod nams de bzhin lha yi bu/_/lha min dbang po stobs po che/_/bsod nams dag gis ngan 'gro spong /_/bsod nams kyis ni bde 'gror 'gro_/shin tu yid 'ong rab dkon pa'i/_/me tog bsod nams dag gis rnyed/_/bsod nams dag gis grub pa 'thob/_/'gro ba snang byed 
[\[10a.7\]]bsod nams kyis/_/lha dang lha min mi rnams kyis/_/yang dag mchog 'gyur bsod nams kyis/_/zhes gzhon nu bsod nams stobs kyis de skad ces smras na/_'on kyang rang rang gi phyogs 'dzin pas khas mi len to/_/de nas bsod nams stobs kyis de dag la yang smras 
[\[10b\]]
[\[10b.1\]]pa/_kye tshur shog bdag cag shin tu ring ba gzhan gyi yul zhig tu dong ste/_cha lugs mi mngon par 'khod na/_'di ltar ci gzugs mi rnams kyi nyams su dpen pa yin nam/_'on te brtson 'grus sam/_bzo'am/_shes rab bam/_bsod nams nyams su dpen pa 
[\[10b.2\]]shes par 'gyur ro/_/de nas gzhon nu de dag gis de ltar bya'o zhes byas nas gzhon nu bsod nams stobs kyi ltar mnyan te/_yab la ma gsol bar tsham tshom med par shin tu ring ba rgyal khams gzhan dang /_yul gzhan du dong nas rgyal po'i pho brang 'khor gzhan zhig tu zhugs 
[\[10b.3\]]te/_cha lugs mi mngon par 'khod do/_/de nas gzugs dang ldan pa ni mthong na yid du 'ong bas bsdus pa'i skye bo dag gis bshugs pa'i longs spyod tsam gyis 'tsho'o/_/brtson 'grus can gyis ni chu klung shugs drag cing mgyogs la shin tu zab cing mthong nas 'jigs pas 
[\[10b.4\]]tsan dan gyi shing chen po khyer ba na/_gzhan dag gis blang bar mi nus pa brtson 'grus kyi stobs chen pos drangs nas 'tshong zhing de las byung ba'i longs spyod tsam gyis 'tsho'o/_/bzo dang ldan pa yang bzo ston pa las byung ba'i longs spyod tsam gyis 'tsho'o/_/shes rab can gyis kyang 
[\[10b.5\]]tshong dpon gnyis 'khon byung nas yun ring du lon pa shes rab kyi mkhas pas mdza' bar byas te/_de nas de gnyis yongs su mgu bas nor byin pa tsam gyis bde bar 'tsho'o/_/gzhon nu bsod nams stobs kyang bdag gis bsod nams byas pa rnams kyi che ba nyid bsgrags pa'i phyir mi 
[\[10b.6\]]shin tu dbul po zhig gi khyim du zhugs nas/_de gang gi nyin par khyim der zhugs pa de'i nyin par nyid du gzhon nu bsod nams stobs kyi bsod nams kyi mthus khyim de nyid kyi nang du 'byor pa chen po byung ste/_khyim der nor dang /_'bru dang /_gser dngul mang pos yongs su gang 
[\[10b.7\]]bar gyur to/_/de nas mi dbul po de 'di ci zhig snyam du ya mtshan dang mchog tu dga' ba skyes te/_sngon ma byung ba'i 'byor pa 'di ga las 'ongs snyam du sems so/_/de yang 'di snyam du khyim 'dir longs spyod 'byor pa byung ba 'di ni sngon ma mthong ba'i sems can 'di bdag gi khyim du 
[\[11a\]]
[\[11a.1\]]'ongs pa de'i mthu yin no snyam du sems so/_/de nas gzhon nu bsod nams stobs kyis longs spyod 'byor pa de dag mi dbul po de la ci bder spyod du bcug ste/_de'i tshe mi dbul po de phyug cing nor mang la longs spyod che bar gyur to/_/de nas 'di snyam du rtog 
[\[11a.2\]]ste/_bdag sngon shin tu dbul zhing 'dug 'dug pa las/_da bdag gi dpal dang skal ba bzang po 'byor bar gyur pa de dag thams cad ni gzhon nu 'di la brten to/_/gang gi phyir gang gi nyin mo gzhon nu 'di bdag gi khyim du 'ongs pa de'i nyin par nyid du bdag gi khyim du dpal byung 
[\[11a.3\]]bar gyur pa las na/_sems can 'di ni bsod nams kyis che bar grags pa zhig gis bkur sti bya ba'i rigs so snyam ste/_de nas des de la rgyun mi 'chad par bkur sti shin tu chen pos bkur sti byas nas mi dbul po che ge mo zhig gi khyim du gzhon nu sngon ma byung ba zhig 'ongs te/_de'i mthus 
[\[11a.4\]]khyim der dpal byung bar gyur to zhes kun tu sgra grags so/_/skye bo mang po dag gis de thos nas/_gzhon nu bsod nams stobs la mngon par dga' bar gyur te/_kye ma bsod nams dag gi mthus zhes ched du brjod pa ched du brjod do/_/de'i tshe ljongs der yang gzhon nu bsod nams 
[\[11a.5\]]stobs kyi mthus me tog dang /_'bras bu'i shing rnams rtag tu rgyas par gyur to/_/lha yang dus dus su legs par 'thun par char gyi rgyun 'bebs te/_'bru shin tu phun sum tshogs pa byung bar gyur to/_/de nas skye bo mang po bsod nams dag gis sems dga' bar 
[\[11a.6\]]byas te/_ltad mo lta 'dod par gyur nas de lta ba'i phyir dong ngo /_/de nas gzhon nu bsod nams stobs kyis skye bo lhags pa de dag bsdu bar 'dod de/_kye ma bdag la khyim rin po che thams cad kyis gang zhing 'tshog chas rnam pa sna tshogs dang ldan la/_bran dang bran mo dang 
[\[11a.7\]]las byed pas gang ba rnam pa sna tshogs blta na yid du 'ong ba zhig byung na ci ma rung snyam du sems bskyed do/_/dge slong de dag sems bskyed ma thag tu gzhon nu bsod nams stobs kyi khyim chen po rin po che thams cad kyis gang zhing 'tshog chas rnam pa sna tshogs dang ldan la/_bran dang 
[\[11b\]]
[\[11b.1\]]bran mo dang las byed pas gang ba rnam pa sna tshogs blta ba yid du 'ong ba glo bur du byung ngo /_/de mthong nas kyang skye bo mang po dag mchog tu ngo mtshar du gyur te/_bsod nams dag la gces su 'dzin pa yang dag par skyes nas/_kye ma bsod nams dag gi 'bras bu ni dngar ro zhes 
[\[11b.2\]]rtogs nas gzhon nu bsod nams stobs la bkur sti chen pos bkur sti byas so/_/gzhon nu bsod nams stobs kyis kyang skye bo mang po de dag sems dga' bar gyur par shes nas bsdu ba'i dngos po bzhi dag gis ci rigs par kha cig ni sbyin pas bsdus/_kha cig ni tshig snyan 
[\[11b.3\]]pas bsdus/_kha cig ni don spyod pas bsdus/_kha cig ni don 'thun pas bsdus te de'i grags pas rgyal po'i pho brang 'khor de thams cad kun tu gang bar gyur to/_/de nas phyis re zhig na rgyal po gzhan zhig la sman chos gsol ba'i mi zhig gshed ma dag gis yan lag 
[\[11b.4\]]bcad de bzhag nas de'i lus las khrag shin tu mang po zags te des na de'i kha skams par gyur to/_/de nas gzhon nu bsod nams stobs kyang sa phyogs der phyin te/_de nas mi des de mthong nas nyam thag pa'i nga ros ngu zhing jo co gzhon nu bdag la yongs su bskyab tu gsol zhes 
[\[11b.5\]]smras so/_/de nas gzhon nu bsod nams stobs kyis de mthong nas snying rje'i sems bskyed de/_bdag gis thabs ji lta bu zhig gis 'di yongs su bskyab par bya snyam du bsams nas deng bdag gis bsod nams dag gi mthu 'jig rten gyi mngon sum du bstan to snyam du de'i blo skyes 
[\[11b.6\]]so/_/de nas gzhon nu bsod nams stobs kyis de'i lus kyi nyam drod rtogs nas snying rjes sems brlan te/_rang gi lus las rtsa gtar nas khrag gzag ste/_mi de la blud nas des mi de'i kha skams pa thams cad zhi bar gyur to/_/de nas gzhon nu bsod nams stobs kyis 
[\[11b.7\]]de'i rkang lag bcad pas shin tu mi bzad par na ba mthong nas sdug bsngal de bdag gi nyams la bab par sems shing bdag nyid kyi rkang lag bcad de/_mi de'i rkang lag gi gnas gnas su sbyar nas nam mkha' la bltas te/_sems can thams cad kyi rjes su 'gro ba'i byams 
[\[12a\]]
[\[12a.1\]]pa'i sems bskyed nas/_bden pa'i tshig gang gis bdag gi lus 'di skyes tshun chad mi dge ba'i las ci yang byas par mi dran pa'i bden pa dang bden pa'i tshig 'dis mi 'di la bdag gi rkang lag 'di dag gnas gnas su 'byor par gyur cig_/sngon gyi lus ji lta 
[\[12a.2\]]ba bzhin du yang gyur cig ces bden pa'i byin gyi rlabs byas so/_/de nas gzhon nu bsod nams stobs kyis de skad smras ma thag tu mi de la rkang lag bcad pa de dag gnas gnas su 'byor par gyur te/_mi de sngon gyi lus ji lta ba bzhin du yang gyur nas rma sos shing sgros mi mngon par gyur to/_/
[\[12a.3\]]de nas gzhon nu bsod nams stobs kyis mi de sngon gyi lus ji lta ba bzhin du gyur par mthong nas yid rab tu dga' ste/_bsam pa yongs su rdzogs nas bdag nyon mongs pa 'bras bu yod par gyur te/_bsam pa yongs su rdzogs so snyam du bsams so/_/gzhan yang ji ltar mi 'di 
[\[12a.4\]]bdag gis rang gi khrag gis tshim par byas nas rang gi rkang lag gis bstud de bden pas bskul nas sngon gyi lus ji lta ba bzhin du gyur cing /_srog phangs pa dang ldan par byas pa bzhin du/_dge ba'i rtsa ba 'dis bdag bla na med pa'i byang chub tu mngon par rdzogs par sangs rgyas nas 
[\[12a.5\]]mi 'di dam pa'i chos kyi bcud kyis yang dag par tshim par byas te/_g.yung drung gi mthar thug pa/_grub pa dang bde ba'i mya ngan las 'das pa la gzhog par gyur cig ces byas nas/_de'i skabs su yang sa rnam pa drug tu g.yos te/_g.yo ba des dbang po chen po'i pho brang kun tu 
[\[12a.6\]]g.yos nas lha'i dbang po brgya byin gyis bsams pa/_sa g.yo ba 'di sus byas snyam mo/_/re zhig na gzhon nu bsod nams stobs kyis shin tu dka' ba'i las byas pa de mthong ngo /_/de mthong nas kyang ya mtshan gyis sems dad par gyur nas 'di snyam du bdag nyid chen po 'di 
[\[12a.7\]]ci'i phyir 'di ltar shin tu dka' ba'i las byed pa de bdag gis brtag par bya'o snyam du bsams so/_/de nas lha rnams kyi dbang po brgya byin bdag nyid bram ze'i cha lugs su sprul nas sum cu rtsa gsum pa'i gnas nas babs te gzhon nu bsod nams stobs kyi thad du song nas/_
[\[12b\]]
[\[12b.1\]]bsod nams stobs khyod kyis bdag nyid kyi rkang lag med par byas te bzhag pa 'di ci'i phyir byas zhes smras so/_/de nas gzhon nu bsod nams stobs kyis ngo ma shes te/_skabs 'di rgyas par bsnyad nas yang smras pa/_grogs po bdag ni gzhan dag gi sdug bsngal gyis 
[\[12b.2\]]sdug bsngal lo/_/bdag ni gzhan dag gi bde bas mchog tu bde ste/_de bas na bdag gis mi 'di sdug bsngal mi bzad pas nyam thag pa de mthong nas/_sdug bsngal de bdag gi nyams la bab par bsams te/_rang gi yan lag dang nying lag rnams yongs su btang nas 
[\[12b.3\]]mi 'di bden pas bskul bas sngon gyi lus ji lta ba bzhin du bzhag go//_//bsod nams stobs kyi rtogs pa brjod pa bam po gnyis pa ste tha ma/_/de nas lha'i dbang po brgya byin mchog tu ya mtshan du gyur nas bram ze'i cha lugs mi snang bar byas nas rang 
[\[12b.4\]]bzhin du gnas par gyur nas/_gzhon nu bsod nams stobs la smras pa/_gzhon nu khyod rang gi yan lag dang nying lag rnams yongs su btang bar byas pa'am yongs su gtong ba na sems gzhan du gyur pa'am 'gyod par ma gyur grang /_gzhon nu bsod nams stobs 
[\[12b.5\]]kyis smras pa/_kau shi ka bdag ni rang gi yan lag dang nying lag rnams yongs su btang bar byas pa'am yongs su gtong ba na sems gzhan du gyur pa'am 'gyod par gyur pa yang med do/_/brgya byin gyis smras pa/_de cis mngon/_bsod nams stobs kyis smras pa/_kau shi ka 
[\[12b.6\]]'o na bden pa'i tshig bya yis nyon cig_/de nas gzhon nu bsod nams stobs kyis sems can thams cad kyi rjes su 'gro ba'i byams pa'i sems nye bar bzhag ste/_phyogs bzhir bltas nas bden pas bskul ba'i tshigs su bcad pa smras pa/_rang gi yan lag mkhrig ma gcod pa na/_/
[\[12b.7\]]ji ste de ring 'gyod par ma gyur na/_/bdag gi bden pa'i tshig ni gang yin pas/_/bdag gi lus ni snga mkho bzhin gyur cig_/ces tshigs su bcad pa smras ma thag pa'i rjes la bdag nyid chen po de'i lus 'phral du sngon bzhin du gyur te/_nam mkha' las kyang lha'i me tog gi char 
[\[13a\]]
[\[13a.1\]]bab bo/_/lha'i rol mo'i sgra rnams kyang sgrogs so/_/ser bu 'jam po yang langs so/_/de nas lha'i dbang po brgya byin gyis lha dang mi dad par byed pa'i bsod nams dag gi shin tu rmad du byung ba de tshe 'di nyid la rnam par smin pa'i 'bras bu rgya chen po mthong nas mchog tu 
[\[13a.2\]]ngo mtshar che bas sems kyi rgyud dang bar gyur te/_gzhon nu bsod nams stobs la smras pa/_gzhon nu khyod 'bad pa 'dis ci zhig sgrub/_bsod nams stobs kyis smras pa/_kau shi ka bdag ni 'bad pa 'dis bla na med pa yang dag par rdzogs pa'i byang chub rtogs nas sems can 
[\[13a.3\]]thams cad 'khor ba'i rgya mtsho las bton te/_g.yung drung gi mthar thug pa/_grub pa dang bde ba'i mya ngan las 'das pa la bkod par 'dod do/_/de nas lha'i dbang po brgya byin gyis/_gzhon nu bsod nams stobs bla na med pa yang dag par rdzogs pa'i byang chub las ri rab bzhin du mi 
[\[13a.4\]]g.yo bar rig nas mgu bar gyur te smras pa/_sems can chen po legs so legs so/_/khyod kyi smon lam ni rgya che'o/_/khyod kyi 'bad pa ni bskyod par mi nus so/_/'bad pa 'dis khyod ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya 
[\[13a.5\]]bar 'gyur ro zhes smras te/_lha'i dbang po brgya byin gyis gzhon nu bsod nams stobs la mngon par bstod nas/_de nyid du mi snang bar gyur to/_/gzhon nu bsod nams stobs kyang bsam pa yongs su rdzogs par gyur nas rang gi gnas su song ngo /_/phyis re zhig na rgyal po'i pho brang 
[\[13a.6\]]'khor de'i rgyal po bu med par dus las 'das so/_/de nas btsun mo'i 'khor dang /_gzhon nu rnams dang /_blon po rnams dang /_grong khyer gyi mi dang /_yul gyi mi rnams 'dus nas/_kye bdag cag gi rgyal por gang zhig dbang bskur bar bya zhes gros byed pa la zhugs 
[\[13a.7\]]so/_/de nas kha cig na re su bsod nams kyis che bar grags pa'i sems can de rgyal por dbang bskur bar bya'o zhes zer ro/_/de nas de ltar bya'o zhes smras nas de dag thams cad kyis blo gcig brda skad gcig tu byas nas bsod nams kyis che bar grags pa/_rgyal por 'os pa'i sems 
[\[13b\]]
[\[13b.1\]]can tshol ba la zhugs te tshol ba'i mi kun tu bkye'o/_/gzhon nu bsod nams stobs kyang rgyal por 'gyur ba'i sngon gyi dge ba'i rtsa ba rnams kyis bskul nas de'i tshe sten grogs dag dang lhan cig tu phyi rol gyi skyed mos tshal du song ngo /_/song nas de la bkra shis pa'i ltas 
[\[13b.2\]]rnams byung ste/_nam mkha' las chu'i rgyun mgo bor bab cing /_bya kha dog sna tshogs pa dag g.yas phyogs nas skor bar byed la/_khye'u dang bu mo dag kyang rgyal ba'i sgra sgrogs par byed de/_sems spro ba dang bcas shing yid bde bar gyur pas gnas so/_/gzhon nu de yang ba 
[\[13b.3\]]spu'i khung bu thams cad zing zhes byed do/_/sa gzhi yang rdo dang /_gseg ma dang /_gyo mo med par gyur to/_/de'i lus kyang shin tu yang bar gyur to/_/dga' zhing yid dang 'thad pa'i sgra yang thos so/_/de ltas kyi dpyad la mkhas pa yin te/_de 'di snyam du 'di ltar bdag la ltas rnams byung 
[\[13b.4\]]bas deng ni gdon mi za bar bdag rgyal po chen por dbang bskur bar 'gyur ro snyam du bsams so/_/de nas de mthar gyis skyed mos tshal gyi nang du song ste/_skyed mos tshal gyi bde ba nyams su myong nas shing mya ngan 'tshang me tog shin tu rgyas pa zhig gi drung du nyal te gnyid kyis log go/_/
[\[13b.5\]]de'i grogs po de dag kyang me tog dang 'bras bu la sems g.yengs nas skyed mos tshal de phan tshun kun tu 'khyam pa la zhugs so/_/de'i bar skabs su gzhon nu bsod nams stobs kyi bsod nams kyi mthus klu rnams kyis lha'i pad ma chen po shin tu mchog tu yid du 'ong la kha dog dang 
[\[13b.6\]]dri dang ldan pa 'dab ma stong pa shin tu dga' bar byed pa zhig sa la brtol te 'thon par byas nas/_pad ma chen po de la gzhon nu bsod nams stobs mthar gyis dal nas bteg ste bzhag nas de ci nas sad par mi 'gyur ba de lta bur yang byin gyis brlabs so/_/de nas nyi ma gung las yol 
[\[13b.7\]]te zan za ba'i dus las 'das nas shing gzhan dag gi grib ma ni shar phyogs su gzhol zhing /_shar phyogs su 'bab ste/_shar phyogs su bab na/_shing mya ngan 'tshang de'i grib ma ni gzhon nu bsod nams stobs kyi lus mi gtong ngo /_skyed mos tshal de'i me tog dang 'bras bu'i shing gang yin pa 
[\[14a\]]
[\[14a.1\]]de dag thams cad kyang shing mya ngan 'tshang de gang na 'dug pa de logs su mngon par 'dud par gyur to/_/[{]ri dgas [,]ri dwags [}]dang bya mthong na yid du 'ong zhing /_bkra shis par bya ba rnams kyang spyod lam zhi ba'i tshul gyis kun nas bskor te 'khod do/_/gzhon nu bsod nams 
[\[14a.2\]]stobs gnyid log pa'i rmi lam du yang bdag nyid mi gtsang ba'i phung po chen po'i steng na 'dug pa rmis so/_/bdag nyid mi gtsang bas yog par yang rmis so/_/bdag nyid nam mkha' la lces ldag pa yang rmis so/_/bdag nyid pad ma'i steng na 'dug pa yang rmis so/_/
[\[14a.3\]]bdag nyid ri'i rtse mor 'dzegs pa yang rmis so/_/skye bo phal po che bdag la phyag 'tshal ba yang rmis so/_/de nas de'i skabs su grong khyer gyi mi dang /_blon po dang /_yul gyi mi de dag gis tshol ba'i mi bkye ba rnams kyang gzhan dang gzhan dag tu kun tu 'khor 'khor te phyogs der 
[\[14a.4\]]phyin to/_/de nas gzhon nu bsod nams stobs kyi lha'i 'byor pa de lta bu mthong nas/_yang mchog tu ya mtshan du gyur te/_sems can 'di ni bsod nams kyis che bar grags pa zhig go snyam du rig nas shin tu rings par grong khyer gyi mi dang /_blon po dang /_yul gyi mi rnams kyi thad 
[\[14a.5\]]du dong nas skabs de rgyas par bsnyad do/_/de'i skabs su gzhon nu bsod nams stobs sad nas de rmi ltas kyi dpyad la mkhas pas rmi lam de dag gi dpyad sems pa la zhugs te/_bdag gis mi gtsang ba'i phung po chen po'i steng na bdag nyid 'dug pa rmis pa de ni bdag rgyal srid chen po'i 
[\[14a.6\]]dbang phyug gi bdag po la gnas par 'gyur ba de'i snga ltas yin no/_/bdag gi mi gtsang bas bdag nyid yog par rmis pa de ni seng ge'i khri chen po la 'dug par 'gyur ba de'i snga ltas yin no/_/bdag nyid ri'i rtse mor 'dzegs pa rmis pa de ni thams cad kyi steng na 'dug par 'gyur ba 
[\[14a.7\]]de'i snga ltas yin no/_/skye bo phal po che phyag 'tshal ba rmis pa de ni skye bo phal po ches bdag la bkur sti byed par 'gyur ba de'i snga ltas yin no/_/'di ltar bdag gis 'di lta bu'i rmi lam rmis pa dang /_'di lta bu'i ltas mthong ba dag las na gdon mi za bar deng nyid du bdag rgyal por 'gyur 
[\[14b\]]
[\[14b.1\]]ro snyam mo/_/yang de'i skabs su grong khyer gyi mi dang /_blon po dang /_yul gyi mi rnams kyis tshol ba'i mi rnams la thos nas mgu bar gyur te/_thams cad 'dus nas rgyal srid kyi dbang bskur ba'i yo byad khyer te skyed mos tshal der dong ngo /_/de nas re zhig na lha'i 'byor pa de dag 
[\[14b.2\]]mthong ste/_mthong nas kyang mchog tu ya mtshan du gyur to/_/gzhon nu bsod nams stobs kyang de dag mthong nas lha'i pad ma chen po de dag nyid la skyil mo krung bcas te 'dug go/_/de nas gzhon nu bsod nams stobs kyi bsod nams dag gis bskul nas rgyal po chen po bzhis che ba la 
[\[14b.3\]]'os pa'i lha'i seng ge'i khri phul lo/_/lha'i dbang po brgya byin ni gdugs dkar po dang rnga yab nor bu'i yu ba can 'bul lo/_/sum cu rtsa gsum gyi lha rnams ni lha'i bla re rin po che sna tshogs kyis spras pa 'grems so/_/rlung gtong ba dang bar snang la gnas pa'i lha rnams ni 
[\[14b.4\]]lha'i me tog rnam pa sna tshogs kyi char 'bebs so/_/rgyal chen bzhi'i ris kyi lha rnams ni lha'i rin po che'i char 'bebs shing lha'i rol mo'i sgra rnams kyang sgrogs so/_/gos kyang 'thor ro/_/rgyal po'i pho brang 'khor dang /_skyed mos tshal dang /_nags tshal du bcas pa de dag thams 
[\[14b.5\]]cad kyang rdo dang /_gseg ma dang /_gyo mo med par byas te bzhag go/_/rgyal mtshan dang ba dan ni bsgreng /_dar gyi lda ldi'i chun po ni kun tu bres/_dri zhim po'i bdug pa'i snod ni btags/_me tog sna tshogs ni gtor te lha'i gnas 'dra zhing /_lha'i bu las sna tshogs can gyis ni gzhon 
[\[14b.6\]]nu bsod nams stobs yongs su longs spyod pa'i phyir brgya byin gyi bkas skyed mos tshal der lha'i khang pa brtsegs pa chen po rin po che sna bzhi las byas pa rnam pa sna tshogs dang ldan pa zhig sprul to/_/de nas grong khyer gyi mi dang /_blon po dang /_yul gyi mi de dag gis lha'i 'byor pa de dag mthong 
[\[14b.7\]]nas ngo mtshar du gyur rmad du gyur te/_gus par bsgrim pas tsham tshom med par gzhon nu bsod nams stobs lha'i seng ge'i khri la bzhugs su gsol nas bkur sti chen pos rgyal srid kyi dbang bskur bas dbang bskur ro/_/dge slong dag dbang bskur ma thag tu gzhon nu bsod nams 
[\[15a\]]
[\[15a.1\]]stobs kyi lus las snang ba gang gis nyi ma'i dkyil 'khor gyi 'od med par byas te/_thad kar dpag tshad gcig kho ra khor yug khyab pa de lta bu'i lha'i 'od byung bar gyur to/_/de nas de'i ming gzhon nu bsod nams stobs zhes bya ba de med par gyur nas ming rgyal po snang 
[\[15a.2\]]byed rgyal po snang byed ces bya bar gyur to/_/de na la las ni rgyal po bsod nams stobs zhes bya bar shes so/_/la las ni rgyal po snang byed ces bya bar shes so/_/de nas rgyal po bsod nams stobs lha dang mi'i 'byor pa de dag dang bcas par rgyal po'i pho brang 'khor der song ngo /_/
[\[15a.3\]]de nas brgya byin la sogs pa lha rnams kyis rgyal po bsod nams stobs la tshul bzhin du yang dag par rim gro byas nas dong ngo /_/rgyal po bsod nams stobs kyang rgyal po'i pho brang de na rgyal po byed de/_'byor pa dang /_rgyas pa dang /_bde ba dang /_lo legs pa dang /_
[\[15a.4\]]skye bo dang /_mi mang pos gang ba dang /_rtsod pa dang /_'thab pa zhi ba dang /_'khrug pa dang /_nang 'khrug pa dang /_chom rkun dang /_nad dang /_mu ge med pa dang /_'bras sA lu dang /_bu ram shing dang /_ba lang dang /_ma he dang ldan par 'dug ste/_bu gcig pa la bya ba 
[\[15a.5\]]bzhin du chos bzhin du rgyal srid bskyangs so/_/de'i me tog dang 'bras bu'i shing rnams ni rtag tu rgyas so/_/lha yang dus dus su char gyi rgyun legs par 'bebs te/_'bru shin tu legs par gyur to/_/de nas re zhig na gtam de de'i phu bo de dag gis thos so/_/thos nas kyang de dag mchog 
[\[15a.6\]]tu ya mtshan du gyur te gcig la gcig smras pa/_bsod nams stobs kyis ni 'di ltar dam bcas pa dang /_dbang phyug dang rgyu rnam pa gnyis kyis bdag cag pham par byas te/_gang gi phyir de bsod nams dag gis rgyal srid kyi dbang phyug chen po'i bdag por grub par byas pa'i phyir ro/_/
[\[15a.7\]]tshur shog bdag cag la des ma rmas pa'i snga rol du bdag cag zad par dong ste/_rgyal po bsod nams stobs yang dag par mnyes par bya'o zhes byas so/_/de nas rgyal po bsod nams stobs ga la 'dug pa de logs su dong ngo /_/dong nas rgyal po bsod nams stobs la rgyal bar gyur 
[\[15b\]]
[\[15b.1\]]cig_/sku tshe ring bar shog shig ces byas nas phyogs gcig tu 'khod do/_/phyogs gcig tu 'khod nas rgyal po bsod nams stobs la smras pa/_lha legs so legs so/_/khyod kyis dam bcas pa ni brtan pa lags so/_/'di ltar khyod kyis bdag cag dam 
[\[15b.2\]]bcas pa dang /_dbang phyug gis pham par byas te/_gang gi phyir bsod nams dag gis khyod kyi don byas pa bzhin du rgyal srid chen po'i dbang phyug gi bdag por bcug pa'i phyir ro/_/de nas rgyal po bsod nams stobs gus pa dang bcas pas la gor du seng ge'i khri 
[\[15b.3\]]las langs nas phu bo de dag la legs par bsti stang byas te/_che ba la 'os pa'i khri dag la 'dug tu bcug nas de dag gis dad pa phul te phyir seng ge'i khri la 'dug go_/'dug nas phu bo de dag la sngon byung ba'i gtam gyi yang dag par glod pa nges par byed pas phyir mgu bar byas 
[\[15b.4\]]te/_bkur sti chen pos bkur sti byas nas longs spyod chen po dag gis bgo skal byin no/_/de nas phyi zhig na phu bo de dag dang /_skye bo mang po de dag bsod nams dag la gzud par 'dod nas 'khor chen po 'dus pa rnams la 'di skad ces smras so/_/bsod nams min pas mi bzad 
[\[15b.5\]]pa'i/_/sdug bsngal kun rgyas dmyal bar 'gro/_/bsod nams min pas brlag pa yi/_/dud 'gro'i skye gnas mi bzad 'gro/_/bsod nams min pas bkres skom gyi/_/shin tu gzir ba'i [{]yi dgas [,]yi dwags [}]'gro/_/bsod nams min pas rtag tu ni/_/shin tu sdug bsngal bran du 'gyur/_/
[\[15b.6\]]bsod nams min pas lkugs par 'gyur/_/bsod nams min pas 'on par 'gyur/_/bsod nams min pas glen par 'gyur/_/shes rab 'chal cing yid mi bde/_/bsod nams min pas log par shes/_/byad ngan por yang de bzhin 'gyur/_/bsod nams min pas 'jig 
[\[15b.7\]]rten pa/_/kun gyis smad pa'i rigs dmar 'gyur/_/bsod nams min pas sems 'khrul dang /_/de bzhin 'jig rten sdang bar 'gyur/_/bsod nams min pas de bzhin smyo/_/bsod nams min pas dgra rnams 'byung /_/bsod nams min pas don rnams kun/_/'bad de 
[\[16a\]]
[\[16a.1\]]brtsams pa chud zar 'gyur/_/de bzhin bsod nams ma yin pas/_/lus ni rtsub cing gas par 'gyur/_/bsod nams min pas rtag tu yang /_/gzi byin med cing mdangs med 'gyur/_/sems med pa yi dngos po yang /_/bsod nams min pas dgra ru 
[\[16a.2\]]'gyur/_/[{]yi dgas [,]yi dwags [}]lto 'phye srin rnams kyang /_/bsod nams min pas myur du gsod/_/bsod nams min pas phan pa'i sman/_/shin tu gnod pa dag tu 'gyur/_/bsod nams min pas dbul bar 'gyur/_/bsod nams min pas brnyas par 'gyur/_/bsod nams 
[\[16a.3\]]min pas skye bo dag_/skur pa rab 'jigs btab par 'gyur/_/bsod nams min pas rtag tu ni/_/'khor dag dang yang 'bye bar 'gyur/_/bsod nams min pas mig med 'gyur/_/bsod nams min pas sdug bsngal 'grogs/_/bsod nams min pas nad mang zhing /_/
[\[16a.4\]]bsod nams min pas gso dkar 'gyur/_/bsod nams min pas gzugs mi sdug_/bsod nams min pas gdangs mi snyan/_/bsod nams min pas lag sor rdum/_/thang po de bzhin tshig mi btsan/_/bsod nams min pas rgyal po dang /_/chom rkun me yis 
[\[16a.5\]]longs spyod bshig_/bsod nams min pas mi snyan thos/_/bsod nams min pas rtag tu 'jigs/_/bsod nams min pas 'gro ba na/_/sa ni sdong dum tsher mas gang /_/ji ste longs spyod 'dod pa'i mi/_/mi glas yang na tshong byed kyang /_/bsod nams min 
[\[16a.6\]]pas rtag tu ni/_/chud za de yi nor mi 'gyur/_/gang dag ci yang 'jig rten na/_/mi dga' mi sdug mi phan gang /_/de bzhin log par ltung ba kun/_/'di kun bsod nams min las gyur/_/bsod nams kyis ni bsrung bar 'gyur/_/bsod nams dag gis 
[\[16a.7\]]brtson par 'gyur/_/bsod nams kyis ni tsha grang skyob/_/log 'bab char zlog bsod nams kyis/_/bsod nams 'dod bzho ba bzhon yin/_/yid bzhin nor bzang bsod nams kyis/_/bsod nams dag gis dpag bsam shing /_/yid 'ong 'dod kun 
[\[16b\]]
[\[16b.1\]]'bras bur smin/_/bsod nams dag gis bsod pa 'thob/_/bsod nams kyis ni yid 'ong dpal/_/bsod nams dag gis yid brtan 'gyur/_/bsod nams can ni rigs mthor skye/_/bsod nams dag gis grags pa 'thob/_/bsod nams kyis ni 
[\[16b.2\]]mang thos 'gyur/_/rgya che yid 'ong bsod nams kyis/_/bsod nams dag gis thos pa 'dzin/_/nad med 'chi ba bsod nams kyis/_/bsod nams kyis ni 'chi bdag bcom/_/'chi bdag mchog tu 'jigs pa yis/_/bsod nams dag gis 'jigs mi 'gyur/_/
[\[16b.3\]]gzhal med khang gnas lha rnams kyang /_/lha yi bde sten bsod nams kyis/_/sum cu gsum pa bsod nams kyis/_/de bzhin bsod nams 'thab bral lha/_/dga' ldan lha rab bsod nams kyis/_/'phrul dga' dag kyang de bzhin te/_/'dod pa'i dbang phyug bsod 
[\[16b.4\]]nams kyis/_/dbang byed lhar yang de bzhin 'gyur/_/bsod nams de bzhin tshangs pa che/_/lha rnams bye ba dag gis rjed/_/tshangs pa'i 'jig rten stong dag gi/_/dbang byed pa yi mnga' bdag 'gyur/_/bsod nams dag gis 'dod dgu yi/_/phun sum tshogs 
[\[16b.5\]]dgu rtag tu gnas/_/sems med pa yi dngos po yang /_/bsod nams dag gis dbang du gyur/_/rgyal po bsod nams stobs kyis tshe 'di dang tshe phyi ma yang dag par ston pa yid 'phrog pa'i tshig de skad ces brjod pa na/_skye bo phal po che de dag bsod nams la brten par 
[\[16b.6\]]gyur to/_/de nas rgyal po bsod nams stobs kyis skye bo phal po che de dag la yang shas cher bsod nams dag la gces su 'dzin pa bskyed pa'i phyir nam mkha' la bltas te sems bskyed nas tshig tu smras pa/_kye ma bdag la rgyal po'i pho brang 'khor 'di'i phyi nang du bcas par 
[\[16b.7\]]lha'i rin po che sna tshogs kyi char dang /_gos kyi char rab tu 'bab kyang ci ma rung zhes byas so/_/dge slong dag rgyal po bsod nams stobs kyis sems bskyed ma thag tu nam mkha' las lha'i gos che ba la 'os pa rnam pa sna tshogs kyi char bab bo/_/de'i rjes la lha'i me tog yid du 'ong 
[\[17a\]]
[\[17a.1\]]ba'i char yang bab bo/_/de'i rjes la lha'i rin po che'i char bab ste/_rgyal po'i pho brang 'khor de dag thams cad rin po che sna tshogs kyis khebs par gyur nas tser lhang zhing 'dug go/_/de nas lha dang mi rnams dga' bar byed pa'i bsod nams dag gi rnam par g.yo 
[\[17a.2\]]ba'i rmad du byung ba de mthong nas skye bo mang po de dag thams cad mchog tu ya mtshan du gyur nas bsod nams dag la gces su 'dzin pa yang dag par skyes te dga' bar gyur nas/_kye ma lha bsod nams stobs kyi bsod nams dag gi che ba nyid ces ched du rjod pa ched du brjod do/_/
[\[17a.3\]]de nas re zhig na skabs kyi gtam de nyi 'og gi rgyal po dag gis thos so/_/thos nas kyang yang de dag mchog tu ya mtshan du gyur nas bdag nyid chen po de ni bsod nams kyis che bar grags pa zhig ste/_bsnyen bkur bya ba'i 'os so zhes zer nas thams cad 'dus te dpung gi tshogs 
[\[17a.4\]]yan lag bzhi glang po che'i tshogs dang /_rta'i tshogs dang /_shing rta'i tshogs dang /_dpung bu chung gi tshogs rnams go bskon nas/_rgyal po bsod nams stobs la phu dud bya ba'i phyir song ste/_bzhon pa dag las babs nas rgyal po bsod nams stobs kyi zhabs gnyis 
[\[17a.5\]]la btugs te thal mo sbyar nas smras pa/_lha khyod ni bsod nams kyi stobs kyis che bar grags pa lags te/_khyod kyis ni rgyal po mdzod cig_/bdag cag ni zhabs 'bring 'tshal lo zhes byas so/_/de nas rgyal po bsod nams stobs kyis che ba la 'os pa'i rin po 
[\[17a.6\]]che dag gis ci 'dod par yang dag par 'tshengs par byas nas 'khor dang bcas par dge ba bcu'i las kyi lam la bkod de/_rang rang gi yul du bkye'o/_/de nas rim gyis gtam de rgyal po gsal stobs kyis thos so/_/thos nas kyang thog ma kho nar pho nya btang 
[\[17a.7\]]nas shin tu rings par dpung chen po thams cad dang chas te/_bar zhig gis rgyal po bsod nams stobs la phu dud du bya ba'i phyir song nas snying bu la gdung bas brgyal te mchi mas brnang zhing ngu ka phyung la mig mchi mas kun du gang ste/_glang po che'i rgyab nas babs nas tsham tshom 
[\[17b\]]
[\[17b.1\]]med par rgyal po bsod nams stobs kyi mgul nas 'khyud de/_mgo bor yang bsnams nas/_yun ring rab tu brtags te smras pa/_bu gzhon nu da ci zer ba shes par gyis shig_/nga ni da rgas shing 'khogs la gtugs te rgyal srid kyi khur khyer mi nus kyis/_rgyal srid kyi 
[\[17b.2\]]khur long shig ces smras nas rgyal po gsal stobs kyis rang gi mgo las dar thod dang /_cod pan dang /_dbu rgyan phud do/_/de nas rim gyis rgyal po bsod nams stobs 'dzam bu'i gling thams cad du rgyal srid kyi dbang phyug la dbang byed par gyur to/_/des 'dzam bu'i 
[\[17b.3\]]gling na gnas pa'i skye bo mang po thams cad ci 'dod par gser dngul gyis 'tshengs par byas nas dge ba bcu'i las kyi lam la bkod do/_/de'i tshe 'dzam bu'i gling 'di na su yang dbul po'am nad pa med do/_/'dzam bu'i gling gi mi thams cad bde bar gyur te/_nad med 
[\[17b.4\]]cing stobs dang ldan pa dang /_dbang po rnams rgyas pa dang /_phyug cing nor mang la longs spyod che ba dang /_nor dang 'tshog chas mang ba dang /_bdog pa mang ba dang /_nor dang /_'bru dang /_gser dngul dang /_mdzod dang /_bang ba rnams kyi tshogs mang bar gyur to/_/
[\[17b.5\]]'dzam bu'i gling 'di thams cad kyang 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ba dang /_rtsod pa dang 'thab pa zhi ba dang /_'khrug pa dang /_nang 'khrug dang /_chom rkun dang /_nad dang /_mu ge med pa dang /_'bras sA lu dang /_
[\[17b.6\]]bu ram shing dang /_ba lang dang /_ma he dang ldan par 'dug ste/_tsher ma dang /_rdo dang /_gseg ma dang /_gyo mo rnams ni med par gyur/_me tog dang 'bras bu'i shing rnams ni rtag tu rgyas te/_lha yang dus dus su char gyi rgyun legs par 'bebs shing 'bru shin tu rgyal bar 
[\[17b.7\]]gyur to/_/de nas skye bo mang po thams cad kyang dga' ba skyes nas bsod nams la brten par gyur te/_rtag tu sbyin pa dag sbyin zhing bsod nams dag byed do/_/bsnyen gnas la gnas shing tshul khrims yang dag par blangs te gnas so/_/de'i tshe 'dzam bu'i gling du mir gyur pa 
[\[18a\]]
[\[18a.1\]]las 'chi ba gang yang rung ba de dag thams cad lus dang bral nas lha rnams kyi nang du skye bar 'gyur te/_phal cher ni rgyal chen bzhi'i lha rnams kyi nang du skye'o/_/rgyal po bsod nams stobs kyang sems can dpag tu med pa rnams tshe 'di dang /_tshe phyi ma'i 
[\[18a.2\]]don rnams la bkod nas 'khor sems can stong phrag du ma dag dang shi 'phos te lha'i ris dga' ldan du skyes so/_/dge slong dag khyed de'i tshe de'i dus na rgyal po bsod nams stobs zhes bya bar gyur pa de gzhan zhig yin pa snyam du sems na/_de ltar mi blta'i nga nyid de'i tshe 
[\[18a.3\]]de'i dus na byang chub sems dpar gyur to/_/rgyal po bsod nams stobs kyi yab rgyal po gsal stobs zhes bya ba gang yin pa de ni rgyal po zas gtsang ma 'di nyid de'i tshe de'i dus na rgyal po gsal stobs zhes bya bar gyur to/_/btsun mo rnam par spa ba zhes bya bar gyur pa 
[\[18a.4\]]gang yin pa de ni lha mo sgyu 'phrul chen mo 'di nyid yin no/_/gzhon nu gzugs dang ldan pa gang yin pa de ni sru'i bu dge slong dga' bo 'di nyid yin no/_/brtson 'grus dang ldan pa gang yin pa de ni dge slong gro zhin skyes bye ba nyi shu pa 'di nyid yin no/_/bzo dang ldan pa gang yin 
[\[18a.5\]]pa de ni dge slong ma 'gags pa 'di nyid yin no/_/shes rab can gang yin pa de ni dge slong shA ri'i bu 'di nyid yin no/_/lha'i dbang po brgya byin gang yin pa de ni dge slong maud gal gyi bu 'di nyid yin no/_/rgyal po shi 'phos nas bsod nams stobs rgyal sar zhugs pa gang 
[\[18a.6\]]yin pa de ni bdud sdig can 'di nyid yin no/_/sngon mi dbul po gang gi khyim du gzhon nu bsod nams stobs zhugs pa gang yin pa de ni dge slong sgra gcan zin 'di nyid yin no/_/rgyal pos mi rkang lag med par byas nas gzhon nu bsod nams stobs kyis rang gi khrag gis tshim par byas 
[\[18a.7\]]shing /_rang gi rkang lag gis bstud de bden pas bskul nas sngon gyi lus ji lta ba bzhin du bzhag pa gang yin pa de ni dge slong kau Di n+ya 'di nyid de'i tshe de'i dus na rgyal po la sman chos gsol ba'i mir gyur to/_/dge slong dag de bas na bsod nams gang yin pa de ni rnam grangs 'di nyid kyi dus 
[\[18b\]]
[\[18b.1\]]thams cad dang /_rnam pa thams cad du sems can thams cad kyi nyams su dpen pa yin par rig par bya'o/_/dge slong dag de bas na 'di skad du bsod nams ltar sems can rnams kyi nyams su dpen pa gzhan ci yang ngas yang dag par rjes su ma mthong ngo zhes nga smra'o zhes bka' 
[\[18b.2\]]stsal nas/_dge slong dag the tshom skyes te/_the tshom thams cad gcod pa sangs rgyas bcom ldan 'das la zhus pa/_btsun pa rgyal po bsod nams stobs kyis las ci bgyis na las de'i rnam par smin pas 'di ltar rgyal po dbang che bar grags par gyur la/_lha dang mi 
[\[18b.3\]]rnams kyis rgyal por stsol cing ci bsams pa dang /_ci 'tshal ba de dag thams cad bsams pa tsam gyis nam mkha' las 'bab cing de btsas pa'i tshe yang sa g.yos par gyur te/_lha'i rin po che'i char pus mo nub pa tsam bab la lha'i seng ge'i khri la bzhag cing lha'i dbang po 
[\[18b.4\]]brgya byin gyis rang nyid lag dar te/_lha'i gdugs bzung zhing gter mi zad pa yang byung bar gyur pa lags/_bcom ldan 'das kyis bka' stsal pa/_dge slong dag rgyal po bsod nams stobs nyid kyis tshogs rnyed cing rkyen grub pa dang ldan te dba' rgal bzhin du 'byung la/_gdon 
[\[18b.5\]]mi za bar 'ong ba'i las de dag byas shing bsags pas na/_dge slong dag bsod nams stobs nyid kyis las byas shing bsags pa de dag gzhan su zhig gis nyams su myong bar 'gyur te/_dge slong dag las byas shing bsags pa rnams ni phyi rol gyi sa'i khams la rnam 
[\[18b.6\]]par smin par mi 'gyur/_chu'i khams dang /_me'i khams dang /_rlung gi khams la rnam par smin par mi 'gyur te/_las dge ba dang las mi dge ba byas shing bsags pa rnams ni zin pa'i phung po dang /_khams dang skye mched rnams 'ba' zhig la rnam par smin par 'gyur ro/_/
[\[18b.7\]]lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras bu nyid du smin par 'gyur/_/dge slong dag sngon byung ba 'das pa'i dus na ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs 
[\[19a\]]
[\[19a.1\]]su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das gzhan gyis mi thub pa zhes bya ba 'jig rten du byung ste/_phyi zhig na yang dag par rdzogs pa'i 
[\[19a.2\]]sangs rgyas gzhan gyis mi thub pa sangs rgyas kyi 'phrin las thams cad mdzad nas rgyal po'i pho brang 'khor zhig tu bud shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan 'das te/_de'i sku gdung gi mchod rten rgyal po zhig gis brtsigs 
[\[19a.3\]]nas dus ston gyi lugs bcas so/_/phyis re zhig na mchod rten gyi dus ston byed pa'i tshe gaN DI yang brdungs/_rnga yang brdungs te/_dung sgril ma bus nas dge slong zhig 'khor phal po che'i nang na 'dug cing /_phyed yol tsam na srog chags 'bum phrag du ma 'dus pa dag la nyin mo chos ston 
[\[19a.4\]]to/_/de'i tshe rgyal po'i pho brang 'khor de na rgyan po pa rgyal ba po zhes bya ba rgyan po la shin tu zhen pa zhig gnas te/_de'i chung ma ni rnam par rgyal ma zhes bya bu ni rnam par rgyal ba zhes bya'o/_/de nas re zhig na rgyan po pa rgyal ba po de ras zung cig gyon pa dang /_gdugs dang mchil 
[\[19a.5\]]lham zung cig dang pa Na lnga'i 'gron bu rnams ma gtogs par ci bdog pa khyim na 'dug pa dang /_phyi rol na 'dug pa thams cad rgyan skugs su yal nas sdug bsngal dang yid mi bde ba mi bzad pas gdungs te/_kyi hud bsod nams ma byas pa dang dbul ba ni tha chad mi bzad 
[\[19a.6\]]pa yin no zhes smras nas dbugs tsha ba rgyun ring po'i shugs kyang phyung ste/_mchil lham gnyis ni bgos/_pa Na lnga dang gdugs kyang khyer nas rgyan po'i sa nas song ste/_mthar gyis chos nyan pa gang na 'dug pa'i phyogs der phyin nas de 'byor pa de lta bu dang /_skye bo phal 
[\[19a.7\]]po che thal mo sbyar te chos nyan pa de dag mthong nas dga' ba chen po skyes te/_re zhig chos ji lta bu zhig 'chad pa blta'o snyam du bsams nas/_de nyid kyi phyogs gcig tu gdugs bzhag ste/_mchil lham gnyis phud nas rna blags shing thal mo sbyar te chos mnyan pa'i 
[\[19b\]]
[\[19b.1\]]phyir 'dug go/_/de nas re zhig na chos smra bas tshigs su bcad pa 'di brjod de/_bsod nams bsags na bde bar 'gyur/_/de phyir mis ni bsod nams bya/_/de yang yang dang yang du bya/_/de nyid la ni 'dun par bya/_/zhes smras so/_/de nas des tshigs su bcad 
[\[19b.2\]]pa 'di thos nas bsod nams bsags pas bde bar 'gyur ba de ni de bzhin te/_gang gi phyir bdag 'di kho na ltar mchog tu mi bzad par dkos thag cing 'dug pa las na/_bdag gis tshe snga ma la gor ma chag par bsod nams dag ma byas kyis bdag gis bsod nams [{]chung zad [,]cung zad [}]
[\[19b.3\]]cig bya'o snyam du bsams so/_/de nas de ltar bsams nas bdag la ci bdog pa rtog pa la zhugs so/_/re zhig na ras zung cig gyon pa dang /_gdugs dang /_mchil lham gnyis dang /_pa Na lnga'i 'gron bu lus pa rnams mthong ste/_gzhan thams cad rgyan skugs 
[\[19b.4\]]su yal nas de sems pa la zhugs te/_ci ste pa Na lnga dang bla gos sbyin na ni ltogs te 'chi bar yang 'gyur la/_'on te ma sbyin na ni bsod nams med par 'jig rten pha rol du 'gro dgos te/_der yang dang yang dbul ba'i sdug bsngal tha dad du 'gyur na gang gis ltogs te 
[\[19b.5\]]'chi bar yang mi 'gyur la/_bsod nams kyis bgod par yang mi 'gyur ba'i thabs ci yod snyam ste/_yang bsams pa/_bsod nams med par 'jig rten pha rol tu 'gro ba bas ni ltogs te shi yang slas/_pa Na lnga dang bla gos 'di dag ni nges par sbyin pa sbyin par bya'o snyam ste/_de 
[\[19b.6\]]de snyam du sems pa'i skabs su yang chos smra bas tshigs su bcad pa tha dad pa 'di brjod de/_/bsod nams dal nas byed na ni/_/sdig la mngon par dga' bar 'gyur/_/de phyir dge ba smyur te bya/_/sdig pa las ni sems kyang bzlog_/ces smras so/_/de nas des 
[\[19b.7\]]tshigs su bcad pa 'di thos nas bsams pa/_bsod nams smyur te bya'o zhes bshad pas na la gor du sbyin pa sbyin par bya'o snyam mo/_/de nas rgyan po pa dbul ba'i sdug bsngal gyis nyam thag pa de dad pa'i shugs drag pos seng ge'i khri la chos smra ba 'dug pa'i spyi bo'i steng du gdugs bzung 
[\[20a\]]
[\[20a.1\]]nas mchil lham gnyis rkang pa'i drung du bzhag ste/_paN lnga'i 'gron bu de dag gis chos smra ba'i rkang pa la gtor nas rang gi lus las bla gos phud de chos smra ba'i rkang pa la bkab nas ba spu thams cad zing zhes byas nas dad par gyur te/_rkang pa gnyis la gtugs 
[\[20a.2\]]nas dad pa'i shugs drag pos smon lam 'debs pa la zhugs te/_dge ba'i rtsa ba dang /_sems bskyed pa dang /_chos kyi phyir sbyin pa yongs su btang ba 'dis na bdag tshe 'di nyid phan chad dbul por ma gyur cig_/skye ba thams cad du yang bsod nams kyis che bar grags par 
[\[20a.3\]]gyur cig_/lha dang mi rnams kyis kyang bdag rgyal por bcug par gyur cig_/ci bsams pa dang ci 'dod pa de dag thams cad nam mkha' las 'grub par gyur cig_/bdag btsa' ba na yang ngo mtshar dang rmad du byung ba mang po dag 'byung bar gyur cig_/gter mi zad pa'i rin po che 
[\[20a.4\]]mang po dang /_rin po che sna tshogs kyis legs par yongs su gang ba dag kyang 'byung bar gyur cig ces des de ltar smon lam btab pa'i skabs su chos smra bas kyang kha ton du yongs su bsngo ba byas te 'khor thams cad dong ngo /_/rgyan po pa rgyal ba po yang chos kyi phyir sbyin pa de nyid yid 
[\[20a.5\]]la sems shing ras gcig pu gyon bzhin du bdag gi khyim du song nas chung ma dang bus mthong ngo /_/de nas chung ma dang bus bsams pa/_'dis ga shed du bla gos dang rgyan skugs su yal bar byas zhig gu snyam ste/_mi dga' bar gyur nas/_da ni bdag cag gnyis lus su zad de/_
[\[20a.6\]]bdag cag gnyis kyang yal bar byed du 'ong gis 'dong ngo zhes smras so/_/de yang ngo tsha nas bdag ni dbul ba'i nyes pas 'di ltar sma bab po snyam bsams nas tshigs su bcad de smras pa/_ci zhig sdug bsngal dbul ba sdug bsngal yin/_/ci zhig shin tu sdug bsngal dbul de nyid/_/
[\[20a.7\]]dbul ba dag ni shi ba dang yang mtshungs/_/bdag ni shi ba 'dam gyi dbul ba min/_/zhes smras nas/_dbugs tsha ba rgyun rings po'i shugs phyung ste cang mi zer bar 'dug go/_/de nas de'i khyim gyi ra ba na khron pa zhig yod de/_de'i chung mas chu bcu ba'i phyir bum pa thag pas btags nas 
[\[20b\]]
[\[20b.1\]]de'i nang du btang ste chu yar dbyung snyam pa dang /_re zhig na yar dbyung bar ma nus nas des rgyal ba po la/_jo bo bum pa 'di yar dbyung bar mi nus na tshur spyon te gzigs zhes bos so/_/de nas des kyang yar dbyung bar brtsams so/_/re zhig na des kyang yar dbyung ma nus 
[\[20b.2\]]nas de gnyis kyis bu la bos so/_/de nas de gsum char gyis sha dang pags pa ral te/_'bad pa chen pos de'u ma phyin te phyin to/_/re zhig na bltas na bum pa de'i 'og na zangs zung lnga gser dngul gyis yongs su gang ba thogs shing 'dug pa mthong ste/_de nas rgyan po pa rgyal ba pos tshe 
[\[20b.3\]]'di'i sbyin pa'i 'bras bu shin tu rmad du byung ba de mthong nas ya mtshan gyis mig rgyas te/_snying rab tu dga' nas tshigs su bcad de smras pa/_kye ma nyes pa kun spangs pa/_/yon tan ngo bo nyid kyi zhing /_/da lta bdag gis sa bon btab/_/da ltar nyid du 'bras bur smin/_/ces 
[\[20b.4\]]smras so/_/de nas de'i chung ma de yang ya mtshan gyis mig rgyas te smras pa/_jo bo 'di ci zhig la dgongs te gsungs/_des skabs 'di rgyas par bsnyad do/_/de nas des tshe 'di nyid la bsod nams dag gis 'bras bu mchog tu yid du 'ong ba smin pa'i rmad du byung ba de mthong nas ya mtshan du 
[\[20b.5\]]gyur to/_/gtam de yang gcig nas gcig tu thos pas rgyal po'i pho brang 'khor de dag kun du grags so/_/de thos pas skye bo phal po che ngo mtshar du gyur cing rmad du gyur nas phan tshun du kye ma ngo mtshar to/_/kye ma bsod nams dag gi che ba nyid ces 'dzin to/_/de nas glo bur du phyug cing 
[\[20b.6\]]nor mang la longs spyod che bar gyur te bsod nams kyi 'bras bu mngon sum du mthong nas/_des sangs rgyas dang chos dang dge 'dun rnams la dad pa drag pos shas cher bkur sti byas so/_/de nas de nyin gcig bzhin du de bzhin gshegs pa'i mchod rten la mchod pa rgya cher byed do/_/
[\[20b.7\]]chos kyang nyan to/_/dge 'dun gyis bskos pa'i dge slong dag kyang nyin gcig bzhin du kha zas bzang pos yang dag par tshim par byed do/_/dge sbyong dang /_bram ze dang /_bkren pa dang /_nad pa dang /_slong ba gzhan dag kyang nor gyis ci 'dod par yang dag par 'tshengs par byed do/_/
[\[21a\]]
[\[21a.1\]]gtsug lag khang chen po yo byad thams cad kyis yongs su gang ba yang byed du bcug ste/_phyogs bzhi'i dge slong gi dge 'dun la phul nas de'i grags pas rgyal po'i pho brang 'khor de kun du rgyas par gyur to/_/phyis re zhig na rgyal po'i pho brang 'khor de'i 
[\[21a.2\]]rgyal po bu med par dus las 'das so/_/de nas grong khyer gyi mi dang blon po rnams kyis rgyan po pa rgyal ba po bsod nams kyis che bar grags par shes nas rgyal por bcug go/_/de nas de'i ming rgyan po pa rgyal ba po zhes bya ba gang yin pa de ni med par gyur te/_rgyal 
[\[21a.3\]]po rgyal ba po rgyal po rgyal ba po zhes bya bar gyur to/_/de nas rgyal po rgyal ba pos tshe de nyid la bsod nams dag gi rnam par smin pa'i 'bras bu mchog tu yid du 'ong ba mthong nas dad pa skyes te/_shas cher bsod nams la brten par gyur to/_/de rgyun mi 'chad par sbyin 
[\[21a.4\]]pa dag sbyin zhing bsod nams dag byed de/_tshul khrims yang dag par blangs nas gnas so/_/btsun mo'i 'khor dang /_blon po dang grong khyer gyi mi dang /_yul gyi mi dang skye bo'i tshogs gzhan dag kyang bsod nams dag la yang dag par btsud do/_/phyi zhig na 
[\[21a.5\]]rgyal po rgyal ba po 'chi ba'i chos dang ldan par gyur nas gzhan 'phrul dbang byed kyi lha rnams dang skal ba mnyam par skyes te/_lha'i rgyal po dbang byed kyi bur skyes so/_/de skyes pa na nam mkha' las lha'i rin po che'i char dang gos kyi char rnam par mdzes pa bab bo/_/
[\[21a.6\]]de'i lus las kyang gang gis dbang byed kyi pho brang de dag thams cad snang bar 'gyur ba dang /_dbang byed kyi lha gzhan dag gi 'od kyang 'od med par 'gyur ba de lta bu'i 'od byung bar gyur to/_/de'i bsod nams dag gi 'bras bu rnam par smin pa ngo mtshar rmad du byung ba de mthong nas 
[\[21a.7\]]gzhan 'phrul dbang byed kyi lha rnams mchog tu ya mtshan du gyur to/_/dge slong dag khyed de'i tshe de'i dus na rgyan po pa rgyal ba por gyur pa de gzhan zhig yin snyam du 'dzin na de de ltar mi blta'i/_rgyal po bsod nams stobs de nyid de'i tshe de'i dus na rgyan po pa rgyal ba por gyur to/_/
[\[21b\]]
[\[21b.1\]]dam pa'i chos thos nas sems dad par gyur pa des chos smra ba la gdugs dang mchil lham gnyis dang bla gos dang pa Na lnga'i 'gron bu rnams phul ba gang yin pa'i las de'i rnam par smin pas tshe de nyid la gter lnga yang byung ngo /_/rgyal srid kyi dbang phyug gi bdag por yang bcug 
[\[21b.2\]]go/_/las de nyid kyi rnam par smin pas lan sum cu rtsa drug gi bar du gzhan 'phrul dbang byed kyi lha rnams kyi rgyal srid kyi dbang phyug la dbang byed par gyur to/_/lan sum cu rtsa drug gi bar du 'phrul dga' ba rnams kyi rgyal srid kyi dbang phyug la dbang byed par gyur to/_/lan sum cu 
[\[21b.3\]]rtsa drug gi bar du dga' ldan pa rnams kyi rgyal srid kyi dbang phyug la dbang byed par gyur to/_/lan sum cu rtsa drug gi bar du 'thab bral ba rnams kyi rgyal srid kyi dbang phyug la dbang byed par gyur to/_/lan sum cu rtsa drug gi bar du sum cu rtsa gsum pa rnams kyi rgyal srid kyi dbang phyug la 
[\[21b.4\]]dbang byed par gyur to/_/lan sum cu rtsa drug gi bar du rgyal chen bzhi pa rnams kyi rgyal srid kyi dbang phyug la dbang byed par gyur to/_/lan brgya phrag du mar 'khor los sgyur ba'i rgyal po mtha' bzhir rgyal ba chos kyi rgyal po chos dang ldan pa rin po che sna bdun dang ldan par gyur to/_/de'i 
[\[21b.5\]]rin po che sna bdun ni rnam pa 'di lta bu dag yin te/_'di ltar 'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang bdun pa ste blon po rin po che rnams so/_/de'i bu stong tham pa yod de dpa' 
[\[21b.6\]]ba dang /_rtul phod pa dang /_yan lag mchog gi gzugs dang ldan pa dang /_pha rol gyi sde rab tu 'joms pa sha stag go/_/des sa chen po rgya mtsho'i mthas gtugs pa 'di nyid ma lus par gnod par sdo ba med cing 'tshe ba med de/_chad pa med cing mtshon gyis bda' ba med 
[\[21b.7\]]la/_chos dang 'thun zhing snyoms pas legs par phab ste gnas so/_/de nas bcom ldan 'das kyis de'i tshe tshigs su bcad de bka' stsal pa/_gang gis bdag nyid chen po yi/_/bdag por 'gyur ba'i rgyu 'di yin/_/sangs rgyas phan 'dogs de dag gis/_/
[\[22a\]]
[\[22a.1\]]'jig rten du ni 'di gsungs so/_/rdzu 'phrul rgya che 'di dag dang /_/ngo mtshar 'di dag thos gyur na/_/mkhas dang nag po'i rigs skyes pa'ang /_/su zhig dad par byed mi 'gyur/_/de phyir bdag la legs 'dod cing /_/bdag nyid chen po 'dod pas 
[\[22a.2\]]'dir/_/sangs rgyas bstan pa dran byas la/_/dam pa'i chos ni bla mar bya/_/dge slong dag de bas na dam pa'i chos la bkur sti bya'o/_/bla mar bya'o/_/rim gror bya'o/_/mchod par bya'o zhes de ltar bslab par bya'o/_/dge slong dag dam pa'i chos la bkur sti byed/_bla mar 
[\[22a.3\]]byed/_rim gro byed/_mchod pa byed cing brten te gnas par bya'o zhes de ltar bslab par bya'o/_/bcom ldan 'das kyis de skad ces bka' stsal nas dge slong de dag yi rangs te/_bcom ldan 'das kyis gsungs pa la mngon par bstod do/_/bsod nams stobs kyi rtogs 
[\[22a.4\]]pa brjod pa rdzogs so//_//rgya gar gyi mkhan po dzi na mi tra dang zhu chen gyi lots+tsha ba ban de de ba tsan dras bsgyur te gtan la phab pa//[ {D348}]@##/_/rgya gar skad du/_tsan+d+ra pra b+ha a ba dA naM/_bod skad du/_zla 
[\[22a.5\]]'od kyi rtogs pa brjod pa/_sangs rgyas dang byang chub sems dpa' thams cad la phyag 'tshal lo/_/sangs rgyas bcom ldan 'das rgyal po'i khab 'od ma'i tshal bya ka lan da ka gnas pa na bzhugs te/_gang gi tshe tshe dang ldan pa dge slong shA ri'i bu dang /_maud gal gyi bu gnyis phung po'i 
[\[22a.6\]]lhag ma med pa'i mya ngan las 'das pa'i dbyings su yongs su mya ngan las 'das pa de'i tshe/_dge slong rnams the tshom skyes nas the tshom thams cad gcod par mdzad pa'i sangs rgyas bcom ldan 'das la zhus pa/_btsun pa gang dge slong shA ri'i bu dang maud gal gyi bu gnyis gtso bo de 
[\[22a.7\]]mya ngan las 'das pa 'di ma bzod nas sangs rgyas la sogs pa/_dge slong gi dge 'dun bzhugs pa'i thog mar yongs su mya ngan las 'das pa ni ngo mtshar che'o/_/bcom ldan 'das kyis bka' stsal pa/_dge slong dag gang dge slong shA ri'i bu dang /_maud gal 
[\[22b\]]
[\[22b.1\]]gyi bu gnyis 'dod chags dang bral ba/_zhe sdang dang bral ba/_gti mug dang bral ba/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa rnams las rnam par grol 
[\[22b.2\]]ba na/_gtso bo mya ngan las 'das pa'ang mi bzod nas sangs rgyas la sogs pa dge slong gi dge 'dun bzhugs pa'i thog mar mya ngan las 'das pa ngo mtshar ci zhig che/_gang 'das pa'i dus na dge slong shA ri'i bu dang /_maud gal gyi bu 'dod chags dang bcas 
[\[22b.3\]]pa/_zhe sdang dang bcas pa/_gti mug dang bcas pa/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa dang bcas pa na yang nga la gcig tu sems mngon par 
[\[22b.4\]]dad pas gtso bo 'chi ba mthong bar mi bzod nas dus byas te/_'dod pa'i khams thams cad las yang dag par 'das nas tshangs pa'i 'jig rten du skyes pa de nyon cig_/dge slong dag sngon byung ba 'das pa'i dus na byang phyogs na rgyal po'i pho brang rdo [{]bzangs [,]bzang [}]zhes bya ba 
[\[22b.5\]]'byor pa/_rgyas pa bde ba lo legs pa/_mi dang skye bo'i tshogs mang pos gang ba/_chur dpag tshad bcu gnyis zheng du dpag tshad bcu gnyis kun nas gru bzhi par gyur te/_shin tu rnam par 'byes pa/_rta babs dang skar khung dang /_skar khung dra ba can mthon po dang 
[\[22b.6\]]rab tu ldan pa dang /_tshong zong dang /_rin po che sna tshogs kyis kun du gang ba/_rgyal po dang /_blon po dang /_khyim bdag dang /_tshong dpon dang /_yul 'khor gyi mi rnams kyis yongs su gang ba/_mi rnams gzhung lugs la gnas pa/_pi bang dang /_gling bu dang /_rnga dang /_sgra 
[\[22b.7\]{]bzangs [,]bzang [}]dang /_rnga bo che dang /_rdza rnga dang /_rnga [{]rings [,]ring [}]dang /_dung gi sgra rnams kyi sgra nges par sgrogs pa'o/_/dge slong dag rgyal po'i pho brang de na ta ga ru'i dri dang /_a ga ru'i dri dang /_tsan dan gyi dri dang /_phye ma'i dri dang /_gur gum gyi dri dang /_me tog gi dri zhim pa rnams te/_dus 
[\[23a\]]
[\[23a.1\]]thams cad du 'di lta bu'i dri sna tshogs pa rlung gis bskyod nas lam dang srang bar dang bzhi mdo dang sum mdo rnams su ldang zhing rgyu ba dang /_glang po dang /_rta dang /_shing rta dang /_dpung bu chung gi tshogs dang yang dag par ldan pa dang /_
[\[23a.2\]]bzhon pa dang /_theg pa dang /_srang dang /_lam po che nye bar mdzes par byas pa dang /_gdugs dang /_rgyal mtshan dang /_ba dan bsgreng ba dang /_rta babs dang /_skar khung dang /_skar khung dra ba can dang /_zla ba phyed pa btags pas lha'i gnas bzhin du nye 
[\[23a.3\]]bar mdzes par gyur pa dang /_klu'i dbang po dang /_ri'i rgyal po las mngon par 'thon pa'i mtsho dang /_rdzing bu dang /_lteng ka dang /_chu mig dang /_'bab chus nye bar mdzes pa dang ldan pa dang /_ud pa la dang /_pad ma dang /_ku mu da dang /_pun da rI kas 
[\[23a.4\]]kun du khebs pa/_shing sA la dang /_ta la dang /_ta ma la dang /_dong ka dang a sho ka dang /_ti la ka dang /_pur Na ka dang /_tsam pa ka dang /_ba ku la dang /_a ti mug ta ka dang /_ta ma la'i me tog gis kun du khebs pa dang ldan pa dang /_nags tshal gyi phyogs na ka la 
[\[23a.5\]]ping ka dang /_ne tso dang /_sha ri ka dang /_khu byug dang /_rma bya dang /_shang shang te'u sgra sgrogs par gyur pa dang /_shing sna tshogs kyis nye bar mdzes pas nyams dga' bar byas pa dang /_skyed mos tshal nyams dga' ba mdun na yod de/_dge slong dag rdo 
[\[23a.6\]{]bzangs [,]bzang [}]de ltar shin tu nyams dga' bar gyur to/_/dge slong dag rgyal po'i pho brang rdo [{]bzangs [,]bzang [}]de na rgyal po zla 'od ces bya ba gzugs bzang ba/_blta na sdug pa mdzes pa skye ba dran pa/_lha'i mig dang ldan pa/_gling gcig pa'i 'khor los sgyur ba/_chos dang 
[\[23a.7\]]ldan pa/_chos kyi rgyal po/_/'dzam bu'i gling du rgyal srid kyi dbang phyug la dbang byed par gyur to/_/dge slong dag rgyal po zla 'od rang la 'od yod pas 'gro na yang mun pa med par gyur te/_nor bu rin po che'i 'od dam/_mar me'i 'od dam/_sgron ma mdun du mi 
[\[23b\]]
[\[23b.1\]]khyer gyi/_dge slong dag gzhan du na rgyal po zla 'od rang nyid kyi lus las 'od byung bar gyur te/_dper na zla ba'i dkyil 'khor las 'od 'byung ba bzhin du 'di'i lus la 'od byung ste rgyu 'dis na rgyal po zla 'od zla 'od ces ming du gyur to/_/yang de'i tshe de'i dus 
[\[23b.2\]]na 'dzam bu'i gling 'dir rgyal po'i pho brang rdo [{]bzangs [,]bzang [}]la sogs pa grong khyer drug khri brgyad stong byung bar gyur te/_'byor pa/_bde ba lo legs pa/_skye bo mang po dang mi mang pos gang bar gyur to/_/dge slong dag gzhan yang rgyal po zla 'od kyi 'dzam 
[\[23b.3\]]bu'i gling gi mi rnams la/_dpya dang /_sho gam dang /_gru btsas med de/_zhing gi 'byor pa dang ldan pa/_skye bo rnams zhi ba dang khyim bya'i sgra dang ldan pa/_grong dang grong khyer dang grong rdal gyi skye bo'i tshogs dang rgyal po dang rgyal rigs dang ldan par gyur to/_/dge slong 
[\[23b.4\]]dag yang de'i tshe de'i dus na 'dzam bu'i gling gi mi rnams kyi tshe'i tshad lo bzhi khri bzhi stong par gyur to/_/dge slong dag rgyal po zla 'od ni byang chub sems dpar gyur te/_thams cad ster ba/_thams cad yongs su gtong ba ste/_des rgyal po'i pho brang rdo [{]bzangs [,]bzang [}]nas byung ste/_grong 
[\[23b.5\]]khyer gyi shar phyogs su gdugs dang rgyal mtshan dang ba dan bsgreng ste/_gser gyi rnga bo che yang dag par brdungs nas sbyin pa ni gtong /_bsod nams ni byed do/_/de bzhin du grong khyer gyi lho dang /_nub dang /_byang du'ang sbyin pa ni gtong /_bsod nams ni byed do/_/sum mdo'i 
[\[23b.6\]]dbus su'ang sbyin pa ni gtong /_bsod nams ni byed de/_'di lta ste/_zas 'dod pa rnams la ni zas/_skom 'dod pa rnams la ni skom/_bza' ba dang /_bca' ba dang /_phreng ba dang /_mar me dang /_dri dang /_byug pa dang /_mal cha dang /_stan dang /_rgyab rten dang /_skye bo rnams kyi 
[\[23b.7\]]gnas dang /_gdugs dang /_shing rta dang /_spud pa dang /_rgyan dang /_gser gyi snod dngul gyi phye mas yongs su gang ba rnams dang /_dngul gyi snod gser gyi phye mas yongs su gang ba rnams dang /_gser gyi rwa btags pa'i ba lang rnams dang /_khar ba'i bzho snod rnams dang /_
[\[24a\]]
[\[24a.1\]]gzhon nu ma rgyan thams cad kyis brgyan par byas pa rnams kyang sbyin pa ni gtong /_bsod nams ni byed do/_/gos kha dog sna tshogs pa yul sna tshogs pa las byung ba rnam pa sna tshogs pa la 'di lta ste/_dar la dang /_rgya'i dar dang /_rin che ba'i 
[\[24a.2\]]gos dang /_du gu la dang /_mri gA pA na dang /_bag le pa dang /_la ba dang /_rin po che dang /_gser dang /_gos gser gyi rgyan can dang /_ka shi ka'i dar dang /_gos dar la sogs pa rnams kyang sbyin pa ni gtong /_bsod nams ni byed do/_/dge slong dag rgyal 
[\[24a.3\]]po zla 'od kyis sbyin pa ji snyed kyis 'dzam bu'i gling pa'i mi thams cad phyug pa dang /_nor che ba dang /_longs spyod che bar gyur pa de snyed rab tu gtong ngo /_/dge slong dag rgyal po zla 'od kyis gang glang po dang /_rta dang /_shing rta dang /_gdugs la sogs pa'i sbyin pa ji 
[\[24a.4\]]snyed kyis 'dzam bu'i gling 'di na mi gcig kyang rkang gis 'gro ba med pa de snyed rab tu gtong ste/_'dzam bu'i gling pa'i mi thams cad kyang glang po'i rgyab dang /_rta bzhi dang ldan pa'i shing rta steng nas gser dang dngul gyi gdugs 'dzin pa dang ldan pa dang /_skyed mos 
[\[24a.5\]]tshal nas skyed mos tshal dang /_yul 'khor nas yul 'khor dang /_grong khyer nas grong khyer du rjes su 'gro bar gyur to/_/dge slong dag de nas yang rgyal po zla 'od 'di ltar sems par gyur te/_ngas sbyin pa 'di tsam zhig byin pa tsam gyis ci zhig bya ste/_gos dang 
[\[24a.6\]]rgyan dang /_cha bzhag rnams nga nyid ci 'dra ba 'dzam bu'i gling pa'i mi rnams kyang de dang 'dra bar rab tu byin ni 'dzam bu'i gling pa'i mi thams cad rgyal po'i rtse 'jos rtse zhing rol par 'gyur ro/_/de nas rgyal po zla 'od kyis 'dzam bu'i gling pa'i mi thams cad la cod pan 
[\[24a.7\]]dang /_dar dang /_gos dang /_rgyan dang /_cha bzhag rnams byin pa ni 'di lta ste/_mgul gdub dang /_gdu bu dang /_dpung rgyan dang /_do shal dang /_se mo do dang /_mu tig gi chun 'phyang dang /_rgyal po la 'os pa rnams sbyin pa rab tu byin no/_/dge slong dag rgyal po zla 
[\[24b\]]
[\[24b.1\]]'od kyis rgyal po la 'os pa/_gos dang /_rgyan dang /_cod pan dang /_dar rnams rab tu byin pa gang gis ji ltar 'dzam bu'i gling pa'i mi thams cad cod pan thogs shing dar dpyangs 'ching bar gyur te/_rgyal po zla 'od rnam pa ci 'dra bar gyur pa 'dzam bu'i gling gi mi thams 
[\[24b.2\]]cad kyang de dang 'dra bar gyur te/_de ltar rab tu byin no/_/dge slong dag rgyal po zla 'od kyis rgyal po'i pho brang rdo [{]bzangs su [,]bzang du [}]dril bsgrags te/_'dzam bu'i gling gi mi khyed thams cad nga ci srid 'tsho'i bar du rgyal po'i rtse 'jos rtse zhing rol cig ces bsgrags so/_dge slong 
[\[24b.3\]]dag de nas rgyal po zla 'od kyis dril bsgrags pa 'dzam bu'i gling gi mi thams cad kyis thos pa dang /_thams cad rgyal po'i rtse 'jos rtse ba la zhugs te/_pi bang dang /_gling bu dang /_'khar rnga dang /_sgra [{]bzangs [,]bzang [}]dang /_pi bang rgyud gsum pa dang /_rnga [{]rings [,]ring [}]dang /_rdza rnga dang /_
[\[24b.4\]]dung stong phrag dang /_sil snyan brgya snyed kyi sgra'i rol mo brdung zhing dpung rgyan dang /_do shal dang /_se mo do dang /_nor bu dang /_mu tig gi rgyan rnams dang /_rna cha thogs pa dang /_rgyan gyis brgyan la bud med kyi tshogs kyis yongs su bskor nas rgyal srid kyi dpal la rjes su 
[\[24b.5\]]spyod par gyur to/_/yang de'i tshe de'i dus na rgyal po'i pho brang rdo [{]bzangs [,]bzang [}]na mi rnams rgyal po'i rtse 'jos rol te/_pi bang dang /_gling bu dang /_'khar rnga dang /_sgra [{]bzangs [,]bzang [}]dang /_pi bang rgyud gsum pa dang /_rdza rnga dang /_rnga [{]rings [,]ring [}]dang /_dung gi sgras grong khyer drug khri brgyad stong du 
[\[24b.6\]]sgra bsgrags pa dang /_gang yang rgyal po zla 'od kyi sbyin gtong gi gnas bzhir gser gyi rnga bo che rnams brdungs pa na 'di lta bu'i yid du 'ong ba'i sgra byung bar gyur to/_/'di lta ste/_sum cu rtsa gsum gyi lha rnams kyi nang na lha'i grong khyer de na glu dang /_gar dang /_
[\[24b.7\]]rol mo'i sgra sgrogs so/_/dge slong dag de bzhin du de'i tshe de'i dus na 'dzam bu'i gling pa'i mi thams cad glu dang /_gar dang /_rol mo'i sgras gcig tu bde ba la 'jog cing shin tu dga' bar gyur to/_/yang de'i tshe rgyal po'i pho brang rdo [{]bzangs [,]bzang [}]na bye ba stong dung phyur bdun 
[\[25a\]]
[\[25a.1\]]cu rtsa gnyis kyi mi rnams gnas so/_/yang dge slong dag rgyal po zla 'od chos nyid kyis gzugs bzang ba/_blta na sdug pa mdzes pa ste/_gzhan yang 'di skye bo'i tshogs chen po'i yid dga' bar gyur to/_/gzhan yang 'di skyes pa dang bud med 
[\[25a.2\]]rnams kyis mthong ba na ngoms par mi 'gyur ba'i dga' ba 'thob bo/_/dus gang gi tshe rgyal po zla 'od grong khyer nas byung ste sbyin gtong gi gnas su song ba na srog chags bye ba brgya stong dpag tu med pa rnams lta zhing 'di skad kyang smra ste/_kye ma rgyal po zla 'od 'di ni lha zhig 
[\[25a.3\]]'ongs nas 'dzam bu'i gling 'dir rgyal po byed pa yin gyi/_rgyal po zla 'od kyi gzugs dang /_kha dog dang dbyibs de lta bu ni 'dzam bu'i gling pa'i mi rnams la yod pa ma yin no/_/de gang dang gang du bltas pa de dang de dag tu bud med stong phrag gis bltas te/_bud 
[\[25a.4\]]med gang 'di khyor rnyed pa de ni skal ba can yin no/_/gzhan zhig gis smras pa/_sems dag pa rnams kyis rnyed kyi gzhan dag gis ni ma yin te/_rgyal po zla 'od 'di ni lha dang 'dra bar blta'o/_/dge slong dag rgyal po zla 'od kyi blon po stong phrag phyed dang bcu gsum 
[\[25a.5\]]yod de/_de rnams kyi nang na blon po gnyis ni blon po thams cad las khyad du 'phags pa yin te/_blon po zla ba bzang po dang sa 'dzin zhes bya ba gnyis mkhas par grags pa blo dang ldan pa las thams cad la dbang byed pa/_rgyal po'i gces spras byed pa/_rgyal po yongs su 
[\[25a.6\]]skyong ba/_rgyal po'i las kyi mtha' thams cad la sems las chung ngur byed pa dang /_blon po'i mchog zla ba bzang po ni 'dzam bu'i gling pa'i mi khyed rnams ji srid 'tsho'i bar du dge ba bcu'i las kyi lam 'di yang dag par blangs la gnas par gyis shig ces 'dzam bu'i gling pa'i mi 
[\[25a.7\]]thams cad dge ba bcu'i las kyi lam la yang dag par sbyor bar byed de/_dge slong dag blon po'i mchog zla ba chen po'i gdams ngag rjes su ston pa 'di lta bu byed par gyur to/_/dge slong dag 'di lta ste/_'khor los sgyur ba'i rgyal po zla 'od ni blon po'i mchog zla ba chen 
[\[25b\]]
[\[25b.1\]]po la sdug par gyur pa dang /_dga' ba dang yid du 'ong bar gyur te/_gzhan yang de'i kha dog dang /_gzugs dang dbyibs la 'dis bltas pa na ngoms pa med de/_skad cig kyang de mi spong bar gyur to/_/de nas dus gzhan zhig gi tshe blon po'i mchog zla ba chen po'i rmi lam du du 
[\[25b.2\]]ba'i mdog can gyi sha za rnams kyis rgyal po zla 'od kyi cod pan phrogs par rmis te sad nas de 'jigs skrag pas rengs par gyur cing spu zing zhes byed de/_nges par rgyal po zla 'od kyi dbu slong ba zhig 'ong bar mi 'gyur ram/_lha ni thams cad stsol ba/_thams cad yongs 
[\[25b.3\]]su gtong ba yin te/_'di la ni dman pa dang /_mgon med pa dang /_phongs pa dang /_sdug bsngal ba dang /_slong ba rnams la mi stsol ba dang /_yongs su mi gtong ba ni gzhan ci yang mi mnga' bas na/_rgyal po zla 'od la rmi lam 'di mi zhu'i gzhan du na rin po che'i mgo 
[\[25b.4\]]rnams byas la/_mdzod dang bang bar bcug la bzhag ste/_gal te 'ga' zhig lha'i dbu slong ba 'ongs par gyur na/_de la rin po che'i mgo 'di rnams kyis brid par bya'o snyam nas rin po che'i rgyu las byas pa'i mgo byas te mdzod dang bang ba rnams su bzhag par gyur to/_/de 
[\[25b.5\]]nas dus gzhan zhig gi tshe blon po'i mchog sa 'dzin gyi rmi lam du rgyal po zla 'od kyi rin po che rnams kyi mgo rnam pa brgyar lhags par rmis pa dang /_yang 'jigs shing skrag la kun du skyo nas rgyal po zla 'od rgyal srid las nyams pa'am/_srog gi bar chad du mi 'gyur grang snyam nas/_
[\[25b.6\]]yang bram ze ltas mkhan mkhas pa rnams bos nas bdag gis 'di lta bu'i rmi lam rmis na/_rmi lam de'i 'bras bu ci lta bu yin pa lung ston cig_/ltas mkhan rnams kyis smras pa/_rmi lam mthong ba'i 'di ji lta ba las ni ring po mi thogs par lha'i dbu slong ba 'ga' zhig 'ong bar 
[\[25b.7\]]'gyur te/_'di 'dra bar ston pa yin no/_/de skad thos pa dang yang blon po'i mchog sa 'dzin lag pa 'gram pa la gtad de/_shin tu sems pa la zhugs pas gnas par gyur te/_rgyal po zla 'od byams pa'i bdag nyid can/_snying rje dang ldan pa/_sems can thams cad la 
[\[26a\]]
[\[26a.1\]]mnyes gshin pa mi rtag pa nyid kyi stobs nye bar gnas pa ni ha cang myur ches so/_/de nas dus gzhan zhig gi tshe blon po stong phrag phyed dang bcu gsum po rnams kyis rmi lam 'di ltar mthong ste/_rgyal po zla 'od kyi sbyin gtong gi gnas khang bzhi ru gnod sbyin 
[\[26a.2\]]lag na thod pa thogs pa rnams kyis gdugs dang /_rgyal mtshan dang ba dan rnams bsgyel ba dang /_gser gyi rnga bo che'ang bcag par rmis pa dang /_yang 'jigs shing skrag la sems skyo nas rgyal po zla 'od sa chen po skyong ba/_byams pa'i bdag nyid can/_snying rje dang 
[\[26a.3\]]ldan pa/_sems can thams cad la mnyes gshin pa mi rtag pa nyid kyi stobs kyis phyin par mi 'gyur ram/_bdag cag rnams lha dang lhan cig pa las gnas pa las tha dad par 'gyur ba dang /_so so ba dang /_bye ba dang bral bar mi 'gyur ram/_'dzam bu'i gling pa 
[\[26a.4\]]rnams skyabs dang dpung gnyen med par mi 'gyur ram/_de rgyal po zla 'od kyis kyang thos pa dang /_yang grong khyer drug khri brgyad stong du dril bsgrags te/_'dzam bu'i gling pa'i mi khyed rnams ji srid 'tsho'i bar du rgyal po'i rtse 'jos rtse zhing rol cig_/khyed rnams sgyu ma lta 
[\[26a.5\]]bu'i rmi lam la sems pas ci zhig bya/_rgyal po zla 'od kyis dril bsgrags pa thos pa dang /_'dzam bu'i gling pa'i mi thams cad sil snyan chen po dang /_pi bang dang /_gling bu dang /_'khar rnga dang /_sgra [{]bzangs [,]bzang [}]dang /_pi bang rgyud gsum pa dang /_rdza rnga dang /_rnga [{]rings [,]ring [}]
[\[26a.6\]]dang /_dung stong phrag snyed kyi rol mo brdung zhing rtse bar brtsams pa dang /_gser gyi dbu rgyan dang do shal dang se mo do'i nor bu'i rna rgyan thogs shing rgyan thams cad kyis brgyan nas bud med kyi tshogs rnams kyis bskor te rgyal po'i dpal la rjes su spyod par gyur to/_/yang de'i tshe de'i 
[\[26a.7\]]dus na 'dzam bu'i gling na glu dang /_gar dang /_rol mo'i sgra dang /_grong khyer drug khri brgyad stong du gling bu nges par 'bud pa dang /_gang yang sbyin gtong gi gnas chen po bzhir gser gyi rnga bo che brdungs pa las snyan cing yid du 'ong ba'i sgra byung bar gyur te/_des 'dzam bu'i gling thams cad du sgra grags 
[\[26b\]]
[\[26b.1\]]par gyur te/_dper na sum cu rtsa gsum gyi lha rnams kyi gzhal med khang gi nang na glu dang /_gar dang rol mo'i sgra grags pa bzhin no/_/yang de'i tshe de'i dus na ri spos ngad ldang na bram ze drag po'i mig ces bya ba mig 'phrul gyi bya ba shes pa zhig gnas pa dang /_bram ze drag po'i mig 
[\[26b.2\]]gis rgyal po'i pho brang rdo [{]bzangs [,]bzang [}]na rgyal po zla 'od ces bya ba thams cad ster bar thos so/_/thos nas kyang bdag nyid kyis bsams pa/_bdag song la mgo bslang na/_gal te thams cad gtong bar gyur pa yin na ni bdag la yang mgo ster bar 'gyur ro/_/gzhan du na gang sdug pa 
[\[26b.3\]]dang /_phongs pa dang /_yid du 'ong ba dang /_mngon par dga' bar bya ba yan lag gi mchog mgo yongs su gtong ba 'di ni dka' ba dang /_'di ni gnas med pa dang /_'di ni go skabs med do snyam nas ri spos kyi ngad ldang las babs so/_/de nas spos kyi ngad ldang na gnas pa'i lha 
[\[26b.4\]]mo zhig ngu bar rtsom ste/_kyi hud rgyal po zla 'od byams pa'i bdag nyid can/_snying rje dang ldan pa/_sems can thams cad la mnyes gshin pa mi rtag pa nyid kyi stobs nye bar gnas pa na sdug bsngal lo/_/yang de'i tshe de'i dus na 'dzam bu'i gling thams cad du bas mun nag tu gyur te/_
[\[26b.5\]]'khrugs shing kun du 'khrugs par gyur pa dang /_skar mda' ltung ba dang /_phyogs sreg pa dang /_bar snang la lha rnams mya ngan byed par gyur to/_/yang de'i tshe de'i dus na rgyal po'i pho brang rdo [{]bzangs [,]bzang [}]dang ha cang mi ring ba zhig na sna tshogs bshes gnyen zhes bya ba'i drang srong mngon 
[\[26b.6\]]par shes pa lnga dang ldan pa/_byams pa dang snying rje'i bdag nyid can/_sems can thams cad la mnyes gshin pa zhig 'khor lnga brgyas bskor nas gnas te/_de nas drang srong des 'dzam bu'i gling thams cad 'khrugs shing kun du 'khrugs par mthong ba dang /_'khor rnams la 
[\[26b.7\]]smras pa/_gang 'dzam bu'i gling 'di thams cad da ltar du bas mun nag tu gyur te/_'khrugs shing kun du 'khrugs par gyur pa dang /_nyi ma dang zla ba gnyis kyang lam me ma yin/_lhang nge ma yin/_lhan ne ma yin pa bu khyed rnams kyis shes sam/_nges par skyes bu chen po 
[\[27a\]]
[\[27a.1\]]'ga' zhig 'gag par 'gyur ro/_/'di ltar mi 'am ci'i tshogs dang nags kyi lha rnams ngu /_/nam mkhar gnas pa'i lha rnams kyang ni dmod par byed/_/zla ba gzi med nyi ma dag kyang 'od med gyur/_/deng ni rol mo brdungs kyang sgra ni grag ma 
[\[27a.2\]]gyur/_/me tog 'bras bur ldan pa'i shing tshogs 'di dag kyang /_/rlung gis ma bskyod bzhin du sa la lhung bar gyur/_/ji ltar 'jigs pa'i sgra 'di'ang kun du thos pas na/_/grong khyer du ni sdug bsngal mi zad 'byung bar gsal/_/rgyu des grong khyer gnas pa'i skye bo ma 
[\[27a.3\]]lus pa/_/sems la sdug bsngal kun du gtugs nas 'jog pa dang /_cho nges 'debs shing lag pa snying la rdebs par byed/_/skra rnams rab tu grol zhing tshig ni rnam par 'gag_/zla ba'i gdong can bud med rnams ni rab tu ngu /_/grong khyer gnas pa kun kyang 
[\[27a.4\]]snying brtses ngu bar byed/_/sprin 'di rnams kyang char mi 'bab par sgra sgrogs la/_/chu yi gnas rnams nye bar skams pa nyid du gyur/_/ri dang nags rnams kyang ni mi bzad me yis bsregs/_/mi rnams so so'i khyim na shin tu 'khrugs pas ngu /_/chu la rlung gis 
[\[27a.5\]]bskyod pa'i gru bzhin sa rnams g.yos pa dang /_/shin tu rtsub pa'i rdul dang 'dre ba'i rlung ldang gyur/_/bkra mi shis pa'i mtshan ma ni/_/da ltar 'di na rnam mang ste/_/de bas bdag cag shis pa yi/_/phyogs su 'gro ba shin tu rigs/_/gzhan yang bu rnams rgyal po zla 
[\[27a.6\]]'od kyi sbyin gtong gi gnas bzhir gser gyi rnga bo che brdungs na yang yid du 'ong ba'i sgra byung bar ma gyur pas/_nges par rgyal po'i pho brang rdo [{]bzangs [,]bzang [}]der nye bar 'tshe ba chen po 'byung bar 'gyur ro/_/de nas bram ze drag po'i mig gis rgyal po'i pho brang rdo [{]bzangs su [,]bzang du [}]phyin to/_/de nas grong 
[\[27a.7\]]khyer na gnas pa'i lha mos bram ze drag po'i mig rgyang ring po nyid nas mthong ba dang /_rgyal po zla 'od ga la ba der song ste phyin nas/_rgyal po zla 'od la 'di skad ces smras so/_/gang 'di lha mkhyen par mdzod cig_/de ring lha'i dbu slong ba/_'tshe ba rnam par tho 'tsham pa/_glags lta ba zhig 'ong 
[\[27b\]]
[\[27b.1\]]bar 'gyur te/_de lha'i dbu slong bar 'gyur gyis/_de la lhas sems can rnams la thugs brtse ba'i slad du bdag nyid yongs su bsrung bar mdzod cig_/de nas rgyal po zla 'od kyis mgo slong bar thos pas yid rab tu dga' zhing ngo mtshar gyis mig gdangs pa dang /_lha mo la 
[\[27b.2\]]smras pa/_lha mo ma 'jigs par song shig_/gal te 'ong bar gyur na ngas 'di'i yun ring po nas mngon par 'dod pa'i yid la re ba yongs su rdzogs par bya'o/_/de nas lha mo des rgyal po zla 'od rtsol ba'i tshul de lta bu shes pas sdug bsngal zhing yid mi bde bar de nyid du mi snang bar gyur 
[\[27b.3\]]to/_/de nas rgyal po zla 'od 'di snyam du sems te/_gang bdag gis dbyig dang /_gser dang /_zas 'dod pa rnams la zas byin pa ni ngo mtshar ci zhig che/_gang yang bdag gis slong ba rnams la rang nyid kyi lus kyang yongs su gtang bar bya'o/_/de nas bram ze drag po'i mig 
[\[27b.4\]]grong khyer gyi lho phyogs kyi sgo nas zhugs pa dang /_grong khyer gyi lha mos bzlog ste/_bram ze sdig can ma zhugs par slar song shig_/skyes bu gti mug can khyod da ltar rgyal po zla 'od byams pa'i bdag nyid can/_snying rje dang ldan pa/_yon tan dpag tu med pa phun sum tshogs 
[\[27b.5\]]pa/_'dzam bu'i gling yongs su skyong bar byed pa/_nyes pa med pa/_gnod pa mi byed pa/_mgo drag po'i sems kyis ci ltar gcod par byed/_bram ze sdig can ma zhugs par phyir song shig_/rnam pa 'di dag rgyal po zla 'od kyis thos so/_/thos nas kyang nga'i slongs mo pa lha 
[\[27b.6\]]mos grong khyer gyi sgo na bkag go snyam nas/_yang blon po'i mchog zla ba chen po la smras pa/_gang 'di zla ba chen pos shes par gyis shig_/nga'i slongs mo pa lha mos grong khyer gyi sgo na bkag gis song la nga'i thad du rings par khyer la shog shig_/lha de ltar 'tshal lo zhes blon po'i 
[\[27b.7\]]mchog zla ba chen pos rgyal po zla 'od kyi tshig mnyan nas grong khyer gyi sgor song ba dang /_grong khyer gyi lha mo de bzlog ste/_gang 'di lha mo shes par gyis shig_/lha bram ze 'di 'gugs kyis bram ze 'di thong shig_/de nas grong khyer na gnas pa'i lha mos zla ba chen po la 'di skad ces 
[\[28a\]]
[\[28a.1\]]smras so/_/gang yang zla ba chen po shes par gyis shig_/bram ze 'di ni gtum pa'i sems dang /_snying rje med pa'i sems dang /_mi bzad pa'i sems kyis rgyal po zla 'od brlag pa'i phyir rgyal po'i pho brang rdo [{]bzangs su [,]bzang du [}]'ongs na/_khyed la rang bzhin ngan pa 'dis 
[\[28a.2\]]ci zhig bya/_rgyal po zla 'od kyi thad du song nas mgo slong bar 'gyur ro/_/de nas blon po'i mchog zla ba chen pos lha mo la smras pa/_lha mo gang gis bram ze 'dis lha'i dbu len par mi 'gyur ba'i thabs zhig bsams pa nga la yod do/_/de nas blon po'i mchog zla ba chen pos bram ze 
[\[28a.3\]]drag po'i mig khrid de/_de grong khyer du zhugs nas rin po che'i mdzod pa la smras pa/_khyod kyis rin po che las byas pa'i mgo rnams khyer la shog shig dang /_bram ze 'di la ngas sbyin par bya'o/_/mdzod pas kyang rgyal po'i sgor rin po che'i mgo rnams kyi phung po chen po byas pa dang /_
[\[28a.4\]]blon po'i mchog zla ba chen pos bram ze drag po'i mig la rin po che las byas pa'i mgo rnams nye bar bstabs te/_bram ze chen po rin po che'i mgo mang po long shig dang /_dbyig dang /_gser rnams kyis kyang ci tsam dgos pa khyod la sbyin gyis khyer cig_/'dis ni khyod kyi bu 
[\[28a.5\]]dang tsha bo'i bar gyi 'tsho bar 'gyur gyi/_lha'i dbu klad pa dang /_rus pa dang /_ngar snabs dang zhag gis yongs su gang bas ci zhig bya/_de skad ces smras pa dang /_bram ze drag po'i mig gis zla ba chen po la 'di skad ces smras so/_/gang 'di zla ba chen po shes par gyis shig_/
[\[28a.6\]]nga la ni rin po che'i mgo rnams dgos pa med de/_gser dang dbyig kyang dgos pa med kyi/_gzhan du na sa chen po skyong ba/_thams cad gtong ba 'di'i mgo slong ba'i phyir 'di'i thad du 'ongs so/_/de skad ces smras pa dang /_blon po'i mchog zla ba chen po dang /_sa 'dzin gnyis lag pa 'gram 
[\[28a.7\]]pa la gtad de/_da ni dus kyis phyin to snyam nas shin tu sems pa la zhugs pas gnas par gyur to/_/de nas rgyal po zla 'od kyis rnam pa de dag nye bar thos nas blon po'i mchog zla ba chen po dang /_sa 'dzin gnyis pho nyas bos nas 'di skad ces smras so/_/bram ze de nga'i gan du khyer la shog 
[\[28b\]]
[\[28b.1\]]shig_/ngas 'di la yun ring po nas mngon par 'dod pa'i yid la re ba yongs su rdzogs par bya'o/_/de skad ces smras pa dang /_blon po'i mchog zla ba chen po dang sa 'dzin gnyis po de yul rmus pa lta bu'i mchi ma'i gdong gis snying rje rje skad du smre sngags 'don cing smras pa/_lha byams pa'i 
[\[28b.2\]]bdag nyid can/_snying rje dang ldan pa/_sems can thams cad la mnyes gshin pa/_yon tan dpag tu med pa phun sum tshogs pa dang ldan pa/_ye shes la mkhas pa/_lha'i mig dang ldan pa 'di mi rtag pa nyid kyi stobs nye bar gnas par gyur to/_/bdag cag rnams deng lha 
[\[28b.3\]]dang lhan cig pa las tha dad par gyur pa dang /_so sor 'gyur ba dang /_bral ba dang /_bye bar 'gyur ro snyam nas/_rgyal po'i rkang pa la gtugs te phyogs gcig tu 'dug go/_/de nas rgyal po zla 'od thams cad yongs su gtong ba/_shin tu khyad par can gtong zhing yongs su 
[\[28b.4\]]gtong bar 'dod nas ring po nas bram ze de la smras pa/_bram ze tshur shog_/khyod gang slong ba de khyer cig_/de nas bram ze drag po'i mig rgyal po zla 'od gang na ba der song ste phyin nas/_rgyal po zla 'od la rgyal ba dang /_tshe spel ba brjod nas rgyal po zla 'od la 'di skad ces smras 
[\[28b.5\]]so/_/byang chub sems dpa' dngos po thams cad gtong la nges dga' 'gyur/_/byang chub sems dpa' dge khyod dri med chos la gnas/_/dam pa kun mkhyen mngon par bzhed pa'i thugs kyis ni/_/thugs rje'i bdag nyid thugs ldan bdag la dbu stsol cig_/de nas rgyal po 
[\[28b.6\]]zla 'od kyis bram ze las de lta bu'i tshig brjod pa thos pa dang /_yid rab tu dga' ba dang /_dga' bas mig gdangs te/_bram ze drag po'i mig la smras pa/_ji ltar yab kyi bu gcig nga yin yang /_/de lta na yang nga yi mgo 'di khyer/_/khyod kyis bsams pa 'bras bur bcas gyur cing /_
[\[28b.7\]]mgo bo byin pas byang chub thob par shog_/nga'i mgo klad pa khrag dang zhag 'di yis/_/khyod kyi 'dod pa'i bya ba ci yang mi byed kyang /_/khyer te khyod la nga yi mgo gang dgos gyur pa'i/_/yid la re ba 'bras bcas khyod ni dga' bar shog_/bram ze chen po khyod kyis nga'i yan lag gi mchog 
[\[29a\]]
[\[29a.1\]]mgo 'di bar chad med par legs par khyer cig ces smras nas rang nyid kyis cod pan phud do/_/dge slong dag rgyal po zla 'od kyis mgo la yod pa'i cod pan phud ma thag tu/_'dzam bu'i gling pa'i mi thams cad kyis mgo la yod pa'i cod pan rnams kyang lhung bar gyur to/_/
[\[29a.2\]]rgyal po'i pho brang rdo [{]bzangs kyi [,]bzang gi [}]phyogs bzhir skar mda' rnams lhung bar gyur te/_grong khyer gyi lha mos rgyal po zla 'od 'di'i mgo bram ze sdig pa can gyis gcod par 'gyur ro zhes sgra bsgrags so/_/de nas blon po'i mchog zla ba chen po dang sa 'dzin gnyis rgyal po zla 'od tshul 'di lta bur 
[\[29a.3\]]rang nyid kyi lus yongs su gtong bar shes nas/_de yul rmus pa lta bu'i mchi ma'i gdong can gyis rgyal po'i rkang pa la gtugs te/_gang lha yang mthong ba 'di ni 'jig rten na skyes bu skal ba can yin no zhes smra zhing de gnyis de la sems mngon par dad pas lta zhing yu bus bram ze drag po'i mig 
[\[29a.4\]]la byams pa'i sems bskyed pa dang /_lha'i mi rtag pa nyid la lta bar mi nus so snyam du bsams nas skad cig ma de nyid la dus byas te/_'dod pa'i khams thams cad las yang dag par 'das nas tshangs pa'i 'jig rten du skyes so/_/de nas rgyal po zla 'od kyi 'bad pa'i tshul 'di lta bu 
[\[29a.5\]]shes nas sa la gnas pa'i gnod sbyin rnams dang /_bar snang las rgyu ba'i gnod sbyin rnams cho nges 'debs par brtsams te/_kyi hud da ni rgyal po zla 'od kyi lus yongs su gtong bar 'gyur te sdug bsngal lo/_/de nas rgyal po'i pho brang gi sgor srog chags brgya stong du ma 'dus par gyur to/_/
[\[29a.6\]]de nas bram ze drag po'i mig gis skye bo'i tshogs chen po 'dus pa de mthong nas rgyal po zla 'od la 'di skad ces smras so/_/gal te lhas gnang bar mdzad na/_skye bo'i tshogs chen po'i mdun du lha'i dbu len rngo mi thogs so/_/gal te khyod dbu yongs su gtong bar mdzad na/_khyed dang bdag dben pa 
[\[29a.7\]]zhig tu gshegs 'tshal lo/_/de skad ces smras pa dang /_rgyal po zla 'od kyis bram ze drag po'i mig la smras pa/_bram ze chen po de bzhin du bya yis/_khyed kyi kun du rtog pa 'byor cing rang gi yid la re ba rnams yongs su rdzogs par gyur cig_/dge slong dag rgyal po'i pho brang rdo [{]bzangs kyi [,]bzang gi [}]
[\[29b\]]
[\[29b.1\]]nang na nor bu dang rin po che'i snying po zhes bya ba'i skyed mos tshal shing sna tshogs kyis nye bar mdzes pa/_nyams dga' ba ne tso dang /_sha ri ka dang /_khu byug dang /_rma bya dang /_shang shang te'u dang /_ka la ping ka rnams yid du 'ong ba'i sgra sgrogs pas nags tshal gyi tshogs nyams dga' 
[\[29b.2\]]ba'i skyed mos tshal de'i dbus kyi stegs bu de'i dbus su tsam pa ka'i shing zhig skyes pa yod do/_/de nas rgyal po zla 'od rgyal po'i stan las langs te/_/ral gri rnon po thogs nas nor bu dang /_rin po che'i snying po'i skyed mos tshal ga la ba der song ngo /_/de nas rgyal po zla 'od 'bad pa'i 
[\[29b.3\]]tshul 'di lta bu la zhugs pa mthong ba dang /_rgyal po'i pho brang rdo [{]bzangs kyi [,]bzang gi [}]grong khyer na srog chags brgya stong du ma cho nges 'debs shing rjes bzhin du 'brang ba dang /_rgyal po zla 'od kyis skye bo'i tshogs chen po 'dus pa de cho nges 'debs pa mthong ngo /_/mthong ba dang yang dbugs dbyung ba'i 
[\[29b.4\]]phyir smras pa/_khyed rnams dge ba'i chos rnams la bag yod par gyis shig ces mdor bsdus nas chos bstan te/_bram ze drag po'i mig khrid nas nor bu dang rin po che'i snying po'i skyed mos tshal du zhugs so/_/rgyal po zla 'od nor bu dang rin po che'i snying po'i skyed mos tshal du zhugs 
[\[29b.5\]]ma thag tu rgyal po'i pho brang rdo [{]bzangs kyi [,]bzang gi [}]dbang po'i rgyal mtshan dang /_ba dan rnams nor bu dang rin po che'i snying po'i skyed mos tshal ga la ba der 'dud par gyur to/_/de nas rgyal po zla 'od kyis nor bu dang rin po che'i snying po'i skyed mos tshal gyi sgo bcad nas bram ze la smras pa/_bram 
[\[29b.6\]]ze chen po nga'i yan lag gi mchog 'di khyer cig_/de skad ces smras pa dang /_bram ze drag po'i mig gis rgyal po zla 'od la 'di skad ces smras so/_/lha'i dbu bdag gis gcod par rngo mi thogs so/_/de skad ces smras pa dang /_rgyal po zla 'od ral gri rnon po thogs nas/_skyed 
[\[29b.7\]]mos tshal der gang na dus thams cad pa'i tsam pa ka'i shing yod pa der song ngo /_/de nas skyed mos tshal de'i lha mos rgyal po zla 'od tshul 'di lta bur rang nyid yongs su gtong ba la zhugs par shes nas cho nges 'debs par rtsom zhing 'di skad ces kyang smras so/_/bram ze sdig pa can khyod de ltar 
[\[30a\]]
[\[30a.1\]]rgyal po zla 'od nyes pa med pa gnod pa med pa/_yon tan dpag tu med pa dang ldan pa 'di'i mgo ji ltar gcod par byed/_de nas rgyal po zla 'od kyis skyed mos tshal gyi lha mo de phyir bzlog ste/_lha mo nga'i mgo slong ba la bar chad ma byed cig_/de ci'i phyir zhe na/_lha mo sngon 
[\[30a.2\]]byung ba na nga'i yan lag gi mchog mgo slong ba la lha mo zhig gis bar chad byas pas lha mo de'i bsod nams ma yin pa mang po skyes la/_ngas kyang bla na med pa'i ye shes yun ring po zhig gis 'thob par 'gyur ro/_/lha mo ngas nor bu dang rin po che'i snying po'i skyed mos tshal 'di nyid 
[\[30a.3\]]du mgo stong snyed yongs su gtong ba byas na/_nga la sus kyang bar chad ma byas so/_/de bas na lha mo khyod kyis nga'i yan lag gi mchog slong ba la bar chad ma byed cig_/lha mo gang du ngas stag mo la bdag nyid yongs su btang ste/_lus yongs su gtong ba gcig gis byang chub sems dpa' 
[\[30a.4\]]byams pa bskal pa bzhi bcur zhugs pa phyir 'dums par byas pa'i sa phyogs ni 'di yin no/_/de nas lha mo de rgyal po zla 'od kyi rdzu 'phrul chen po de mthong nas/_rgyal po de la sems mgu ba chen po skyes te/_cang mi smra bar gyur to/_/de nas rgyal po zla 'od yang dag pa'i smon lam byed pa 
[\[30a.5\]]la zhugs te/_gang skyed mos tshal gyi tshogs na gnas pa'i lha dang /_klu dang /_gnod sbyin dang /_dri za dang /_mi 'am ci khyed rnams gson cig_/bdag skyed mos tshal 'dir rab tu gtong ba dang gtong ba'i yang shin tu gtong ba rang gi mgo yongs su gtong ba'i gtong ba byed de/_bdag 
[\[30a.6\]]gi mgo yongs su gtong ba de yang rgyal po'i phyir ma yin/_mtho ris kyi phyir ma yin/_brgya byin gyi phyir ma yin/_bdud kyi phyir ma yin/_tshangs pa'i phyir ma yin/_'khor los sgyur ba'i yul gyi phyir ma yin gyi/_gzhan du na 'dir ji ltar bla na med pa yang dag par rdzogs pa'i byang 
[\[30a.7\]]chub mngon par rdzogs par sangs rgyas nas/_sems can ma dul ba gdul ba dang /_ma bsgral ba bsgral ba dang /_ma grol ba dgrol ba dang /_dbugs ma phyin pa dbugs dbyung ba dang /_yongs su mya ngan las ma 'das pa yongs su mya ngan las bzla bar bya'o/_/bden pa dang 
[\[30b\]]
[\[30b.1\]]bden pa'i tshig 'dis ngal ba 'bras bu dang bcas par gyur cig_/yongs su mya ngan las 'das nas kyang yungs kar gyi 'bru tsam gyi sku gdung 'byung bar gyur cig_/nor bu dang rin po che'i skyed mos tshal 'di'i dbus su yang mchod rten chen po/_mchod rten thams cad las khyad par 
[\[30b.2\]]du 'phags pa byung bar gyur nas/_sems can gang lus ngal ba mchod rten chen po la phyag 'tshal du 'ong bar gyur cig_/de rnams kyis mchod rten thams cad las khyad par du 'phags pa sku gdung 'jog pa de mthong bas ngal ba med par gyur cig_/ngal ba med par gyur nas nga'i 
[\[30b.3\]]mchod rten la skye bo'i tshogs 'ongs nas mchod pa byed na/_mtho ris dang thar pa la gzhol bar yang gyur cig ces smras nas/_tsam pa ka'i shing la gtsug phud bcings nas/_bram ze la bos te smras pa/_bram ze chen po tshur shog_/bgegs ma byed par nga'i mgo bregs la khyer cig_/
[\[30b.4\]]de nas rgyal po zla 'od rang nyid kyi lus kyi mthu dang stobs yang dag par skyes nas/_bram ze de la snying rje chen po lhan cig tu 'gro ba dang 'byung ba'i byams pa'i sems bskyed nas mgo bcad de/_bram ze drag po'i mig la byin to/_/dus byas pa dang tshangs pa'i 'jig rten las shin tu 'das nas 
[\[30b.5\]]phul du byung ba'i dge rgyas kyi lha'i ris kyi nang du skyes so/_/dge slong dag de nas mgo yongs su btang ma thag tu yang stong gsum gyi stong chen po'i 'jig rten gyi khams 'di 'gul/_rab tu 'gul/_ldeg rab tu ldeg_/g.yos rab tu g.yos te/_nam mkha'i dkyil na mngon par gnas 
[\[30b.6\]]pa'i lha rnams kyang a la la zhes sgra bsgrags so/_/bar snang gi lha rnams kyang lha'i ud pa la dang /_pad ma dang /_ku mu da dang /_pun da rI ka rnams 'thor zhing /_a ga ru'i phye ma rnams dang /_ta ga ru'i phye ma rnams dang /_tsan dan gyi phye ma rnams dang /_lha rnams kyi me tog man 
[\[30b.7\]]dA ra ba dang /_man dA ra ba chen po rnams 'thor ba dang /_gos rnams kyi char yang 'bebs so/_/lha rnams kyi rol mo'i sgra yang yang dag par rdung ngo /_/de nas bram ze drag po'i mig mgo khyer te nor bu dang /_rin po che'i snying po'i skyed mos tshal nas byung ba dang /_srog chags brgya 
[\[31a\]]
[\[31a.1\]]stong du mas kyi hud lha bsad de sdug bsngal lo zhes sgra phyung ste/_de na kha cig ni sa la 'gre ldog go/_/kha cig ni lag pa brkyang ste cho nges 'debs so/_/bud med rnams kyang skra bshig nas ngu'o/_/srog chags brgya stong du ma yang 'dus te de na gcig tu gnas 
[\[31a.2\]]te de nyid du gnas nas/_bsam gtan rnams bskyed de/_de nyid du dus byas nas rgyal po zla 'od dang skal ba mnyam par dge rgyas kyi lha rnams su skyes so/_/kha cig ni bsam gtan bskyed nas gnas de nyid du dus byas te 'od gsal gyi lha'i ris su skyes so/_/gzhan rnams ni 
[\[31a.3\]]'dus nas rgyal po zla 'od kyi lus dri thams cad dang ldan pa'i ro sreg pa'i shing byas te bsregs so/_/rus pa de rnams kyang gser gyi bum par bcug ste/_lam po che'i bzhi mdor sku gdung gi mchod rten rab tu bzhag ste/_gdugs dang /_rgyal mtshan dang /_ba dan btsugs te/_
[\[31a.4\]]dri dang /_phreng ba dang /_spos kyi phye ma dang /_rol mo rnams kyis mchod pa byas nas rgyal po zla 'od la gcig tu sems mngon par dad pas de bzhin du skyo bas bsam gtan bskyed de/_bsam gtan bskyed pa des dus byas nas tshangs pa'i 'jig rten du skyes so/_/la la ni rgyal po zla 
[\[31a.5\]]'od ma mthong bas mya ngan gyis zil gyis mnan te dus byas nas 'dod pa na spyod pa'i lha drug tu skyes so/_/gang der dus byas pa de dag thams cad kyang mtho ris dang thar pa la gzhol bar gyur to/_/dge slong dag de'i tshe de'i dus na byang phyogs na rgyal po'i pho brang rdo [{]bzangs su [,]bzang du [}]gyur pa de gzhan 
[\[31a.6\]]yin par mi blta ste/_rdo 'jog 'di nyid de'i tshe de'i dus na rgyal po'i pho brang rdo [{]bzangs su [,]bzang du [}]gyur to/_/dge slong dag de ji snyam du sems/_gang rgyal po zla 'od ces bya ba de ni nga yin te/_de'i tshe de'i dus na byang chub sems dpa'i spyod pa la zhugs te de nyid kyis nor bu dang rin po che'i snying po'i skyed 
[\[31a.7\]]mos tshal du bram ze drag po'i mig la mgo yongs su btang ngo /_/dge slong dag de ji snyam du sems/_gang bram ze drag po'i mig ces bya ba de ni lha sbyin yin te/_de'i tshe de'i dus na bram ze drag po'i mig tu gyur to/_/dge slong dag de ji snyam du sems/_gang de'i tshe de'i dus na blon po'i mchog zla ba chen 
[\[31b\]]
[\[31b.1\]]po dang /_sa 'dzin de gnyis ni dge slong shA ri'i bu dang maud gal gyi bu 'di gnyis yin no/_/'di gnyis kyis nga yang mya ngan las 'das pa ma bzod nas nga nyid 'chi ba ma mthong bar thog ma nyid du dus byas so/_/da ltar yang nga mya ngan las 'das pa ma bzod de nga mya ngan las 'das pa ma 
[\[31b.2\]]mthong bar de thog ma nyid du mya ngan las 'das pa yin no/_/bcom ldan 'das kyis de skad ces bka' stsal nas dge slong de dag yi rangs te/_bcom ldan 'das kyis gsungs pa la mngon par bstod do/_/rgyal po zla 'od kyi rtogs pa brjod pa rdzogs so//_//rgya gar gyi mkhan 
[\[31b.3\]]po d+harma shrI b+ha dra dang /_zhu chen gyi lots+tsha ba dge slong shes rab legs pas bsgyur cing zhus te/_dge slong rin chen bzang pos bcos te gtan la phab pa//[ {D349}]@##/_/rgya gar skad du/_shrI se na a ba dA naM/_bod skad du/_
[\[31b.4\]]dpal gyi sde'i rtogs pa brjod pa/_dkon mchog gsum la phyag 'tshal lo/_/gleng gzhi mnyan du yod pa na ste/_de nas bcom ldan 'das kyis dge slong rnams la bka' stsal pa/_dge slong dag gal te ji ltar ngas sbyin pa'i 'bras bu yang shes la sbyin pa'i bgo bsha'i 'bras bu rnam 
[\[31b.5\]]par smin pa yang shes bzhin du/_sems can rnams kyis kyang sbyin pa'i 'bras bu yang shes la sbyin pa'i bgo bsha'i 'bras bu rnam par smin pa yang shes su zin na ni de ltar na kham gyi tha ma dang kham gyi mjug lus pa gang yin pa de las kyang gal te yon gnas len pa po rnyed na/_de la ma 
[\[31b.6\]]byin nam bgo bsha' ma byas kyi bar du za bar mi byed la/_de dag gi sems kyang ser sna skyes pas kun nas dkris shing 'dug par mi 'gyur ba zhig na/_ji ltar ngas sbyin pa'i 'bras bu yang shes la sbyin pa'i bgo bsha'i 'bras bu rnam par smin pa yang shes bzhin du sems can rnams 
[\[31b.7\]]kyi sbyin pa'i 'bras bu yang mi shes la sbyin pa'i bgo bsha'i 'bras bu rnam par smin pa yang mi shes pas ni de'i phyir de dag ni kun du 'dzin pa'i sems kyis ma byin pa'am/_bgo bsha' ma byas par za bar byed la/_de dag gi sems kyang ser sna skyes pas kun tu dkris shing 'dug 
[\[32a\]]
[\[32a.1\]]go/_/bcom ldan 'das kyis de skad ces bka' stsal te/_bde bar gshegs pas de skad du gsungs nas/_gzhan yang ston pas 'di skad ces bka' stsal to/_/bgo bsha' dag gi rnam par smin/_/ji ltar don chen gyur pa de/_/drang srong che rnams 
[\[32a.2\]]gsungs pa bzhin/_/sems can rnams kyis shes na ni/_/ma byin bar du mi za zhing /_/ser sna can du mi 'gyur la/_/de dag kun du 'dzin pa'i sems/_/nams kyang skye bar mi 'gyur na/_/gang phyir byis pa gti mug gis/_/bsgribs pa rnams kyis ma shes 
[\[32a.3\]]pas/_/de phyir kun du 'dzin sems kyis/_/rtag tu ma byin za bar byed/_/de dag ser sna skyes nas kyang /_/sems ni kun nas dkris shing 'dug_/gang gi tshe bcom ldan 'das kyis mdo 'di bshad pa de'i tshe sa rnam pa drug tu g.yos par gyur cing /_bcom ldan 
[\[32a.4\]]'das nyid kyi sku las 'od zer rnams byung bar gyur to/_/de nas dge slong rnams kyis bcom ldan 'das kyi cho 'phrul bsam gyis mi khyab cing rmad du byung ba 'di lta bu mthong ba na ngo mtshar skyes te/_sangs rgyas bcom ldan 'das la zhus pa/_btsun pa rgyu ma mchis rkyen ma mchis 
[\[32a.5\]]par ni de bzhin gshegs pa dgra bcom pa yang dag par rdzogs pa'i sangs rgyas rnams 'di lta bu'i rmad du byung ba'i cho 'phrul ston par mi mdzad na/_btsun pa 'di lta bu'i rmad du byung ba'i cho 'phrul gyi rgyu gang lags/_rkyen gang lags/_bcom ldan 'das kyis bka' stsal pa/_dge slong dag cho 
[\[32a.6\]]'phrul 'di lta bu 'di 'byung ba'i rgyu nyan par 'dod dam/_btsun pa de ltar 'tshal lo/_/dge slong dag de'i phyir legs par rab tu nyon la yid la zung shig dang ngas bshad par bya'o/_/dge slong dag sngon byung ba 'das pa'i dus na rgyal po'i pho brang a riSh+Tha zhes bya ba 'byor pa rgyas pa bde ba lo 
[\[32a.7\]]legs pa/_skye bo mang po dang mis gang ba/_chur dpag tshad bcu gnyis/_zheng du dpag tshad bdun pa/_gru bzhi pa/_rnam par 'byes pa/_gdugs dang /_rgyal mtshan dang /_ba dan dang /_rta babs sgreng ba zhig byung bar gyur te/_rgyal po'i pho brang der rgyal po dpal gyi sde zhes bya 
[\[32b\]]
[\[32b.1\]]ba stobs kyi 'khor los sgyur ba/_gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa/_rang bzhin gyis skye ba dran pa/_chos dang ldan pa/_chos kyi rgyal po chos kyis 'dzam bu'i gling gi dbang phyug gi bdag po byed pa zhig byung bar 
[\[32b.2\]]gyur to/_/rgyal po dpal gyi sde'i mthus shing rnams rtag tu me tog dang 'bras bur ldan zhing lha rnams dus dus su char yang dag par 'bebs la/_lo tog shin tu phun sum tshogs par gyur to/_/sems can rnams kyang nad med par gyur te/_sems can thams cad 
[\[32b.3\]]kyang phan tshun byams pa'i sems kyis gnas so/_/rgyal po de'i btsun mo dam pa rgyal ba'i 'od ces bya ba gzugs bzang ba/_mdzes pa/_blta na sdug pa/_yan lag dang nying lag thams cad tshang ba/_yul gyi bzang mo rgyal po dpal gyi sde'i shin tu yid du 'ong ba dang /_
[\[32b.4\]]sdug pa dang /_phangs pa zhig byung bar gyur to/_/dge slong dag rgyal po dpal gyi sde'i 'dzam bu'i gling gi mi thams cad la dpya dang sho gam dang gru btsas med de/_zhing gi 'byor pa dang ldan pa/_skye bo rnams zhi ba/_khyim bya rnams dang ldan pa'i yul dang /_grong khyer dang /_grong 
[\[32b.5\]]rdal dang /_yul 'khor dang /_rgyal po'i pho brang byung bar gyur to/_/dge slong dag rgyal po dpal gyi sde byang chub sems dpar gyur te/_thams cad ster ba/_thams cad yongs su gtong ba/_chags pa med par yongs su gtong ba dang /_gtong ba chen po la zhugs nas tha na rang 
[\[32b.6\]]gi sha yang gtong ste/_des ma byin pa dang /_yongs su ma btang ba ci yang med do/_/dge slong dag rgyal po dpal gyi sde'i rgyal po'i pho brang a riSh+Tha'i shar phyogs kyi grong khyer mthar sbyin gtong gi gnas byas te/_sbyin pa ni gtong /_bsod nams ni byed do/_/lho dang nub dang byang gi grong 
[\[32b.7\]]khyer gyi sgor sbyin pa ni gtong /_bsod nams ni byed do/_/sum mdo'i dbus na yang sbyin pa ni gtong /_bsod nams ni byed do/_/'di lta ste/_zas 'dod pa rnams la ni zas/_skom 'dod pa rnams la ni skom/_bza' ba dang /_bca' ba dang /_mar me dang /_phreng ba dang /_
[\[33a\]]
[\[33a.1\]]dri dang /_byug pa dang /_gos dang /_mal cha dang /_stan dang /_rgyab rten dang /_gnas dang /_gzugs rnams dang /_shing rta dang /_glang po dang /_rta dang /_rgyan rnams dang /_gser gyi snod dngul gyi phye mas yongs su gang ba rnams dang /_dngul gyi snod gser gyi phye 
[\[33a.2\]]mas yongs su gang ba rnams dang /_ba lang gser gyi rwa dang /_dngul gyi rmig pa btags pa/_khar ba'i bzho snod dang /_ras zung gis bkab pa rnams dang /_gzhon nu ma rnams dang /_rgyan thams cad kyis brgyan nas sbyin pa ni gtong /_bsod nams ni byed de/_dge slong dag ji tsam du 
[\[33a.3\]]rgyal po dpal gyi sdes ci tsam gyis 'dzam bu'i gling pa'i mi thams cad phyug pa dang /_nor mang ba dang /_longs spyod che bar gyur pa de tsam du sbyin pa rnams byin no/_/yang de'i tshe rgyal po'i pho brang a riSh+Tha'i grong khyer na bye ba phrag dgu bcu rtsa drug gi mi rnams gnas te/_rgyal po dpal gyi 
[\[33a.4\]]sde de dag thams cad kyi sdug pa dang yid du 'ong bar gyur to/_/gzhan yang 'di skyes pa dang bud med rnams kyis mthong ba na ngoms par mi 'gyur ba'i dga' ba thob bo/_/dge slong dag rgyal po dpal gyi sde'i blon po stong phrag bcu gnyis yod de/_blon po de rnams kyi mchog blo gros chen po zhes 
[\[33a.5\]]bya ba mkhas pa/_gsal ba/_blo dang ldan pa/_thams cad la dbang byed pa/_rgyal po yongs su skyong bar byed pa/_rgyal po dpal gyi sde'i sdug pa dang yid du 'ong ba dang /_phangs par gyur pa zhig byung bar gyur to/_/des 'di'i gzugs dang /_kha dog dang /_rtags dang /_dbyibs mthong 
[\[33a.6\]]ba na ngoms pa med de/_skad cig kyang 'di dang mi 'bral lo/_/dge slong dag rgyal po dpal gyi sde'i 'dzam bu'i gling gi mi thams cad dge ba bcu'i las kyi lam la yang dag par sbyar te/_shes ldan dag 'dzam bu'i gling gi mi rnams dge ba bcu'i las kyi lam rnams la rten cig_/dge ba 
[\[33a.7\]]bcu'i las kyi lam 'di rnams yang dag par zung shig ces dge ba bcu'i las kyi lam la yang dag par sbyor te/_dge slong dag rgyal po dpal gyi sde de lta bu'i gdams ngag rjes su ston par gyur to/_/'di lta ste 'khor los sgyur ba'i rgyal po de'i dus su gang 'dzam bu'i gling pa'i mi gang la la 
[\[33b\]]
[\[33b.1\]]dus byas te lus zhig nas de lha'i ris drug tu skye bar gyur to/_/gang phal cher ni sum cu rtsa gsum gyi lha'i ris su skyes so/_/yang de'i tshe sum cu rtsa gsum gyi lha rnams kyi lha'i grong khyer blta na sdug ces bya ba lha'i tshogs kyis kun tu gang ngo /_/de nas der go skabs med par 
[\[33b.2\]]gyur pa dang /_blta na sdug gi phyi rol yongs 'du dang /_shing rta sna tshogs can dang /_dga' ba'i tshal la sogs pa'i skyed mos tshal rnams su gnas par gyur to/_/de nas sngon skyes pa'i sum cu rtsa gsum gyi lha'i tshogs kyis yang dag pa'i 'byor pa de mthong ste/_rab tu dga' 
[\[33b.3\]]nas lha'i dbang po brgya byin la 'di skad ces smras so/_/kau shi ka gang du ri'i rgyal po ri rab de nyid lha'i bu de dag gis gang ste lha'i tshogs ni 'phel bar gyur/_lha ma yin gyi tshogs ni 'grib par gyur pa'i ngo mtshar 'di la gzigs so/_/de nas lha'i dbang po brgya byin gyis lha'i 
[\[33b.4\]]bu rnams las thos nas ri'i rgyal po ri rab thams cad la blta bar brtsams pa dang /_ji tsam na ri'i rgyal po ri rab lha'i tshogs rnams kyis kun nas gang ba mthong ngo /_/mthong nas kyang 'di snyam du sems te/_rgyu gang dang rkyen gang gis sems can 'di snyed cig 'dir skyes par gyur snyam 
[\[33b.5\]]nas 'dzam bu'i gling thams cad la blta bar brtsams pa dang /_ji tsam na rgyal po dpal gyi sde'i mthu yin par mthong ngo /_/de nas lha'i dbang po brgya byin sems rab tu dga' bas sum cu rtsa gsum gyi lha rnams la smras pa/_grogs po dag khyed rnams nyon cig_/'dzam gling dbang 
[\[33b.6\]]phyug rgyal po ni/_/dpal gyi sde zhes rnam grags pa/_/rtag tu chos la gzhol ba dang /_/rgyal po chen po chos la gnas/_/thog ma bar dang mthar dge zhing /_/sems can kun la phan par dga'/_/gtso bo mi rnams dge ba la/_rtag tu yang dag sbyor bar byed/_/rtag tu snying rje'i 
[\[33b.7\]]bdag nyid can/_/phyi rol dngos po rab gtong zhing /_/de ni sha yang slong ba la/_/rjes su brtse ba nyid kyis ster/_/nang ngam yang na phyi rol la/_/de ni yongs su 'dzin med par/_/rjes brtse nyid kyi gtong byed cing /_/byang chub mthar dbyung ba la brtson/_/des ni rnam dag gser bzhin du/_/
[\[34a\]]
[\[34a.1\]]'gro ba thams cad rab bsgrubs pas/_/rgyal po de yi mthu yis ni/_/thams cad mtho ris la gzhol 'gyur/_/rgyal po blo gros che de yi/_/mthu yis su yang dmyal ba dang /_/[{]yi dgas [,]yi dwags [}]dang ni dud 'gro yi/_/skye gnas rnams su skye mi 'gyur/_/
[\[34a.2\]]de yi gzi brjid mthu yis ni/_/thams cad snang bar 'gro ba dang /_/sbyin dang tshul khrims dga' 'gyur bar/_/dga' ba'i tshal na dga' bas rtse/_/dpal gyi sde la rjes bsten par/_/gus dang bcas par gyur pa 'di/_/lha yi 'jig rten nyams dga' bar/_/de yang 
[\[34a.3\]]dga' bas rnam par snang /_/de nas sum cu rtsa gsum gyi lha de rnams kyis tshig de thos pa dang yid dga' ba dang /_sems rangs par gyur te/_dga' ba'i sems su gyur cing 'di skad ces smras so/_/gang rgyal po 'di yan lag dang nying lag kyang sbyin par gtong 'dod par rtsol ba ni 
[\[34a.4\]]ngo mtshar che'o/_/'on kyang 'di ltar yan lag dang nying lag ster ba 'di ni dka' ba ste/_bdag dang mnyam par phangs pa gzhan med pas de ji ltar na bdag nyid chen po 'di rang gi lus kyi sdug bsngal ba la mi sems par yan lag dang nying lag sbyin par gtong bar gyur te/_'di ni 
[\[34a.5\]]rjes su dpag par nus pa ma yin no/_/brgya byin gyis smras pa/_grogs po dag khyed rnams de skad ma smra shig_/rgyal po 'di ni mthu che ste rdzu 'phrul che ba/_snying rje che bas tha na rang gi sha yang gtong ste/_'di la yongs su ma btang ba ci yang med do/_/ji tsam na dus gzhan zhig gi tshe btsun 
[\[34a.6\]]mo rgyal ba'i 'od stan chen po la nyal ba na tho rangs kyi dus su rmi lam bzhi rmis te/_dpal gyi sde stan las bdag nyid phab nas slar yang bteg par mthong ba dang /_rang gi mig phyung ste slar yang skyes par mthong ba dang /_bdag nyid kyi dpung pa g.yas pa 'di bcad de sa la lhung ba yang skyes par 
[\[34a.7\]]mthong ba dang /_mi ma yin pa dngul gyi rdo bcag pa'i mdog 'dra ba zhig gis rgyal po dpal gyi sde'i dpung pa g.yon pa mod la phyung ste/_phrogs nas slar yang skye bar rmis so/_/gnyid sad pa dang 'jigs par gyur/_dngangs par gyur/_spu zing zhes byed de/_nga'am lha la sdug 
[\[34b\]]
[\[34b.1\]]bsngal 'ba' zhig 'byung bar mi 'gyur grang zhes bsams nas/_des rgyal po dpal gyi sde la smras so/_/de rmi ltas la byang ba yin pas 'di snyam du sems te/_'dis rmi lam ji lta bu mthong ba las na ring po mi thogs par chung ma 'di nyid slong ba 'byung bar 'gyur ro snyam nas smras 
[\[34b.2\]]pa/_ma 'jigs shig_/sgyu ma lta bu rmi lam la sems pas ci zhig bya/_dpal gyi sde stan la bdag nyid gnas par khyod kyis ma mthong ngam/_mig mi nyams par de bzhin du 'dug pa dang /_bdag nyid kyi dpung pa g.yas pa de bzhin du yod pa dang /_nga'i yang dpung pa g.yon pa 
[\[34b.3\]]gnas bzhin pa nyid ces des dbugs phyung ba dang /_cang mi smra bar 'dug go/_/ji tsam na mtshan mo gnyis pa la blon po'i mchog blo gros chen po zhes bya ba'i rmi lam du rgyal po dpal gyi sde'i rin po che thams cad las byas pa'i khang [{]bzangs [,]bzang [}]mod la zhig pa dang /_rin po che de 
[\[34b.4\]]rnams sha za mthong na 'jigs su rung ba rnams kyis phan tshun khyer ba dang /_slar yang khang [{]bzangs so [,]bzang ngo  [}]sor sbyar bar rmis so/_/sad pa dang 'jigs shing skrag pa dang /_yi mug ste spu zing zhes byed pa dang /_bsams pas sems can thams cad la mnyes gshin pa dang /_
[\[34b.5\]]lha dpal gyi sde'i sku lus slong bar mi 'gyur grang /_lha yang thams cad stsol ba/_thams cad yongs su gtong ba/_chags pa med par gtong ste/_'di lta ste dman pa dang /_long ba dang /_bkren pa dang /_sdug phongs pa rnams la 'di yongs su mi gtong ba ci yang med do/_/
[\[34b.6\]]rgyal po dpal gyi sde la ni zhu bar mi bya ste/_shin tu spro ba skye bar mi 'gyur grang /_de nas des gsang ste mtshan mkhan bos nas dam bsgo ste zhes smras pa/_shes ldan ngas 'di lta bu'i rmi lam rmis pa'i 'bras bu ji lta bur 'gyur ba khyod kyis lung ston cig_/mtshan mkhan gyis 
[\[34b.7\]]smras pa/_rmi lam ci 'dra ba 'di las ring po mi thogs par lha'i sku lus slong ba 'ong bar 'gyur ro/_/rmi lam bstan pa 'di lta bu de thos pa dang /_blon po chen po blo gros chen po sdug bsngal drag pos gdungs shing mig mchi mas gang ba dang /_lag pa 'gram pa la gtad de sems 
[\[35a\]]
[\[35a.1\]]khong du chud pas gnas nas rgyal po dpal gyi sde byams pa dang snying rje'i bdag nyid can sems can thams cad la mnyes gshin pa yon tan du ma dang ldan pa la mi rtag pa'i stobs nye bar gnas pa ni ha cang myur ches so/_/de nas nub gsum pa la blon po stong phrag 
[\[35a.2\]]bcu gnyis rmi lam lnga rmis te/_khri yis rgyal po dpal gyi sde'i gdugs dang cod pan phrogs te slar yang byin pa dang skye bo thams cad kyi mgo bcad nas slar yang byung ba dang /_'dzam bu'i gling gi mi thams cad kyi mig phyung nas slar yang skyes pa dang /_'dzam bu'i gling gi mi 
[\[35a.3\]]thams cad kyi rkang pa dang lag pa rnams bcad nas slar yang skyes pa dang rgyal po dpal gyi sde seng ge'i khri las bab nas slar yang 'dzeg par rtsom par rmis pa dang /_'jigs shing skrag la yi mug nas rgyal po dpal gyi sde sa chen po skyong ba mdzad pa/_byams pa'i bdag nyid can 
[\[35a.4\]]snying rje che ba/_sems can thams cad la mnyes gshin pa la mi rtag pa'i stobs nye bar gnas par mi 'gyur grang /_bdag cag rnams lha dang lhan cig gnas pa las tha dad par gyur pa dang /_so so ba dang bral ba dang bye bral mi 'gyur grang /_'dzam bu'i gling pa'i skyabs dang dpung 
[\[35a.5\]]gnyen med par mi 'gyur grang /_de rnams kyis mtshan mkhan rnams bos nas smras pa dang /_de rnams kyis ji tsam na thams cad 'di bzhin du 'gyur zhes lung bstan to/_/'di lta bu'i rmi lam bstan pa thos pa dang /_grong khyer a riSh+Tha na gnas pa'i skye bo'i tshogs rnams nyam thag 
[\[35a.6\]]pa'i nga ros ngu bar brtsams so/_/thos pa gcig nas gcig tu brgyud pas 'dzam bu'i gling pa'i mi thams cad mya ngan drag po'i sdug bsngal gyis bcom nas shin tu smre sngags 'don par gyur to/_/de ltar gyur pa de rgyal po dpal gyi sdes thos so/_/thos nas kyang yang bsams pa/_
[\[35a.7\]]nga'i lus slong ba 'ong bar 'gyur ro snyam nas sems rab tu dga' ba dang /_mgu bar gyur to/_/shes ldan dag 'dzam bu'i gling gi mi khyed rnams bde ba dang phebs pas dge ba la gzhol bar gyis shig_/khyed rnams sgyu ma lta bu'i rmi lam la sems pas ci zhig bya zhes 'dzam 
[\[35b\]]
[\[35b.1\]]bu'i gling pa thams cad du dril bsgrags so/_/de nas rgyal po dpal gyi sdes dril bsgrags pa de thos pa dang /_'dzam bu'i gling pa'i mi thams cad dbugs phyin par gyur to/_/yang de'i tshe de'i dus na rgyal po'i pho brang a riSh+Tha'i byang phyogs rgyang grags tsam gyis phyogs na ri bo zhig 
[\[35b.2\]]yod de/_de na drang srong lnga brgya tsam gnas so/_/ji tsam na dus gzhan zhig gi tshe de rnams kyi don du 'jug pa drang srong gcig don gyi bya ba 'ga' zhig gi phyir rgyal po'i pho brang a riSh+Thar 'ongs so/_/yang dus de'i tshe rgyal po dpal gyi sde lha mo rgyal ba'i 'od dang lhan cig tu nang du zhugs 
[\[35b.3\]]nas skyed mos tshal gyi sar song ngo /_/drang srong des rgyal ba dang tshe ring ba'i brjod pa byas pa dang /_drang srong des lha mo rgyal ba'i 'od rgyan thams cad kyis brgyan pa mthong ste/_'di ltar yang de'i skye ba snga ma'i chung mar gyur pa yang yin pas sngon gyi chags pa dang 'brel pa'i dbang gis tshul 
[\[35b.4\]]bzhin ma yin pa'i yid la byed pa skyes par gyur te/_de yid la sems shing lam de nas song ste/_lam de nas 'das pa dang ji tsam na drang srong de rgyal po'i pho brang grong khyer a riSh+Thar bya ba'am/_byed pa thams cad byas te yongs su rdzogs pa dang bsti gnas su song ngo /_/ji tsam na dus 
[\[35b.5\]]gzhan zhig gi tshe drang srong des bram ze'i khye'u gcig rig byed 'don pa yongs su rdzogs pa dang /_des mkhan po'i rkang pa la gtugs nas smras pa/_mkhan po la nor ji lta bu dbul bar bgyi/_mkhan pos bka' stsol cig_/drang srong gis smras pa/_de bas na bu rgyal po dpal gyi sde'i 
[\[35b.6\]]btsun mo'i mchog btsun mo rgyal ba'i 'od slongs la nga'i bsnyen bkur bya ba dang /_mkhan po la mkhan po'i nor dang /_bla ma la mchod par bya ba'i phyir byin cig_/de skad ces smras pa dang /_bram ze'i khye'u de gnad du bsnun pa'i [{]ri dgas [,]ri dwags [}]bzhin du sdug bsngal drag pos gdungs te 
[\[35b.7\]]mchog tu yi mug pa dang /_bsams pa gnas 'di ni 'byung bar dka' ba dang rnyed par dka' na/_ji ltar yang bram ze nyon mongs pa dag lta bus rgyal po la btsun mo rgyal ba'i 'od 'di byin cig_/ces ji ltar smra bar nus/_'di ltar bslang bar bya ba ma yin pa'i dngos po 'di la kun 
[\[36a\]]
[\[36a.1\]]du sbyor ba gang yin pa des na/_mkhan po nges par bdag la dmod pa byed par 'dod pa yin no/_/de nas drang srong des de'i bzhin rnam par 'gyur bas nang gi bsam pa rtogs nas smras pa/_bu ma 'jigs shig ji ltar na sems 'di ltar khong du chud/_rgyal 
[\[36a.2\]]po 'di ni bdag nyid che ba/_thams cad ster ba/_thams cad yongs su gtong zhing chags pa med par yongs su gtong bas tha na rang gi sha yang gtong ste/_'di la yongs su ma btang ba ci yang med do/_/bu des na rgyal pos btsun mo'i mchog ster bar 'gyur gyis yi mug par ma 
[\[36a.3\]]byed cig_/de 'di snyam du sems te/_gal te ma song na ni gang dmod pa byed pa'i gnas de yod pas 'gro snyam nas de dmod pas 'jigs pas smras pa/_mkhan po gal te de lta na mchi'o zhes des de'i rkang pa la gtugs nas song ste/_rgyal po'i pho brang a riSh+Thar phyin to/_/
[\[36a.4\]]de bzhin du shing shun gyi gos gyon zhing dbyig pa dang /_ril ba lag na thogs la sa rdul gyis lus la gos pa dang /_rgyal po dpal gyi sde ga la ba der song ste phyin nas rgyal po dpal gyi sde la rgyal ba dang /_tshe spel ba byas nas bsams pa/_ci bslang ngam 'on te mi bslang ster bar 
[\[36a.5\]]'gyur ram mi ster bar 'gyur/_nga'i yid la re ba 'bras bu dang bcas par 'gyur ram/_'bras bu med par 'gyur snyam nas bdag nyid smod bzhin du rgyal po'i mdun na dman pa'i bzhin gyis cang mi smra bar 'dug go/_/de nas rgyal po dpal gyi sdes bsams pa/_'di ni nga la slong du 
[\[36a.6\]]'ongs so snyam nas bram ze'i khye'u de la 'di skad ces smras so/_/bram ze khyod kyi dgos pa gang yin pa de smros/_de ring khyod kyi yid la re ba yongs su rdzogs par bya'o/_/de skad ces smras pa dang /_bram ze'i khye'u de mi 'jigs pa skyes nas byang chub sems dpa' la smras pa/_de legs 
[\[36a.7\]]kyis lha ri ga ge mo na bdag gi mkhan po drang srong 'don du 'jug pa 'khor lnga brgya dang gnas te de las bdag gis rig byed 'don pa yongs su rdzogs pas rgyal po chen po da thugs brtse bas btsun mo rgyal ba'i 'od bdag la stsol cig_/mkhan po la mkhan po'i nor dang /_bla ma mchod 
[\[36b\]]
[\[36b.1\]]pa'i phyir bdag gis mkhan po la dbul bar bgyi'o/_/de skad ces smras pa dang /_rgyal po dpal gyi sde brtse ba'i dbang gis yid mi dga' bar gyur te/_btsun mo rgyal ba'i 'od 'di nga dang bral na ji ltar srog 'dzin par nus/_'khor de dag thams cad kyang rgya mtsho zab mo'i sgra mi 
[\[36b.2\]]g.yo ba dang /_gnad du bsnun pa bzhin du sdug bsngal drag pos gdungs pas rtabs bag tu 'di ci 'di ci zhes skyo bas rab tu gdungs so/_/de nas byang chub sems dpas skad cig cang mi smra bar gnas te bsams pa/_bu dang chung ma la sogs pa byin pa med pas ni bla na med pa yang 
[\[36b.3\]]dag par rdzogs pa'i byang chub 'thob par mi 'gyur ro/_/de'i phyir bram ze 'di la dga' bas chung ma 'di sbyin par bya'o snyam du bsams nas gnyen sdug pa dang bral bas zhum pa'i sems yang dag par blangs te/_'phral du seng ge'i khri las babs nas byang chub tu smon pa'i sems 
[\[36b.4\]]kyis btsun mo rgyal ba'i 'od lha'i bu mo bzhin du rnam par mdzes pa/_khyo dang bral ba'i gdung bas shin tu dbugs ring po phyung ste/_mchi mas gang ba'i mig dang /_mun par g.yang sa chen por lhung ba bzhin du mchog tu sdug bsngal bas gdong phab pa lag pa g.yon pas bzung ste/_
[\[36b.5\]]lag pa g.yas pas gser gyi bum pa thogs nas bram ze'i khye'u de la 'di skad ces smras so/_/bram ze chen po tshur shog_/tshur shog_/bram ze'i dam pa gzugs bzang ba/_/sdug pa'i chung ma 'di long shig_/sbyin pa 'di yis myur du ni/_/byang chub dam pa thob par shog_/ces 
[\[36b.6\]]smras nas byang chub sems dpas bram ze de'i lag par chu'i rgyun blugs so/_/de nas yang dge slong dag rgyal po dpal gyi sdes chu'i rgyun blugs pa'i rjes thogs nyid la de'i tshe 'phral du sa rnam pa drug tu g.yos par gyur to/_/de nas bram ze'i khye'u des byang chub sems dpa'i gtong ba dang /_
[\[36b.7\]]gtong ba las kyang shin tu gtong ba/_shin tu dka' ba de mthong ba dang /_mchog tu ngo mtshar skyes so/_/nam mkha'i ngos na gnas pa'i lha brgya stong rnams kyis kyang ca co'i sgra bton to/_/de ma thag tu yang skar mda' ltung ba dang /_phyogs 'bar ba dang /_bar snang gi lha yang rnga rdung 
[\[37a\]]
[\[37a.1\]]bar gyur to/_/de nas bram ze'i khye'u de rgyal po 'gyod par ma gyur grang snyam nas byang chub sems dpa' la mngon par bstod de/_bde legs su gyur cig ces smras nas btsun mo rgyal ba'i 'od khyer te rings pa rings par bsti gnas su song ste/_mkhan po la 
[\[37a.2\]]byin pa dang /_btsun mo rgyal ba'i 'od nya chu las bton pa bzhin du sdug pa dang bral ba'i sdug bsngal drag pos gdungs shing nyam thag pa dang /_byang chub sems dpa' nyid la mngon par sems shing 'gro ba thams cad mun pa mun nag tu gyur pa bzhin du shes shing kyi hud rgyal 
[\[37a.3\]]po chen po kyi hud rgyal po chen po zhes mchog tu gdung ba'i sems dang zas bcad pa la zhugs so/_/sa g.yos pa des brgya byin gyi gnas g.yos par gyur to/_/chos nyid kyis lha rnams kyi shes pa 'og tu mthong ba 'jug gi gong du ni ma yin no/_/de nas lha'i dbang po brgya 
[\[37a.4\]]byin gyis bsams pa/_shin tu grags par sa g.yos pa/_/mtshan ma 'di ni su'i mthu yin/_/gang gi mthu ni ci 'dra ba/_/shin tu gsal bar 'di shes bya/_/'dzam bu'i gling thams cad la blta bar brtsams pa dang /_ji tsam na byang chub sems dpa' 'di lta bu mchog 
[\[37a.5\]]tu dka' ba'i las byed pa mthong ngo /_/mthong nas kyang mchog tu ngo mtshar skyes te/_sum cu rtsa gsum gyi lha rnams la smras pa/_grogs po dag khyed cag rnams rgyal po dpal gyi sde'i ngo mtshar dang rmad du byung ba'i las la ltos/_gang zhig 'di ltar sdug pa dang /_'di ltar yid 
[\[37a.6\]]du 'ong ba dang /_'di ltar phangs pa'i chung ma la mi sems te rtswa bzhin du yongs su gtong ngo /_/grogs po dag rnam grangs des kyang 'di ltar shes par bya ste/_bdag nyid chen po 'di rang gi yan lag dang nying lag rnams kyang phangs pa med par gtong ba yin no/_/lha rnams 
[\[37a.7\]]kyis smras pa/_kau shi ka bu dang bu mo ni de bas yongs su gtong bar byed kyi/_'di lta ste/_yan lag dang nying lag ster ba 'di ni dad par bya ba ma yin te shin tu dka'o/_/de skad ces smras pa dang /_lha'i dbang po brgya byin gyis smras pa/_grogs po dag zhog zhog_/spu'i rtse mo'i 
[\[37b\]]
[\[37b.1\]]chu'i thigs pas rgya mtsho ma gzhal cig_/nam mkha' 'dom gyis ma gzhal cig_/nyi ma dang srin bu me khyer 'od ma snyom cig_/ri'i rgyal po ri rab dang yungs 'brur ma snyom cig_/gzhan yang ngas khyed cag rnams kyi mngon sum du bya yis/_de nas lha'i dbang po brgya byin 
[\[37b.2\]]gyis de nyid kyi nam nangs pa na sum cu rtsa gsum gyi lha rnams la smras pa/_kye ma'o grogs po dag shes par gyis shig ces smras te/_nang par nyid langs nas lha'i bu bzhi dang thabs cig tu sum cu rtsa gsum gyi gnas las babs te grong khyer a riSh+Tha dang ha cang mi ring ba'i nags 
[\[37b.3\]]kyi tshang tshing du zhugs nas bram ze rgan po'i cha byad du byas nas rang gi lus kyi lte ba man chad sog les bcad pa bzhin du ston cing kun nas khrag 'dzag pa khri bskyod nas lha'i bu bzhi bram ze'i cha byad 'dzin pas pha dang bral ba'i sdug bsngal gyis nyam thag pa ltar nyam thag pa'i nga ros cho 
[\[37b.4\]]nges 'debs shing bteg par mngon par sprul te/_nga'i lus 'di'i phyed stag gis bcad de zos so zhes 'di ltar bstan par bya'o snyam nas yid la bsams pa bzhin du/_nyi ma shar ba'i dus su nags tshang tshing de nas byung ste/_grong khyer du mngon par phyogs nas kun du chas so/_/
[\[37b.5\]]khrag gi dri de la yang steng nas khwa dang chu skyar dang /_bya rgod rnams rjes su 'brang ngo /_/'og nas kyang khyi dang wa rnams rjes su 'brang bzhin du rings pa rings par grong khyer gyi sgor song ngo /_/de yang 'di ltar snying rje'i gnas su gyur pa/_skyes pa dang bud med rnams kyis mthong nas snying 
[\[37b.6\]]rjes gdungs pa'i yid kyis gcig la gcig smra ba/_grogs dag bram ze 'di rked par chad nas 'di'i dbang po yang ma 'khrugs pa ji ltar 'tsho bar 'gyur/_gzhan zhig gis smras pa/_'di mi ma yin gyi sha za mi'i cha byad kyis bdag cag bza' ba'i phyir 'dir 'ongs kyi/_mi rked 
[\[37b.7\]]par chad pa ni 'tsho ba med do/_/de skad ces thos pa dang skyes bu sdar ma ni 'jigs pas bros par brtsams so/_/skyes bu dpa' bo gzhan zhig 'di snyam du 'di ni sha za zhig ste/_de lta na yang tshor bas nyen bzhin du 'di ltar dbang po rnams bde bar snang na de ji lta bu yin/_bdag 
[\[38a\]]
[\[38a.1\]]gis 'di la mi ma yin nam sha zar gyur pa yin par dri bar byas na 'dis tshig thon par dka' mod kyi/_gal te tshig thon na ni ngo mtshar du 'gyur ro/_/ji tsam na gzhan zhig ltad mo skyes nas smras pa/_bram ze khyod ci mi yin nam/_'on te sha za yin 
[\[38a.2\]]khyod kyi lus 'di rked par sus bcad nas gnas skabs 'di lta bur byas/_khyod ni ga las 'ongs/_de nas lha'i dbang po brgya byin gyis bdag nyid 'di ltar khri'i steng du 'dug cing sdug bsngal drag po'i tshor bas nyen pa bzhin du nye bar ston cing de'i tshe tshigs su bcad pa 'di dag smras 
[\[38a.3\]]so/_/shi bi pa khyed ma 'jigs shig_/bram ze nga yin srin po min/_/sngon gyi las kyi nyes pa yis/_/gnas skabs 'di 'dra thob par gyur/_/'di nyid du ni kun bshad na/_/dus ni kun du 'da' bar 'gyur/_/'chi bdag myur du 'ongs nas ni/_/srog ni 'phrog par 
[\[38a.4\]]'gyur du 'ong /_/chos kyi rgyal po'i spyan sngar ni/_/'di dag kun kyang bshad par bya/_/sngon gyi las kyi mtshan nyid ni/_/de ring nga la 'bras bcas gyur/_/yon tan kun gyis rnam mdzes la/_/zla ba lta bur zhi ba dang /_/sbyin dang tshul khrims la dga' ba'i/_/gtso 
[\[38a.5\]]bo gang du mthong bar 'gyur/_/rgya mtsho bzhin du zab gyur cing /_/ri rab lta bur mi g.yo ba/_/'jig rten kun gyi gtsor gyur pa/_/chos kyi rgyal po gang na bzhugs/_/'jigs shing skrag pa rnams kyi skyabs/_/slong ba rnams ni bgrod bya'i mchog_/snyan smra sbyin dang 
[\[38a.6\]]tshul khrims ldan/_/bdag nyid che de gang na bzhugs/_/bdag mdun 'chi ba nyer 'ong gis/_/shi bi pa rnams myur du smros/_/thugs rje can de ma gtogs par/_/gang la lus phyed su zhig ster/_/de ltar rgyal po'i lam nas snying rje ba dang /_dman pa dang zhum pa'i 
[\[38a.7\]]tshig smra zhing rim gyis rgyal po dpal gyi sde'i pho brang sgor song ba dang /_srog chags brgya stong du ma rnams kyang ngo mtshar skyes nas rjes bzhin rjes bzhin 'brangs so/_/yang bar skabs der lha dang klu dang gnod sbyin dang lha ma yin dang nam mkha' lding dang mi'am ci dang lto 'phye chen po'i 
[\[38b\]]
[\[38b.1\]]tshogs rnams kyis da rgyal po dpal gyi sde'i phyis 'byung ba'i rgud pa chen po de dang /_lus kyi tshor ba drag po de shes nas sdug bsngal drag pos gdungs te cho nges 'debs pa la zhugs so/_/kyi hud rgyal po dpal gyi sde byams pa'i bdag nyid can snying rje dang ldan pa sems can thams 
[\[38b.2\]]cad la mnyes gshin pa mi rtag pa nyid kyi stobs nye bar gnas pa ni sdug bsngal lo/_/de thos pa dang skye bo'i tshogs rnams smre sngags 'don par gyur to/_/yang de'i tshe 'dzam bu'i gling thams cad 'khrugs shing kun du 'khrugs par gyur pa dang /_du bas mun par gyur pa la 
[\[38b.3\]]skar mda' ltung ba dang /_phyogs sreg pa dang /_bar snang la lha rnams rnga rdung bar yang gyur to/_/yang de'i tshe ri la gnas pa'i drang srong des btsun mo rgyal ba'i 'od 'di ltar khyo dang bral ba'i gdung bas dbugs shin tu ring por 'byin cing zas mi za la/_'du shes med par 
[\[38b.4\]]mthong nas snying rjes sems 'dar nas bsams pa/_ma la ngas rgyal po dpal gyi sde la dbul bar bya'o snyam nas btsun mo rgyal ba'i 'od dbugs phyung ngo /_/'dzam bu'i gling thams cad 'khrugs shing kun du 'khrugs par yang mthong ngo /_/mthong nas kyang yang bram ze'i khye'u 
[\[38b.5\]]la smras pa/_bram ze'i bu 'di ltar 'dzam bu'i gling 'di phyogs thams cad du bas mun par gyur la 'khrugs shing kun du 'khrugs par gyur pa dang /_nyi ma dang zla ba gnyis kyang lham me ma yin/_lhang nge ma yin/_lhan ne ma yin pas nges par na 'dzam bu'i gling 'dir yun mi ring ba nyid 
[\[38b.6\]]du skyes bu chen po 'ga' zhig 'gag par 'gyur ro/_/de nas de'i tshe drang srong des tshigs su bcad de smras pa/_mi 'am ci yi tshogs dang nags kyi lha rnams dang /_/nam mkhar gnas pa'i lha rnams kyang ni smod par byed/_/zla ba 'od med nyi mas mun pa sel mi byed/_/
[\[38b.7\]]de ring rol mo brdungs na sgra ni grag ma gyur/_/shing tshogs me tog 'bras bur ldan pa 'di dag kyang /_/rlung gis bskyod pa bzhin du sa la lhung gyur la/_/ji ltar 'jigs shing rtsub pa'i sgra kun grag pas na/_/grong khyer dag tu sdug bsngal mi bzad 'byung bar gsal/_/
[\[39a\]]
[\[39a.1\]]grong khyer a riSh+Tha na gnas dga'i skye bo 'di kun shin tu sdug bsngal zhing /_/phan tshun so sor mya ngan zug rngus nges bcom sgra rnams rab tu grol ba'i bzhin/_/lha mo lta bu'i bzhin ldan bud med 'di dag khang pa'i mchog na smre sngags 'don/_/'di na mi dag 
[\[39a.2\]]drag pos rab tu ngu dang der ni dur khrod 'jigs bzhin no/_/nam mkhar gnas pa'i sprin 'di chu med par sgra sgrogs/_/sa la gnas pa'i chu rnams kyang ni skams par gyur/_/rma bya rnams kyang nags kyis bcom bzhin sgra bsgrags te/_/mi rnams kyang ni 'khrug bcas 
[\[39a.3\]]khyim du rnam par rgyu/_/chu la rlung gis bskyod pa'i gru bzhin sa rnams g.yos/_/phyag dar dang 'dres rlung ni mkha' la rab tu lding /_/a riSh+Tha na 'jigs skyed mtshan ma mang bas ni/_/bram ze khye'u 'di las kyi rjes 'thun yul du deng /_/bkra mi shis pa'i mtshan ma ni/_/
[\[39a.4\]]da lta 'di na rnam mang ste/_/de bas bdag cag shis pa yi/_/phyogs su 'gro ba shin tu rigs/_/bram ze'i khye'u rnams gzhan yang ji ltar shing 'di dag thams cad rgyal po'i pho brang a riSh+Tha ga la ba der 'dud par gyur te/_de bas na kye ma bram ze'i khye'u rnams nges par de ring nyid 
[\[39a.5\]]rgyal po'i pho brang a riSh+Thar nye bar 'tshe ba dang gnod pa'i 'jigs pa chen po 'byung bar 'gyur ro/_/de nas byang chub sems dpa' steng gi khang [{]bzangs kyi [,]bzang gi [}]gzhi la gnas pas skye bo'i tshogs chen po'i cho nge'i sgra thos pa dang /_rings pa rings par rin po che las byas pa'i khang [{]bzangs [,]bzang [}]
[\[39a.6\]]las babs nas seng ge'i khri chen po la 'dug ste/_shin tu rtabs bag gis shes ldan dag 'di ci yin 'di ci yin zhes dris so/_/bar skabs der lha'i dbang po brgya byin lha'i bu bzhi po de rnams kyis 'phral du rgyal po'i khab tu khyer te/_mod la khri sa'i steng du bzhag pa dang /_khri la bskyon pa 
[\[39a.7\]]lus kyi phyed bcad pa de las khrag kun nas 'dzag cing rab tu 'dzag pa dang /_lag pa g.yas pa brkyang ste snying rje rje skad du byang chub sems dpa' la rgyal ba dang tshe spel ba byas nas mchi mas khengs pa'i mig dang /_rang gi lus kyi phyed nye bar ston cing byang chub sems dpa' la smras pa/_
[\[39b\]]
[\[39b.1\]]'jig rten na khyod snying rje can/_/gzhan gyi sdug bsngal gyis sdug bsngal/_/nyid kyi sku yi phyed stsal bas/_/gtso bo bdag ni bskyab tu gsol/_/de skad ces thos pa dang /_blon po chen po'i mchog blo gros chen pos smras pa/_lha 'di mi ma lags kyi sha za'am sha zas byin 
[\[39b.2\]]gyis brlabs par gyur pa zhig ste/_mi ni rked par bcad pa 'tsho zhing sngon ji ltar gnas pa bzhin tshig tu smra ba ni mi srid do/_/de skad ces smras pa dang /_lha'i dbang po brgya byin gyis smras pa/_shi bi pa khyed cag rnams ma 'jigs shig_/nga ni sha za ma yin gyi gzhan du na nga ni 
[\[39b.3\]]bram ze yin mod kyi/_dbul bas bdag gis bu dang chung ma bzhag ste/_nor gyi bsam pas rgyal po dpal gyi sde'i thad du chas nas rim gyis song ba na rgyal po'i pho brang 'dir nyi ma nub pa na phyin pa dang grong khyer gyi sgo rnams bcad par gyur to/_/de nas grong khyer dang ha cang mi ring ba 
[\[39b.4\]]na bsod nams khang yod par bdag song ste/_nub mo gnas pa na lam gyis dub pas gnyid mthug pos non pa dang /_sngon gyi las kyi nyes pas nub mo gcan gzan stag 'ongs nas bdag gi lus kyi phyed sog le lta bu'i mche ba shin tu rnon pos bcad nas khyer te song 
[\[39b.5\]]ngo /_/der bdag tshor ba drag pos kun du bcom pas gnyid sad pa dang /_ji tsam na bdag gi lus kyi ro smad phyed po stag gis sog les dras pa ltar bcad pas bdag tshor ba drag pos kun du bcom yang sngon byas pa'i mi dge ba'i las rnams kyis kun du bzung bas shi bar ni ma 
[\[39b.6\]]gyur gyi/_gcig tu sdug bsngal ba dang /_gcig tu drag pa dang /_gcig tu rtsub pa dang /_gcig tu tsha ba dang /_gcig tu yid du mi 'ong ba'i tshor ba rnams myong zhing nyam thag pa'i nga ros smre bar gyur te/_bdag de ltar nyam thag pa'i smre sngags thos pa dang nam mkha'i dkyil na 
[\[39b.7\]]gnas pa'i lha gzhan dag gis bdag dbugs dbyung ba'i phyir smras pa/_ma 'jigs ma 'jigs bram ze'i mchog_/khyod ni tshe ni ring bar mthong /_/a riSh+Thar ni myur song na/_/khyod ni legs pa dag tu 'gyur/_/de na kun ster rgyal po ni/_/dpal gyi sde zhes rnam grags pa/_/
[\[40a\]]
[\[40a.1\]]de yi lus kyi phyed bslangs na/_/de ni nges par khyer la ster/_/zhes smras nas lha mo de de nyid du mi snang bar gyur to/_/de nas bdag gis lha mo'i tshig thos pa dang /_'tsho bar re ba kun du skyes te/_'tshe ba yang chung bar gyur to/_/de na bdag gi 
[\[40a.2\]]lus kyi phyed ro smad med pas langs yang ma nus na 'gro bar lta ga la nus snyam nas yang yi mug par gyur pa dang /_stes dbang gis nyi ma shar ba'i tshe gnyen 'di bzhi 'ongs par gyur to/_/'di dag gis kyang bdag nyam nga bar zhugs pa mthong ba dang /_'di 'chi ba nyid do snyam nas ngu 
[\[40a.3\]]bar gyur to/_/de nas bdag gis de rnams la dbugs dbyung ba'i phyir lha mo'i tshig rgyas par smras so/_/de nas bdag 'di rnams kyis khri la bskyon te 'dir khyer te 'ongs so/_/de skad ces smras nas lha'i dbang po brgya byin gdong mchi ma'i rlabs kyis gang ba lta bur bdag nyid nye bar 
[\[40a.4\]]ston cing byang chub sems dpa' la smras pa/_rgyal po chen po/_bdag ni dbul zhing na ba dang /_/rgan pa dang ni bram ze nyid/_/rang gi sku phyed stsal ba yis/_/rnyed dka'i srog ni stsal du gsol/_/bdag gi srog ni sgrub byed pa'i/_/sbyin pa thugs rjes stsal du gsol/_/
[\[40a.5\]]don gyi mchog phyir sbyin pa ni/_/sku phyed sbyin par stsal du gsol/_/nyid kyi sku yi phyed stsal bas/_/bsod nams rgya mtsho ltar rgya che/_/de bzhin mkha' ltar mtha' med pa'i/_/bsod nams khyod kyis thob par 'gyur/_/bdag gi tshor ba drag po dang /_/bkres skom mi 
[\[40a.6\]]bzad la gzigs nas/_/mchog tu thugs rje mdzad nas ni/_/sku yi phyed ni bdag la stsol/_/byang chub sems dpa' dge khyod chos la gnas/_/gal te thams cad mkhyen nyid mnyam bzhed na/_/bdag la sku phyed 'dir stsol de ring ni/_/shin tu rnyed dka'i srog ni thob par 
[\[40a.7\]]mdzod/_/rgyal po chen po'i sku yi phyed/_/shin tu gtang dka' bdag stsol la/_/chos dang de bzhin grags pa yis/_/'gro ba kun la khyab par mdzod/_/de nas tshig 'di thos pa dang byang chub sems dpa' sngon goms pa'i dge ba'i rtsa ba'i bag chags blo la bsgos pas snying 
[\[40b\]]
[\[40b.1\]]rjes sems 'dar zhing slong ba de dbugs dbyung ba'i phyir smras pa/_bram ze chen po ma 'jigs shig_/da ring po mi thogs par lus 'di rdzogs par 'gyur ba dang /_yid la re ba yongs su rdzogs par 'gyur gyis/_g.yo med pa'i sems kyis khyod la lus kyi phyed sbyin par bya'o zhes smras 
[\[40b.2\]]nas byang chub sems dpa' yid rab tu dga' ba dang tshigs su bcad de smras pa/_kye ma rang gi lus slong ba/_/yun mi ring bar blta bar bya/_/nga yi yan lag gtang ba ni/_/dka' bar 'gyur ba ma yin no/_/ji ltar yab kyi bu gcig nga yin yang /_/de lta na yang nga yi lus 'di khyer/_/
[\[40b.3\]]lus ni byin pas byang chub rnyed gyur cing /_/'gro 'di shin tu sdug bsngal las grol shog_/de nas byang chub sems dpas brgya byin bram ze'i cha byad 'dzin pa rnam pa 'di lta bu'i tshig smra ba thos pa dang /_yid rab tu mgu zhing dga' bas mig gdangs bzhin du bram ze de la smras pa/_
[\[40b.4\]]bram ze lus 'di'i phyed legs par byin gyis bar chad med par legs par long shig ces smras nas 'khor de dag thams cad la bltas te skyes bu gzhan zhig la smras pa/_kye skyes bu khyod rings par song la sog le shin tu rno ba khyer la shog shig_/de nas skyes bu de brgya byin gyis kun tu 
[\[40b.5\]]rmongs par byas pas shin tu rings pa rings par sog le nye bar khyer te 'ongs nas smras pa/_lha sog le 'tshal te mchis so/_/de nas byang chub sems dpas rings pa rings par blon po la smras pa/_khyed cag rnams kyis ji srid du bram ze 'di 'chi bdag gis 'jig rten pha rol du ma 
[\[40b.6\]]khyer ba de srid du nga'i ro smad sog les myur du chod cig dang /_ngas bram ze 'di la sbyin pa bya'o/_/de nas byang chub sems dpa' mchog tu mi bzad pa'i tshig smras pa thos pas rdo rje lhung bas kun du skrag pa bzhin du grong khyer na gnas pa'i skye bo'i tshogs thams cad shin tu yi mug par gyur te/_
[\[40b.7\]]sdug bsngal lo/_/sdug bsngal lo zhes gsang mthon pos ngu bar gyur to/_/de nas blon po chen po blo gros chen po zug rngus gnad du bsnun pa bzhin du sdug bsngal drag pos nyam thag ste/_byang chub sems dpa' nyid kyi sku la chags pa med par yongs su gtong ngo snyam bsams nas gdong 
[\[41a\]]
[\[41a.1\]]la mchi ma char ltar bab pa dang /_rkang pa gnyis la btud de byang chub sems dpa' bzlog pa'i phyir smras pa/_lha 'di mi srid de/_'di lta ste lus sog les bcad nas bcad pa'i lus ni nges par 'chi bar 'gyur te/_'chi na las su mi rung ba'i ror gyur la/_
[\[41a.2\]]las su mi rung bas ni bram ze la yang byas pa don ma mchis par 'gyur ro/_/gang gzhan gyi yan lag bcad pa gzhan gyi yan lag la 'byor bar 'gyur ba 'di yang gnas ma mchis so/_/de lta na ni lha'i ngal ba yang don ma mchis par 'gyur ro/_/de bas na bzod par mdzod la bdag 
[\[41a.3\]]nyid don ma mchis par gsod par mi mdzad cing nyid kyi srog yongs su mi gtong bar gsol/_/de nas byang chub sems dpas blon po chen po blo gros chen po dbugs dbyung ba'i phyir smras pa/_blo gros chen po zhog zhog_/ngas nam zhig bla na med pa yang dag par rdzogs pa'i byang chub thob 
[\[41a.4\]]nas 'khor bar rgyu ba'i sems can bsgral bar bya'o zhes yid la re ba 'di la nga'i byang chub kyi bar chad ma byed cig_/bu dag gzhan yang shin tu yun ring por sdug pa dang yang dag par 'dus par gyur pa yang nges par 'bral ba'i mtha' can du 'gyur ba 'di ni 'jig rten gyi rang bzhin yin no zhes 
[\[41a.5\]]smras nas byang chub sems dpas sog le la bltas te/_sog le 'dis nga'i bla na med pa yang dag par rdzogs pa'i byang chub kyi tshogs kyi phyogs gcig tu 'gyur ro zhes rjes su sems shing yang blon po la smras pa/_ji srid du bram ze 'di srog dang bral bar ma gyur gyi bar du khyod kyis nga'i 
[\[41a.6\]]lus kyi phyed ro smad myur du chod cig_/bram ze 'di shi na nga'i bsam pa 'bras bu med par 'gyur ro/_/de ltar blon po chen po blo gros chen pos byang chub sems dpa'i de lta bu'i rang gi lus yongs su gtong ba'i bsam pa shes nas de mchi ma char bzhin du bab pa'i gdong dang /_byang chub 
[\[41a.7\]]sems dpa'i rkang pa nas bzung ste/_gdong gi mchus 'o byas nas snying rje rje skad du smre sngags 'don par gyur te/_kyi hud ji ltar na 'dzam bu'i gling yongs su skyong ba mdzad pa/_snying rje che ba/_yon tan du ma dang ldan pa/_sems can thams cad la mnyes gshin pa'i lha la de ring nyid du mi 
[\[41b\]]
[\[41b.1\]]rtag pa nyid kyi stobs nye bar gnas par gyur/_kye ma'o mi rtag pa nyid kyi stobs dang ldan pa'o/_/gang 'jig rten du lha yang mthong ba'i skyes bu de rnams ni skal ba can yin no zhes byang chub sems dpa'i gdong la shin tu yun ring du mig mi 'dzums par bltas nas lha'i mi rtag pa nyid la blta mi 
[\[41b.2\]]nus so zhes bsams nas skad cig de nyid la mig btsums nas brgyal nas sa'i steng du 'gyel bar gyur to/_/de nas byang chub sems dpas skyes bu shing mkhan gzhan gnyis shig la smras pa/_bzhin [{]bzangs [,]bzang [}]dag 'dir nga'i sbyin pa'i pha rol tu phyin pa yongs su rdzogs pa'i grogs bya ba'i phyir 
[\[41b.3\]]khyed cag gnyis kyis sog le thogs te/_nga'i lus kyi phyad ro smad myur du chod cig_/bram ze'i yid la re ba yongs su rdzogs par bya'o/_/nga'i byang chub rnyed pa'i yid la re ba yongs su rdzogs par 'gyur ro/_/de nas shing mkhan de gnyis yul rmus pa lta bu'i mchi ma'i gdong can gyis 
[\[41b.4\]]byang chub sems dpa'i rkang pa la gtugs te smras pa/_lha 'di skad gsung ba ni rigs pa ma lags te/_de ci'i phyir zhe na/_gal te gzhan 'ga' zhig lha'i thugs su mi byon pa bgyid na de la yang bdag cag gis bzlog par bgyi ba lags na/_lha nyid kyi sku la mtshon gyis 'debs par 
[\[41b.5\]]ji ltar rngo thogs/_lha gzhan yang gal te bdag cag gnyis kyis thugs rje che ba/_byams pa'i bdag nyid can/_sems can thams cad la mnyes gshin pa/_'dzam bu'i gling yongs su skyong bar mdzad pa khyed kyi sku la sog les gcod par bgyid na nges par 'phral du rang gi las 
[\[41b.6\]]kyis dmyal bar ltung bar 'gyur ro/_/byang chub sems dpas smras pa/_bu dag nga'i byang chub sems dpa'i bzod pa'i bdud rtsi tha ma'i bar chad khyed cag ma byed cig_/de bas na tshur shog_/ji srid du bram ze 'di gson pa de srid du nga'i byang chub la grogs bya ba'i phyir myur du nga'i lus kyi 
[\[41b.7\]]phyed ro smad chod cig_/de nas lha'i dbang po brgya byin gyis skyes bu shing mkhan gnyis ji ltar de la kun du 'jug par 'gyur ba de ltar byin gyis brlabs so/_/yang bar skabs der srog chags brgya stong du ma 'dus pa rnams dang /_nam mkha'i ngos na lha brgya stong du ma rnams byang chub sems dpa' 
[\[42a\]]
[\[42a.1\]]de'i shin tu dka' ba dang /_ba spu ldang ba'i las de blta bar 'dod nas 'dus par gyur to/_/de nas byang chub sems dpa' mchog tu dga' bsi rang gi lus yongs su gtong bar 'dod nas slong ba de la byams pas khyab par byas te 'phral du seng ge'i khri las babs 
[\[42a.2\]]so/_/dge slong dag byang chub sems dpa' dpal gyi sde seng ge'i khri las babs pa'i rjes thogs nyid la 'dzam bu'i gling thams cad kyi gdugs dang /_rgyal mtshan dang /_ba dan de dag thams cad rgyal po'i pho brang a riSh+Tha ga la ba der 'dud par gyur to/_/rgyal po'i pho brang grong khyer a 
[\[42a.3\]]riSh+Tha'i phyogs bzhir skar mda' ltung ba dang /_grong khyer na gnas pa'i skye bo'i tshogs kyis byang chub sems dpa' dang bral ba'i nyam thag pas sgra bsgrags pa/_bram ze sdig pa can 'dis rgyal po dpal gyi sde gsod par 'gyur gyis myur du grong khyer 'di nas phyir phyung shig_/de nas 
[\[42a.4\]]lha'i dbang po brgya byin gyis ji ltar sgra sus kyang ma thos pa de ltar byin gyis brlabs shing skye bo'i tshogs de rmongs par byas so/_/bar snang dang sa la rgyu ba'i gnod sbyin rnams byang chub sems dpa' rang gi lus la ltos pa med par shes nas sdug bsngal drag po rnams kyis gdungs 
[\[42a.5\]]nas nyam thag pa'i nga ros cho nges 'debs par brtsams te/_kyi hud rgyal po dpal gyi sde 'dzam bu'i gling yongs su skyong bar byed pa/_sems can thams cad la thugs brtse ba/_thams cad nas thams cad du lus gtong bar gyur to/_/de nas yang pho brang gi nang na gnas 
[\[42a.6\]]pa'i lha zhig byang chub sems dpa' de lta bu'i rang gi lus yongs su gtong bar shes nas cho nges 'debs par rtsom zhing 'di skad ces kyang smras so/_/ji ltar da ltar 'di lta bu'i slongs mo pa 'ongs nas rgyal po dpal gyi sde yon tan du ma dang ldan pa thams cad nas thams cad du mi 'tsho 
[\[42a.7\]]bar gyur/_de nas byang chub sems dpas phyogs bzhir bltas te yang dag pa'i smon lam 'debs pa la zhugs pa gang grong khyer 'di na gnas pa'i lha dang /_klu dang /_gnod sbyin dang /_mi'am ci rnams bdag la gson cig_/bdag 'dir gtong bar byed de/_
[\[42b\]]
[\[42b.1\]]gtong ba shin tu gtong ba rang gi lus yongs su gtong bar byed kyis bdag gi lus yongs su gtong ba de yang rgyal po'i phyir ma yin/_mtho ris kyi phyir ma yin/_brgya byin gyi phyir ma yin/_tshangs pa'i phyir ma yin/_'khor los sgyur ba'i rgyal po'i phyir ma yin gyi/_
[\[42b.2\]]gzhan du na bdag gis ci nas bla na med pa yang dag par rdzogs pa'i byang chub mngon par rdzogs par sangs rgyas nas sems can ma bsgral ba rnams bsgral bar bya ba dang /_ma grol ba rnams dgrol bar bya ba dang /_dbugs ma phyin pa rnams dbugs dbyung bar bya ba dang /_
[\[42b.3\]]yongs su mya ngan las ma 'das pa rnams yongs su mya ngan las bzla ba'i bden pa dang bden pa'i tshig 'dis ngal ba 'bras bu dang bcas par gyur cig_/bdag mngon par byang chub nas kyang mtshan ma cung zad cig 'byung bar gyur cig ces smras te bram ze de la smras pa/_des 
[\[42b.4\]]pa khyod kyi kun du rtog pa 'byor par gyur cig_/khyod kyi yid la re ba yongs su rdzogs par gyur cig_/nga'i yang bla na med pa'i byang chub yongs su rdzogs par gyur cig_/de nas byang chub sems dpa' nye du'i skye bo rnams dang /_grong khyer pa'i skye bo rnams la bzod par byas shing 
[\[42b.5\]]dman pa dang /_nad pa rnams dbugs phyung nas skyes bu shing mkhan de gnyis la smras pa/_bzhin [{]bzangs [,]bzang [}]dag tshur shog_/ji srid du bram ze 'di dus ma byas kyi bar du sog le zung la nga'i lus lte ba yan cad chod cig_/'gro ba sdug bsngal gyis zin pa 'di dag thams cad kyang 
[\[42b.6\]]ngas yongs su bskyab par bya'o zhes byams pas khyab par byas nas skyes bu gcig gis rgyab nas brten te/_'phral du rkang pa gnyis sa la brkyang nas gan rkyal du phab bo/_/dge slong dag byang chub sems dpa' phab ma thag yang sa chen po rnam pa drug tu g.yos par gyur to/_/de nas 
[\[42b.7\]]btsun mo bud med rnams kyis de lta bu'i gtam thos nas mya ngan drag pos gdungs te/_kyi hud 'di ni sdug bsngal lo zhes gdong las mchi ma char bzhin du 'bab cing skra rnams bkrol te brang rdung zhing rtabs bag tu byang chub sems dpa' gang na ba der song ste phyin nas lha mo lta bu sdug pa dang 
[\[43a\]]
[\[43a.1\]]bral nas rtabs bag tu byang chub sems dpa'i rkang pa la gtugs nas snying rje rje skad du smre sngags 'don par rtsom pa na/_kyi hud 'dzam bu'i gling yongs su skyong bar mdzad pa/_sems can thams cad la mnyes gshin pa/_snying rje che ba/_yon tan du 
[\[43a.2\]]ma dang ldan pa'i lha la deng nyid du mi rtag pa nyid kyi stobs nye bar gnas pa 'di sdug bsngal lo/_/deng 'dir bdag cag lha dang lhan cig pa las tha dad par gyur te/_so so ba dang /_bye ba dang bral bar gyur to/_/'di skad ces kyang smras te/_lha bzod par mdzod cig_/
[\[43a.3\]]nyid kyi srog med par mdzad pas 'dzam bu'i gling na gnas pa'i skye bo'i tshogs thams cad mgon med par mi mdzad du gsol/_lha btsun mo'i 'khor rnams dang /_mdzod dang bang ba rin po che sna tshogs kyis rgyas shing yongs su gang ba la gzigs su gsol/_'dzam bu'i gling 
[\[43a.4\]]gi skye bo'i tshogs rtag tu rab tu dga' ba rnam pa sna tshogs pa la yang gzigs su gsol/_lha rnams kyi dga' ba'i tshal gyi skyed mos tshal lta bu'i grong khyer a riSh+Tha bzang ba mang po phun sum tshogs par skye bo rab tu dga' ba rnams bsten pa la yang gzigs su gsol/_/mgon 
[\[43a.5\]]po khyod kyis rnam kun du/_/sras ltar yongs su bskyangs pa rnams/_/khyod bral me yis nges gdungs nas/_/lus can ji ltar gnas par 'gyur/_/khyod dang bral na bdag cag kun/_/shin tu 'chi bdag dbang du 'gyur/_/mgon po khyod dang rnam bral na/_/bdag 
[\[43a.6\]]cag 'tsho bar mi nus so/_/btsun mo mya ngan gyis gdungs dang /_/sems can gcig tu sdug bsngal na/_/thugs rje ldan pa'i thugs rje yis/_/mi dbang de ni gzigs su gsol/_/sems can rnams la mnyes gshin lha/_/bzod mdzod srog ni mi gtong gsol/_/
[\[43a.7\]]mgon po dpa' bo khyod gshegs na/_/su zhig 'jig rten skyong bar 'gyur/_/de nas byang chub sems dpas de rnams kyi snying rje rje skad du de ltar smre sngags 'don pa thos pa dang /_snying rjes gdungs pa'i yid kyis de rnams dbugs dbyung ba'i phyir smras pa/_khyed cag rnams kyi mya 
[\[43b\]]
[\[43b.1\]]ngan gyis chog gis/_shin tu yun ring por sdug pa dang phrad par gyur pa yang nges par tha mar 'bral ba'i mtha' nyid du 'gyur ba 'di ni 'jig rten gyi rang bzhin yin te/_khyed cag rnams kyis rtag tu dge ba'i chos rnams la bag yod par gyis shig ces smras nas shing mkhan de gnyis 
[\[43b.2\]]la 'di skad ces smras so/_/bzhin [{]bzangs [,]bzang [}]dag rings par shog la lus yun ring po mi thogs par chod cig ces smras pa tsam gyis de gnyis kyang brgya byin gyis kun du rmongs par byas pas byang chub sems dpa'i lus lte ba man chad la 'phral du sog les btab ste/_ring por 
[\[43b.3\]]ma thogs par chod par gyur to/_/de nas blon po chen po blo gros chen pos byang chub sems dpa'i shin tu dka' zhing bzod par dka' ba'i sdug bsngal mi bzad pa dran pa'i mya ngan drag pos kun du skrag pa'i yid kyis rtabs bag tu shing mkhan gnyis bzlog cing 'di skad ces smras 
[\[43b.4\]]so/_/kyi hud kyi hud khyed cag gnyis kyi rtsol ba 'di ci zhig_/'di ltar khyed cag gnyis kyis byams pa'i bdag nyid can/_sems can thams cad la mnyes gshin pa/_yon tan du ma dang ldan pa/_'dzam bu'i gling yongs su skyong ba/_skyon med pa/_gnod pa mi byed 
[\[43b.5\]]pa 'di ji ltar gsod/_mi gti mug can khyed cag 'di lta bu'i chos kyi rgyal po ji ltar gsod par spro/_khyed cag gnyis sa chen po'i lha mo 'dis ji ltar 'jog_/khyed cag gnyis la lha dang /_klu dang /_gnod sbyin dang /_lha ma yin dang /_dri za dang /_nam mkha' lding 
[\[43b.6\]]dang /_mi 'am ci dang /_lto 'phye chen po rnams kyis rdo rje rtse gcig pa dang /_'khor lo dang /_mda' bo che dang /_mtshon rtse gcig pa la sogs pa'i mtshon rnams ji ste ma bsnun/_khyed cag gnyis 'di lta bu'i 'phags pa ma yin pa'i las byed na lus rnam pa stong du ji ltar ma 
[\[43b.7\]]lhags/_khyed cag gnyis rang gi lus kyis 'phral du dmyal bar ji ltar ma lhung /_mi gti mug can khyed cag gnyis bdag nyid chen po 'dis bu bzhin ma bskyangs sam zhes 'di dang gzhan yang rnam pa mang po smras nas kyi hud lha zhes blon po chen po blo gros chen po rings par stan 
[\[44a\]]
[\[44a.1\]]las langs te/_lag pa gnyis kyis sog le bzung nas byang chub sems dpa'i lus la mchi ma 'dzag pas brlan par byas te zlog par byed do/_/de nas byang chub sems dpas zhum pa'i yid de la dbugs dbyung ba'i phyir smras pa/_bu zhog zhog mya ngan ma 
[\[44a.2\]]byed cig_/sdug pa dang phangs pa dang yid du 'ong ba dang mngon par dga' ba thams cad nges par tha dad par gyur te/_so so ba dang bye ba dang 'bral bar 'gyur ro/_/gzhan yang bu/_bsags pa kun gyi mtha' zad cing /_/bslang ba'i mtha' ni 'gyel bar 'gyur/_/phrad 
[\[44a.3\]]pa'i mtha' ni 'bral ba ste/_/gson pa'i mtha' ni 'chi ba yin/_/de'i phyir khyod lus slong ba la bar chad ma byed cig_/de ci'i phyir zhe na/_blo gros chen po sngon byung ba na nga'i lus slong ba na lha mo rnams kyis bar chad byas te/_de rnams kyis nga'i bar chad byas pas nga'i bla 
[\[44a.4\]]na med pa'i byang chub la bar chad byas la bdag nyid kyang bsod nams ma yin pa mang po skyes so/_/gal te nga'i lus slong ba la lha mo rnams kyis bar chad ma byas par gyur na ni yun ring po mi thogs par ngas bla na med pa yang dag par rdzogs pa'i byang chub 'thob par 'gyur ro/_/
[\[44a.5\]]bu gzhan yang sa phyogs 'di nyid du stag mo zhig bkres pa'i sdug bsngal gyi tshor ba mang pos lus gdungs pas bu za 'dod pa mthong ba dang /_mchog tu snying rje'i dbang du song ba'i yid kyis yongs su bskyab pa'i phyir de ma thag bdag nyid yongs su btang bas byang chub sems 
[\[44a.6\]]dpa' byams pa bskal pa bzhi bcur zhugs pa phyir lus par byas so/_/gzhan yang blo gros chen po nga shi bi pa'i rgyal por gyur pa na yang bram ze rgan po zhig slong ba mthong ste/_snying rjes bskyod pa'i yid kyis slong ba'i yid la re ba yongs su rdzogs par bya ba'i phyir rang nyid kyi ud 
[\[44a.7\]]pa la sngon po'i lo ma lta bu dri ma med pa/_shin tu mdzes pa/_sems can skye bo'i mig dang yid 'phrog pa ma nyams pa'i mig gnyis 'phral du khrag dang bcas par phyung nas byin no/_/gzhan yang blo gros chen po yang nga rgyal po zla 'od du gyur pa na yang bram ze drag po'i 
[\[44b\]]
[\[44b.1\]]mig mgo slong ba la mchog tu snying rjes bsgos pa'i yid kyis lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_grub pa dang /_rig pa 'dzin pa'i tshogs rnams dang /_lha brgya stong du ma 
[\[44b.2\]]rnams kyis bkag kyang ngas 'gro ba 'di dag mgon med par mthong nas bla na med pa yang dag par rdzogs pa'i byang chub mngon par rdzogs par byang chub ste/_sems can rnams 'khor ba'i 'brog dgon pa las thar bar bya snyam nas byams pas khyab par byas te/_rang gi 
[\[44b.3\]]nor bu dang gser dang dngul dang bai dUr+ya dang rdo rje dang in dra nI la dang /_mar gad kyis kun du brgyan pa/_ud pa la sngon po'i lo ma lta bu'i ral gris rang gi mgo rtswa bzhin du bcad cing bcad cing byin no/_/gzhan yang blo gros chen po yang nga shi bi pa'i rgyal por gyur pa na 
[\[44b.4\]]phug ron skyabs med pa zhig khras 'jigs shing skrag la sdug bsngal zhing bzhin rmogs pa/_skyabs med pa skyabs su 'ongs pa mthong ste/_mchog tu snying rjes 'dar ba'i yid kyis bya phug ron khra las yongs su bsrung zhing blu ba'i phyir rang gi sha bcad cing bcad cing byin no/_/gzhan 
[\[44b.5\]]yang bla na med pa yang dag par rdzogs pa'i byang chub mngon par 'dod par bya ba'i phyir sa phyogs 'di nyid du rkang pa dang lag pa dang bu dang chung ma stong phrag yongs su btang ba byas na yang sus kyang bar chad ma byas so/_/de'i phyir 'di ltar rig par bya ste/_nga'i lus slong ba la khyod bar chad ma 
[\[44b.6\]]byed cig_/de nas blon po chen po blo gros chen pos byang chub sems dpa'i rdzu 'phrul chen po skyes nas byang chub sems dpa' la dad pa chen po skyes te/_de nas cang mi smra bar gyur cing mchi ma'i dba' rlabs kyis yang dang yang du gdong khebs bzhin du bsams pa/_kyi hud 'jig rten pa 
[\[44b.7\]]'di dag ni skal ba ngan pa ste/_myur ba nyid du chos kyi rgyal po 'dis bor bar 'gyur ro/_/kyi hud chos kyi rgyal mtshan 'gyel bar 'gyur ro/_/chos kyi sgron ma shi bar 'gyur ro/_/chos kyi sgron ma mi snang bar 'gyur ro/_/chos kyi rnga chag par 'gyur ro/_/chos kyi rgya mtsho skams par 
[\[45a\]]
[\[45a.1\]]'gyur ro/_/chos kyi ri bo rnyil bar 'gyur ro/_/chos kyi grong khyer choms par 'gyur ro/_/chos kyi gru zhig par 'gyur ro/_/chos kyi shing phyung ba ni kyi hud sdug bsngal lo/_/'di ni 'jig rten kun gyi pha/_/sems can kun la phan byed pa/_/dus kyi 
[\[45a.2\]]'khor los bcom nas ni/_/rgyal po chen po med par 'gyur/_/gang phyir mi bzad dus 'dir ni/_/rnam pa stong du ma gas pa/_/snying gi bdag nyid chen po ni/_/rdo rje chen po bzhin gyur tam/_/shis pa'i dus ni kun du 'das/_/mi bzad dus ni nye bar gnas/_/shes 
[\[45a.3\]]rab ldan mi mang po dang /_/'jig rten dag kyang brlag par 'gyur/_/ji lta ji ltar mthong gyur pa'i/_/sa yi mtshan ma du ma yis/_/nges par yun ni mi ring bar/_/rgyal po seng ge med par 'gyur/_/dri med mi yi nyi ma 'di/_/shin tu rnyed dka' de nub 'gyur/_/yun mi ring 
[\[45a.4\]]bar 'jig rten 'dir/_/mi snang ba ni 'byung bar 'gyur/_/sems can kun la phan pa yi/_/rgyal po chen po 'di med de/_/phyi nas 'jig rten mi snang na/_/su zhig 'jig rten skyong bar 'gyur/_/de nas lha'i dbang po brgya byin gyis ji lta ji ltar rmongs par byas pa de ltar mya 
[\[45a.5\]]ngan chung bar gyur nas sog les btab par gyur to/_/de nas byang chub sems dpas shing mkhan de gnyis la bzhin [{]bzangs [,]bzang [}]dge khyed cag gnyis kyis sog le myur du drongs la nga'i lus kyi phyed ro smad chod cig_/bram ze 'di shi bar gyur na nga'i ngal ba 'bras bu med par mi 'gyur grang /_de 
[\[45a.6\]]nas shing mkhan de gnyis brgya byin gyi mthus kun du rmongs pas nyam thag pa'i nga ros cho nges 'debs shing skye bo'i tshogs chen pos bkag bzhin du byang chub sems dpa' rang gi lus la sog les 'dra bar brtsams so/_/de nas byang chub sems dpa' byang chub yid la smon cing 
[\[45a.7\]]dga' ba'i yid kyis slong ba'i yid la re ba yongs su rdzogs par bya'o zhes bsams nas cang mi smra bar gnas so/_/de nas byang chub sems dpa'i lus kyi lte bar sog les bcad pa las khrag gi tshogs chen po 'bab par gyur to/_/de nas blon po blo gros chen po 'di ltar sog les 
[\[45b\]]
[\[45b.1\]]bcad pa tshor ba drag pos nyen pa'i khrag 'bab pa mthong ba dang /_lha bkrongs pa ni sdug bsngal lo zhes bsams nas re thag chad par gyur te/_'phral du brgyal nas sa'i steng du 'gyel bar gyur to/_/nam mkha'i dkyil na gnas pa'i lha dang /_klu dang /_gnod sbyin 
[\[45b.2\]]dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i tshogs rnams kyang mya ngan drag pos gdungs te ngu bar brtsams te/_de rnams kyis ngu ba'i mchi ma blags so/_/de nas skye bo'i tshogs chen pos 'di ci zhig yin snyam nas 
[\[45b.3\]]steng du blta bar brtsams pa dang /_ji tsam na lha brgya stong du ma rnams ngu bar mthong ngo /_/de nas skye bo'i tshogs chen po shas cher mya ngan drag pos gdungs te byang chub sems dpa' gnas skabs 'di lta bur shin tu sdug bsngal bar mthong nas/_kyi hud lha bkrongs pa ni 
[\[45b.4\]]sdug bsngal lo zhes bsams nas kun du rmongs par gyur to/_/de nas lha'i dbang po brgya byin de srog chags brgya stong du ma 'di rnams byang chub sems dpa'i mya ngan gyis gdungs pas shin tu snying rje zhing zhum pa mthong ba dang myur bar snying rje'i yid kyis bsams pa bdag 
[\[45b.5\]]nyid che ba/_sems can thams cad la mnyes gshin pa/_snying rje can thams cad ster ba 'di'i lus la 'di ltar tshor ba drag po'i las kun du sbyor ba ni bzang po ma yin no/_/gzhan du na da ni ji ltar srog mi 'jig par gyur pa de ltar bya'o/_/de nas byang chub sems dpa' 
[\[45b.6\]]shing mkhan de gnyis kyis sog les drud cing sog le rnon pos lus bcad pa'i tshor ba drag pos gdungs pa dang /_brtan pa'i stobs dang ldan pas slong ba la byams pa'i sems skyes nas bsams pa/_ngas 'khor ba'i skyon gyi rang bzhin shes nas brtson 'grus sra zhing brtan pa 
[\[45b.7\]]dang ldan pas lus phyogs gcig bcad pa 'di las 'di lta bu'i sdug bsngal skye na/_sems can snga ma rnams phal cher dmyal bar skyes nas shin tu sdug bsngal ba'i tshor ba rnams kyis gdungs pa lta smos kyang ci dgos/_de nas byang chub sems dpa' sems can thams cad la rjes su 'gro ba 
[\[46a\]]
[\[46a.1\]]byams pa'i sems rnam par bzhag ste/_bla na med pa yang dag par rdzogs pa'i byang chub mngon par rdzogs par sangs rgyas nas sems can rnams 'di lta bu'i sdug bsngal las thar bar bya'o zhes seng ge'i sgra bsgrags te/_sdug bsngal drag pos gdungs pa'i 
[\[46a.2\]]rang gi sems spro bar bya ba'i phyir smras pa/_'jig rten sdug bsngal ltos la yid khyod skyon spangs te/_/shin tu brtan pa rgya che bskyed pa nyid du gyis/_/'gro ba skye rga na 'chi sdug bsngal gyis gdungs pa'i/_/'di ni skyabs gyur yid kyis bzod nyid brtan par gyis/_/gzhan 
[\[46a.3\]]yang kye sems can/_gang phyir 'gro kun 'khor ba yi/_/rgya mtsho las rgal rgyu yin gyis/_/de bas khyod ni gnod pa rnams/_/mi bzod pa ni rigs ma yin/_/de ltar rang gi sems yang dag par bzhag nas sems can thams cad rjes su 'gro ba'i snying rje nye bar bzhag ste 
[\[46a.4\]]bsams pa/_kye ma'o 'khor ba na gnas pa'i sems can gyi sdug bsngal ni kye ma mi bzad pa yin la/_'khor ba'i sems can de rnams kyi don du 'khor ba'i sdug bsngal thams cad mnags par spro bar byas kyis sems can 'ga' yang sdug bsngal ba'i skal ba can du ma gyur 
[\[46a.5\]]cig_/dge slong dag sems bskyed ma thag byang chub sems dpa'i lus bcad pa'i tshor ba 'phral du rgyun chad par gyur to/_/de nas byang chub sems dpas bsams pa/_ci'i phyir nga'i lus bcad pa'i tshor ba 'gags par gyur/_sog le 'ga' zhig gis bton par ma gyur grang 
[\[46a.6\]]snyam nas sog le de la bltas so/_/bltas nas kyang mchog tu yid mi bde bar gyur nas 'dar bar gyur to/_/de nas lha'i dbang po brgya byin gyis de'i bsam pa shes nas smras pa/_nyam chung nad pa ji bzhin du/_/rgyal po ci phyir 'dar bar byed/_/bdag gi lus phyed bcad na yang /_/sems 
[\[46a.7\]]ni mi 'dar ba la la ltos/_/khyod ni thams cad ster ba zhes/_/sa steng kun du grags pa la/_/'gyod par byed pa mi rigs te/_/khyod tshig [{]brdzun [,]rdzun [}]du ma gyur tam/_/de nas byang chub sems dpas smras pa/_bram ze don de'i phyir lus 'dar ba ma yin la/_'gyod par gyur 
[\[46b\]]
[\[46b.1\]]pa 'ga' yang yod pa ma yin no/_/'on kyang sog le 'dis nga'i lus kyi phyed smad tshabs cher zhugs kyang ma chod pa dang /_de la nga 'di snyam du sems te/_nga'i sbyin pa ma rdzogs par mi 'gyur grang /_nga la slong ba'i yid la re ba yang yongs su rdzogs par mi 'gyur grang zhes 
[\[46b.2\]]don de rjes su sems shing lus 'dar te sog les drag tu gcod par mi 'dod pa ma yin no/_/de la de skad ces smras pa dang lha'i dbang po brgya byin mchog tu ngo mtshar skyes nas cang mi smra bar gnas so/_/bar skabs der mi de gnyis brgya byin gyis kun du rmongs par byas pas 
[\[46b.3\]]de gnyis kyis sog le rnon pos byang chub sems dpa'i lus kyi phyed ro smad bcad ma thag tu sa'i steng du bzhag pa dang 'gul bar gyur to/_/de nas byang chub sems dpa' rang gi lus bcad pa'i sdug bsngal mi sems par [{]rings [,]ring [}]bag nyid du skyes bu de gnyis la 'di skad smras 
[\[46b.4\]]so/_/bzhin [{]bzangs [,]bzang [}]dag khyod cag gnyis kyis myur du nga'i lus 'di rings pa rings par bram ze'i lus la sbyor cig_/de gnyis kyis kyang de bzhin du byas so/_/sbyar ba tsam gyis lha'i dbang po brgya byin gyis ji ltar skad cig ma de nyid la rma kun du 'byor cing mnyam par 
[\[46b.5\]]gnas pa dang /_mdog 'dra bar snang ba de ltar byin gyis brlabs te/_skad cig ma de la ston cing yang byang chub sems dpa' dga' bar bya ba'i phyir lha'i dbang po brgya byin khri las langs te 'chag pa dang langs pa dang 'dug par gyur to/_/de nas byang chub sems dpa' de ltar 
[\[46b.6\]]slong ba po'i lus yongs su rdzogs shing yid la re ba yongs su rdzogs par mthong ba dang mchog tu dga' bas kun du rgyas pa'i yid kyis ngal ba 'bras bu dang bcas par gyur cing yid la re ba yongs su rdzogs par gyur to snyam nas rab tu dga' ba'i yid kyis bsams pa/_ji ltar ngas bram ze 'di la 
[\[46b.7\]]rang gi lus byin te/_sdug pa'i srog gis bskyabs shing 'chi ba'i 'jigs pa las yongs su bskyabs pa'i dge ba'i rtsa ba 'dis 'di ltar nga bla na med pa yang dag par rdzogs pa'i byang chub tu mngon par rdzogs par sangs rgyas nas bram ze 'di 'khor ba'i sdug bsngal las bslangs te/_shin tu 
[\[47a\]]
[\[47a.1\]]mthar thug pa'i bde ba mya ngan las 'das pa la rab tu 'jog par gyur cig ces smras nas byang chub sems dpa' tshor ba drag pos gdungs pa dang /_yid kyis byang chub tu smon pa byas nas mig btsums te brgyal bas gnas par gyur to/_/de nas lha'i dbang po brgya byin 
[\[47a.2\]]gyis de ma thag tu rings pa rings par byang chub sems dpa'i lus la 'phral du stobs bskyed pa yang 'tsho ba'i sman gyis yang dag par gsos so/_/dge slong dag de nas rgyal po dpal gyi sde'i lus kyi phyed bcad pa'i rjes thogs nyid la yang de'i tshe stong gsum gyi stong chen po'i 'jig rten gyi khams 
[\[47a.3\]]'di lan rnam pa gsum du g.yos te/_g.yos rab tu g.yos/_kun du rab tu g.yos/_'gul rab tu 'gul/_kun du rab tu 'gul to/_/byang chub sems dpa' shin tu yongs su gtong ba nyid dang /_rmad du byung ba'i yongs su gtong ba nyid sa chen po 'dis ma theg pas sgra 
[\[47a.4\]]shin tu sgrogs te/_'di lta ste khar ba'i snod chen po kun du brdungs nas sgra 'byin pa bzhin du de'i tshe de'i dus na sa chen po 'di nyid shin tu sgra sgrogs par gyur to/_/ri dang ri sul dang chu bo dang rgya mtsho'i tshogs rnams las kyang 'jigs pa'i sgra chen po byung bar gyur to/_/phyogs bzhi 
[\[47a.5\]]nas kyang 'jigs su rung ba'i du ba'i sprin chen po byung bar gyur to/_/kun nas skar mda' ltung ba dang /_phyogs sreg pa dang /_bar snang la yang lha'i bu rnams rnga rdung bar gyur te/_stong gsum gyi stong chen po'i 'jig rten gyi khams 'di thams cad mun pa mun nag tu gyur to/_/nam mkha'i 
[\[47a.6\]]dkyil na 'gro ba'i lha rnams kyis kyang byang chub sems dpa'i mya ngan gyis gdungs pas ca co'i sgra bton to/_/bar snang las kyang lha rnams byang chub sems dpa'i steng nas lha'i ud pa la rnams 'thor zhing pad ma dang /_pun da rI ka dang /_a ka ru'i phye ma dang /_ta ga ru'i phye ma 
[\[47a.7\]]dang /_ta ma la'i lo ma'i phye ma dang /_tsan dan gyi phye ma dang /_lha rnams kyi me tog man dA ra ba rnams kyang 'thor ro/_/gos rnams kyang 'thor bar byed do/_/lha'i rol mo yang rab tu rdung ngo /_/'dzam bu'i gling gi mi thams cad der yud tsam zhig mchog tu rmongs par gyur te/_/
[\[47b\]]
[\[47b.1\]]grong khyer na gnas pa'i srog chags brgya stong du ma rnams kyis byang chub sems dpa'i lus kyi phyed bcad pa mthong ba dang /_sdug bsngal drag pos gdungs te/_kyi hud lha bsad pa ni sdug bsngal lo zhes sgra gcig tu bsgrags so/_/de nas la la ni sa la 'gre ldog 
[\[47b.2\]]go/_/la la ni dpung pa brkyang nas cho nges 'debs so/_/la la ni mchi ma'i rlabs kyis skad 'dzer bar tshig 'don mi nus te/_skad chen po dang brang rdung ngo /_/la la ni mi rtag pa nyid kyi stobs dang ldan zhes sems sdug bsngal dang bcas shing yid mi bde ba dang ldan 
[\[47b.3\]]pas cang mi smra bar 'dug go/_/de nas lha'i dbang po brgya byin byang chub sems dpa' bla na med pa yang dag par rdzogs pa'i byang chub las ri rab ltar shin tu mi g.yo bar shes shing byang chub sems dpa'i rmad du byung ba yongs su gtong la/_de yang ba spu ldang ba ni shin tu dga' zhing 
[\[47b.4\]]phul du dbyung ba mthong ba dang /_ngo mtshar gyis mig gdangs te lha'i bu de bzhi dang lhan cig tu bram ze'i cha byad mi snang bar byas nas rang gi gzugs kyis gnas te byang chub sems dpa' la smras pa/_rgyal po chen po bdag ni lha'i dbang po brgya byin lags kyi bram ze ma lags 
[\[47b.5\]]so/_/rgyal po chen po legs so legs so/_/kye ma'o khyod kyi brtson 'grus/_kye ma'o ma bcos par brtan pa/_kye ma'o rang gi lus la ma chags par yongs su gtong ba/_kye ma'o sems can rnams la snying brtse ba/_kye ma'o sbyin pa la dga' ba legs so legs so/_/
[\[47b.6\]]rgyal po chen po khyod gang du sdug bsngal drag pos bcom yang snying rjes rang gi lus sbyin pa la sems mi ldog pa de ni legs so/_/rgyal po chen po khyod la dri yis khyod shin tu dka' ba'i brtson pa 'di lta bus ci zhig don du gnyer/_byang chub sems dpas smras pa/_kau shi ka nga'i lus kyi 
[\[47b.7\]]sbyin pa 'dis bla na med pa yang dag par rdzogs pa'i byang chub mngon par rdzogs par sangs rgyas te/_sems can rnams 'khor ba las bsgral bar bya'o/_/brgya byin gyis smras pa/_rgyal po chen po khyod rang gi lus yongs su zad pa'am/_gtong ba'am/_yongs su btang bas khyod kyi 
[\[48a\]]
[\[48a.1\]]sems rnam pa gzhan du gyur pa'am/_'gyod par ma gyur grang /_byang chub sems dpas smras pa/_kau shi ka nga la ni 'gyod pa med do/_/brgya byin gyis smras pa/_ji ltar shes par bya/_byang chub sems dpas smras pa/_kau shi ka de'i phyir nga'i lus kyi phyed bcad 
[\[48a.2\]]pa 'di gnas ji lta ba bzhin du zhog shig_/de nas lha'i dbang po brgya byin gyis byang chub sems dpa'i lus kyi phyed bcad pa de gnas ji lta ba bzhin du bzhag go/_/de nas byang chub sems dpas sems can thams cad la rjes su 'gro ba'i byams pa'i sems nye bar bzhag nas bden 
[\[48a.3\]]pa gsol bar byed cing de'i tshe tshigs su bcad de smras pa/_ji ltar byang chub 'dod gyur nas/_/snying rjes lus ni btang bas na/_/ser sna med cing zhum med de/_/deng ni 'gyod par gyur pa med/_/'gyod pa'i sems kyang med gyur na/_/bden tshig 'di dang legs byas pas/_/brgya 
[\[48a.4\]]byin deng ni nga yi lus/_/'di ni sngon gyi ji bzhin du/_/dbang po ma lus rdzogs gyur cig_/dge slong dag tshigs su bcad pa de smras pa'i rjes thogs nyid la byang chub sems dpa'i lus 'phral du sngon gyi ji lta ba bzhin du gyur to/_/nam mkha'i dkyil na gnas pa'i lha dang /_klu dang /_
[\[48a.5\]]gnod sbyin dang /_nam mkha' lding dang /_mi'am ci dang /_lto 'phye chen po rnams kyis ngo mtshar de mthong ba dang /_ngo mtshar kyis mig gdangs te/_ca co dang ga zha'i sgra sgrogs so/_/skye bo'i tshogs chen po 'di dag thams cad kyis kyang ngo mtshar dang rmad du byung ba dang /_lha dang 
[\[48a.6\]]mi rnams yid sdug par byed pa'i cho 'phrul dang /_byang chub sems dpa'i lus yongs su rdzogs pa mthong ba dang srog stor ba las slar rnyed pa bzhin du mchog tu ngo mtshar skyes so/_/'di skad ces kyang smras te/_kye ma khyed ni slar 'tsho ba'i/_/ngo mtshar dag ni blta bar gyis/_/sa 
[\[48a.7\]]dang nags su bcas pa yi/_/'jig rten 'di ni skal bar ldan/_/de nas lha'i dbang po brgya byin gyis byang chub sems dpa'i lus sngon gyi ji lta ba bzhin du gyur par mthong ba dang ngo mtshar gyis gdungs pa'i mig dang /_spro ba bskyed pa'i phyir smras pa/_rgyal po chen po khyod kyi bla shin 
[\[48b\]]
[\[48b.1\]]tu des pa dang /_khyod kyi smon lam mi 'gyur ba dang /_khyod kyi sems can la snying rje chen pos rjes su zhugs pa ni legs so legs so/_/gang yang khyod ni yid kun du skrag par byed pa rnams la mi 'jigs pas khyod kyi 'bad pa 'di nyid kyis yun ring por mi thogs par 
[\[48b.2\]]bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/lha'i dbang po brgya byin gyis de'i tshe tshigs su bcad de smras pa/_kye ma khyod kyi brtson rab drag_/brtan pa nyid kyang bla na med/_/kye ma'o sems can la snying brtse/_/kye ma'o 
[\[48b.3\]]byang chub yid la brtan/_/kye ma'o mi ring 'jig rten 'di/_/mgon po khyod kyis skyong gyur te/_/sdug bsngal rgya mtsho drag 'jigs las/_/yang dag mya ngan 'da' bar mdzad/_/de skad ces smras pa dang /_lha'i dbang po brgya byin mchi ma char bzhin du 'bab cing skad 
[\[48b.4\]]'dzer bzhin du byang chub sems dpa' la bzod pa gsol bar brtsams te/_rgyal po chen po gang bdag gis nyams bskyed pa'i bsam pas tshor ba drag po las kun du sbyor bar mdzod cig_/gzhan yang gang gi tshe khyod kyis bla na med pa yang dag par rdzogs pa'i byang chub 
[\[48b.5\]]mngon par rdzogs par sangs rgyas pa de'i tshe na yang bdag la dgongs shig_/byang chub sems dpas smras pa/_kau shi ka bzod kyis de bzhin du byas te ngas kyang dran par bya'o/_/bar skabs der byang chub sems dpa'i mthus de ma thag tu nam mkha' las lha'i rin po che'i char rnam pa sna 
[\[48b.6\]]tshogs pa yid du 'ong ba 'dzam bu'i gling thams cad du bab par gyur cing 'dzam bu'i gling thams cad du rgyan rnam pa sna tshogs kyis gang bar gyur pa/_lha'i snang ba bas kyang gsal bar gyur to/_/de nas ri la gnas pa'i drang srong de ngo mtshar 'di lta bu rmad du byung ba mthong ba dang /_ngo mtshar 
[\[48b.7\]]gyis bsdus pa'i yid kyis bsams pa/_sngon ma byung ba'i ngo mtshar byung ba 'di ci zhig yin/_'di lta bu'i mthu su'i yin snyam mo/_/de nas drang srong de la bsti gnas na gnas pa'i lha gzhan gyis gtam 'di rgyas par smras so/_/de nas drang srong de byang chub sems dpa'i shin tu dka' zhing ba 
[\[49a\]]
[\[49a.1\]]spu ldang ba'i skad thos pa dang yang dag par dga' bas ba spu ldang zhing sems can chen po bkur bar 'os zhes bsams nas 'khor lnga brgya dang btsun mo rgyal ba'i 'od khrid de rings pa rings par byang chub sems dpa'i thad du phyin nas/_rgyal ba dang tshe 'phel bar byas te/_
[\[49a.2\]]brgya byin dang lhan cig smras pa/_lha yi bu mo bzang 'dra ba'i/_/bu mo sdug pa 'di rnams la/_/mgon po khyod kyis bskyang ba dang /_/dge ma 'di dang dgyes par mdzod/_/khyim thab mi 'phyo btsun mo sdug_/'di ni khyed la dbul lags kyis/_/khyed kyis yang ni slong 
[\[49a.3\]]ba la/_/nam du yang ni ma stsal cig_/de nas byang chub sems dpas drang srong de dang lha rnams kyi dbang po brgya byin gyis gsol ba btab pa snying rjes ci yang mi smra bar khas blangs so/_/de nas lha'i dbang po brgya byin gyis lha'i bu las sna tshogs pa la smras pa/_las sna 
[\[49a.4\]]tshogs pa lha'i seng ge'i khri myur du shoms shig_/nga nyid kyis rgyal po dpal gyi sde dbang bskur bar bya'o/_/kau shi ka legs kyis de ltar bgyi'o/_/lha'i bu las sna tshogs pas lha'i dbang po brgya byin las mnyan nas skad cig ma de nyid la rin po che sna tshogs kyis nye bar 
[\[49a.5\]]mdzes pa/_kun nas mu tig dang /_mu tig gi tshogs kyi do shal 'phyang ba'i lha'i seng ge'i khri mngon par sprul to/_/de nas lha'i dbang po brgya byin gyis rang nyid kyi lag pa gnyis kyis bzung nas lha'i seng ge'i khri la bzhag ste/_lha brgya stong du ma rnams dang lhan cig tu lha'i rol mo 
[\[49a.6\]]rnams kun du rdung bzhin du bsnyen bkur chen po byas nas rgyal por dbang bskur bas dbang bskur to/_/bar skabs der byang chub sems dpa'i mthus sa rnam pa drug tu g.yos pa dang lha rnams dga' ba dang /_mgu bas yang rnam pa sna tshogs pa'i me tog gi char dang /_rin po 
[\[49a.7\]]che'i char yang phab ste/_'dzam bu'i gling thams cad du me tog dang rin po che'i char pus mo nub tsam gyis g.yogs par gyur to/_/lha dang mi rnams kyis 'byor pa bsam gyis mi khyab par gyur pa de rnams mthong ba dang /_ngo mtshar du gyur cing rmad du byung ba skyes te ched du rjod 
[\[49b\]]
[\[49b.1\]]pa ched du brjod de/_e ma'o rgyal po dpal gyi sde'i bsod nams kyi stobs/_e ma'o ngo mtshar che'o/_/de nas lha'i dbang po brgya byin lha brgya stong du ma dang thabs cig tu byang chub sems dpa' yang dag par dga' bar byas nas rang gi gnas su song ngo /_/ri la gnas 
[\[49b.2\]]pa'i drang srong de yang 'khor lnga brgya dang byang chub sems dpa' la mngon par bstod de bsti gnas nyid du song ngo /_/de nas byang chub sems dpas skye bo'i tshogs chen pos mngon par btud cing yun ring du chos kyi rgyal po byed par gyur to/_/'dzam bu'i gling gi dman pa dang /_
[\[49b.3\]]long ba dang bkren pa dang sdug phongs pa thams cad nor gyis tshim par byas nas dge ba bcu'i las kyi lam la rab tu bzhag ste/_'dod pa na spyod pa'i lha drug kun dga' bar byas nas dus gzhan zhig gi tshe srog chags brgya stong du ma rnams dang de lhan cig tu dus byas te dga' ldan 
[\[49b.4\]]gyi lha'i ris su skyes so/_/bcom ldan 'das kyis bka' stsal pa/_dge slong dag de'i tshe de'i dus na rgyal po dpal gyi sde zhes bya ba de gzhan zhig yin pa snyam du tha tshom mam yid gnyis su gyur na khyed rnams kyis de ltar mi blta'o/_/gzhan du na nga nyid de'i tshe de'i dus na rgyal po dpal 
[\[49b.5\]]gyi sde zhes bya bar gyur te/_de'i tshe rang gi lus yongs su btang ngo /_/dge slong dag de'i tshe de'i dus na rgyal po dpal gyi sde'i btsun mo rgyal ba'i 'od du gyur pa gang yin pa de ni grags 'dzin ma 'di nyid yin te/_de'i tshe de'i dus na btsun mo rgyal ba'i 'od ces bya bar gyur to/_/dge slong 
[\[49b.6\]]dag blon po'i mchog blo gros chen por gyur pa gang yin pa de ni dge slong shA ri'i bu 'di nyid yin te/_de'i tshe de'i dus na blon po blo gros chen por gyur to/_/dge slong dag lha'i dbang po brgya byin du gyur pa gang yin pa de ni rgyal po gzugs can snying po 'di nyid yin te/_de'i tshe de'i 
[\[49b.7\]]dus na lha'i dbang po brgya byin du gyur to/_/dge slong dag sum cu rtsa gsum gyi lha gang yin pa de rnams ni rgyal po gzugs can snying po dang lhan cig tu bden pa mthong ba lha brgyad khri po 'di nyid yin no/_/dge slong dag grong khyer gyi skye bo'i tshogs gang yin pa de ni rgyal po gzugs 
[\[50a\]]
[\[50a.1\]]can snying po gang dag dang thabs cig tu nga'i thad du 'ongs pa'i ma ga d+hA'i bram ze dang khyim bdag 'di dag nyid yin no/_/dge slong dag ri la gnas pa'i drang srong du gyur pa gang yin pa de ni dge slong maud gal gyi bu chen po 'di nyid yin te/_de'i tshe de'i dus na drang srong du 
[\[50a.2\]]gyur to/_/gang gis nga'i drung du btsun mo rgyal ba'i 'od slong ba'i drang srong bram ze'i khye'u gang yin pa de ni shAkya'i bu mos 'tsho ma 'di nyid yin te/_de'i tshe de'i dus na bram ze'i khye'ur gyur to/_/dge slong dag shing mkhan gnyis por gyur pa gang yin pa de ni lhas byin dang /_ko ka li ka 
[\[50a.3\]]'di dag yin te/_de'i tshe de'i dus na shing mkhan gnyis su gyur to/_/smon lam de'i dbang gis 'dir de bzhin gshegs pa'i cho 'phrul rnam pa 'di lta bu byung bar gyur to/_/dge slong dag de'i phyir 'di ltar bslab par bya ste/_gang sbyin pa rnams btang ba dang bsod nams dag bya'o zhes de 
[\[50a.4\]]ltar bslab par bya'o/_/bcom ldan 'das kyis de skad ces bka' stsal nas dge slong de dag yi rangs te/_bcom ldan 'das kyis gsungs pa la mngon par bstod do/_/rgyal po dpal gyi sde'i rtogs pa brjod pa rdzogs so//_//rgya gar gyi mkhan po 
[\[50a.5\]]d+harmA shrI b+ha dra dang /_zhu chen gyi lots+tsha ba dge slong shes rab legs pas bsgyur/_sgra bsgyur gyi lots+tsha ba chen po dge slong rin chen bzang pos bcos te gtan la phab pa//[ {D350}]@##/_/rgya gar skad du/_ka na ka bar+Na pUrba yo ga nA 
[\[50a.6\]]ma/_bod skad du/_gser mdog gi sngon gyi sbyor ba zhes bya ba/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na/_dge 
[\[50a.7\]]slong stong nyis brgya lnga bcu'i dge slong gi dge 'dun chen po dang thabs cig tu bzhugs so/_/bcom ldan 'das la dge slong dang /_dge slong ma dang /_dge bsnyen dang /_dge bsnyen ma dang /_rgyal po dang /_blon po chen po dang /_mu stegs can sna tshogs dang /_dge sbyong dang /_bram 
[\[50b\]]
[\[50b.1\]]ze dang /_spyod pa pa dang /_kun du rgyu dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po rnams kyis bkur sti byas/_bla mar byas/_ri mor byas shing mchod do/_/bcom ldan 'das 
[\[50b.2\]]kyis chos gos dang /_zhal zas dang /_gzims cha dang /_snyun gyi rkyen sman dang /_lha dang mi rnams kyi yo byad dam pa rab tu mang po yang brnyes te/_de dag la bcom ldan 'das rjes su chags pa yang mi mnga' ste/_pad ma la chu mi chags pa de bzhin no/_/bcom ldan 
[\[50b.3\]]'das kyi rang bzhin ni 'di lta ste/_rgya che zhing dge la grags pa dang sgra dang tshigs su bcad pas mngon par 'phags pa ste/_'di ltar bcom ldan 'das de/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar 
[\[50b.4\]]gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das de/_lha dang bcas pa'i 'jig rten dang bdud dang bcas pa dang tshangs pa dang bcas dge sbyong dang bram zer bcas pa dang lha dang 
[\[50b.5\]]mir bcas pa 'di rnams rang gi mngon par mkhyen pas mngon sum du mkhyen par mdzad nas dam pa'i chos ston te/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dge ba/_rnam 
[\[50b.6\]]par byang ba/_tshangs par spyod pa/_yang dag par rab tu ston to/_/de nas bcom ldan 'das kyis dge slong rnams la bka' stsal pa/_dge slong dag ji ltar ngas sbyin pa'i 'bras bu dang sbyin pa la 'ged pa'i rnam par smin pa shes pa ltar/_sems can rnams kyis kyang 
[\[50b.7\]]sbyin pa'i 'bras bu dang sbyin pa la 'ged pa'i rnam par smin pa shes par gyis shig_/gang 'di kham phyi ma'i kham phyi ma gcig po de yang /_gzhan dag la ma byin ma bgos par bdag gis mi bza' bar gyis shig_/ser sna'i sems kyi dri ma skyes pas kun nas dkris 
[\[51a\]]
[\[51a.1\]]te ma 'dug cig_/dge slong dag gang gi phyir ji ltar ngas sbyin pa'i 'bras bu dang /_sbyin pa la 'ged pa'i rnam par smin pa shes pa ltar/_sems can rnams ni sbyin pa'i 'bras bu dang sbyin pa la 'ged pa'i rnam par smin pa mi shes te/_de lta bas na sems 
[\[51a.2\]]can rnams gang 'di kham phyi ma'i kham phyi ma gcig po de yang /_gzhan dag la ma byin ma bgos par bdag nyid za bar byed/_ser sna'i sems kyi dri ma skyes pas kun nas dkris te 'dug go/_/de ci'i phyir zhe na/_dge slong dag sngon byung ba 'das pa'i dus na/_rgyal po gser 
[\[51a.3\]]mdog ces bya ba/_gzugs bzang ba mdzes pa blta na sdug pa kha dog bzang po rgyas pa mchog dang ldan pa zhig byung ngo /_/rgyal po gser mdog de phyug ste nor mang la longs spyod che zhing bdag dbang ba mang ba dang /_dbyig dang yo byad mang ba dang /_nor dang /_'bru dang /_nor bu dang /_mu 
[\[51a.4\]]tig dang /_man shel dang /_byi ru mang ba dang /_gser dang /_dngul mang ba dang /_glang po che dang /_rta dang /_ba lang dang /_rta rgod ma mang ba dang /_mdzod dang /_bang ba yongs su gang ba zhig byung ngo /_/rgyal po gser mdog gi pho brang grong khyer gser can zhes bya bar btags 
[\[51a.5\]]te/_chur ni shar nas nub tu dpag tshad bcu gnyis yod do/_/zheng ni lho nas byang du dpag tshad bdun yod de/_'byor pa dang /_rgyas pa dang /_bde ba dang /_lo legs pa dang /_nyams dga' zhing skye bo dang mi mang po rnams kyis gang ngo /_/rgyal po gser mdog la grong 
[\[51a.6\]]khyer brgyad khri yod de/_/'byor pa dang /_rgyas pa dang /_bde ba dang /_lo legs pa dang /_nyams dga' zhing skye bo mang po dang mi mang po rnams kyis gang ngo /_/grong sa ya phrag lnga bdun 'bum yod de/_'byor pa dang /_rgyas pa dang /_bde ba dang /_lo legs pa dang /_nyams 
[\[51a.7\]]dga' zhing skye bo dang mi mang po rnams kyis gang ngo /_/ri 'or ba drug khri yod de/_'byor pa dang /_rgyas pa dang /_bde ba dang /_lo legs pa dang /_nyams dga' zhing skye bo dang mi mang po rnams kyis gang ngo /_/rgyal po gser mdog gi blon po khri brgyad stong yod do/_/bud 
[\[51b\]]
[\[51b.1\]]med slas nyi khri yod par gyur to/_/de nas rgyal po gser mdog chos dang ldan pa'i chos kyi rgyal po'i chos kyis rgyal srid byed par gyur to/_/rgyal po gser mdog thams cad sbyin par byed de/_des tha na rang gi lus kyi sha man chad yongs su mi gtong ba ci yang med do/_/
[\[51b.2\]]de'i dus na mi rnams kyi tshe'i tshad lo brgyad khri bzhi stong thub par gyur to/_/de'i tshe dus gzhan zhig na/_rgyal po gser mdog gcig pu dben par nang du yang dag 'jog la zhugs nas/_sems kyis sems kyi yongs su rtog pa 'di snyam du skyes te/_gang bdag gis 
[\[51b.3\]]nges par tshong pa thams cad la ni/_la gcan dang sho gam rnams mi dbab par bya'o/_/'dzam bu'i gling gi mi thams cad la ni dpya dang sgyu rnams mi dbab par bya'o snyam mo/_/de nas rgyal po gser mdog gis/_rtsis pa dang /_sna chen po la gtogs pa dang /_blon po dang /_
[\[51b.4\]]sgo ba dang /_'khor rnams bos te/_'di skad ces smras so/_/deng phyin cad grong mi dang tshong pa thams cad la la gcan dang sho gam rnams mi dbab par bya'o/_/'dzam bu'i gling gi mi thams cad la dpya dang sgyu rnams mi dbab par bya'o zhes bsgo'o/_/de'i thabs 'dis 
[\[51b.5\]]lo mang po zhig tu rgyal srid byed pa na/_dus gzhan zhig gi tshe lo bcu gnyis kyi bar du char mi 'bab pa'i rgyu skar ngan pa zhig byung bar gyur to/_/de'i tshe bram ze mtshan nyid 'don pa dang /_ltas pa dang /_mo ba rnams sa dang /_bar snang gi rgyu skar dang /_gza' dang /_pa ba sangs 
[\[51b.6\]]rgyu ba dag de thams cad kyi mtshan nyid shes par byas nas/_rgyal po gser mdog ga la ba der song ste phyin nas rgyal po gser mdog la 'di skad ces smras so/_/lha mkhyen par mdzod cig_/dgung lo bcu gnyis kyi bar du char mi 'bab pa'i rgyu skar ngan pa de byung bar gyur 
[\[51b.7\]]to/_/de nas rgyal po gser mdog dngos po bsgrags pa de thos nas/_rab tu ngus te mchi ma phyung nas e ma'o nga'i 'dzam bu'i gling gi mi rnams/_e ma'o e ma'o/_/nga'i 'dzam bu'i gling gi mi rnams e ma'o e ma'o/_/nga'i 'dzam bu'i gling 'byor pa dang /_rgyas pa dang /_bde 
[\[52a\]]
[\[52a.1\]]ba dang /_lo legs pa dang /_nyams dga' zhing skye bo dang mi mang pos gang ba rnams ring por mi thogs pa nyid du stong zhing mi dang 'bral bar 'gyur ro/_/de nas rgyal po gser mdog yud tsam zhig mya ngan dang smre sngags 'don pa sangs nas/_'di 
[\[52a.2\]]snyam du gyur te/_gang 'di phyug cing nor mang la longs spyod che ba de dag ni 'tsho bar nus kyi/_gang 'di dbul zhing nor nyung la bza' btung dang /_longs spyod chung ba de dag ni/_ci ltar byed cig gu_/de 'di snyam du gyur te/_bdag gis nges par 'dzam bu'i gling gi zas 
[\[52a.3\]]la sogs pa thams cad bsdu bar bya'o/_/zas la sogs pa bsdus te/_grong dang /_grong khyer dang /_grong rdal dang /_rgyal po'i pho brang 'khor thams cad du bang ba gcig brtsig par bya'o/_/bang ba gcig brtsigs te/_'dzam bu'i gling gi mi thams cad bza' ba mnyam par bgo 
[\[52a.4\]]bar bya'o snyam mo/_/de nas rgyal po gser mdog gis/_rtsis pa dang /_sna chen po la gtogs pa dang /_blon po dang /_sgo ba dang /_'khor rnams bos te/_'di skad ces smras so/_/grong gi gtso bo dag khyed rnams deng la 'dzam bu'i gling gi zas la sogs pa thams cad sdus 
[\[52a.5\]]shig_/zas la sogs pa bsdus te/_gcol la grongs shig_/gcal te bgrangs nas/_grong dang /_grong khyer dang /_grong rdal dang /_rgyal po'i pho brang 'khor thams cad du bang ba bzang po gcig rtsigs shig ces bsgo'o/_/de nas rtsis pa dang sna chen po la gtogs pa 
[\[52a.6\]]dang /_blon po dang /_sgo ba dang /_'khor rnams kyis rgyal po gser mdog gi ltar mnyan nas/_'dzam bu'i gling gi zas la sogs pa thams cad bsdus so/_/zas la sogs pa bsdus nas/_gcal bgrangs te/_grong dang /_grong khyer dang /_grong rdal dang /_rgyal 
[\[52a.7\]]po'i pho brang 'khor rnams su bang ba gcig byas nas blugs so/_/bang ba gcig byas nas blugs te/_rgyal po gser mdog ga la ba der song ste phyin nas/_rgyal po gser mdog la 'di skad ces smras so/_/lha mkhyen par mdzod cig_/grong dang /_grong khyer dang /_grong 
[\[52b\]]
[\[52b.1\]]rdal dang /_rgyal po'i pho brang 'khor thams cad kyi zas la sogs pa bsdus so/_/bsdus nas kyang gcal zhing bgrangs lags so/_/gcal zhing bgrangs nas/_grong dang /_grong khyer dang /_grong rdal dang /_rgyal po'i pho brang 'khor thams cad du bang ba bgyis nas stsal 
[\[52b.2\]]lags kyis/_khyod gang gi dus nyid dgongs sam/_de nas rgyal po gser mdog gis grangs pa dang /_rtsis pa dang yi ge pa'i mi rnams bos nas 'di skad ces smras so/_/grong gi gtso bo dag khyed rnams deng la/_'dzam bu'i gling gi mi thams cad grongs shig_/nga 
[\[52b.3\]]man chad legs par grongs la/_'dzam bu'i gling gi mi thams cad kyi bza' ba legs par mnyam par bgo bar gyis shig_/grangs pa dang rtsis pa dang yi ge pa'i mi rnams kyis rgyal po gser mdog gi ltar mnyan nas/_'dzam bu'i gling gi mi thams cad legs par 
[\[52b.4\]]bgrangs so/_/rgyal po gser mdog man chad legs par bgrangs nas/_'dzam bu'i gling gi mi thams cad la bza' ba mnyam par 'ged do/_/lo bcu gcig gi bar du ni shi ba med do/_/lo bcu gnyis pa byung ba'i tshe zla ba gcig la der mang du skyes pa dang bud med dang 
[\[52b.5\]]khye'u dang bu mo rnams bkres pa dang skom pas shi'o/_/lo bcu gnyis pa byung ba'i tshe/_zla ba lhag ma gnyis dang /_gsum dang /_bzhi dang /_lnga dang /_bcu gcig gi bar du der mang du skyes pa dang bud med dang khye'u dang bu mo rnams shi bar gyur to/_/de'i tshe na 'dzam 
[\[52b.6\]]bu'i gling gi zas la sogs pa thams cad yongs su zad de/_/gzhan du na rgyal po gser mdog la zas kyi lhag ma bre'u chung gang zhig yod do/_/de'i tshe dus gzhan zhig na/_bskal pa bzhi bcur spyod pa'i byang chub sems dpa' zhig mi mjed kyi 'jig rten gyi khams 
[\[52b.7\]]'dir phyin par gyur to/_/byang chub sems dpa' des gzhan zhig tu/_nags khrod zhig na/_bu dang ma gnyis nyal po byed pa zhig mthong ngo /_/mthong nas kyang 'di snyam du gyur te/_e ma'o nyon mongs so/_/sems can 'di dag ni nyon mongs so/_/gang gi tshe 
[\[53a\]]
[\[53a.1\]]zla ba dgu rum de nyid du gnas la/_de nyid kyi nu ma la 'thungs nas/_de nyid du de ltar byed/_'di 'dra ba'i sems can chos ma yin pa'i 'dod chags kyis zhen pa/_log par lta ba 'dod pa mi bzad pas zil gyis non pa/_phar mi 'dzin pa/_
[\[53a.2\]]mar mi 'dzin pa/_dge sbyong du mi 'dzin pa/_bram zer mi 'dzin pa/_rigs kyi rgan rabs la bkur sti mi byed pa rnams kyis bdag chog ste/_'di 'dra ba'i sems can rnams kyi don du/_byang chub kyi spyod pa spyad par su zhig spro/_bdag ni nges par bdag gcig 
[\[53a.3\]]pu'i don bsgrub po snyam mo/_/de nas byang chub sems dpa' de gzhan du shing ljon pa'i drung ga na ba der song ste phyin nas/_shing ljon pa'i drung der skyil mo krung bcas nas lus bsrang ste/_dga' ba dang bde ba dang dran pa mngon du bzhag nas 'dug go/_/de nas byang chub 
[\[53a.4\]]sems dpa' de nye bar len pa'i phung po lnga rnams la/_skye ba dang 'jig par rjes su lta zhing gnas te/_'di ni gzugs te/_gzugs 'di ni skye ba'o/_/gzugs 'di ni 'jig pa'o/_/'di ni tshor ba/_'di ni 'du shes/_'di ni 'du byed/_'di ni rnam par shes pa ste/_
[\[53a.5\]]rnam par shes pa 'di ni skye ba'o/_/rnam par shes pa 'di ni 'jig pa'o zhes de nye bar len pa'i phung po lnga po 'di rnams la skye ba dang 'jig par rjes su lta zhing gnas so/_/gang cung zad skye ba'i chos de thams cad ni/_yun mi ring ba nyid du 'gag pa'i chos yin no zhes bya bar 
[\[53a.6\]]rig nas/_de nyid du rang byang chub rjes su thob bo/_/de nas bcom ldan 'das rang sangs rgyas de'i rkyen ji lta ba bzhin gyis/_chos thob pa mthong nas/_de'i tshe tshigs su bcad pa 'di dag smras pa/_yang dag bsnyen nas chags gyur la/_/chags las sdug bsngal 
[\[53a.7\]]'di byung ste/_/chags la sdug bsngal 'di 'jug pas/_/de phyir mkhas pas chags sun phyung /_/bse ru lta bur gcig pu spyad/_/de nas bcom ldan 'das rang sangs rgyas de 'di snyam du gyur te/_bdag gis sems can rnams kyi phyir dka' ba mang zhig spyad pas na sul 
[\[53b\]]
[\[53b.1\]]yang phan pa byas pa ma yin te/_bdag gis deng su zhig la snying brtse bar bya zhing /_bdag gis deng su zhig la bsod snyoms blangs te/_yongs su bza' bar bya snyam mo/_/de nas bcom ldan 'das rang sangs rgyas de mi las shin tu 'das pa'i lha'i spyan gyis 'dzam bu'i gling 
[\[53b.2\]]'di kun du bltas pa dang /_bcom ldan 'das rang sangs rgyas des 'dzam bu'i gling gi zas la sogs pa yongs su zad par mthong ste/_gzhan du na rgyal po gser mdog la zas kyi lhag ma bre'u chung gang zhig yod do/_/de 'di snyam du gyur te/_bdag gis nges par rgyal po gser mdog 
[\[53b.3\]]la snying brtse bar bya zhing /_bdag gis nges par rgyal po gser mdog la zas kyi lhag ma bre'u chung gang zhig yod pa las blangs te yongs su bza' bar bya'o snyam mo/_/de nas bcom ldan 'das rang sangs rgyas de/_de'i rdzu 'phrul 'di lta bus nam mkha' la mngon sum du song ste/_
[\[53b.4\]]lus snang bar bya bzhin du rdzu 'phrul gyis rgyal po'i pho brang gser can gang na ba der song ngo /_/de'i tshe rgyal po gser mdog blon po lnga stong tsam dang /_khang [{]bzangs kyi [,]bzang gi [}]steng na 'khod par gyur to/_/bcom ldan 'das rang sangs rgyas de/_rgyang ring po nas 'di ltar 'ong ba na/_
[\[53b.5\]]sna chen po la gtogs pa gcig gis mthong ngo /_/mthong nas sna chen po la gtogs pa dag bos nas/_grong gi gtso bo dag ltos shig_/'di ltar rgyang ring po nas bya dmar po 'phur ba zhig 'ong ngo /_/sna chen po la gtogs pa gnyis pas smras pa/_grong gi gtso bo dag 'di 
[\[53b.6\]]ni bya dmar po 'phur ba ma yin gyi/_'di ni srin po mdangs 'phrog pa zhig 'ong ste/_'dis ni deng bdag cag zos par 'gyur ro/_/de nas rgyal po gser mdog lag pa gnyis kas bzhin legs par phyis te/_sna chen po rnams la smras pa/_grong gi gtso bo dag 'di ni bya dmar 
[\[53b.7\]]po 'phur ba ma yin la/_srin po mdangs 'phrog pa yang ma yin no/_/'di ni drang srong ste/_bdag cag la snying brtse ba'i phyir 'ong ngo /_/de nas bcom ldan 'das rang sangs rgyas de/_rgyal po gser mdog gi khang [{]bzangs kyi [,]bzang gi [}]steng du babs so/_/de nas rgyal po gser mdog 
[\[54a\]]
[\[54a.1\]]langs nas bcom ldan 'das rang sangs rgyas de bsus nas/_bcom ldan 'das rang sangs rgyas de'i zhabs la mgo bos phyag 'tshal te/_stan bshams pa la bzhugs par gsol to/_/de nas rgyal po gser mdog gis/_bcom ldan 'das rang 
[\[54a.2\]]sangs rgyas de la 'di skad ces smras so/_/drang srong ci'i phyir 'dir byon/_drang srong gis smras pa/_rgyal po chen po zas kyi phyir ro/_/de nas rgyal po gser mdog rab tu ngus te mchi ma phyung nas/_e ma'o bdag dbul te 'di ltar 'dzam bu'i gling gi dbang phyug dam 
[\[54a.3\]]pa byas kyis kyang drang srong gcig la bsod snyoms dbul bar ma nus so/_/de nas rgyal po'i pho brang gser can na gnas pa'i lha des/_rgyal po gser mdog la tshigs su bcad de smras pa/_ci zhig sdug bsngal yin zhe na ni dbul ba'o/_/shin tu sdug bsngal gang 
[\[54a.4\]]yin dbul ba de nyid de/_/dbul ba dag ni nang na shi dang mtshungs par gyur pa ste/_/bdag ni shi yang bla yi dbul ba mi 'dod do/_/de nas rgyal po gser mdog gis mdzod pa bos nas/_'di skad ces smras so/_/grong gi gtso bo khyim na bza' ba cung 
[\[54a.5\]]zad yod na drang srong 'di la dbul bar bya'o/_/des smras pa/_gang lha nyid mkhyen pa lags te/_'dzam bu'i gling gi zas la sogs pa thams cad yongs su bas so/_/gzhan du na lha nyag gcig bshos kyi lhag ma bre'u chung gang zhig mchis so/_/de nas rgyal po gser mdog 'di 
[\[54a.6\]]snyam du gyur te/_gal te zos na ni 'tsho ci ste ma zos na ni 'chi'o snyam mo/_/de yang 'di snyam du gyur te/_gal te zos kyang nges par bdag 'chi bar 'gyur te/_'tsho bas chog gis ji ltar na 'di 'dra ba'i drang srong tshul khrims dang ldan pa dge ba'i chos can de/_de nas rgyal po 
[\[54a.7\]]gser mdog gis rtsis pa dang /_sna chen po la gtogs pa dang /_sgo ba dang /_'khor rnams bsdus nas 'di skad ces smras so/_/grong gi gtso bo dag kyi hud/_'di ni gser mdog gi sbyin pa gtong ba tha ma yin te/_rjes su yi rang bar gyis shig_/dge ba'i rtsa ba 'dis 
[\[54b\]]
[\[54b.1\]]'dzam bu'i gling gi mi thams cad kyi dbul ba yang dag par gcod par gyur cig_/de nas rgyal po gser mdog gis zas bre'u chung gang yod pa de/_bcom ldan 'das rang sangs rgyas de'i lhung bzed du blugs nas/_bcom ldan 'das rang sangs rgyas de'i lag pa g.yas par lhung 
[\[54b.2\]]bzed byin no/_/gang rang sangs rgyas kyi lus kyis chos ston pa ni chos nyid de tshig gis ni ma yin no/_/de nas bcom ldan 'das rang sangs rgyas de rgyal po gser mdog gi bsod snyoms blangs nas/_'di ltar rdzu 'phrul gyis nam mkha' la song ngo /_/de nas rgyal po gser mdog thal 
[\[54b.3\]]mo sbyar nas/_mig rgyang gis sod dag gi bar du mig mi 'dzums par bltas so/_/de nas rgyal po gser mdog gis/_rtsis pa dang sna chen po la gtogs pa dang /_blon po dang /_sgo ba dang /_'khor rnams bos nas 'di skad ces smras so/_/grong gi gtso bo dag rang rang gi 
[\[54b.4\]]gnas ji lta ba bzhin dengs shig_/khang [{]bzangs [,]bzang [}]'dir bkres pa dang skom pas 'chi ba'i dus ma byed cig_/de dag gis smras pa/_gang gi tshe lha'i dpal dang sku skal dang ldan par gyur pa de'i tshe/_bdag cag lha'i zhabs 'bring na rtse zhing dga' la longs spyod pa lags na/_'di lta 
[\[54b.5\]]ste bdag cag lha'i dus phyi ma dang dus tshod phyi ma yongs su gtang ba ga la zhig bzod/_de nas rgyal po gser mdog rab tu ngus te mchi ma phyung ngo /_/mchi ma de legs par phyis nas rtsis pa dang sna chen po la gtogs pa dang blon po dang sgo ba dang 'khor rnams la 'di skad ces smras so/_/
[\[54b.6\]]grong gi gtso bo dag rang rang gi gnas ji lta ba bzhin dengs shig_/thams cad kyis khang [{]bzangs [,]bzang [}]'dir bkres pa dang skom pa dag gis 'chi ba'i dus ma byed cig_/de nas rtsis pa dang sna chen po la gtogs pa dang blon po dang /_sgo ba dang 'khor rnams rab tu ngus te mchi ma phyung ngo /_/
[\[54b.7\]]mchi ma legs par phyis nas/_rgyal po gser mdog ga la ba der song ste phyin nas rgyal po gser mdog gi rkang pa gnyis la phyag 'tshal te/_thal mo sbyar nas/_rgyal po gser mdog la 'di skad ces smras so/_/bdag cag gis lha'i zhal lta ba'i phyi ma deng lags te/_
[\[55a\]]
[\[55a.1\]]bdag cag gis gang cung zad lha'i bka' la 'gal ba ci bgyis pa bzod par gsol lo/_/'di lta ste bcom ldan 'das rang sangs rgyas des bsod snyoms de yongs su zos so/_/de nas skad cig de nyid la phyogs bzhi kun nas sprin stug po bzhi 
[\[55a.2\]]langs so/_/rlung grang ba yang langs te/_de'i tshe 'dzam bu'i gling phyags so/_/de nas de'i dus kyi bye brag la bca' bar bya ba dang /_bza' bar bya ba rnam pa sna tshogs kyi char bab ste/_bza' bar bya ba'i dngos po 'di lta bu 'bras chan dang /_phye dang /_zan dron dang /_sha 
[\[55a.3\]]dang /_nya sha dang /_bza' bar bya ba'i dngos po 'di lta bu/_bca' bar bya ba la phug dang /_bza' bar bya ba lo ma dang /_bza' bar bya ba me tog dang /_bza' bar bya ba 'bras bu dang /_bza' bar bya ba til dang /_bza' bar bya ba til mar dang /_bza' bar bya ba 
[\[55a.4\]]bur mar dang /_bza' bar bya ba kha ra dang /_gzhan yang bza' bar bya ba dang /_bca' bar bya ba dang /_myang bar bya ba rnam pa mang po'i bza' ba dag gi char bab bo/_/de nas rgyal po gser mdog mgu la dga' zhing yi rangs te/_rab tu dga' nas dga' ba dang yid 
[\[55a.5\]]bde ba skyes te/_rtsis pa dang sna chen po la gtogs pa dang blon po dang sgo ba dang 'khor rnams bos nas 'di skad ces smras so/_/grong gi gtso bo dag ltos shig_/kye ma deng bsod snyoms gcig phul ba'i myu gu byung bar gyur te/_'bras bu dang lo ma dang me tog ni phyis 'byung bar 'gyur 
[\[55a.6\]]ro/_/de nas nyi ma gnyis pa la nyin bdun du nor dang 'bru'i char rab tu bab bo/_/'di lta ste til dang /_'bras thug po che dang /_mon sran gre'u dang /_mon sran dkar ru dang /_nas dang /_gro dang /_sran chung dang /_'bras sA lu dang /_'bru'i rigs thams cad dang zhag bdun du 
[\[55a.7\]]mar sar gyi char bab bo/_/zhag bdun du til mar gyi char bab bo/_/zhag bdun du be'u ras kyi char bab bo/_/zhag bdun du zas rnam pa sna tshogs kyi char bab bo/_/zhag bdun du rin po che sna bdun la/_gser dang /_dngul dang /_shel dang /_bai dUr+ya dang /_mu tig dmar po dang /_
[\[55b\]]
[\[55b.1\]]rdo'i snying po dang /_spug rnams te/_rin po che sna bdun po 'di dag gi char bab bo/_/rgyal po gser mdog gi mthus/_'dzam bu'i gling gi mi thams cad kyi dbul ba yang dag par bcad par gyur to/_/dge slong dag de'i tshe de'i dus na/_rgyal por gyur pa de gzhan zhig 
[\[55b.2\]]yin snyam du khyed kyis som nyi dang yid gnyis su mi bya'o/_/dge slong dag de'i tshe de'i dus na/_rgyal po gser mdog ces bya ba byung ba de ni/_nga nyid yin par blta bar bya'o/_/dge slong dag rnam grangs des kyang 'di ltar rig par bya ste/_ji ltar ngas sbyin pa'i 'bras bu dang sbyin pa la 
[\[55b.3\]]'ged pa'i rnam par smin pa shes pa ltar/_sems can rnams kyis kyang sbyin pa'i 'bras bu dang sbyin pa la 'ged pa'i rnam par smin pa shes par gyis shig_/gang kham phyi ma'i kham phyi ma gcig po de yang gzhan dag la ma byin ma bgos par bdag gi bar mi bya'o/_/ser sna'i 
[\[55b.4\]]sems kyi dri ma skyes pa kun nas dkris te 'dug par mi bya'o/_/ji ltar ngas shes pa de bzhin du/_'di ltar sems can dag gi sbyin pa dang sbyin pa la 'ged pa'i rnam par smin pa mi shes te/_de lta bas na sems can dag gang kham phyi ma phyi ma'i kham gcig po de yang gzhan dag la ma byin 
[\[55b.5\]]ma bgos par bdag nyid kyis bza' bar mi bya'o/_/ser sna'i sems kyi dri ma skyes pas kun nas dkris te 'dug par mi bya'o/_/sngon gyi dge dang mi dge byas pa chud mi za/_/mkhas pa dag la brten pa chud ni mi za ste/_/'phags pa'i skye bos legs par bshad pa chud 
[\[55b.6\]]mi za/_/byas pa gzo la byas pa rnams kyang chud mi za/_/bcom ldan 'das kyis de skad ces bka' stsal pa dang /_byang chub sems dpa' de dag dang dge slong de dag dang lha dang mi dang lha ma yin dang dri zar bcas pa'i 'jig rten yi rangs te/_bcom ldan 'das kyis gsungs 
[\[55b.7\]]pa la mngon par bstod do/_/gser mdog gi sngon gyi sbyor ba zhes bya ba rdzogs so//[ {D351}]@##/_/bod skad du/_'phags pa rgyal bu don grub kyi mdo/_bam po dang po/_'di skad bdag gis thos pa dus gcig na/_
[\[56a\]]
[\[56a.1\]]bcom ldan 'das mnyan du yod pa na dze ta'i tshal mgon med zas sbyin gyi kun dga' ra ba na/_dge slong dang dge slong ma dang dge bsnyen pha dang dge bsnyen ma grangs med pa dang thabs cig tu bzhugs so/_/de'i tshe bcom ldan 'das 'dzum pa mdzad nas/_zhal gyi sgo nas 
[\[56a.2\]]'od zer kha dog sna lnga dang ldan pa bkye ba dang /_tshe dang ldan pa kun dga' bo stan las langs te gos tshags bcos nas thal mo sbyar te bcom ldan 'das la 'di skad ces gsol to/_/bdag gis sangs rgyas kyi zhabs 'bring lo nyi shu bgyis kyi bar du de 'dra bar bzhad pa ma mthong na/_
[\[56a.3\]]bcom ldan 'das kyis sangs rgyas sngon 'das pa'am ma byon pa'am da ltar bzhugs pa'i sangs rgyas la dgongs sam/_de ma lags pa ci la dgongs pa don bstan du gsol/_bcom ldan 'das kyis kun dga' bo la bka' stsal pa/_sangs rgyas 'das pa'am ma 'ongs pa'am da 
[\[56a.4\]]ltar bzhugs pa la dgongs pa ma yin gyi/_mngon par dran pa nga sngon bskal pa grangs med par 'das pa'i pha rol na sbyin pa sbyin pa'i dngos po la dgongs te/_de'i tshe de'i dus na yul ya ba zhes bya bar rgyal po dge ba zhes bya ba drang po'i chos kyis yul gyi srid 'dzin te/_'gro ba mang po la 
[\[56a.5\]]skyong ba zhig byung ngo /_/rgyal po de la blon po ni bzhi stong zhig yod de/_rgyal phran drug cu la dbang bskur ro/_/grong khyer chen po brgyad brgya dang bal gyi glang po che lnga brgya yod de/_rgyal po la btsun mo nyi khri yod kyang sras mi mnga' bas ri dang klung gi lha gnyan po la mchod 
[\[56a.6\]]'brang byas nas btsun mo dam pa la sras mnga' bar gyur te/_btsun mo'i mal ca dang zas dang skom la sogs pa yo byad bdam zhing bzang por sbyar nas rgyal po nyid kyis rim gro byas te/_zla ba bcur tshang nas rgyal bu gcig btsas so/_/pho brang gi btsun mo nyi khri snyed 
[\[56a.7\]]kyang rgyal bu zhig btsas zhes thos nas thams cad dga' mgu rangs te/_nu zho yang rang byung bas rgyal bu'i mtshan yang don grub ces btags so/_/rgyal bu la nu zho snun cing rim gro byed pa bzhi zhig bskos te/_gcig ni nu zho snun pa'i las byed/_gcig ni rgyal bu pang du khyer bar 
[\[56b\]]
[\[56b.1\]]bskos/_gcig ni rgyal bu bkru ba'i las byed par bskos/_gcig ni rgyal bu rtser 'gro ba'i las su bskos so/_/de ltar bskos nas rgyal bu lo bcu drug lon pa dang /_yig rtsis dang /_'phong rtsal dang /_bzo dpyad dang /_rol mo la sogs pa gang yang mi shes pa 
[\[56b.2\]]med de thams cad kyang lobs/_rgyal po yab dang yum la yang lha btsun 'dra bar rim gro byed do/_/rgyal pos kyang rgyal bu'i pho brang logs shig tu brtsigs so/_/rgyal bu de chung nas sbyin pa la dga' nas mi la sogs te/[ {]ri dgas [,]ri dwags [}]dang 'dab chags bya'i bar du sems 
[\[56b.3\]]can thams cad bde skyid par dga' ste/_tshig tu yang gang mi shes pa gti mug can ni sbyin pa la mi dga' bas bdag gis bdag bslus te phan pa'i don med kyi/_mkhas pa shes rab can ni 'jig rten na gnas kyang sbyin pa la yon tan cher mthong ste/_sbyin pa byin pas snga ma 'das 
[\[56b.4\]]pa dang /_ma byon pa dang /_da ltar bzhugs pa'i sangs rgyas dang /_rang sangs rgyas dang /_'phags pa dgra bcom pa thams cad kyis bstod cing bsngags par 'gyur ro zhes smras so/_/rgyal bu bags kyis cher skyes nas/_/rgyal po zhig gi bu mo man te zhes bya ba mnga' byad 
[\[56b.5\]]bzang la sdug pa/_dpe zla med pa/_gser dang /_dngul dang /_bai dUr+ya dang /_rin po che sna tshogs kyi rgyan gyis brgyan pa gcig btsun mor blangs nas bu ming sring gnyis shig yod par gyur to/_/de nas rgyal bu de sbyin pa'i pha rol tu phyin pa'i don sems pa la zhugs 
[\[56b.6\]]nas/_yab rgyal po la bdag ni rtse zhing ltad mo ltar mchi'o zhes gsol pa dang /_rgyal pos kyang de bzhin du gnang ngo /_/de nas rgyal bu pho brang nas byung ba dang /_brgya byin lha'i dbang pos grong khyer gyi sgo lam srang dag na dbul phongs pa/_long ba 'on pa/_lkugs 
[\[56b.7\]]pa'i slongs mo pa dag cig sprul nas sdod du bcug go/_/rgyal bus de dag mthong ba dang /_de ma thag tu phyir log nas pho brang du zhugs te/_mya ngan chen pos non nas mi dga' zhing 'dug pa la/_yab rgyal pos sras rgyal bu la 'di skad ces bsgo'o/_/rtse zhing ltad mo ltar 
[\[57a\]]
[\[57a.1\]]btang na ci'i phyir mi dga' zhing mya ngan byed par gyur ces dris pa dang /_rgyal bus yab rgyal po la 'di skad ces gsol to/_/bdag rtse zhing ltad mo ltar mchis pa las/_slongs mo pa long ba 'on pa lkugs pa mang po dang mjal bas mya ngan gyis 
[\[57a.2\]]non par gyur te/_nga yab rgyal po la gsol ba rnam pa gcig gsol na rgyal pos gnang ngam/_yab rgyal pos kyang rgyal bu khyod ci dang ci 'dod pa smros shig dang gnang bar bya'o zhes bsgo ba dang /_rgyal bus yab rgyal po la 'di skad ces gsol to/_/bdag ni yab 
[\[57a.3\]]rgyal po la mnga' ba'i bang mdzod na rin po che mchis pa rnams grong khyer gyi sgo bzhi dang tshong 'dus su spungs te slongs mo pa thams cad la yid dang mi 'gal bar sbyin pa bgyid par 'tshal lo zhes gsol pa dang /_rgyal pos sras rgyal bu la khyod ci dang ci dga' ba yid dang mi 'gal bar 
[\[57a.4\]]gnang ngo zhes bsgo'o/_/de nas rgyal bus blon po rnams la bsgo nas/_nor dbyig rin po che rnams shing rtas bskyas te/_grong khyer gyi sgo bzhi dang /_tshong 'dus su spungs nas pha rol po 'dod pa bzhin sbyin pa byin pa dang /_yul khams phyogs brgyad kun tu rgyal bu'i yon 
[\[57a.5\]]tan grags par gyur pas/_kha cig ni dpag tshad brgya/_kha cig ni dpag tshad stong /_kha cig ni dpag tshad khri'i pha rol nas lhags te/_kha zas dang skom 'dod pa la ni zas dang skom byin/_gang gos dang bgo ba 'dod pa la ni gos dang bgo ba byin/_gang gser dang dngul dang rin 
[\[57a.6\]]po che 'dod pa la yang ci 'dod pa bzhin yid dang mi 'gal bar gang yang mi gtang ba med do/_/de'i tshe de'i dus na/_dgra zlar gyur pa'i rgyal khams gcig cig yod pa des/_rgyal bu sbyin pa sbyin pa la dga' bas pha rol po ci 'dod pa bzhin yid dang mi 'gal bar yongs su gtong ngo 
[\[57a.7\]]zhes thos nas blon po rnams dang mkhas pa blo dang ldan pa kun la sogs pa bsdus te 'di skad ces bgros so/_/yul ya ba'i rgyal po la bal gyi glang po che pad mo'i steng nas 'gro ba su da ya zhes bya ba stobs dang ldan pa zhig yod de de dag nam dgra zla'i rgyal khams gzhan dang 'thab pa'i tshe/_
[\[57b\]]
[\[57b.1\]]bal gyi glang po che des rtag tu rgyal bar gyur pas na/_khyed las su zhig der song sta slong bar nus zhes bgros na/_/blon po las gang yang 'gro nus pa ma byung ngo /_/de'i nang na bram ze mi brgyad zhig gis rgyal po la 'di skad ces gsol to/_/bdag cag gis slong zhing mchi bar 'tshal na 
[\[57b.2\]]bdag cag gi tshogs dang rgyags sbyor cig ces gsol pa dang /_rgyal pos de'i tshogs dang rgyags sbyar nas bram ze de dag la 'di skad ces bsgo'o/_/gal te khyod kyis bal glang de khugs te 'ongs na bya dga' cher sbyin no zhes gtsigs byas so/_/de nas bram ze brgyad po 'khar ba thogs te 
[\[57b.3\]]la lung bgrod nas yul ya ba gang na ba der song ngo /_/yul der phyin nas/_rgyal po'i sgor 'khar ba la rkom tshugs bcas te rkang pa ya gcig gis 'greng zhing sdod do/_/de nas rgyal bu'i sgo srungs pho brang nang du song nas phyi rol na bram ze dag cig lhags te/_'khar ba la rkom tshugs bcas 
[\[57b.4\]]nas rkang pa ya gcig gis 'greng zhing sdod de/_bdag cag ni lam ring po nas ched du 'dir slong du 'ongs so zhes mchi'o/_/rgyal bus de skad ces smras pa thos nas rab tu dga' ste/_mod la phyi rol du byung nas bsus te phyag byas so/_/dper na pha dang bu phrad pa tsam du gcig la gcig 
[\[57b.5\]]gis spro ba'i tshig gis khyed gang phyogs nas 'ongs/_lam du nyon ma mongs sam/_ci 'dod ci slong na rkang pa ya gcig 'greng zhes dris so/_/bram ze brgyad pos smras pa/_bdag cag ni rgyal bu khyod sbyin pa sbyin pa la rab tu dga' bas pha rol po ci slong yang yid dang 'gal bar mi mdzad do 
[\[57b.6\]]zhes rgyal bu'i yon tan phyogs mtshams brgyad dang /_yar ni steng gi gnam la thug mar ni sa'i mthil la thug pa man cad du grags pas na/_khyod kyi sbyin pa'i yon tan ni bsam gyis mi khyab ste/_nye ring thams cad kyis bstod cing bsgrags pas gang yang ma thos pa'am mi shes pa med 
[\[57b.7\]]de kun gyis brjod pa yang [{]brdzun [,]rdzun [}]pa ma yin la/_da lha'i sras su gyur pas na lha ni ci smra yang [{]brdzun [,]rdzun [}]pa ma yin te/_da rgyal bus sbyin pa mi mdzad na bdag cag gi yid dang 'gal bar mdzad dam/_bdag cag ni rgyal bu las me tog pad mo'i steng nas 'gro ba bal gyi glang po che slong du 'ongs so 
[\[58a\]]
[\[58a.1\]]zhes smras pa dang /_rgyal bus de dag bal glang gi lhas su khrid de bal glang gzhan zhig byin no/_/bram ze brgyad pos smras pa/_bdag cag ni pad mo'i steng nas 'gro ba'i bal gyi glang po che su da yan 'dod do/_/rgyal bus smras pa/_bal gyi glang po che 'di ni 
[\[58a.2\]]bdag gi yab rgyal po la gces shing gnang ba yin te/_bal glang 'di dang bdag tu tha mi dad par dgongs pas khyed la sbyin du mi rung ngo /_/gal te bdag gis khyed la byin na/_rgyal po'i dgongs pa dang 'gal bas gal te bal glang 'di'i rkyen gyis bdag yul 'di nas skrod par 
[\[58a.3\]]'gyur ro zhes smras nas rgyal bu yang 'di snyam du bsams so/_/bdag sngon yi dam bcas pa na/_pha rol po ci slong yang yid dang mi 'gal bar bya'o zhes dam bcas na/_da bdag gis sngar bsams pa las bzlog ste/_sbyin pa 'di ma byin na/_ji ltar yang bla na med pa 
[\[58a.4\]]mnyam snyoms pa'i sbyin pa'i pha rol tu phyin pa rdzogs par mi 'gyur ro/_/gal te sbyin pa 'di byin na bla na med pa mnyam snyoms pa'i sbyin sems su 'gyur ro snyam bsams nas/_rgyal bus 'di skad ces smras so/_/shin tu dka' ste de bzhin du sbyin par bya'o zhes smras nas/_drung 
[\[58a.5\]]na 'dug pa'i g.yog la bal gyi glang po che la gser dngul gyi sga bstad de myur du khrid de shog cig ces bsgo ba dang /_bal glang khrid de 'ongs nas rgyal bus lag pa g.yon pas ni chu snod thogs te/_bram ze'i lag pa bkrus/_lag pa g.yas pas ni bal glang gi sna thag nas bzung ste bram ze 
[\[58a.6\]]brgyad po la byin pa dang /_bram ze brgyad pos rgyal bu la smon lam btab bo/_/smon lam btab ma thag tu bal gyi glang po che la sprugs te dga' bzhin dong ngo /_/de nas rgyal bus bram ze de dag la yang 'di skad ces bsgo'o/_/khyed myur du mgyogs par song shig_/gal te yab 
[\[58a.7\]]rgyal pos gsan na snyags ma gtong ste 'phrog tu 'ong ngo zhes bsgo ba dang /_de'i tshe bram ze de dag gis de ma thag tu mgyogs su dong ngo /_/blon po rnams kyis rgyal bus bal gyi glang po che dgra zla la byin no zhes thos nas/_thams cad skrag ste khri las rbab tu lhung nas mya ngan gyis non te/_
[\[58b\]]
[\[58b.1\]]'di snyam du yul 'di na bal glang 'di la ltos na/_da dgra zla gzhan la byin par gyur to snyam du bsams nas rgyal po ga la ba der song ste 'di skad ces gsol to/_/rgyal bus ni phyi'i dgra thub pa'i bal glang rin po che pha rol gyi dgra zla la byin no zhes gsol pa dang /_rgyal po yab yed yed por gyur pa 
[\[58b.2\]]las/_blon pos yang 'di skad ces gsol to/_/da ltar rgyal po la bal gyi glang po che 'di mnga' bas chab srid che ba lags te/_bal gyi glang po che de ni bal glang drug cu snyed kyi mthu stobs dang ldan pa lags na rgyal bus dgra zla la stsal te/_dgra zlas 'tshal bas chab srid kyang stor du 
[\[58b.3\]]mchi na ji ltar mdzad pa'i rigs/_'di lta bu rang nyams su sbyin pa byin pas bang mdzod kyang stongs shing yul gyi srid dang btsun mo dang sras kyi bar du sbyin pa bgyid par dogs so zhes gsol pa dang /_rgyal pos de skad ces smras pa thos nas/_lhag par mi dga' bar gyur te/_blon 
[\[58b.4\]]po gzhan zhig bos nas/_blon po de la rgyal bus bal gyi glang po che dgra zla la byin pa bden nam zhes dris pa dang /_blon po des kyang byin pa bden no zhes gsol to/_/rgyal pos de skad smras pa thos ma thag tu cher dngangs nas gdan khri las lhung ste/_mi dran par brgyal bar gyur 
[\[58b.5\]]pa las chus gtor nas ring zhig lon pa dang phyir sangs par gyur/_btsun mo nyi khri snyed kyang thams cad mya ngan gyis non par gyur to/_/de nas rgyal po dang blon po rnams 'dus nas/_da rgyal bu 'di la ji ltar bya zhes bgros pa dang /_de'i nang na blon po gcig gis ni bal 
[\[58b.6\]]glang gi lhas su song ba ni rkang pa gcag par rigs/_bal glang bzung ba ni lag pa gcag par rigs/_/mig gis bal glang la bltas na yang mig dbyung bar rigs zhes gsol/_kha cig gis ni mgo bcad par rigs so zhes blon po rnams so so nas bgros te gsol ba'i tshig rgyal 
[\[58b.7\]]pos thos nas rab tu mi dga' zhing mya ngan gyis non te/_blon po rnams la 'di skad ces bsgo'o/_/nga'i bu 'di legs pa'i don la mos te/_sbyin pa la dga' ba yin na/_ji ltar mtho 'tsham zhing gzung bar bya/_de'i nang na blon po gcig gis blon po snga ma rnams kyis bgros 
[\[59a\]]
[\[59a.1\]]pa mi rung ngo zhes dpyas nas 'di skad ces gsol to/_/rgyal po la sras gcig pu zhig mnga' ba la rab tu sdug cing gces pas rgyal bu rgyal tshab lags na/_de la mtho 'tsham zhing bzung gdags bya ba'i sems bskyed par mi rigs te/_bdag ni rgyal po chen po'i 
[\[59a.2\]]sras la bzung gdags bya bar mi gsol gyi/_rgyal bu 'di yul 'di nas spyugs te/_lo bcu gnyis kyi bar du dgon par spangs na sma bab cing ngo tsha bar 'gyur ro zhes gsol pa dang /_rgyal pos kyang blon po chen po de'i tshig mnyan to/_/de nas rgyal pos rgyal bu rgyal tshab bkug ste 
[\[59a.3\]]'di skad ces smras so/_/khyod kyis nga'i bal gyi glang po che dgra zla la byin pa bden nam zhes dris pa dang /_rgyal bus gsol pa/_bdag gis stsal ba mad do zhes gsol to/_/rgyal pos smras pa/_rgyal bu khyod ci'i phyir nga la ma zhus par nga'i bal gyi glang po che dgra zla la byin zhes dris pa 
[\[59a.4\]]dang /_rgyal bus rgyal po la 'di skad ces gsol to/_/sngar yab rgyal po dang dam bcas pa na sbyin pa ci byin na yang mi 'gal bar mdzad do zhes gsungs pas da rgyal po la ma zhus pa lags so/_/rgyal pos smras pa/_sngar dam bcas pa ni nor dbyig dang rin po che la dbang bar 
[\[59a.5\]]byas na/_bal gyi glang po che ci gtogs/_rgyal bus gsol pa/_de dag thams cad rgyal po la mnga' ba'i dkor lags na/_ci'i slad du 'di bkol te ma gtogs zhes gsungs/_rgyal pos rgyal bu rgyal tshab la smras pa/_khyod ni ri dan tig tu lo bcu gnyis spangs kyis yul 
[\[59a.6\]]'di nas myur du byung ste song shig_/rgyal bus rgyal po la gsol pa/_bdag rgyal po chen pos bka' stsal pa'i bka' ni mi gcog na/_da dung yang zhag bdun zhig sbyin pa bgyis te/_bdag gi bsam pa rdzogs nas yul 'di nas byung ste mchi bar 'tshal lo zhes gsol lo/_/
[\[59a.7\]]rgyal pos smras pa/_khyod kyis sbyin pa ma 'os par byas pas yul gyi bang mdzod kun stongs te/_nga'i bal glang rin po che yang med par byas pas khyod spangs pa yin te/_da phyir 'dug cing zhag bdun sbyin pa byar mi gnang gis myur du song shig ces bsgo'o/_/rgyal bus gsol 
[\[59b\]]
[\[59b.1\]]pa/_rgyal po chen po'i bka' bdag mi gcog ste/_rgyal po'i btsun mo nyi khri snyed kyang rgyal po gang na ba der lhags nas/_rgyal bu rgyal tshab zhag bdun zhig sbyin pa byin te yul nas mchi bar gsol pas rgyal pos kyang de bzhin du gnang ngo /_/de nas rgyal bu rgyal tshab kyis so sor bran 
[\[59b.2\]]g.yog mngags te/_phyogs bzhi nas nor rdzas 'dod pa rnams pho brang sgor 'dus shig_/nor zas thams cad ni rtag pa dang brtan du rung ba ma yin te/_mthar 'jig cing med pa'i chos can no zhes bsgo nas/_phyogs bzhi nas slong ba mang po lhags pa la rgyal bu rgyal tshab kyis/_
[\[59b.3\]]zas dang skom dang nor dang rin po che rnams zhag bdun gyi bar du yid bzhin du byin nas/_dbul phongs pa rnams longs spyod dang ldan zhing thams cad bde skyid par byas so/_/de nas rgyal bu rgyal tshab kyis chung ma la smras pa/_bzhin [{]bzangs [,]bzang [}]longs la bdag ci zer ba nyon 
[\[59b.4\]]cig_/rgyal po chen pos ni bdag lo bcu gnyis kyi bar du ri dan tig ces bya bar spangs so/_/chung mas rgyal bus smras pa'i tshig thos nas/[ (]yed [,]yod [)]ces dngangs te langs nas 'di skad ces smras so/_/rgyal bu la nyes pa ci zhig mchis na/_rgyal pos de lta de ltar mdzad 
[\[59b.5\]]par gyur/_rgyal bus smras pa/_bdag gis sbyin pa ma 'os pa zhig byas te/_rgyal po'i bang mdzod kyang stongs/_bal glang rin po che yang dgra zla la byin zhes rgyal po dang blon po rnams khros nas bdag spangs pa yin no/_/btsun mo man tes smras pa/_rgyal po'i yul du 
[\[59b.6\]]lo legs pa dang /_rgyal po chen po dang /_blon po dang 'bangs kyi bar du bde skyid pa dang /_longs spyod che bar smon lam legs par btab la bdag cag ri la sgom du 'dong ngo /_/rgyal bus smras pa/_bzhin [{]bzangs [,]bzang [}]ri ni 'jigs pa'i gnas yin te/_shin tu bya dka' ba 
[\[59b.7\]]bsam dgos la seng ge dang stag la sogs pa gcan gzan ma rungs pa yod pas rab tu 'jigs na khyod ni longs spyod myong ba yin pas khyod de lta bu dag bzod dam/_khyod pho brang gi nang na gos su ni phra ba dang 'jam pa gyon/_gnas su ni gur dang yol bas bskor ba na 'dug_/zas su 
[\[60a\]]
[\[60a.1\]]ni ci la dga' ba bzhin zhim pa dang mngar ba la za na/_ri la ni stan du ni rtswa 'dings/_zas su ni 'bras bu za na/_khyod de la mos shing dga' ba ci zhig yod/_de ma yin pa gzhan yang rlung dang char pa dang 'brug dang ser ba che zhing ba mo dang zil pas mi'i spu yang langs pa 
[\[60a.2\]]tsam du grang ba'i tshe na ni grang rab la tsha ba'i tshe na ni tsha rab ste/_shing gi gseb na 'dug pa'i gnas su yang mi rung na/_sa la gze ma dang gseg ma dang rdo ba yang mang zhing sbrul gdug pa yang yod na/_khyod de lta bu dag bzod dam/_man tes smras pa/_bdag la mnyen zhing 'jam pa dang gur dang 
[\[60a.3\]]yol ba dang mngar ba dang zhim pas ci zhig bgyi/_rgyal bu dang bral zhing so sor mchi ba bdag mi bzod de/_nam du yang rgyal bu dang mi 'bral zhing lhan cig 'grogs par dga'o/_/rgyal po'i thog mar 'gro ba ni rgyal mtshan/_me'i thog mar 'gro ba ni dud pa/_chung ma'i thog mar 
[\[60a.4\]]'gro ba ni khyim thab yin pas bdag ni rgyal bu la yid brtan te skyabs su mchi'o/_/rgyal bu ni bdag gi lha lags te/_rgyal bus phyogs bzhi nas 'dus pa la sbyin pa byin pa'i tshe/_bdag gis kyang rgyal bu'i grogs bgyis pas/_da rgyal bu lam ring du 'gro ba las/_gal te pha 
[\[60a.5\]]rol po slong ba 'ongs na bdag gis de bzhin du grogs bgyi/_rgyal bus sbyin pa mdzad na bdag gi srog la bab kyang phyir mi nur bas the tsom mi mdzad du gsol/_rgyal bus smras pa/_bdag ni sbyin pa la dga' bas pha rol gyi sems mi zlogs te/_pha rol pos bdag la gal te bu'am khyod 
[\[60a.6\]]nyid slong ba 'ongs na yang bdag gis mi gtong mi nus so/_/ci ste bdag gis bsams pa khyod kyis de bzhin ma byas na ni bdag gi dge ba'i sems 'khrugs par gyur pas 'gro bar mi rigs so/_/man tes smras pa/_rgyal bus sbyin pa mdzad pa ni 'jig rten na gang yang 'di 'dra ba med pas yid 
[\[60a.7\]]bzhin du sbyin pa mdzad du gsol/_rgyal bus smras pa/_khyod de ltar nus na shin tu legs so zhes rgyal bu dang btsun mo dang sras gnyis dang bcas pa 'grogs te/_yum gang na ba der song nas da bdag cag mchi'o zhes mchi phyag byas nas yum la 'di skad ces gsol to/_/yum gyis 
[\[60b\]]
[\[60b.1\]]skabs skabs su rgyal po chen po la/_ci nas dkar po'i chos kyis yul gyi srid bde zhing 'bangs mang po gtams las mi gcad par gros gdab par gsol lo/_/yum gyis rgyal bu 'gro'o zhes mchi phyag byas pa mthong nas lhag par mya ngan gyis gdungs te drung na 'dug pa la 'di 
[\[60b.2\]]skad ces smras so/_/kho mo'i lus 'di ni rdo ba yin pa lta/_snying ni rdo rje yin pa lta ste/_bdag gis rgyal po chen po'i rim gro bya ba la skyon ma byung na/_da kho mo'i bu gcig pu 'di dang bye bral te/_'gro na ci'i phyir kho mo'i snying 'di gas te shi bar ma gyur/_bu 'di kho mo'i khong pa na 'dug pa 
[\[60b.3\]]na skyed shing gi 'dab ma ltar nyin mtshan cher skyes te/_da skyed rdzogs nas kho mo bor te song bas na/_btsun mo thams cad kyang bdag la snying tshim mo zhes brjod la rgyal pos kyang bkur bar mi 'gyur na/_gal te lha rnams kyis bdag gi smon lam bzhin mi 'gal bar mdzad na bdag gi bu phyir 
[\[60b.4\]]yul du 'khor bar shog cig ces smon lam btab bo/_/de nas rgyal bu btsun mo dang sras gnyis dang bcas te/_yab dang yum la mchi phyag byas te dong ngo /_/de'i tshe btsun mo nyi khris ni so so nas mu tig gi chun po re re brdzangs so/_/blon po chen po bzhi stong gis ni rin po che sna bdun 
[\[60b.5\]]las byas pa'i me tog pad mo re re rgyal bu la brdzangs so/_/de nas rgyal bu pho brang nang nas byung ste grong khyer gyi byang sgor phyin nas/_rin po che sna bdun gyi me tog dang do shal yang ril gyis phyogs bzhi nas 'dus pa la ma lus par byin no/_/yul de na gnas pa'i mi mang po khri phrag du mas 
[\[60b.6\]]rgyal bu bskyal te/_de dag 'di skad ces gtam du brjod do/_/rgyal bu 'di ni shin tu dge ba yul gyi lha gnyan lta bu yin na/_ci'i phyir yab yum gyis sras rin po che 'di lam ring du spangs shes mthong ba thams cad kyis phangs so zhes smras so/_/de'i tshe rgyal bu grong khyer gyi phyi rol du 
[\[60b.7\]]skyed shing gi drung na 'dug ste/_skyel ba'i mi rnams la 'di nas phyir dengs shig ces spro ba'i tshig smras pa dang /_skyel skyel ba che chung thams cad mchi ma blags te ngus nas phyir dong ngo /_/de nas rgyal bus btsun mo dang sras gnyis shing rta'i nang du bzhag nas/_rgyal bu nyid kyis shing 
[\[61a\]]
[\[61a.1\]]rta kha lo bsgyur te song ba las rgyangs chad par phyin te/_skyed shing gi drung na ngal so zhing 'dug pa las bram ze dag cig lhags nas/_rgyal bu las shing rta khrid pa'i rta bslangs so/_/rgyal bus slong ba la rta byin nas/_sras bu gnyis shing rta'i steng du bzhag ste/_btsun 
[\[61a.2\]]mos ni shing rta'i phyi nas phul/_rgyal bus ni mdun nas drangs te rkang pas shing rta 'dren cing song ba las/_ring po ma lon par yang bram ze zhig dang phrad nas shing rta bslangs pa dang /_rgyal bus shing rta yang bram ze la byin no/_/de nas yang song ba las ring po ma lon par yang bram ze slong ba dang phrad 
[\[61a.3\]]nas rgyal bus de dag la 'di skad ces smras so/_/gal te bdag gis khyod la ma byin na ni chags shing ser sna byed par gyur na/_da ni bdag la nor zas zad de ci yang med do zhes smras pa dang /_bram ze na re nor rdzas med na lus la gyon pa'i gos de nga la byin cig ces smras pa dang /_rgyal bus lus 
[\[61a.4\]]la gyon pa'i gos rin po che yang slong ba la byin te/_gos rnying pa zhig gyon te dong ba las ring po ma lon par bram ze yang slong ba zhig dang phrad nas rgyal bus btsun mo'i gos byin no/_/de nas yang dong ba las ring po ma lon par bram ze slong ba dang phrad nas/_rgyal bus sras gnyis kyi gos kyang byin 
[\[61a.5\]]no/_/de ltar rgyal bus rta dang shing rta dang nor rdzas dang bgo ba'i gos kyi bar du ma lus par zad par byin pa yang /_thog ma nas 'gyod pa'i sems skra'i nyag ma tsam mam ba spu tsam yang med do/_/rgyal bus ni sras bu khur du thogs/_btsun mos ni sras mo pang du khyer nas rkang pas song yang 
[\[61a.6\]]rgyal bu dang btsun mo dang sras gnyis kyi bar du dga' ba'i mdangs dang bcas te ri ga la ba der song ngo /_/ri dan tig ces bya bar yul ya ba nas lam so rab tu ring ste dpag tshad phrag stong zhig yod do/_/de ltar song song ba las 'brog dgon par phyin nas/_bkres pa dang skom pa'i sdug 
[\[61a.7\]]bsngal gyis nyen pa las/_sum cu rtsa gsum gnam gyi lha'i dbang pos 'brog dgon pa der grong khyer khyim bzang po tshong 'dus dang lam srang yod pa/_rol mo dang gos dang bza' ba dang btung ba dang ldan pa/_grong khyim de na mi dag gis rgyal bu bsu ba dag sprul to/_/mi mang pos rgyal bu grong 
[\[61b\]]
[\[61b.1\]]khyim du bsus te/_zas dang skom dang bde ba'i yo byad kyis bstabs pa dang /_btsun mos rgyal bu la smras pa/_lam ring por bgrod pas rab tu ngal da thal byung 'dug tu mi rung ngam/_rgyal bus smras pa/_yab rgyal pos bdag cag la ri dan tig tu song shig ces bka' stsal 
[\[61b.2\]]te/_da 'dir 'dug par gyur na yab rgyal po'i bka' dang 'gal bar gyur te bu sri zhu can ma yin no zhes grong khyer de nas byung ste mod la song ngo /_/de ltar song ba las ring po ma lon par ri dan tig gi ri'i drung du phyin pa dang /_ri de'i drung na chu chen po shin tu zab pa rgal bar mi thar ba zhig dang 
[\[61b.3\]]phrad do/_/de nas btsun mos rgyal bu la re zhig 'dir bsdad do/_/chu chen po bri nas rgal te 'dong ngo zhes smras pa dang /_rgyal bus smras pa/_yab rgyal pos bdag cag la ri dan tig tu song shig ces bka' stsal pas/_da 'dir 'dug par gyur na rgyal po'i bka' dang 'gal te/_bu sri 
[\[61b.4\]]zhu can ma yin no zhes smras nas rgyal bu de ma thag tu byams pa'i sems kyis ting nge 'dzin du zhugs pa dang /_mod la chu'i nang nas ri chen po zhig byung nas chu'i rgyun bcad do/_/de nas rgyal bu dang btsun mo gos brjes te/_chu rgal nas phar rgal ma thag tu rgyal bu yang 'di snyam du 
[\[61b.5\]]bsams so/_/thal byung song bar gyur na chu 'khyil pa 'dis sems can mang du 'chi ste/_grog sbur mang po chus khyer bar 'gyur ro snyam bsams nas/_rgyal bu phyir chu la bltas te 'di skad ces smras so/_/chu khyod snga mkho bzhin du rgyun du 'bab cing gal te bdag 'dod pa zhig 'ongs 
[\[61b.6\]]na yang thar bar byos shig ces smras ma thag tu chu yang snga mkho bzhin du 'bab par gyur to/_/de nas song ba las ri dan tig tu phyin nas rgyal bus ri de la bltas nas/_ri de rad rod dang zad zed du 'dug la shing mang po rab tu rgyas shing bya sna tshogs kyang snyan pa'i sgra 'byin/_'bab chu dang 
[\[61b.7\]]chu mig dang mtshe'u dang lteng kar ldan te chu ni mngar/_'bras bu ni zhim/_chu bya dang ngang ngur dang 'jol mo dang ri skegs la sogs pa bya rnam pa sna tshogs dag kyang gnas pa mthong nas rgyal bus btsun mo la yang 'di skad ces smras so/_/ri 'di la bltas na shing dang tshal gnam la reg pa 
[\[62a\]]
[\[62a.1\]]tsam du skyes na yang /_brngas pa'am bcad pa med pas chu mig zhim po la 'thung zhing 'bras bu mngar ba za ste/_ri 'di la sgom pa dag yod pas 'dir gnas par bya'o/_/rgyal bu ri de la phyin pa na/_ri de la gnas pa'i 'dab chags bya dang gcan gzan dang [{]ri dgas [,]ri dwags [}]
[\[62a.2\]]thams cad rab tu dga' nas rgyal bu bsus so/_/de'i tshe ri de la sgom pa'i dge slong a tshu ta zhes bya ba lo lnga brgya lon pa/_yon tan mchog dang ldan pa zhig gnas te/_rgyal bu de'i drung du song nas/_phyag byas te phyogs gcig tu 'dug nas 'di skad ces smras so/_/ri 'di la gang phyogs 
[\[62a.3\]]na 'bras bu dang chu mig bzang por ldan pa gnas su rung ba ci yod ces dris pa dang /_a tshu tas smras pa/_ri 'di gnas thams cad du bsod nams dang ldan pa'i sa gzhi yin pas gang du gnas kyang rung ste/_ri 'di ni shin tu dben pa'i gnas gtsang ma yin pas na ci rgyal bu khyod chung 
[\[62a.4\]]ma dang bu smad du bcas te chos slob tu 'ongs sam/_de la rgyal bus smra ma khom par btsun mo man tes smras pa/_dge slong la 'di skad ces smras so/_/btsun pa ri la lam bsgoms nas ji srid cig lon/_dge slong gis smras pa/_ri 'dir phyin nas lo bzhi brgya'am lnga brgya 
[\[62a.5\]]tsam lon no/_/btsun mo man tes smras pa/_da dung bdag dang bdag gi bar du 'dzin na nam zhig lam thob par 'gyur/_de srid du ri la gnas kyang rdo shing dang tha mi dad de bdag dang bdag gir mi 'dzin na gdod lam thob par 'gyur ro zhe'o/_/dge slong gis smras pa/_bdag gis 
[\[62a.6\]]yang dag par don de lta bu mi shes so/_/de nas rgyal bus dge slong la smras pa/_btsun pa yul ya ba'i rgyal bu rgyal tshab don grub ces bya ba thos sam/_dge slong gis smras pa/_bdag gis rgyun du thos kyi mthong ba ni ma yin no/_/rgyal bus smras pa/_bdag ni rgyal bu rgyal tshab don grub 
[\[62a.7\]]ces bya ba yin no/_/dge slong gis rgyal bu khyod gar 'gro ci 'dod ces dris pa dang /_rgyal bus smras pa/_bdag ni theg pa chen po'i lam 'dod do zhes smras so/_/dge slong gis smras pa/_rgyal bu'i yon tan dang sbyar na/_ring por mi thogs par theg pa chen po'i lam thob par 'gyur te/_
[\[62b\]]
[\[62b.1\]]rgyal bu bla na med pa'i byang chub mngon par sangs rgyas pa na/_bdag ni nye gnas rdzu 'phrul gyi mchog tu gyur cig ces smras nas/_rgyal bu khrid de 'dug pa'i gnas bstan to/_/de nas dge slong gis chos bzhin du rgyal bu'i skra slas nas mdud pa bor nas/_zas su ni shing gi 'bras 
[\[62b.2\]]bu shing tog za/_skom du ni chu mig 'thung ngo /_/de nas rgyal bus shing dang rtswa bsdus te/_bdag 'dug pa'i rtswa'i spyil po chung ngu ma gcig byas/_btsun mo man te bu ming sring gnyis 'dug pa'i spyil po re re yang byas so/_/de'i tshe na khye'u'i ming ni ya ri zhes bya ste/_lo bdun lon nas 
[\[62b.3\]]gos rang gyon nus te/_pha'i phyi bzhin du 'gro'o/_/bu mo'i ming ni ge no yan zhes bya ste lo drug lon pas/[ {]ri dgas [,]ri dwags [}]kyi pags pa gyon cing ma'i phyi bzhin 'gro'o/_/ri de la gnas pa'i gcan gzan dang /[ {]ri dgas [,]ri dwags [}]dang /_'dab chags bya la sogs pa thams cad kyang rab tu 
[\[62b.4\]]dga' nas/_rgyal bu la rten cing gnas so/_/rgyal bu ri de la phyin nas zhag gcig lon pa dang /_sngon skams pa'i chu mig dang /_rdzing yang chus gang bar gyur/_skyed shing skams pa rnams kyang thams cad me tog dang 'dab ma skyes par gyur te/_srin bu gdug pa rnams kyang 
[\[62b.5\]]med par gyur nas/_gcan gzan gcig la gcig za ba yang so so nas rtswa la za bar gyur/_'bras bu'i shing rnams kyang rgyas shing bzang por gyur/_bya sna tshogs snying rje'i skad kyi sgra skad snyan pa 'byin par gyur to/_/btsun mo man tes ni shing gi 'bras bu dang shing tog brngas 
[\[62b.6\]]shing rgyal bu la phul te/_sras ming sring gnyis kyang snyod do/_/sras bu ming sring gnyis ni skabs skabs su pha ma gnyis dang bral te/_ha cang yang mi ring ba'i chu mig 'gram dag tu gcan gzan nam [{]ri dgas [,]ri dwags [}]dag dang lhan cig rtse ste/_bar 'ga' zhag lon par yang rtse'o/_/phyis 
[\[62b.7\]]dus gzhan zhig na sras khye'u ya ri seng ge la zhon pa las/_seng ge rgal nas rdab cig bsnun pas sras bu'i gdong pa cung zad snad de khrag byung ba las/_spre'u zhig gis shing gi lo ma blangs te gdong gi khrag phyis nas chu 'gram du khrid de khrag bkrus pa yang rgyal bus rgyang ma nas mthong ngo /_/
[\[63a\]]
[\[63a.1\]]de'i tshe yul kai lai zhes bya bar bram ze dbul po zhig lo bzhi bcu lon nas chung ma blangs so/_/chung ma ni rab tu bzang zhing sdug la/_bram ze de ni rab tu mi sdug pa'i mtshan ma bcu gnyis rdzogs par yod de/_de'i lus mdog sol ba ltar gnag la gdong 
[\[63a.2\]]la 'bur 'bur po gsum yod pa/_sna 'khyor zhing mig gnyis shel ltar sngo ba/_gdong gnyer ma can la ma mchu 'phyang ba/_smra ba'i skad mi snyan pa/_gsus pa che ba/_rkub 'bur ba/_rkang pa gnyis gyol ba/_mgo shu ba can la skra med pa/_'dre ltar mi sdug pa zhig 
[\[63a.3\]]ste/_chung mas kyang mthong mi 'dod pa tsam du shi yang sla zhes rgyun du dmod mo byed pa zhig yod do/_/dus gzhan zhig na chung ma de chu chur song song ba las/_lam du khyo ga gzhon nu ma dag cig dang phrad nas khyo ga rnams kyis khyim thab kyi gzugs 'di 'dra'o zhes co 'dri zhing 
[\[63a.4\]]bgad nas/_khyod ni dpe med par bzang zhing sdug na/_ci ltar 'di 'dra ba'i chung ma byed nus ces smras pa dang chung mas khyo ga de dag la 'di skad ces smras so/_/rgan po'i mgo ni shing la ba mo chags pa ltar skya ba de nang nub tu shi bar dga' na shir mi btub ji ltar bya/_de 
[\[63a.5\]]nas chu snod thogs nas phyir khyim du 'ongs te/_khyim thab la 'di skad ces smras so/_/bdag chu chur song song ba las/_lam du khyo ga gzhon nu dag cig dang phrad de/_de dag bdag la co 'dri zhing bgad nas/_da khyod kyis bkol ba'i bran khol yod na chu chu yang mi dgos 
[\[63a.6\]]te/_gzhan gyis dpyas par yang mi 'gyur ro/_/khyim thab kyis smras pa/_bdag cag ni shin tu yang dbul phongs pa yin na bran khol ga las rnyed par 'gyur/_chung mas smras pa/_gal te bdag gi phyir bran khol ma btsal na bdag kyang 'gro ste/_khyod dang lhan cig mi gnas so 
[\[63a.7\]]zhes chung mas yang 'di skad ces smras so/_/kho mos thos na/_rgyal bu don grub sbyin pa ma 'os par byin pas yab rgyal pos ri dan tig ces bya bar spangs so/_/rgyal bu de la bu khye'u gcig dang bu mo gcig yod ces grag gis/_khyod de slong du song shig_/khyim thab kyis smras pa/_
[\[63b\]]
[\[63b.1\]]ri dan tig ces bya ba 'di nas dpag tshad drug stong lhag tsam gcig gi lam so yod la/_sngon la lung bgrod kyang ma myong na da ci ltar bgrod par bya/_chung mas smras pa/_bdag gi phyir bran khol ma btsal na bdag 'gegs te 'chi'o zhes smras pa dang /_khyim thab kyis smras pa/_nyes 
[\[63b.2\]]na kho bo ni gcig gis bsad kyang sla'o/_/khyod shi bar mi 'dod do zhes smras nas/_khyod kyis bdag slong du 'gro bar dad na kho bo'i rgyags dang dgos pa sbyor cig ces bsgo'o/_/chung mas smras pa/_da song shig rgyags dang dgos pa yang med do zhes smras nas/_bram zes rgyags 
[\[63b.3\]]rang sbyar te rkang pas lam du zhugs te song ngo /_/de nas bram ze yul ya ba zhes bya ba ga la ba der song ste der phyin pa dang /_rgyal po'i pho brang gi sgor 'ongs nas sgo srung ba la rgyal bu don grub da ltar ga la 'dug ces dris pa dang /_sgo srung de pho brang gi nang du song nas rgyal po la da 
[\[63b.4\]]ltar phyi rol na bram ze zhig rgyal bu don grub ga re zhes 'dri'o/_/rgyal pos rgyal bu don grub ga re zhes smra ba'i tshig thos pa tsam gyis sems 'khrug cing khros nas/_'di snyam du 'di 'dra ba sha stag gi phyir nga'i sras spangs par gyur na/_da yang slong du 'ongs snyam bsams nas/_
[\[63b.5\]]dpe 'di skad ces brjod par gyur to/_/dper na me ni rang bzhin gyis tsha zhing 'bar ba yin na/_de'i steng du shing bsnan pa dang 'dra ste bdag kyang da ltar mya ngan gyis gdungs te/_me dang 'dra ba las da yang rgyal bu ga re zhes 'dri ba ni me la shing gis bsnan pa dang 'dra'o/_/bram zes 
[\[63b.6\]]gsol pa/_bdag ni lam ring po nas 'ongs pa yang rgyal bu rgyal tshab mi'i yid dang mi 'gal bar sbyin pa bgyid do zhes ming yang snyan pa steng du gnam la thug_/'og tu ni chu mig gi gting la thug gi bar du grags pa bdag lam ring po nas re ba yod pas 'ongs so/_/rgyal pos 
[\[63b.7\]]smras pa rgyal bu don grub ni da ltar ri shin tu dben pa na gnas te/_rab tu dbul zhing ci yang med na/_khyod la ci zhig sbyin du yod/_bram zes smras pa/_rgyal bu la ci yang med kyang bdag phrad par dga'o zhes smras pa dang /_rgyal pos kyang gzhan zhig la lam ston cig ces 
[\[64a\]]
[\[64a.1\]]bsgo'o/_/de nas bram ze de song song ba las dan tig gi ri drung du chu chen po zhig yod par phyin nas/_rgyal bu 'ba' zhig bsams shing yid la byas pas chu'i pha rol tu phyin par gyur to/_/de nas bram ze ri de la phyin nas thog ma rngon pa zhig dang phrad de rngon 
[\[64a.2\]]pa de la khyod ri la rgyal bu don grub ces bya ba mthong ngam zhes dris pa dang /_rngon pa des kyang rgyal bu sbyin pa la dga' bas bram ze 'di dag gi phyir ri la spangs par shes pas/_rngon pa des kyang bram ze bzung nas shing la bcings te brdegs pas lus la rma yang byung ngo /_/
[\[64a.3\]]rngon pas yang smras pa/_khyod rgyal bu dris te ci zhig bya mda' 'phang ngo zhes byas pa dang /_bram ze de 'di snyam du/_da ni 'dis bdag gsod yang dag na [{]brdzun [,]rdzun [}]zhig bya'o snyam bsams nas/_rngon pa la khyod bdag la 'dri na ci nyes ces smras so/_/de nas rngon pas 'o 
[\[64a.4\]]na ci zhig smra bar sems zhes dris pa dang /_bram zes [{]brdzun [,]rdzun [}]tshig 'di skad ces smras so/_/rgyal po yab rgyal bu mthong bar dga' bas bdag 'dir rgyal bu phyir 'gugs su 'ongs so zhes smras ma thag tu rngon pas kyang bkrol te btang nas sngar ma rtogs te rgyus ma shes so zhes 
[\[64a.5\]]bzod pa gsol nas rgyal bu gang na 'dug pa'i gnas bstan to/_/de nas bram ze de rgyal bu'i thad du phyin pa dang /_rgyal bus kyang rgyang ma nas bram ze 'ongs pa mthong nas rab tu dga' ba'i sems skyes te bsus nas gus par phyag byas te/_khyod ga las 'ongs lam du nyon mongs shing 
[\[64a.6\]]ngal bar ma gyur tam ci 'dod ces spro ba'i gtam byas so/_/bram zes smras pa/_bdag lam ring po nas 'ongs te lus thams cad rtse zhing ngal te bkres skom mo zhes smras pa dang /_rgyal bus nang du khrid nas stan la 'dug tu bcug ste/_shing thog dang shing gi 'bras bu dang btung 
[\[64a.7\]]ba'i skom mdun du phab nas/_bram zes kyang skom 'thungs shing thog zos te/_thal byung rgyal bu la 'di skad ces smras so/_/bdag ni yul kai lai zhes bya ba'i yul mi yin te/_snga zhig nas rgyal bu sbyin pa la dga'o zhes phyogs bcur grags shing thos pas/_bdag ni dbul 
[\[64b\]]
[\[64b.1\]]phongs te rgyal bu la slong du 'ongs so/_/rgyal bus smras pa/_bdag la yod pa las khyod la ma byin na ni chags shing ser sna byed par yang 'gyur na bdag la ci bdog pa sngar btang bas da ni ci yang sbyin du med do/_/bram zes smras pa/_de ltar nor rdzas sbyin du med na khyod kyi bu 
[\[64b.2\]]ming sring gnyis bdag rgad po'i 'khol ba'am bran du byin cig ces de bzhin du lan gnyis lan gsum gyi bar du smras nas/_rgyal bus kyang khyod lam ring po nas 'ongs la/_bdag gi bu ming sring gnyis 'dod pa rab tu legs kyis sbyin no zhes smras so/_/de'i tshe na bu 
[\[64b.3\]]ming sring gnyis rtser song song ba las/_rgyal bus bos nas bu la 'di skad ces bsgo'o/_/bram ze 'di lam ring po nas bu khyed gnyis slong ngo zhes zer nas/_kho bos kyang sbyin par byas kyis khyed gnyis 'di'i phyi bzhin song shig ces bsgo ba dang /_bu gnyis rgyal bu'i 
[\[64b.4\]]mchan du bros nas ngu ste 'di skad ces smras so/_/bdag cag gis bram ze du ma yang mthong na 'di 'dra ba dag ma mthong ste/_'di ni bram ze ma lags kyi yang dag par [{]yi dgas [,]yi dwags [}]lags pas bdag cag gi ma shing thog tshol du mchis pa las/_slar ma 'khor bar 
[\[64b.5\]]bdag cag gnyis [{]yi dgas [,]yi dwags [}]'di'i zas su stsal na gdon mi 'tshal bar 'gum mo/_/bdag gi ma slar mchis te bu dang ma mjal na/_ji ltar ba dang be'u bral ba ltar ngu zhing cho nges 'debs te mi dga' ba'i mya ngan gyis gdungs par 'gyur ro/_/rgyal bus bu la 
[\[64b.6\]]bsgo ba/_kho bos sbyin par gnang bas bsdad du mi rung ste 'di bram ze yin gyi [{]yi dgas [,]yi dwags [}]ma yin pas mi zos kyis khyed gnyis 'di'i phyi bzhin song shig_/bram zes smras pa/_bdag ni da chas te 'gro'o/_/gal te bu'i ma 'ongs na 'gror med de/_ma btang na rgyal bus 
[\[64b.7\]]bdag la byin pa'i dge ba'i sems/_bu'i mas zlog cing nyams par 'gyur du dogs so/_/rgyal bus smras pa/_bdag gis sbyin pa ci byas kyang thog ma nas ci la yang 'gyod pa'i sems byung ma myong ngo /_/de nas rgyal bus chu snod thogs nas/_bram ze'i lag par chu blugs 
[\[65a\]]
[\[65a.1\]]nas bu gnyis kyi lag pa nas bzung ste/_bram ze la phul ba na sa yang rab tu g.yos so/_/bu gnyis bram ze'i phyi bzhin mchir ma btub nas/_phyir pha rgyal bu'i drung du 'ongs te/_pus mo sa la btsugs nas pha rgyal bu la 'di skad ces gsol to/_/bdag 
[\[65a.2\]]cag gnyis kyis tshe rabs snga ma la mi dge ba'i sdig pa ci bgyis na 'di lta bu'i sdug bsngal myong bar gyur/_bdag cag ni rgyal po'i rigs su skyes na ci'i slad du pha rol po'i bran khol du gyur ces pha rgyal bu la sdig bshags nas/_'di'i rgyu 'di'i rkyen gyis sdig pa byang zhing 
[\[65a.3\]]bsod nams skyes te gang nas gang du skyes kyang 'di lta bu'i sdug bsngal dang phrad par ma gyur cig ces smras so/_/rgyal bus bu la smras pa/_'jig rten na mdza' zhing sdug go cog mthar bye bral bar gyur te/_thams cad mi rtag pas yid brtan du mi rung /_kho bo nam bla na 
[\[65a.4\]]med pa'i mnyam snyoms pa'i byang chub thob pa na khyod thar pa'i don bya'o zhes bsgo'o/_/bu gnyis kyis yang yab rgyal bu la smras pa/_bus ni ma la mchi phyag bya ba lags na da gzhar yang mi phrad de/_ma'i ngo ma mthong ba yang bdag cag gi sngon gyi sdig pa'i las kyis gdungs 
[\[65a.5\]]par zad na/_bdag cag gi ma ci'i phyir mya ngan gyis gdungs shing sdug bsngal bar mi 'gyur zhes smre sngags 'don to/_/bram zes smras pa/_bdag rgas la nyam chung bas bus pa 'di gnyis bdag bor te ma'i thad du bros par gyur na bdag gis byar med par 'gyur gyis/_
[\[65a.6\]]khyod kyis chings la dkris shig ces smras pa dang /_rgyal bus kyang bu gnyis kyi lag pa phying ka log tu bzung ste/_bram ze nyid 'ching du bcug nas phying ka log tu bcings pa'i thag pa bram ze'i lag par byin te sbrel nas khrid do/_/bu gnyis ni de ltar khrid kyang 'gror ma 
[\[65a.7\]]btub ste 'then pa las bram zes lcag thogs te/_ded nas gzhus pa'i lam du khrag byung ba yang sa la chal par gang ngo /_/rgyal bus de ltar mthong nas mchi ma byung ste/_mchi ma sa la bo bas sa yang khol bar gyur to/_/rgyal bu dang [{]ri dgas [,]ri dwags [}]dang gcan gzan 
[\[65b\]]
[\[65b.1\]]mang po thams cad kyis bu gnyis bskyal te mi snang bar gyur pa dang /_gzod phyir log go/_/[{]ri dgas [,]ri dwags [}]dang gcan gzan la sogs pas rgyal bu bskyal te/_phyir rgyal bu dang rtse ba'i gnas su phyin nas snying rje ba'i skad phyung ste lus sa la rdebs shing 'gro'o/_/bram 
[\[65b.2\]]ze des lam du zhugs te song song ba las/_lam kar skyed shing zhig yod pa la bu gnyis btags te 'dug go/_/de nas chas pa dang bu gnyis ma dang phrad du re nas shing gi phag 'khri zhing 'gror ma btub nas/_bram zes yang gzhus pa las bu gnyis kyis 'di skad ces 
[\[65b.3\]]smras so/_/bdag cag la ma rdeg cig_/bdag cag rang 'gro'o zhes gnam la yar bltas te/_yang 'di skad ces smras so/_/ri gnyen gyi lha dang nags tshal gyi shing gi lha rnams bdag cag la cung zad thugs brtse ba'am dgongs pa mi mnga' 'am bdag 
[\[65b.4\]]cag ni lam ring por gzhan gyi bran khol byed du 'gro ste/_ma dang bral bar gyur na bdag cag gi ma ri la shing thog tshol zhing brdar btang ste/_myur du bdag cag dang ngo phrad par shog cig mi sbran nam zhes de skad smras pa dang /_bu'i ma ri la 'dug pa'i rkang pa 
[\[65b.5\]]g.yon pa'i rkang mthil g.ya' zhing g.yo ba dang mig g.yon pa yang 'gul nu ma gnyis nas nu zho yang rang zag par gyur nas/_'di snyam du 'di 'dra ba'i ltas ngan pa gna' byung ma myong na bdag gi bu gnyis la ye 'drog ma byung ngam snyam bsams nas/_shing thog gis ci zhig 
[\[65b.6\]]bya snyam ste/_shing thog brnga ba yang btang nas myur bar phyir gnas su 'gro bar chas so/_/de'i tshe sum cu rtsa gsum pa'i gnam gyi lha'i dbang po/_rgyal bus gzhan la bu byin par shes nas/_btsun mos dge bar bsams pa'i sems kyi bar chad byed du dogs 
[\[65b.7\]]pas/_seng ge zhig tu sprul nas lam gyi srang du bsdad do/_/btsun mos seng ge la smras pa/_khyod ni gcan gzan gyi rgyal po/_kho bo ni mi'i rgyal mo yin te ri la 'khod par 'dra na cung zad lam las byol te bdag thong shig_/bdag la bu chung ngu ma shed ma bye ba 
[\[66a\]]
[\[66a.1\]]gnyis shig yod de/_da tsam gyi bar du ci yang ma zos pas bdag 'ong du re ste sdod do/_/seng ges kyang bram ze de rgyang ring du thal bar shes nas lam las byol te btsun mo btang ngo /_/btsun mo phyir gnas su 'ongs nas/_rgyal bu 'ba' zhig snang 
[\[66a.2\]]gi bu gnyis ma mthong bas/_bdag nyid 'dug pa'i spyil bur bltas na yang bu ma mthong /_bu gnyis 'dug pa'i spyil por bltas na yang bu ma mthong ste/_de nas bu rtse ba'i gnas chu 'gram du btsal na yang ma mthong ngo /_/sngon bu dang rtse ba'i [{]ri dgas [,]ri dwags [}]sha ba dang /_kha sha dang /_gcan 
[\[66a.3\]]gzan seng ge dang /_spre'u la sogs te mdun nas lus sa la rdebs shing sgra 'byin la/_sngon rtse ba'i rdzing bu'i chu yang skams par mthong nas/_phyir rgyal bu gang na ba der song ste phyin pa dang rgyal bu la bdag gi bu gnyis ga re zhes dris na/_rgyal bu cang mi smra'o/_/btsun mos yang 
[\[66a.4\]]smras pa/_bdag nam shing thog thogs te phyir gnas su 'khor ba na bdag gi bu gnyis rgyang ma nas rgyug cing mdun du bsus te/_rdeg 'chos na yang phyir langs te dkyu mchong zhing a ma 'ongs a ma 'ongs so zhes 'bod de/_bdag 'dug pa na gnyis ka g.yas g.yon na 'dug cing /_
[\[66a.5\]]phrag pa'am lus la rdul gos na yang 'phyi zhing sprug_/da bdag gi bu ga re ma mthong na gzhan la ma byin nam/_'di ltar ma mthong bas bdag gi snying gas par 'gyur gyis/_bdag gi bu ga la 'dug myur du smros shig_/bdag myos par 'gyur ro zhes de ltar lan gnyis lan 
[\[66a.6\]]gsum gyi bar du dris kyang lan ma smras so/_/btsun mos yang smras pa/_lhag par sdug bsngal gyis gdungs te/_bu gnyis ma mthong ba lta tshod yod na/_rgyal bus lan ma ster bas lhag par myos shing 'khrugs par gyur to/_/rgyal bus smras pa/_yul kai lai zhes 
[\[66a.7\]]bya ba nas bram ze zhig 'ongs te/_bdag la bu gnyis bslangs pa las bdag gis byin no/_/btsun mos rgyal bus smras pa thos ma thag tu ri rdib pa ltar sa la 'gyel te 'gre zhing cho nges btab bo/_/rgyal bus smras pa re zhig sdod cig_/khyod sngon 'das pa'i dus na sangs 
[\[66b\]]
[\[66b.1\]]rgyas mar me mdzad kyi tshe dam ji ltar bcas pa mi dran nam/_de'i tshe de'i dus na bdag ni bram ze'i bu gzhon nu zhes bya/_khyod ni bram ze'i bu mo sun da ri ka zhes bya ste/_khyod ni de'i tshe me tog pad mo bdun zhig thogs/_bdag la dngul gyi dong tse lnga zhig yod de/_khyod 
[\[66b.2\]]las pad mo lnga zhig nyos nas sangs rgyas la phul bar byas pa las khyod kyis pad mo lhag ma gnyis po yang nga la byin te/_sangs rgyas la 'bul gyis smon lam du yang bdag skye ba pha rol tu rtag par khyod kyi chung mar shog cig ces smon lam btab pa las/_bdag de'i tshe 
[\[66b.3\]]khyod dang 'di skad ces dam ma bcas sam/_khyod bdag gi chung mar dga' na bdag gi yid dang 'gal bar ma byed cig_/bdag sbyin pa zhig byed na pha ma gnyis ma gtogs par gzhan sbyin yang bdag gi yid bzhin du sbyin pa las 'gal bar ma byed cig ces dam 
[\[66b.4\]]bcas pa las/_de'i tshe khyod na re de bzhin du bya'o zhes mi zer ram/_da khyod kyi bu gnyis gzhan la byin pa la bdag gi dge ba'i sems dkrug tu yang ci yod ces rgyal bus smras ma thag tu/_btsun mos thos pa tsam gyis sems dang yid kyis sngon gyi gnas dran 
[\[66b.5\]]pa'i mngon par shes pa tshor bar gyur te/_rgyal bu'i bsam pa myur bar rdzogs par 'dod pas yid bzhin du sbyin pa la rjes su yi rang bar gyur to/_/de nas lha'i dbang po brgya byin rgyal bus sbyin pa byin pa ji ltar sems pa bsams pa'i phyir bram ze zhig tu sprul to/_/
[\[66b.6\]]bram ze de yang mi sdug pa rnam pa bcu gnyis dang ldan te/_rgyal bu ga la ba der song nas 'di skad ces smras so/_/rgyal bu khyod sbyin pa la dga' bas pha rol po'i yid dang 'gal bar mi byed ces grag ste/_bdag kyang ched du 'dir slong du 'ongs kyis khyod la btsun 
[\[66b.7\]]mo yod pa de bdag la byin cig_/rgyal bus smras pa/_shin tu legs te de bzhin du sbyin no zhes smras so/_/btsun mos smras pa/_bdag kyang pha rol po la byin na rgyal bu'i g.yog sus bya/_rgyal bus smras pa/_da khyod kyang sbyin pa ma byas na ji ltar yang bla na med 
[\[67a\]]
[\[67a.1\]]pa'i mnyam snyoms pa'i byang chub thob par 'gyur/_de nas rgyal bus chu snod thogs te bram ze'i lag pa bkru ba'i phyir/_lag par chu blugs nas btsun mo yang bram ze la phul lo/_/de ltar rgyal bu la 'gyod pa'i sems cung zad kyang med par 
[\[67a.2\]]brgya byin gyis rtogs nas lha rnams kyis bstod cing bsngags te gnam sa yang cher g.yos so/_/de nas bram zes btsun mo khrid de gom pa bdun tsam du phyin pa dang /_phyir log nas btsun mo 'di rgyal bu la phyir gtams kyis su la yang ma sbyin cig ces smras so/_/
[\[67a.3\]]rgyal bus slar smras pa/_ci'i phyir mi khrid mi 'dod dam/_ci mir skyes pa'i chung ma'i nang na chung ma 'di ni shin tu yang bzang zhing mdzes te rgyal po'i bu mo yin la/_rgyal po de la bu mo 'di gcig pu las med de/_chung ma 'di ni bdag la chu gang che bas kha zas btso ba 
[\[67a.4\]]dang bsreg pa yang lag dar te byed/_bza' ba dang btung ba ngan kyang ngan ces mi 'khang ste/_rtag tu 'grub che la byad bzhin yang bzang la mdzes pas khyod khyer na bdag dga'o zhes smras so/_/bram zes rgyal bu la smras pa/_bdag ni bram ze ma yin gyi brgya byin 
[\[67a.5\]]lha'i dbang po yin te ched du khyod bgam pa'i phyir 'ongs pa yin no zhes phyir brgya byin gyi lus bzang por bsgyur nas/_khyed ci dang cir smon ces smras so/_/de nas btsun mos gus par phyag 'tshal te smon lam rnam pa gsum zhig gsol to/_/gang zhe na gcig tu 
[\[67a.6\]]bdag gi bu khrid pa'i bram ze phyir yang bdag gi yul du song bar gyur cig_/gnyis su na bdag gi bu gnyis bkres pa dang skom pas sdug bsngal bar ma gyur cig_/gsum du na rgyal bu dang bdag cag gnyis kyang phyir bdag cag gi yul du myur du 'khor bar gyur cig 
[\[67a.7\]]ces smras pa dang /_brgya byin lha'i dbang pos kyang de bzhin du smon lam grub par gyur cig ces smras so/_/rgyal bus smras pa/_bdag ni sems can thams cad skye ba dang rga ba dang na ba dang 'chi ba'i sdug bsngal las sgrol bar gyur cig ces smon lam btab pa dang /_brgya byin 
[\[67b\]]
[\[67b.1\]]lha'i dbang pos smras pa/_smon lam 'di ni shin tu yang rgya che ste bla na med pa yin no/_/gal te mtho ris su skye zhing nyi zla la dbang ba'i bdag por 'dod dam/_'jig rten gyi rgyal por 'dod dam/_tshe ring zhing yun tu gnas par 'dod na/_bdag gis sbyin nus kyis 
[\[67b.2\]]khyod kyis smras pa'i smon lam khams gsum las mchog tu 'das pa yin pas bdag gis nus pa ma yin no/_/rgyal bus smras pa/_da ltar re zhig shin tu phyug por gyur te sngon bas kyang lhag par rtag par sbyin pa byin zhing /_yab rgyal po dang blon po rnams 
[\[67b.3\]]dang /_bdag cag phrad par shog cig ces smras pa dang brgya byin gyis smon pa bzhin du nges par grub par gyur cig ces smras ma thag tu mi snang bar gyur to/_/yul kai lai'i bram ze des byis pa gnyis khrid de khyim du 'ongs na/_chung mas 'di skad du khyod ngo so 'di lta 
[\[67b.4\]]bus 'khor te 'ongs pa lta ngo mi tsha'am/_bus pa 'di gnyis ni rgyal po'i gdung la gtogs pa yin na snying rje'i sems kyang med de/_'di ltar btsogs brdegs shing lus la rma dang rnag khrag gis btsog btsog ltar byas pa bzod dam zhes spyos brgyad nas/_bus pa 'di 
[\[67b.5\]]gnyis tshongs la bkol du rung ba khrid de shog cig ces bsgo ba dang /_khyim thab kyang chung mas bsgo ba bzhin tshong 'dus su song ba las brgya byin lha'i dbang pos sprul te tshong 'dus su 'ongs nas bram ze de la bus pa 'di ni shin tu rin che bas su yang nyo mi nus so zhes smras so/_/
[\[67b.6\]]bus pa de gnyis bkres shing skom pa las/_brgya byin gyis lha'i rdzu 'phrul gyis lha'i dri bsung sprul te/_bus pa gnyis kyi ba spu'i khung bu nas lto 'grangs par byas te/_brgya byin gyis bram ze'i sems kyang bsgyur nas yul ya bar phyin par byas so/_/yul de'i blon 
[\[67b.7\]]po dang yul mi thams cad kyis rgyal bu'i sras/_rgyal po chen po'i tsha bo yin par mi shes pa med pas yul mi thams cad kyang mya ngan gyis gdungs te/_blon po la sogs pas bu gnyis ga las 'ongs zhes dris pa dang /_bram ze na re bdag gis bslangs te 'ongs pa la 
[\[68a\]]
[\[68a.1\]]khyod kyis drir ci yod ces smras so/_/blon po rnams kyis smras pa/_bdag cag gi yul du 'ongs pas na bdag cag gis dri bar rigs kyi mi 'dri ba ma yin no zhes blon po dang yul mi rnams kyis bgros te/_bram ze las bu gnyis dbrog par 
[\[68a.2\]]byas pa las de'i nang na khyim bdag gcig gis 'di skad ces gros btab bo/_/'di ni rgyal bus sbyin par bsams te byin pa 'di la rgyal bus bsams pa'i yid dang 'gal zhing dbrog par mi rigs kyi/_nyis na rgyal po chen po la gsol na/_rgyal po chen po nyid kyis 
[\[68a.3\]]rin gyis blu bar 'gyur ro zhes byas pa dang /_gros snga ma btang nas blon po rnams kyis rgyal po la 'di skad ces gsol to/_/rgyal po chen po'i dbon po gnyis da ltar bram ze zhig 'tshong zhing mchis ces gsol pa dang /_rgyal pos tshig de thos ma thag tu cher dngangs 
[\[68a.4\]]te bram ze dang bu gnyis pho brang nang du khrid de shog cig ces bsgo nas/_bu gnyis pho brang nang du 'ongs pa'i tshe rgyal po dang btsun mo dang pho brang gi slas dang blon po rnams kyis bu gnyis mthong nas thams cad dbugs kyis brnangs pa tsam du ma ngus pa med do/_/de nas rgyal pos 
[\[68a.5\]]bram ze de la khyod kyis bu 'di gnyis ji ltar thob ces dris na/_bram ze na re bdag gis rgyal bu las bslangs te thob bo zhes zer ro/_/rgyal pos bus pa 'di gnyis bos te/_pang par blang snyam pa las bu gnyis 'ong du ma btub bo/_/de nas rgyal pos bu 'di gnyis 
[\[68a.6\]]kyi rin ci tsam 'dod ces dris na/_bram ze smra ma khom par khye'u yis 'di skad ces gsol to/_/bdag bu pho ni dngul gyi dong tse stong dang ba lang brgya zhig ri'o/_/bu mo ni gser gyi dong tse stong dang ba bzhon nyis brgya ri'o zhes gsol ba dang /_rgyal pos khye'u la 'di 
[\[68a.7\]]skad ces smras so/_/'jig rten chos kyis mi'i nang na pho ni rin po che dbyig ltar rin che ba yin na/_ci'i phyir bu pho ni rin chung /_bu mo ni rin che bar 'debs/_bu khye'u yis gsol pa/_pho brang gi slas lta bu rgyal po dang nye ba ma lags la/_ma rabs bran las slas su 
[\[68b\]]
[\[68b.1\]]bzhes te/_de la thugs dgyes pas bkur zhing btsun par mdzad de/_rin po che'i gos skon zhing bza' ba dang /_btung ba ro brgya dang ldan pa bstabs na/_sras gcig pu zhig mnga' ba ri la spangs te/_ya mtshan pho brang gi slas dang rol cing rol mo mdzad kyang sras la 
[\[68b.2\]]cung zad tsam yang dgongs pa'i thugs kyang mi mnga' bas/_de bas na bu pho ni rin chung la bu mo ni rin che bar mngon no/_/rgyal pos de skad ces smras pa thos nas lhag par mi dga' ba'i mya ngan skyes te/_mchi ma blags nas 'di skad du bdag ni rab tu gnong na khyed ci'i phyir kho bo'i pang du 
[\[68b.3\]]mi 'ong /_khyed nga la mi dga' 'am 'on te bram zes 'jigs zhes dris na/_byis pa na re bdag cag ni rgyal po chen po la mi dga' ba'am bram zes skrag pa yang ma lags na/_thog ma rgyal po chen po'i tsha bo las da ltar mi'i bran khol du gyur pas/_gang na yang mi'i bran khol 
[\[68b.4\]]rgyal po'i pang du 'dug pa'i chos med pas mi spobs so/_/rgyal pos de skad ces smras pa thos nas/_lhag par mya ngan gyis gdungs par gyur te mi dga' bar gyur nas/_bus gsol pa bzhin du bram ze la rin byin cig ces bsgo nas/_bu gnyis gdod rgyal po'i pang 
[\[68b.5\]]du blangs so/_/bu gnyis rgyal pos blangs nas phyag gis bu gnyis kyi mgo nas byugs te 'di skad ces smras so/_/khyed ri la gnas pa na/_zas su ni ci za/_gos su ni ci gyon zhes dris na/_bu gnyis na re/_zas su ni shing gi 'bras bu shing thog za/_gos su 
[\[68b.6\]]ni pags pa dang snam bu gyon te/_bya mang po dang rtse dga' bas mya ngan gyi sems med do zhes gsol to/_/de nas rgyal pos bram ze de la phyi rol du song shig ces bsgo ba dang /_bu gnyis kyis rgyal po la 'di skad ces gsol to/_/bram ze 'di rab tu bkres skom gyis nyen na/_
[\[68b.7\]]de la kha zas kyis tshim par mdzad du gsol/_rgyal pos smras pa/_khyod la mi dga' ba'am 'khon du 'dzin pa med par phyir kha zas sbyin par sems/_bus smras pa/_bdag gi pha byang chub kyi lam la dga' bas nor rdzas kyis sbyin du med de/_bdag gi lus kyis 
[\[69a\]]
[\[69a.1\]]slong ba la byin pa yang bdag cag la dbang ba'i bdag po lags te/_'dis bdag cag la bkol ba'i las tsam byed du ma bcug pa yang thog ma phas bsams pa ltar ma gyur te/_de snying rje'i sems tsam yang ma mchis te ltogs shing skom pa bzhin du 
[\[69a.2\]]'dug pa 'di mig gis kyang su zhig gis bzod/_bdag gi phas ni bu yang mi phangs par pha rol po la sbyin pa byed na rgyal po chen pos mi gcig gi kha zas tsam la ser sna mdzad dam zhes gsol pa dang /_rgyal pos kyang bram ze de la kha zas kyis tshim par byin nas bram ze yang 
[\[69a.3\]]rab tu dga' ste/_phyir bdag gi yul du song ngo /_/de nas rgyal pos rgyal bu 'gugs pa'i pho nya btang nas/_pho nya yang de ma thag tu chas te rgyal bu ga la ba der song ngo /_/der phyin pa dang chu zhig la ma thar nas pho nya des rgyal bu nyid yid la byas te bsams ma thag 
[\[69a.4\]]tu chu de las thar nas rgyal bu gang na ba der phyin te/_rgyal po'i bkas rgyal bu slar yul du gshegs su gsol zhes bsgo'o/_/rgyal bus pho nya la smras pa/_thog ma rgyal pos lo bcu gnyis kyi bar du ri la sgoms shig ces bsgo ste/_da dung lo gcig ma tshang bas da 
[\[69a.5\]]lo tshang nas bdag 'gro'o zhes bsgo'o/_/de nas pho nya yang phyir log nas rgyal po la de bzhin du lan gsol pa las/_rgyal po nyid phyag dar te yi ge bris nas phyir pho nya la bskur te 'di skad ces bsgo'o/_/khyod ni mi'i nang na mkhas pa shes rab can yin pas 'gro ba la yang 
[\[69a.6\]]bzod cing 'ong ba la yang bzod pa yin na/_ci'i phyir khyod khros te 'ong du mi btub/_khyod dang lhan cig bza' ba dang btung ba gtang dgos kyis myur du shog cig ces pho nya 'gugs su btang ngo /_/de nas pho nya yi ge thogs te/_rgyal bu gang na ba der song nas phyin pa dang rgyal bu 
[\[69a.7\]]la yi ge phul lo/_/rgyal bus yi ge blangs nas mgo bo sa la gtugs te yi ge la phyag 'tshal nas lan bdun bskor ba byas te/_mod la phyir yul du 'gro bar chas so/_/de'i tshe ri de nas chas pa dang ri de la gnas pa'i [{]ri dgas [,]ri dwags [}]dang gcan gzan la sogs pa rgyal bu 'gro'o zhes 
[\[69b\]]
[\[69b.1\]]thos nas/_thams cad lus sa la brdabs nas sa la 'gre zhing ngu ba'i skad phyung ngo /_/chu mig rnams kyang skams te gcan gzan dang [{]ri dgas [,]ri dwags [}]kyi phru gu yang mi nu/_'dab chags bya mang po yang snying rje'i skad kyis sgra phyung ngo /_/de nas rgyal bu gos gyon nas btsun mo dang 
[\[69b.2\]]'grogs te/_phyir yul du song ba las dgra zla'i yul gyi rgyal pos/_rgyal bu phyir 'ong ngo zhes thos nas bal gyi glang po che dkar po la gser gyi sga bstad de/_gser gyi snod du dngul gyi nye'us bkang /_dngul gyi snod du ni gser gyi nye'us bkang ba bshams nas/_rgyal bu 
[\[69b.3\]]bsu ba'i phyir nam mkha' la stod de/_rgyal bu bsu nas rgyal po'i phrin du 'di skad ces gsol to/_/bdag ni mi shes pa'i dbang du gyur te/_rgyal bu las bal gyi glang po che blangs pas/_de'i rkyen gyis rgyal bu spangs par gyur pa da 'gyod pas na mthol tshangs su gsol lo/_/
[\[69b.4\]]da rgyal bu slar gshegs zhes thos nas rab tu dga' ste/_bal gyi glang po che de nyid kyang slar phul zhing gser dngul gyi nye'u rnams kyang phul na/_'di dag rnams kyang bzhes shig_/nongs pa'i skyon rnams kyang sbyang bar gsol to/_/rgyal bus smras pa/_dper na mi zhig gis 
[\[69b.5\]]kha zas ro brgya dang ldan pa sbyar te/_pha rol po gcig la byin pa las/_mi des kha zas zos nas phyir sa la skyugs nas/_phyir skyugs pa'i kha zas dri bsung dang ldan pa de bzar rung bar 'gyur ram/_bdag gis sbyin pa byas pa yang skyugs pa dang 'dra bas phyir mi 'dod 
[\[69b.6\]]do/_/pho nya khyod bal gyi glang po che 'di zhon la bdag gi yul du song shig_/khyod kyi rgyal po 'di ltar bdag bsu zhing /_spro ba'i tshig gis snyan par smras pa rab tu dga'o zhes gsol cig ces bsgo ba dang /_pho nya de yang bal gyi glang po che la zhon te phyir bdag gi yul du song 
[\[69b.7\]]nas/_rgyal po la de bzhin du gsol pa las/_bal gyi glang po che de'i rkyen gyis 'thab pa'i dgra zla de gcig la gcig byams shing sdug pa'i sems su gyur te/_rgyal po dang yul mi thams cad bla na med pa'i mnyam snyoms pa'i sems bskyed par gyur to/_/de'i tshe rgyal 
[\[70a\]]
[\[70a.1\]]po yab kyang bal gyi glang po che la bcibs te rgyal bu bsus so/_/rgyal bus mgo dang gdong gis phyag 'tshal nas rgyal po'i phyi bzhin phyir yul du song ste/_yul mi thams cad kyang rab tu dga' mgu rangs nas me tog dang /_bdug spos dang /_ba dan 
[\[70a.2\]]dang /_rgyal mtshan dang /_bla re la sogs pas mchod pa bya ba'i phyir bshams te/_sa gzhi yang spos chu chag chag btab nas bsdad do/_/rgyal bu pho brang gi nang du 'ongs nas/_yum gyi drung du phyin pa dang mgo bos phyag 'tshal nas spro ba'i tshig gis snyun gsol to/_/
[\[70a.3\]]de nas rgyal pos rin po che'i bang mdzod thams cad kyang rgyal bu la gtad de/_yid bzhin du sbyin pa byed du bcug nas/_sbyin pa snga ma bas kyang lhag par rgyun ma chad par sbyin pa byed du bcug pas/_mngon par sangs rgyas kyi byang chub thob par gyur to/_/bcom ldan 'das 
[\[70a.4\]]kyis kun dga' bo la bka' stsal pa/_ngas sngon gyi sbyin pa byas pa mngon du dran pa ni de lta bu yin no/_/de'i tshe de'i dus na rgyal bu don grub ces bya ba ni da ltar nga nyid yin no/_/de'i tshe yab rgyal por gyur pa de ni da ltar nga'i yab rgyal po zas gtsang ma yin no/_/de'i tshe yum du gyur 
[\[70a.5\]]pa de ni da ltar yum lha mdzes yin no/_/de'i tshe btsun mor gyur pa ni da ltar grags 'dzin nyid yin no/_/de'i tshe dge slong a tshu ta zhes bya ba ni da ltar maud gal gyi bu chen po yin no/_/de'i tshe brgya byin lha'i dbang por gyur pa de ni da ltar shA ri'i bu yin no/_/de'i tshe 
[\[70a.6\]]rngon par gyur pa de ni da ltar kun dga' bo khyod yin no/_/de'i tshe khye'u ya ri zhes bya ba ni da ltar nga'i sras sgra gcan 'dzin yin no/_/de'i tshe bu mor gyur pa de ni yum sru gau ta mI zhes bya ba yin no/_/de'i tshe bram ze slongs mo pa de ni da ltar lha sbyin nyid yin no/_/de'i tshe bram 
[\[70a.7\]]ze'i chung mar gyur pa de ni da ltar bram ze mo tsan tsa ma na yin no/_/de ltar na nga shin tu byed dka' ba yang grangs med dpag tu med/_dge ba'i las byas pa yang grangs med dpag tu med de/_de bas mdo sde 'di dge slong dang bram ze la sogs pa la rgyas par ston cig_/byang 
[\[70b\]]
[\[70b.1\]]chub sems dpa' sems dpa' chen pos sbyin pa byas pa'i sbyin pa'i pha rol tu phyin pa 'di lta bu dag yin no/_/'phags pa rgyal bu don grub kyi mdo zhes bya ba bam po gcig pa rdzogs so//_//sngon rgya las 'gyur ba'i brda rnying par 'dug/_//
[\[70b.2\]{D352}]@#/_/rgya gar skad du/_brah+ma dzA la sU tra/_bod skad du/_tshangs pa'i dra ba'i mdo/_dkon mchog gsum la phyag 'tshal lo/_/'di skad bdag gis thos pa dus gcig na/_bcom ldan 'das dge slong gi dge 'dun chen po dge slong stong nyis brgya lnga bcu dang /_dge 
[\[70b.3\]]bsnyen stong dang /_slongs mo pa lnga brgya rnams dang thabs cig tu yul ma ga d+hA'i ljongs rgyu zhing gshegs gshegs pa las/_mtshan mo rgyal po'i khab dang /_skya snar can gyi grong gi bar de na 'od ma'i lcug phran rgyal po'i gnas su dge slong gi dge 'dun dang thabs cig tu bzhugs 
[\[70b.4\]]so/_/de'i tshe kun du rgyu rab dga' rnam grangs du ma'i sgo nas/_sangs rgyas la mi snyan par brjod la/_chos dang dge 'dun la yang mi snyan par brjod pa dang /_kun du rgyu rab dga'i slob ma bram ze'i bu tshangs sbyin zhes bya ba ni/_rnam grangs du ma'i sgo nas/_sangs 
[\[70b.5\]]rgyas la snyan pa brjod la/_chos dang dge 'dun la yang snyan pa brjod pa zhig ste/_de ltar slob dpon dang /_slob ma de gnyis phan tshun lta ba dang /_mos pa dang /_bye brag phyed pa dang bzod pa dag gis mi 'thun par smra zhing dge slong gi dge 'dun dag dang /_de bzhin gshegs 
[\[70b.6\]]pa dgra bcom pa yang dag par rdzogs pa'i sangs rgyas kyi phyi bzhin zhabs 'bring du dong ngo /_/de nas dge slong mang po rgyal po'i gnas na 'dus shing 'khod pa rnams na re/_tshe dang ldan pa dag sems can rnams kyi mos pa sna tshogs 'di lta ste/_kun du rgyu rab dga' rnam grangs du ma'i 
[\[70b.7\]]sgo nas/_sangs rgyas la mi snyan par brjod la/_chos dang dge 'dun la yang mi snyan par brjod pa dang /_kun du rgyu rab dga'i slob ma bram ze'i bu tshangs sbyin zhes bya ba ni rnam grangs du ma'i sgo nas/_sangs rgyas la snyan pa brjod la/_chos dang dge 'dun la yang snyan pa brjod pa zhig ste/_de 
[\[71a\]]
[\[71a.1\]]ltar slob dpon dang slob ma de gnyis phan tshun lta ba dang mos pa dang bye brag phyed pa dang bzod pa dag gis mi 'thun par smra zhing dge slong gi dge 'dun dang de bzhin gshegs pa dgra bcom pa yang dag par rdzogs pa'i sangs rgyas kyi phyi bzhin zhabs 'bring du dong ba 'di ni 
[\[71a.2\]]ngo mtshar rab tu che'o zhes skabs kyi gtam de lta bu dag yang dag par brjod par gyur to/_/de nas dge slong mang po dag rgyal po'i gnas na 'dus shing 'khod pa rnams kyi skabs kyi gtam dus la bab pa dag_/bcom ldan 'das nyin mo'i gnas na bzhugs bzhugs pa'i 
[\[71a.3\]]lha'i snyan rnam par dag pa mi'i las 'das pas gsan par gyur to/_/gsan nas kyang ting nge 'dzin de las bzhengs nas/_rgyal po'i gnas ga la ba der gshegs te byon nas dge slong gi dge 'dun gyi mdun du gdan bting ba nyid la bzhugs so/_/bzhugs nas kyang 
[\[71a.4\]]dge slong rnams la bka' stsal pa/_dge slong dag khyed rgyal po'i gnas su dge slong mang po rnams 'dus shing 'khod pa rnams kyi skabs kyi gtam dus la bab pa ni gang yin/_khyed gtam gang gis na da ltar 'dus shing 'khod/_btsun pa bdag cag dge slong mang po 
[\[71a.5\]]rnams rgyal po'i gnas 'dir 'dus shing mchis pa na/_kun du rgyu rab dga' rnam grangs du ma'i sgo nas sangs rgyas la mi snyan par brjod la/_chos dang dge 'dun la yang mi snyan par brjod pa dang /_kun du rgyu rab dga'i slob ma bram ze'i bu tshangs sbyin zhes bgyi ba ni/_
[\[71a.6\]]rnam grangs du ma'i sgo nas/_sangs rgyas la snyan pa brjod la/_chos dang dge 'dun la yang snyan pa brjod pa zhig ste/_de ltar na slob dpon dang slob ma de gnyis phan tshun lta ba dang mos pa dang bye brag phyed pa dang bzod pa dag gis mi 'thun par smra zhing dge slong gi dge 'dun dag 
[\[71a.7\]]dang /_de bzhin gshegs pa dgra bcom pa yang dag par rdzogs pa'i sangs rgyas kyi slad bzhin zhabs 'bring du mchis pa 'di ni ngo mtshar rab tu che'o zhes skabs kyi gtam de lta bu dag gleng slangs pa lags la/_btsun pa bdag cag dge slong mang po rnams rgyal po'i gnas su 'dus shing 
[\[71b\]]
[\[71b.1\]]mchis pa'i skabs kyi gtam dus la bab pa ni de lags te/_gtam des da ltar bdag cag 'dus shing mchis pa lags so/_/dge slong dag nga la mi snyan par brjod pa dang /_chos dang dge 'dun la yang mi snyan par brjod pa de la/_gnod sems mi bya'o/_/mi bzod 
[\[71b.2\]]pa mi bya'o/_/ngan sems mi bya'o/_/sems mngon par mi dga' ba mi bya'o/_/dge slong dag nga la mi snyan par brjod pa dang /_chos dang dge 'dun la yang mi snyan par brjod pa de la/_tshe dang ldan pa dag gis gnod sems dang mi bzod pa dang ngan sems dang sems mngon par 
[\[71b.3\]]mi dga' bar byas nas/_des na khyod kyi bar du gcod pa kho nar 'gyur ba'i phyir ro/_/de ci'i phyir zhe na/_dge slong de re zhig khros 'khrugs la rngams te yid mi dga' bar gyur pas/_gzhan rjod pa'i don gyi rnam pa thams cad yongs su rdzogs par shes pa'am/_mthong bar 
[\[71b.4\]]'gyur ba 'di ni gnas med do/_/dge slong dag de'i phyir nga la mi snyan par brjod la/_chos dang dge 'dun la yang mi snyan par brjod pa na/_yang dag pa la ni yang dag pa nyid du khas blang bar bya la/_yang dag pa ma yin pa la ni yang dag pa ma yin pa nyid du ste/_'di ltar de ni yang dag 
[\[71b.5\]]pa ma yin zhing de kho na ma yin pas nged kyi chos 'di la ni yod pa ma yin no zhes lan gdab par bya'o/_/dge slong dag nga la snyan pa brjod la/_chos dang dge 'dun la yang snyan pa brjod pa na/_dga' bar yang mi bya'o/_/yid bde bar yang mi bya'o/_/sems ye ye por yang mi 
[\[71b.6\]]bya'o/_/dge slong dag nga la snyan pa brjod la/_chos dang dge 'dun la yang snyan pa brjod pa na/_dga' ba'am yid bde ba'am sems ye ye por gyur na/_des na khyed kyi bar du gcod pa kho nar 'gyur ba'i phyir ro/_/dge slong dag_/de ci'i phyir zhe na/_dge slong de re zhig dga' 
[\[71b.7\]]bar gyur pa dang /_yid bde bar gyur pa dang /_sems ya ya por gyur pas/_gzhan rjod pa'i don gyi rnam pa thams cad yongs su rdzogs par shes pa'am/_mthong bar 'gyur ba 'di ni gnas med do/_/dge slong dag de'i phyir nga la snyan pa brjod la/_chos dang dge 'dun la 
[\[72a\]]
[\[72a.1\]]yang snyan pa brjod pa na/_yang dag pa la ni yang dag pa nyid du khas blang bar bya la/_yang dag pa ma yin pa la ni yang dag pa ma yin pa nyid du ste/_'di ltar de ni yang dag pa ma yin zhing de kho na ma yin pas/_nged kyi chos 'di la ni yod pa ma yin no zhes lan gdab par 
[\[72a.2\]]bya'o/_/dge slong dag gang byis pa so so'i skye bo thos pa dang mi ldan pa dag_/de bzhin gshegs pa'i snyan pa cung zad tsam 'di smra zhing rjod pa 'di lta ste/_tshul khrims tsam dang 'dod pa dag las rab tu dben pa yin no/_/ji ltar na tshul khrims tsam yin zhe na/_gau ta ma de ni 
[\[72a.3\]]'phel ba'i tshul khrims can yin la/_ji skad smras pa de bzhin byed cing ji ltar byed pa de bzhin smra ba yin no/_/gau ta ma de ni 'di ltar srog gcod pa spangs nas srog gcod pa las slar log pa ste/_srog chags su gyur pa'i sems can thams cad la snying rje dang ldan zhing ngo tsha shes pa 
[\[72a.4\]]dang /_dbyug pa spangs shing mtshon cha spangs pas tha na srog chags grog sbur yan chad la yang srog gcod pa spangs pa yin na/_gau ta ma de ni 'di ltar ma byin par len pa spangs nas ma byin par len pa las slar log pa ste/_ma byin par mi len pa/_byin pa la ni dga' ba yin te/_
[\[72a.5\]]de bzhin du rgya cher ro/_/ji ltar 'di ni dge sbyong dang /_bram ze kha cig dad pas byin pa yongs su spyod cing /_rig pa yon po dag gis log par 'tsho bas 'tsho bar byed de/_'di lta ste nyi ma dang zla ba gnyis lam nas rgyu ba'i rnam par smin pa ni 'di lta bu'o/_/nyi ma dang zla ba gnyis 
[\[72a.6\]]lam log pa nas rgyu ba'i rnam par smin pa ni 'di lta bu'o/_/gza' nyi ma dang gza' zla ba'i lam dang skar mda' ltung ba las phyogs 'bar ba dang /_bar snang las lha'i rnga sgra grag pa'i rnam par smin pa ni 'di lta bu'o/_/gza' nyi ma dang gza' zla ba'i lam log pa dang skar mda' ltung ba las 
[\[72a.7\]]phyogs 'bar ba dang /_bar snang las lha'i rnga sgra grag pa dang /_yang nyi ma dang zla ba 'di gnyis 'di ltar mthu che ba/_'di ltar rdzu 'phrul che ba'i rnam par smin pa ni 'di lta bu'o/_/'char ba dang 'ong ba dang kun nas nyon mongs pa dang rnam par byang ba rnam par gzhag pa dag tu mi shes pa ni 
[\[72b\]]
[\[72b.1\]]'di lta ste/_lam dang lam log pa'i phyir ro/_/gau ta ma de ni rig pa yon po dag gis log par 'tsho bas log par 'tsho bar byed pa de lta bu dag spangs pa yin no/_/ji ltar na 'dod pa rnams las rab tu dben pa yin zhe na/_gau ta ma de ni 'di ltar 'phags pa'i tshul khrims kyi phung 
[\[72b.2\]]po 'di dag dang ldan zhing /_dbang po rnams kyi sgo bsdams pa la gnas pa dran pas kun nas bsrungs pa rtag par dran pa dang dran pas yid kun nas bsrungs pa/_gnas skabs mnyam pa la 'jog par byed pa/_de mig gis gzugs rnams la lta ba na mtshan mar 'dzin 
[\[72b.3\]]pa med pa yin te/_yid kyi dbang po'i bar du yang sdom pa blangs pa yin no/_/gau ta ma de ni 'di ltar tshul khrims kyi phung po 'di dang /_dbang po'i sgo bsdams pa 'di dang ldan pa yin la/_'gro ba dang 'ong ba la shes bzhin du gnas pa yang yin zhing /_lta ba dang rnam par lta 
[\[72b.4\]]ba nas gnyid kyis dub pa sel ba'i bar du'ang shes bzhin du gnas pa yin no/_/gau ta ma de ni 'di ltar 'phags pa'i tshul khrims kyi phung po 'di dang /_dbang po'i sgo bsdams pa 'di dang ldan la/_dran pa dang shes bzhin mchog 'di dang ldan pa'i phyir/_mal stan bde ba la gnas 
[\[72b.5\]]pa nas 'dod pa dag las dben pa/_sdig pa mi dge ba'i chos rnams las dben pa rtog pa dang bcas shing dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas nas gnas pa'i bar te/_'dod pa rnams las dben pa ni de lta 
[\[72b.6\]]bu yin no/_/dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag pa ji lta ba bzhin snyan pa smra 
[\[72b.7\]]zhing rjod par byed do/_/dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag pa ji lta ba 
[\[73a\]]
[\[73a.1\]]bzhin snyan pa smra zhing rjod par byed pa gang zhe na/_dge slong dag dge sbyong dang bram ze kha cig rtag par smra ba rnams sngon gyi mtha' la rtog cing /_bdag dang 'jig rten ni rtag go zhes mngon par smra zhing mngon par rjod pa yod pa ni 'di lta ste gzhi bzhi po dag la'o/_/dge sbyong dang 
[\[73a.2\]]bram ze shes ldan rtag par smra ba de dag ci la rten cing ci la gnas nas/_ci la gnas bcas te sngon gyi mtha' la rtog cing bdag dang 'jig rten ni rtag go zhes mngon par smra zhing mngon par rjod pa ni 'di lta ste/_gzhi bzhi po dag la'o/_/dge slong dag 'di ni dge sbyong dang bram ze kha 
[\[73a.3\]]cig dgon pa na gnas kyang rung /_shing drung na gnas kyang rung /_khang stong na gnas kyang rung ste/_brtson pa'i rgyu las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byed pa'i rgyu las byung ba dang /_yang dag pa yid la byed pa'i rgyu las 
[\[73a.4\]]byung ba dag gis/_sems zhi ba'i ting nge 'dzin de lta bu la reg par byed do/_/de ltar sems mnyam par bzhag pa na/_'jig pa dang chags pa'i bskal pa phrag nyi shu yang dag par rjes su dran no/_/de 'di snyam du sems te/_de'i phyir bdag dang 'jig rten rtag pa des 
[\[73a.5\]]na/_bdag 'di snyam du/_bdag dgon pa na gnas kyang rung /_shing drung na gnas kyang rung /_khang stong na gnas kyang rung ste/_brtson pa'i rgyu las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byed pa'i rgyu las byung ba dang /_yang 
[\[73a.6\]]dag pa yid la byed pa'i rgyu las byung ba dag gis/_sems zhi ba'i ting nge 'dzin de lta bu la reg par bya'o snyam mo/_/de ltar sems mnyam par bzhag pa na/_'jig pa dang chags pa'i bskal pa phrag nyi shu yang dag par rjes su dran no/_/de ltar bdag dang 'jig rten rtag pa ni 
[\[73a.7\]]mi 'gro ba 'gro ba med pa bsgyur du mi rung ba ther zug tu gnas pa lcags kyi sdong po ltar 'dug pa ste/_de ltar na sems can shes ldan 'di dag ni kun du rgyug cing 'khor la/_rtag pa de lta bu dang mtshungs pa med pa'o/_/rtag par smra ba rnams ci la rten cing ci la gnas nas 
[\[73b\]]
[\[73b.1\]]ci la gnas bcas te/_sngon gyi mtha' la rtog cing /_bdag dang 'jig rten rtag pa'o zhes mngon par smra zhing mngon par rjod pa 'di ni gzhi dang po'o/_/gnyis pa ni dge sbyong dang bram ze shes ldan rtag par smra ba rnams ci la rten cing ci la gnas nas ci la gnas bcas te sngon gyi 
[\[73b.2\]]mtha' la rtog cing /_bdag dang 'jig rten rtag pa'o zhes mngon par smra zhing mngon par rjod pa ste/_dge slong dag 'di na dge sbyong dang bram ze shes ldan rtag par smra ba rnams dgon pa na gnas kyang rung /_shing drung na gnas kyang rung /_khang stong na gnas kyang rung ste/_brtson pa'i 
[\[73b.3\]]rgyu las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byed pa'i rgyu las byung ba dang /_yang dag pa yid la byed pa'i rgyu las byung ba dag gis sems zhi ba'i ting nge 'dzin de lta bu la reg par byed do/_/de ltar sems mnyam par 
[\[73b.4\]]bzhag pa na/_'jig pa dang chags pa'i bskal pa phrag bzhi bcu yang dag par rjes su dran no/_/de 'di snyam du sems te/_de'i phyir bdag dang 'jig rten rtag pa des na/_bdag 'di snyam du bdag dgon pa na gnas kyang rung /_shing drung na gnas kyang rung /_khang stong na gnas 
[\[73b.5\]]kyang rung ba nas/_rtag par smra ba rnams ci la rten cing ci la gnas nas ci la gnas bcas te sngon gyi mtha' la rtog cing /_bdag dang 'jig rten rtag pa'o zhes mngon par smra zhing mngon par rjod pa 'di ni gzhi gnyis pa'o zhes bya ba'i bar du snga ma bzhin no/_/gsum pa ni dge 
[\[73b.6\]]sbyong dang bram ze shes ldan rtag par smra ba rnams ci la rten cing ci la gnas nas ci la gnas bcas te sngon gyi mtha' la rtog cing /_bdag dang 'jig rten rtag pa'o zhes mngon par smra zhing mngon par rjod pa ste/_dge slong dag 'di na dge sbyong dang bram ze kha cig ces bya ba nas 
[\[73b.7\]]sems mnyam par bzhag pa na/_'jig pa dang chags pa'i bskal pa phrag brgyad cu yang dag par rjes su dran no zhes bya ba'i bar du snga ma bzhin ba dang de 'di snyam du sems te/_bdag dang 'jig rten ni rtag pa'o zhes bya ba nas/_de ltar na sems can shes ldan 'di dag ni kun 
[\[74a\]]
[\[74a.1\]]du rgyug cing 'khor la rtag pa de lta bu dang mtshungs pa med pa'o/_/rtag par smra ba rnams ci la rten cing ci la gnas nas ci la gnas bcas te/_sngon gyi mtha' la rtog cing bdag dang 'jig rten rtag pa'o zhes mngon par smra zhing mngon par rjod pa 'di 
[\[74a.2\]]ni gzhi gsum pa'o/_/bzhi pa ni dge sbyong dang bram ze shes ldan rtag par smra ba rnams ci la rten cing ci la gnas nas ci la gnas bcas te/_sngon gyi mtha' la rtog cing bdag dang 'jig rten rtag pa'o zhes mngon par smra zhing mngon par rjod pa ste/_dge slong dag 'di ni dge 
[\[74a.3\]]sbyong dang bram ze zhes bya ba dag snga ma bzhin no/_/sems mnyam par bzhag pa na/_lha'i mig rnam par dag pa mi'i las 'das pas sems can 'chi ba dang /_skye ba dang /_kha dog bzang po dang /_kha dog ngan pa dang /_dman pa dang /_gya nom pa dang /_bde 'gro dang /_
[\[74a.4\]]ngan 'gror 'gro ba dag lta ste/_de ltar na bdag dang 'jig rten ni rtag pa'o zhes bya ba nas/_rtag par smra ba rnams ci la rten cing ci la gnas nas ci la gnas bcas te/_sngon gyi mtha' la rtog cing bdag dang 'jig rten rtag pa'o zhes mngon par smra zhing mngon par rjod pa 'di 
[\[74a.5\]]ni gzhi bzhi pa'o zhes bya ba'i bar du snga ma bzhin no/_/dge slong dag dge sbyong dang bram ze kha cig rtag par smra ba rnams sngon gyi mtha' la rtog cing /_bdag dang 'jig rten rtag go zhes mngon par smra zhing mngon par rjod pa de thams cad ni gzhi bzhi po 'di dag lta ste/_de las 
[\[74a.6\]]mi lhag mi mang la de ltar na lta bar song ba 'di dag 'di ltar 'dzin pa dang /_'di ltar mchog tu 'dzin pa de dag de bzhin gshegs pas yang dag pa ji lta ba bzhin rab tu mkhyen de las lhag par yang dag pa ji lta ba bzhin du rab tu mkhyen to/_/'di ltar rab tu mkhyen pa na 
[\[74a.7\]]mchog tu mi 'dzin to/_/mchog tu mi 'dzin pas bdag nyid mya ngan las 'das par yang rig cing de ltar lta bar song ba 'di dag gi 'gro ba ni 'di lta bu'o/_/skye ba ni 'di lta bu'o/_/tshe phyi ma ni 'di lta bu yin no zhes de dag de bzhin gshegs pas yang dag pa ji lta ba 
[\[74b\]]
[\[74b.1\]]bzhin du rab tu mkhyen/_de las lhag par yang dag pa ji lta ba bzhin du mkhyen/_de dag de bzhin gshegs pas yang dag pa ji lta ba bzhin du mkhyen/_de las lhag par yang dag pa ji lta ba bzhin du rab tu mkhyen nas kyang mchog tu mi 'dzin to/_/mchog tu mi 'dzin pas 
[\[74b.2\]]bdag nyid mya ngan las 'das par rig nas kun 'byung tshor ba rnams nub par thugs su chud de/_'di ni sdug bsngal lo/_/'di ni sdug bsngal nges par 'byin pa'o zhes bya bar rab tu mkhyen to/_/dge slong dag chos gang dag gzhan zab pa zab par snang ba yongs su dag 
[\[74b.3\]]pa/_yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag pa ji lta ba bzhin du snyan pa smra zhing rjod par byed do/_/dge slong dag chos gang dag gzhan zab pa zab 
[\[74b.4\]]par snang ba dag ces bya ba snga ma bzhin no/_/dge slong dag dge sbyong dang bram ze kha cig sngon gyi mtha' la rtog cing kha cig ni rtag pa ste/_bdag dang 'jig rten kha cig rtag go zhes smra zhing /_mngon par rjod pa ni 'di lta ste/_gzhi bzhi po 'di dag la'o/_/dge sbyong dang 
[\[74b.5\]]bram ze shes ldan de dag ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/_bdag dang 'jig rten rtag go zhes mngon par smra zhing mngon par rjod pa ni 'di lta ste/_gzhi bzhi po dag la'o/_/dge slong dag gang 'jig rten 
[\[74b.6\]]'di 'jig pa'i dus la bab ste/_'jig rten 'jig pa na sems can phal cher 'od gsal gyi lha'i ris su skye bar 'gyur te/_de dag der yid las 'byung zhing gzugs can yin la dbang po dman pa ma yin zhing ma tshang ba med pa/_yan lag dang nying lag thams cad dang 
[\[74b.7\]]ldan zhing kha dog mdzes pa dang ldan pa rnams rang gi mthus nam mkha' la 'gro zhing /_dga' ba'i zas dang ldan la dga' ba'i zas za ba dag tshe ring bas yun ring por 'khod do/_/dge slong dag gang 'jig rten 'di chags pa'i dus la bab ste/_'jig rten chags pa na nam 
[\[75a\]]
[\[75a.1\]]mkha' stong pa la tshangs pa'i gzhal med khang dag mngon par 'grub la/_yang 'od gsal gyi lha'i ris kyi sems can 'ga' tshe zad cing las zad la/_bsod nams zad pa zhig shi 'phos nas tshangs pa'i gzhal med khang stong par skye ste/_de de na 
[\[75a.2\]]gcig pu zla med cing grogs med par tshe ring bas yun ring por gnas so/_/de nas sems can de yun ring po las 'das pa dang sred pa skyes shing mi dga' bar gyur te/_kye ma bdag dang skal ba mnyam pa'i sems can gzhan zhig 'dir skyes kyang ci ma rung zhes sems 
[\[75a.3\]]can de'i sems kyis smon pa dang /_'od gsal gyi lha'i ris kyi sems can gzhan tshe zad cing las zad la bsod nams zad pa zhig shi 'phos nas tshangs pa'i gzhal med khang du sems can de dang skal ba mnyam par skyes so/_/de nas sems can de 'di snyam du bdag gcig 
[\[75a.4\]]pu zla med cing grogs med par tshe ring bas yun ring por gnas te/_bdag yun ring por gnas pa las 'das pas sred pa skyes shing mi dga' bar gyur te/_kye ma bdag dang skal ba mnyam pa'i sems can gzhan zhig 'dir skyes kyang ci ma rung zhes bdag gi sems kyis 
[\[75a.5\]]de ltar smon pa dang /_sems can 'di dag 'dir bdag dang skal ba mnyam par skyes pa las na/_sems can de dag ni bdag gis sprul to/_/bdag sems can 'di dag dang dngos po rnams kyi phar gyur pa ste dbang phyug go/_/byed pa po'o/_/'byin pa po'o/_/
[\[75a.6\]]'byin byed do snyam mo/_/sems can de dag kyang 'di snyam du sems te/_sems can 'di dag ni bdag cag gis gcig pu zla med cing grogs med par tshe ring bas yun ring por gnas par mthong ngo /_/de yun ring por gnas pa las 'das nas sred pa skyes shing mi dga' 
[\[75a.7\]]bar gyur te/_kye ma bdag dang skal ba mnyam pa'i sems can gzhan zhig 'dir skyes kyang ci ma rung snyam nas/_sems can des de ltar sems kyis smon pa dang /_'dir bdag cag sems can de dang skal ba mnyam par skyes pa las na/_bdag cag ni sems 
[\[75b\]]
[\[75b.1\]]can des sprul pa'o/_/sems can de ni bdag cag dang dngos po rnams kyi phar gyur pa ste/_dbang phyug go/_/byed pa po'o/_/'byin pa po'o/_/'byin byed do snyam mo/_/de nas sems can 'ga' tshe zad cing las zad la/_bsod nams zad pa zhig gnas 
[\[75b.2\]]de nas shi 'phos nas/_'dir mi rnams dang skal ba mnyam par gyur la de dbang po rnams yongs su smin cing nar son pa'i rgyus na/_skra dang kha spu bregs te gos ngur smrig bgos nas yang dag pa nyid kyi dad pas khyim nas khyim med par rab tu byung ste/_de dgon pa 
[\[75b.3\]]na gnas kyang rung /_shing drung na gnas kyang rung /_khang stong na gnas kyang rung ste/_brtson pa'i rgyu las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byed pa'i rgyu las byung ba dang /_yang dag pa yid la byed pa dag gi rgyu las 
[\[75b.4\]]byung ba dag gis sems zhi ba'i ting nge 'dzin de lta bu la reg par byed do/_/de ltar sems mnyam par bzhag pa las sngon gyi lus de yang dag par rjes su dran no/_/de 'di snyam du sems te/_tshangs pa de ni dngos po rnams kyi phar gyur pa ste/_dbang phyug go/_/byed pa po'o/_/
[\[75b.5\]]sprul pa po'o/_/'byin pa po'o/_/'byin byed do/_/de ni rtag pa'o/_/brtan pa'o/_/ther zug pa'o/_/rnam par mi 'gyur ba'i chos can no/_/yang bdag cag ni tshangs pa des sprul pa'i phyir bdag cag ni mi rtag pa'o/_/mi brtan pa'o/_/yid brtan du mi rung ba'o/_/rnam 
[\[75b.6\]]par 'gyur ba'i chos can no snyam mo/_/de ltar kha cig ni rtag la kha cig ni mi rtag pa ste/_ci la rten cing ci la gnas nas ci la gnas bcas te/_sngon gyi mtha' la rtog cing kha cig ni rtag pa pa ste/_bdag dang 'jig rten kha cig ni rtag go zhes mngon par smra zhing mngon par rjod pa 
[\[75b.7\]]'di ni gzhi dang po'o/_/gnyis pa ni dge sbyong dang bram ze shes ldan ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/_bdag dang 'jig rten kha cig ni rtag go zhes mngon par smra zhing mngon par rjod pa ste/_tshangs pa de'i lta ba ni 
[\[76a\]]
[\[76a.1\]]'di lta bu'o/_/smra ba ni 'di lta bus 'di skad ces brjod par bya ste/_sa dang /_chu dang /_me dang /_rlung de ni mi rtag pa mi brtan pa yid brtan du mi rung ba rnam par 'gyur ba'i chos can yin la/_yang 'di skad ces brjod par bya ste/_sems zhes bya ba'am/_
[\[76a.2\]]yid ces bya ba'am/_rnam par shes pa zhes bya ba de ni rtag pa brtan pa ther zug pa rnam par 'gyur ba'i chos can ma yin no/_/yang sems can 'ga' tshe zad cing las zad la bsod nams zad pa zhig gnas de nas shi 'phos nas 'dir mi rnams dang skal ba mnyam par 
[\[76a.3\]]'gyur la/_de dbang po rnams yongs su smin cing nar son pa'i rgyus ni/_skra dang kha spu bregs te gos ngur smrig bgos nas yang dag pa nyid kyi dad pas khyim nas khyim med par rab tu byung ste/_de dgon pa na gnas kyang rung /_shing drung na gnas kyang rung /_khang stong na 
[\[76a.4\]]gnas kyang rung ste/_brtson pa'i rgyu las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byas pa'i rgyu las byung ba dang /_yang dag pa yid la byed pa'i rgyu las byung ba dag gis sems zhi ba'i ting nge 'dzin la reg par byed do/_/de ltar 
[\[76a.5\]]mnyam par bzhag pa dang de 'di snyam du sems te/_tshangs pa de ni lta bar gyur pa nyams su myong ba'i phyir 'di skad ces bya ste/_sa dang /_chu dang /_me dang /_rlung de ni mi rtag pa'o/_/mi brtan pa'o/_/yid brtan du mi rung ba'o/_/rnam par 'gyur ba'i chos can yin no 
[\[76a.6\]]snyam la/_yang 'di skad ces bya ste/_sems zhes bya ba'am/_yid ces bya ba'am/_rnam par shes pa zhes bya ba de ni rtag pa'o/_/brtan pa'o/_/ther zug pa'o/_/rnam par 'gyur ba'i chos can ma yin pa'o snyam mo/_/de ltar kha cig ni rtag la kha cig ni mi rtag pa ste/_
[\[76a.7\]]ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/_bdag dang 'jig rten kha cig ni rtag go zhes mngon par smra zhing mngon par rjod pa 'di ni gzhi gnyis pa'o/_/gsum pa ni dge sbyong dang bram ze shes ldan kha cig ci la rten cing ci 
[\[76b\]]
[\[76b.1\]]la gnas nas ci la gnas bcas te sngon gyi mtha' la rtog cing kha cig ni rtag pa pa ste/_bdag dang 'jig rten kha cig rtag go zhes mngon par smra zhing mngon par rjod pa ni dge slong dag 'dod pa'i khams na lha rtsed mos myos zhes bya ba dag yod de/_de dag gang gi tshe 
[\[76b.2\]]shin tu rtse dga' rangs pa dang ldan zhing 'khod de rtse dga' rangs pa dang ldan pa'i sems can de dag gi nang nas/_lus dub cing dran pa rmongs la/_dran pa'i sems can gnas de nas shi 'phos nas 'gyur ro/_/'di lta ste sems can 'ga' tshe zad cing las zad 
[\[76b.3\]]la bsod nams zad pa 'ga' zhig gnas de nas shi 'phos nas 'dir mi rnams dang skal ba mnyam par 'gyur la/_de dbang po yongs su smin cing nar son pa'i rgyus na skra dang kha spu bregs te gos ngur smrig bgos nas/_yang dag pa nyid kyi dad pas khyim 
[\[76b.4\]]nas khyim med par rab tu 'byung ste/_de dgon pa na gnas kyang rung /_shing drung na gnas kyang rung /_khang stong na gnas kyang rung ste/_brtson pa'i rgyu las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byed pa'i 
[\[76b.5\]]rgyu las byung ba dang /_yang dag pa yid la byed pa dag gi rgyu las byung ba dag gis sems zhi ba'i ting nge 'dzin de lta bu la reg par byed do/_/de ltar mnyam par bzhag pa na sngon gyi lus de yang dag par rjes su dran no/_/de 'di snyam du sems te/_'dod pa'i 
[\[76b.6\]]khams na gang lha rtsed mos myos zhes bya ba dag gi nang nas gang dag rtse dga' rangs pa dang shin tu mi ldan par 'khod de/_de dag ni rtag pa'o/_/brtan pa'o/_/ther zug pa'o/_/rnam par mi 'gyur ba'i chos can yin no snyam mo/_/yang bdag cag ni shin tu rtse dga' 
[\[76b.7\]]rangs pa dang ldan pa'i sems kyis gnas pas bdag cag ni mi rtag pa'o/_/mi brtan pa'o/_/ther zug ma yin pa'o/_/yid brtan du mi rung ba'o/_/rnam par 'gyur ba'i chos can no snyam mo/_/de ltar na kha cig ni rtag la kha cig ni mi rtag pa ste/_ci la 
[\[77a\]]
[\[77a.1\]]rten nas zhes bya ba ni snga ma bzhin te/_'di ni gzhi gsum pa'o/_/bzhi pa ni dge sbyong dang bram ze shes ldan ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/_bdag dang 'jig rten kha cig rtag 
[\[77a.2\]]go zhes mngon par smra zhing mngon par rjod pa ni dge slong dag 'dod pa'i khams na lha yid 'khrug ces bya ba dag yod de/_de dag gang gi tshe shin tu mig gis mig tshugs su blta'o/_/de dag shin tu mig gis mig tshugs su lta ba na/_yid 'khrug cing yid khros pas 
[\[77a.3\]]sems can de dag gnas de nas shi 'phos par 'gyur ro/_/ji ste sems can 'ga' tshe zad cing las zad la bsod nams zad pa zhig gnas de nas shi 'phos nas 'dir mi rnams dang skal ba mnyam par 'gyur la/_de dbang po rnams yongs su smin cing nar 
[\[77a.4\]]son pa'i rgyus na zhes bya ba nas/_sngon gyi lus yang dag pa rjes su dran no zhes bya ba'i bar du snga ma bzhin no/_/de 'di snyam du sems te/_'dod pa'i khams na gang lha yid 'khrug ces bya ba de dag gi nang nas/_gang dag mig gis mig tshugs su shin tu mi 
[\[77a.5\]]lta ba de dag ni rtag pa'o/_/brtan pa'o/_/ther zug pa'o/_/mi 'gyur ba'i chos can no snyam mo/_/yang bdag cag ni shin tu mig gis mig tshugs su lta ba dang ldan pas/_bdag cag ni mi rtag pa'o/_/mi brtan pa'o/_/yid brtan du mi rung ba'o/_/rnam 
[\[77a.6\]]par 'gyur ba'i chos can no snyam mo/_/de ltar na kha cig ni rtag la kha cig ni mi rtag pa ste/_ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/_bdag dang 'jig rten kha cig rtag go zhes mngon par smra zhing mngon par 
[\[77a.7\]]rjod pa 'di ni gzhi bzhi ba'o/_/dge slong dag dge sbyong dang bram ze kha cig sngon gyi mtha' la rtog cing /_bdag dang 'jig rten kha cig rtag go zhes mngon par smra zhing mngon par rjod pa de thams cad ni gzhi bzhi po 'di dag la ste/_de las mi lhag mi mang la de ltar na 
[\[77b\]]
[\[77b.1\]]lta bar song ba 'di dag 'di ltar 'dzin pa de dag de bzhin gshegs pas yang dag pa ji lta ba bzhin du rab tu mkhyen ces bya ba dag ni snga ma bzhin no/_/dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi 
[\[77b.2\]]mngon par shes pas/_mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag pa ji lta ba bzhin snyan par smra zhing rjod par byed do/_/dge slong dag chos gang dag gzhan zab pa zab par snang ba yongs 
[\[77b.3\]]su dag pa/_yongs su byang ba de dag ngas rang gi mngon par shes pas/_mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag pa ji lta ba bzhin snyan par smra zhing rjod par byed pa gang zhe na/_dge slong dag 
[\[77b.4\]]dge sbyong dang bram ze kha cig sngon gyi mtha' la rtog cing rgyu med par 'byung ba ste/_bdag dang 'jig rten ni rgyu med pa las 'byung ngo zhes mngon par smra zhing mngon par rjod pa yod pa ni 'di lta ste/_gzhi gnyis pa la'o/_/dge sbyong dag dang bram ze shes ldan de dag 
[\[77b.5\]]ci la rten cing ci la gnas nas ci la gnas bcas te/_sngon gyi mtha' la rtog cing rgyu med par 'byung ba ste/_bdag dang 'jig rten ni rgyu med pa las 'byung ba'o zhes mngon par smra zhing mngon par rjod pa ni 'di lta ste/_gzhi gnyis po dag la'o/_/dge slong dag 
[\[77b.6\]]gzugs kyi khams na/_'du shes med pa'i sems can gyi lha rnams kyi 'du shes 'byung ba'i phyir/_sems can de dag gnas de nas shi 'pho bar 'gyur la/_ji ste sems can 'ga' zhig gnas de nas shi 'phos nas/_'dir mi rnams dang skal ba mnyam 
[\[77b.7\]]par 'gyur zhes bya ba nas/_sngon 'du shes 'byung ba de yang dag par rjes su dran no zhes bya ba'i bar du snga ma bzhin no/_/'di snyam du sems te/_bdag dang 'jig rten rgyu med pa las 'byung ba de'i phyir/_des na bdag ni 'di snyam du bdag dang 'jig rten 
[\[78a\]]
[\[78a.1\]]rgyu med pa las byung bas/_bdag sngon chad ma byung la da ltar byung ngo snyam pa ni gzhi dang po ste/_ci la rten cing zhes bya ba dag ni snga ma bzhin no/_/gzhi gnyis pa ni dge sbyong dang bram ze shes ldan ci la rten cing ci la gnas nas zhes bya ba dag ni snga ma bzhin no/_/
[\[78a.2\]]'di na kha cig dpyod pa can rtog ger zhugs pa'i sa la gnas pa/_rang gi spobs pa las byung ba/_so so'i skye bo pa/_rtog ge'i rjes su 'brang ba de 'di snyam du sems te/_bdag dang 'jig rten rgyu med pa las 'byung ba de'i phyir/_des na bdag ni 'di snyam du bdag dang 
[\[78a.3\]]'jig rten rgyu med pa las byung bas/_bdag ni rtog ge pa dpyod pa can rtog ger zhugs pa'i sa la gnas pa/_rang gi spobs pa las byung ba/_so so'i skye bo dpyod pa'i rjes su 'brang ba 'di ni gzhi gnyis pa ste/_ci la rten cing zhes bya ba ni snga ma bzhin no/_/dge slong dag dge 
[\[78a.4\]]sbyong dang bram ze kha cig sngon gyi mtha' la rtog cing rgyu med par 'byung ba pa ste/_bdag dang 'jig rten ni rgyu med pa las 'byung ba'o zhes mngon par smra zhing mngon par rjod pa de thams cad ni gzhi gnyis po 'di dag la ste/_de las mi lhag mi mang la/_de ltar na lta bar song ba de 
[\[78a.5\]]dag 'di ltar 'dzin pa dang /_'di ltar mchog tu 'dzin pa de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/'di ltar rab tu mkhyen pa na mchog tu mi 'dzin te/_mchog tu mi 'dzin 
[\[78a.6\]]pas bdag nyid mya ngan las 'das par yang rig cing de ltar lta bar song ba de dag gi 'gro ba ni 'di lta bu'o/_/skye ba ni 'di lta bu'o/_/tshe phyi ma ni 'di lta bu yin no zhes de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin 
[\[78a.7\]]du rab tu mkhyen to/_/de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen nas kyang mchog tu mi 'dzin to/_/mchog tu mi 'dzin pas bdag nyid mya ngan las 'das par rig nas/_kun 'byung tshor 
[\[78b\]]
[\[78b.1\]]ba rnams nub par thugs su chud nas/_'di ni sdug bsngal lo/_/'di ni sdug bsngal nges par 'byin pa'o zhes bya bar mkhyen to/_/dge slong dag gang dag chos gzhan zab pa zab par snang ba zhes bya ba snga ma bzhin no/_/dge slong dag chos gang dag gzhan zab pa zab par 
[\[78b.2\]]snang ba nas de dag gang zhe na zhes bya ba'i bar du ni snga ma bzhin no/_/dge slong dag dge sbyong dang bram ze kha cig sngon gyi mtha' la rtog cing mtha' yod pa dang mtha' med pa pa ste/_bdag dang 'jig rten ni mtha' yod pa'ang ma yin mtha' med pa'ang ma yin zhes mngon par smra zhing 
[\[78b.3\]]mngon par rjod pa de dag yod pa ni 'di lta ste/_gzhi bzhi po dag la'o/_/dge sbyong dang bram ze shes ldan de dag ci la rten cing ci la gnas nas ci la gnas bcas te sngon gyi mtha' la rtog cing /_mtha' yod pa dang mtha' med pa ste/_bdag dang 'jig rten ni mtha' yod pa'ang yin 
[\[78b.4\]]mtha' med pa'ang yin zhes mngon par smra zhing mngon par rjod pa ni 'di lta ste/_gzhi bzhi po dag la'o/_/dge slong dag 'di na dge sbyong dang bram ze shes ldan kha cig dgon pa na gnas kyang rung /_shing drung na gnas kyang rung /_khang stong na gnas kyang rung ste/_brtson pa'i rgyu 
[\[78b.5\]]las byung ba dang /_spong ba'i rgyu las byung ba dang /_sgom pa'i rgyu las byung ba dang /_lan mang du byed pa'i rgyu las byung ba dang /_yang dag pa yid la byed pa'i rgyu las byung ba dag gis/_sems zhi ba'i ting nge 'dzin de lta bu la reg par byed do/_/de ltar sems mnyam par 
[\[78b.6\]]bzhag pa na/_'jig rten la mtha' yod pa'i 'du shes can du gnas so/_/de 'di snyam du sems te/_'jig rten mtha' dang ldan pa de'i phyir des na bdag ni 'di snyam du 'jig rten ni mtha' dang ldan zhing yongs su chad pas bdag dgon pa na gnas kyang rung /_shing drung na 
[\[78b.7\]]gnas kyang rung /_khang stong na gnas kyang rung ste zhes bya ba nas/_'jig rten la mtha' yod pa'i 'du shes can du gnas par bya'o snyam pa'i bar du snga ma bzhin no/_/de ltar na 'jig rten mtha' dang ldan zhing yongs su chad pa 'di ni gzhi dang po ste/_ci la rten cing zhes bya ba ni 
[\[79a\]]
[\[79a.1\]]snga ma bzhin no/_/gnyis pa ni dge sbyong dang bram ze shes ldan ci la rten cing ci la gnas nas zhes bya ba nas/_'di na dge sbyong dang bram ze kha cig dgon pa na gnas kyang rung /_shing drung na gnas kyang rung /_khang stong na gnas kyang rung zhes bya ba'i 
[\[79a.2\]]bar du snga ma bzhin no/_/de ltar sems mnyam par bzhag pa na/_'jig rten la mtha' med pa'i 'du shes can du gnas so/_/de 'di snyam du sems te/_'jig rten na mtha' med cing tshad med pa de'i phyir des na bdag ni 'di snyam du 'jig rten ni mtha' med cing tshad 
[\[79a.3\]]med pas bdag dgon pa na gnas kyang rung /_shing drung na gnas kyang rung /_khang stong na gnas kyang rung zhes bya ba nas/_de ltar sems mnyam par bzhag pa na 'jig rten la mtha' med pa'i phyir 'du shes can du gnas par bya'o snyam mo/_/de ltar na 'jig rten 
[\[79a.4\]]mtha' med cing tshad med pa 'di ni gzhi gnyis pa ste/_ci la rten cing ci la gnas nas zhes bya ba'i bar du snga ma bzhin no/_/gsum pa ni dge sbyong dang bram ze shes ldan ci la rten cing ci la gnas nas zhes bya ba dag ni snga ma bzhin no/_/'di na dge sbyong dang bram ze kha cig dgon pa 
[\[79a.5\]]na gnas kyang rung /_shing drung na gnas kyang rung zhes bya ba nas sems mnyam par bzhag pa na/_steng dang 'og gi 'jig rten la ni mtha' yod pa'i 'du shes can yin zhing /_thad kar ni mtha' med pa'i 'du shes can du gnas so zhes bya ba'i bar du snga ma bzhin no/_/de 'di snyam du sems 
[\[79a.6\]]te/_steng dang 'og gi 'jig rten la ni mtha' yod cing /_thad kar ni mtha' med do snyam pa de'i phyir des na bdag 'di snyam du steng dang 'og ni mtha' yod la thad kar ni mtha' med do snyam nas/_bdag dgon pa na gnas kyang rung /_shing drung na gnas kyang rung zhes bya ba nas 'di ni 
[\[79a.7\]]gzhi gsum pa ste/_ci la rten cing ci la gnas zhes bya ba'i bar du snga ma bzhin no/_/bzhi pa ni zhes bya ba nas dge sbyong dang bram ze shes ldan ci la rten cing ci la gnas nas zhes bya ba'i bar du snga ma bzhin no/_/'di na dge sbyong dang bram ze shes ldan kha cig dgon pa na gnas kyang rung /_
[\[79b\]]
[\[79b.1\]]shing drung na gnas kyang rung zhes bya ba dag dang /_sems mnyam par bzhag pa na 'jig rten mtha' yod pa ma yin pa'i 'du shes can dang /_mtha' med pa ma yin pa'i 'du shes can du gnas so/_/de 'di snyam du sems te/_'jig rten 'di ni mtha' yod pa yang ma yin mtha' 
[\[79b.2\]]med pa yang ma yin pa de'i phyir/_des na bdag 'di snyam du 'jig rten ni mtha' yod pa yang ma yin mtha' med pa yang ma yin no snyam nas/_bdag dgon pa na gnas kyang rung /_shing drung na gnas kyang rung /_khang stong na gnas kyang rung ste zhes bya ba nas/_sems mnyam par bzhag pa 
[\[79b.3\]]na 'jig rten mtha' yod pa yang ma yin pa'i 'du shes can dang /_mtha' med pa yang ma yin pa'i 'du shes can du gnas par bya'o snyam mo/_/de ltar na 'jig rten mtha' yod pa yang ma yin mtha' med pa yang ma yin pa 'di ni gzhi bzhi pa ste/_ci la rten cing ci la gnas nas zhes 
[\[79b.4\]]bya ba'i bar du snga ma bzhin no/_/dge sbyong dang bram ze kha cig sngon gyi mtha' la rtog cing /_mtha' yod pa dang mtha' med pa pa ste/_bdag dang 'jig rten mtha' yod pa dang mtha' med pa'o zhes mngon par smra zhing mngon par rjod pa de thams cad ni gzhi bzhi po dag la ste/_de las 
[\[79b.5\]]mi lhag mi mang la de dag de bzhin gshegs pas yang dag pa ji lta ba bzhin du rab tu mkhyen de las lhag par yang dag pa ji lta ba bzhin du rab tu mkhyen to/_/de ltar na lta bar song ba 'di dag 'di ltar 'dzin pa dang /_'di ltar mchog tu 'dzin pa dang /_'di ltar len pa dang /_'di 
[\[79b.6\]]ltar spyod pa zhes bya ba ni snga ma bzhin no/_/dge slong dag gang dag chos gzhan zab pa zab par snang ba zhes bya ba ni snga ma bzhin no/_/dge slong dag chos gang dag gzhan zab pa zab par snang ba dag gang zhe na zhes bya ba dag ni snga ma bzhin no/_/dge slong dag dge sbyong dang bram ze kha 
[\[79b.7\]]cig sngon gyi mtha' la rtog cing lha mi spong la lha mi spong ba dri ba dris pa dang gtam rlung bskur ba dag yod pa ni 'di lta ste/_gzhi bzhi po dag la'o/_/dge sbyong dang bram ze shes ldan ci la rten cing ci la gnas nas ci la gnas bcas te/_sngon gyi mtha' la rtog cing lha mi spong la lha mi 
[\[80a\]]
[\[80a.1\]]spong ba/_dri ba dris pa dang tshig rlung bskur ba ni 'di lta ste/_gzhi bzhi po dag la'o/_/'di ni dge sbyong dang bram ze kha cig mi dge ba yang dag pa ji lta ba bzhin du mi shes shing /_dge ba dang /_sdug bsngal dang /_kun 'byung dang /_'gog pa dang /_lam 
[\[80a.2\]]yang dag pa ji lta ba bzhin du rab tu mi shes so/_/de 'di snyam du sems te/_bdag gis ni mi dge ba yang dag pa ji lta ba bzhin du rab tu mi shes shing /_dge ba dang /_sdug bsngal dang /_kun 'byung dang /_'gog pa dang /_lam yang dag pa ji lta ba bzhin du rab tu mi shes 
[\[80a.3\]]so snyam mo/_/dge sbyong dang bram ze kha cig gang dag mi dge ba yang dag pa ji lta ba bzhin du rab tu mi shes shing /_dge ba dang /_sdug bsngal dang /_kun 'byung dang /_'gog pa dang /_lam yang dag pa ji lta ba bzhin du rab tu mi shes pa dag yod de/_de dag bdag la mi 
[\[80a.4\]]dge ba'i dri ba dri bar 'gyur ba dang /_dge ba dang /_sdug bsngal dang /_kun 'byung dang /_'gog pa dang /_lam dag gi dri ba 'dri bar 'gyur na/_bdag gis de dag gis mi dge ba dri ba dris pa lung bstan pa dang /_dge ba dang /_sdug bsngal dang /_kun 'byung dang /_'gog 
[\[80a.5\]]pa dang /_lam dag gi dri ba dris pa rnams lung bstan du ni bdag gi [{]brdzun [,]rdzun [}]du 'gyur bas/_de ltar na dge sbyong dang bram ze de [{]brdzun [,]rdzun [}]du smra bas 'jigs pa dang /[ {]brdzun [,]rdzun [}]du smra bas 'jigs skrag pa dang /[ {]brdzun [,]rdzun [}]du smra ba yongs su smad pas gzhi de dang gling de dang mgon de dang skyabs de 
[\[80a.6\]]dang gzhol ba de la gnas so/_/lha mi spong ba de dri ba dris pa dang tshig rlung skur bar byed de/_ci la rten cing ci la gnas nas ci la gnas bcas te sngon gyi mtha' la rtog cing /_lha mi spong la lha mi spong ba dri ba dris pa dang tshig rlung bskur ba 'di ni gzhi dang po'o/_/gzhi gnyis pa ni dge sbyong 
[\[80a.7\]]dang bram ze shes ldan ci la rten cing ci la gnas nas ci la gnas bcas te zhes bya ba dag ni snga ma bzhin no/_/'di na dge sbyong dang bram ze kha cig mi dge ba yang dag pa ji lta ba bzhin rab tu shes shing zhes bya ba dag ni snga ma bzhin no/_/de ni bdag gi [{]brdzun [,]rdzun [}]du 'gyur la gang bdag gi [{]brdzun [,]rdzun [}]
[\[80b\]]
[\[80b.1\]]du 'gyur ba de ni bdag gi log par 'gyur te/_de ltar na dge sbyong dang bram ze shes ldan de ni log par lta bas 'jigs pa dang log par lta bas 'jigs skrag pa dang log par lta ba nyid yongs su smad pas gzhi de la gnas so zhes bya ba ni snga ma bzhin no/_/ci la rten cing ci la gnas 
[\[80b.2\]]nas ci la gnas bcas te zhes bya ba nas tshig rlung bskur zhes bya ba'i bar 'di ni gzhi gnyis pa'o/_/gsum pa ni dge sbyong dang bram ze shes ldan ci la rten cing ci la gnas nas ci la gnas bcas te/_sngon gyi mtha' la rtog cing zhes bya ba dag ni snga ma bzhin no/_/'di na dge sbyong 
[\[80b.3\]]dang bram ze kha cig mi dge ba yang dag pa ji lta ba bzhin du rab tu mi shes shing /_dge ba dag ces bya ba snga ma bzhin no/_/de ni bdag gi [{]brdzun [,]rdzun [}]du 'gyur la gang bdag gi [{]brdzun [,]rdzun [}]du 'gyur ba de ni bdag gi log par 'gyur zhing gang bdag gi log par 'gyur ba de ni bdag gi shes bzhin ma 
[\[80b.4\]]yin par 'gyur te/_de ltar na dge sbyong dang bram ze de ni shes bzhin ma yin pas 'jigs pa dang shes bzhin ma yin pas 'jigs skrag pa dang shes bzhin ma yin pa nyid yongs su smad pas gzhi de dang gling de la gnas so zhes bya ba nas/_tshig rlung bskur ba 'di ni gzhi gsum pa'o zhes bya ba'i 
[\[80b.5\]]bar du snga ma bzhin no/_/bzhi pa ni dge sbyong dang bram ze shes ldan ci la rten cing ci la gnas nas zhes bya ba dag ni snga ma bzhin no/_/'di na dge sbyong dang bram ze kha cig rang bzhin nyid kyis yid rtul zhing blun pa yin te/_de 'di snyam du sems te/_ji ste bdag gi thad du la la zhig 'ongs 
[\[80b.6\]]nas de 'jig rten pha rol yod snyam nas/_'jig rten pha rol yod dam zhes dri ba dris na bdag gis de la 'jig rten pha rol yod do zhes lung bstan par bya'o/_/'jig rten pha rol med pa ma yin nam/_yod pa yang yin med pa yang yin nam/_yod pa yang ma yin med pa yang ma yin 
[\[80b.7\]]nam de 'jig rten 'di lta bu'am 'on te ma yin/_rnam pa gzhan zhig gam 'on te ma yin/_ma yin nam 'on te ma yin/_'di lta bu ma yin nam 'on te ma yin/_de 'jig rten pha rol ma yin nam 'on te ma yin/_'di lta bu ma yin nam 'on te ma yin zhes dri ba 'dri na/_bdag gis 
[\[81a\]]
[\[81a.1\]]'jig rten pha rol zhes bya ba ma yin nam 'on te ma yin/_'di lta bu ma yin nam 'on te ma yin zhes lung bstan par bya'o/_/dge sbyong dang bram ze de gti mug gi 'jigs pa dang /_gti mug gis 'jigs skrag pa dang /_des gti mug nyid yongs su smad pas gzhi 
[\[81a.2\]]de dang gling de dang mgon de dang skyabs de dang gzhol ba de la gnas so/_/lha mi spong ba dri ba dris pa dang tshig rlung bskur ba 'di ni gzhi bzhi pa ste/_ci la rten cing ci la gnas nas zhes bya ba dag ni snga ma bzhin no/_/dge sbyong dang bram ze sngon gyi mtha' la rtog cing /_lha mi spong la lha 
[\[81a.3\]]mi spong ba dri ba dris pa dang tshig rlung bskur ba de thams cad ni gzhi bzhi po 'di dag la ste/_de las mi lhag mi mang la de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/de ltar na lta bar 
[\[81a.4\]]song ba 'di dag 'di ltar 'dzin pa dang 'di ltar mchog tu 'dzin pa dag ni snga ma bzhin no/_/dge slong dag dge sbyong dang bram ze kha cig sngon gyi mtha' la rtog cing /_sngon gyi mtha' dang ldan pa lta bar song ba dag mngon par smra zhing mngon par rjod pa de thams cad ni lta bar song ba 
[\[81a.5\]{]bcwa [,]bco [}]brgyad po 'di dag ste/_de las mi lhag mi mang zhes bya ba nas lhag par mkhyen to zhes bya ba'i bar du snga ma bzhin no/_/dge slong dag chos gang dag gzhan zab pa zab par snang ba zhes bya ba dag ni snga ma bzhin no/_/dge slong dag chos gang dag gzhan zab pa zab par snang ba dag 
[\[81a.6\]]gang zhe na zhes bya ba dag ni snga ma bzhin no/_/dge slong dag dge sbyong dang bram ze kha cig phyi ma'i mtha' la rtog cing 'du shes can du smra ba dag yod de/_de phan chad bdag ni 'du shes can ma yin no zhes kha cig mngon par smra zhing mngon par rjod pa ni 'di lta ste gzhi bcu drug po la'o/_/dge 
[\[81a.7\]]sbyong dang bram ze shes ldan de dag ci la rten cing ci la gnas nas ci la gnas bcas te/_phyi ma'i mtha' la rtog cing 'du shes can du smra ba dag de phan chad bdag ni 'du shes can ma yin no zhes kha cig mngon par smra zhing mngon par rjod pa ni/_'di lta ste gzhi bcu drug po dag la'o/_/dge slong 
[\[81b\]]
[\[81b.1\]]dag dge sbyong dang bram ze kha cig 'di ltar lta zhing 'di skad du smra ba dag yod de/_de phan chad bdag gzugs dang ldan pa'i 'du shes can dang /_de phan chad bdag gzugs dang mi ldan pa yin pa dang /_gzugs dang ldan pa yang yin la gzugs dang mi ldan pa yang yin pa dang /_gzugs 
[\[81b.2\]]dang ldan pa yang ma yin la gzugs dang mi ldan pa yang ma yin pa'i 'du shes can dang /_de phan chad bdag mtha' dang ldan pa'i 'du shes can dang /_mtha' dang mi ldan pa dang de phan chad bdag mtha' dang ldan pa yang yin la mtha' dang mi ldan pa yang yin pa dang /_mtha' dang ldan pa yang 
[\[81b.3\]]ma yin la mtha' dang mi ldan pa yang ma yin pa'i 'du shes can dang /_de phan cad bdag gcig pa'i 'du shes can dang /_tha dad pa'i 'du shes can dang /_chung ngu'i 'du shes can dang /_tshad med pa'i 'du shes can dang /_gcig tu bde ba can dang /_gcig tu sdug bsngal 
[\[81b.4\]]ba can dang /_bde ba dang sdug bsngal ba can dang /_bde ba dang sdug bsngal ba can ma yin pa'i 'du shes can 'di dag ni dge slong dag gzhi bcu drug po dag la ste/_ci la rten cing zhes bya ba nas mngon par smra zhing mngon par rjod pa zhes bya ba'i bar du'o/_/dge sbyong dang bram ze kha cig phyi 
[\[81b.5\]]ma'i mtha' la rtog cing /_'du shes can du smra ba dag de phan cad bdag gi 'du shes can no zhes kha cig mngon par smra zhing mngon par rjod pa de thams cad ni gzhi bcu drug po 'di dag la ste/_de las mi lhag mi mang la/_de bzhin gshegs pas yang dag pa ji lta ba bzhin du rab tu 
[\[81b.6\]]mkhyen/_de las lhag par yang dag pa ji lta ba bzhin du rab tu mkhyen to/_/de ltar na lta bar song ba 'di dag 'di ltar 'dzin pa dang /_'di ltar mchog tu 'dzin pa dang /_'di ltar len pa dang /_'di ltar spyod pa dang /_'gro ba ni 'di lta bu'o/_/skye ba ni 'di lta bu'o/_/tshe 
[\[81b.7\]]phyi ma ni 'di lta bu yin no zhes de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji 
[\[82a\]]
[\[82a.1\]]lta ba bzhin du rab tu mkhyen nas kyang mchog tu mi 'dzin to/_/mchog tu mi 'dzin pas bdag nyid mya ngan las 'das par rig nas tshor ba rnams kun du 'byung ba nub par thugs su chud de 'di ni sdug bsngal lo/_/'di ni sdug bsngal nges par 'byin pa'o zhes 
[\[82a.2\]]bya bar mkhyen to/_/dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag pa ji lta ba bzhin 
[\[82a.3\]]du snyan par smra zhing rjod par byed do/_/dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/_pha rol pos kyang de bzhin gshegs pa la gang yang dag 
[\[82a.4\]]pa ji lta ba bzhin du snyan par smra zhing rjod par byed pa gang zhe na/_dge slong dag dge sbyong dang bram ze kha cig phyi ma'i mtha' la rtog cing 'du shes can du smra ba dag_/de phan cad bdag ni 'du shes can no zhes kha cig mngon par smra zhing mngon par rjod pa yod pa ni 'di lta ste/_gzhi brgyad po 
[\[82a.5\]]'di dag la'o/_/dge sbyong dang bram ze shes ldan de dag ci la rten cing ci la gnas nas ci la gnas bcas te/_phyi ma'i mtha' la rtog cing 'du shes med pa can du smra ba dag de phan cad bdag ni 'du shes med pa can yin no zhes kha cig mngon par smra zhing mngon par rjod pa ni 'di lta ste/_
[\[82a.6\]]gzhi brgyad po dag la'o/_/dge slong dag dge sbyong dang bram ze kha cig 'di ltar lta zhing 'di skad du smra ba dag yod de/_de phan cad bdag ni gzugs can yin zhing 'du shes can yang yin pa dang /_de phan chad bdag ni gzugs can ma yin pa dang /_gzugs can 
[\[82a.7\]]yin la gzugs can ma yin pa yang yin pa dang /_gzugs can yang ma yin la/_gzugs can ma yin pa yang ma yin zhing 'du shes can yang ma yin pa dang /_de phan cad bdag ni mtha' dang ldan zhing 'du shes can yang yin pa dang /_de phan cad bdag ni mtha' dang mi 
[\[82b\]]
[\[82b.1\]]ldan pa dang /_mtha' dang ldan pa'ang yin la mtha' dang mi ldan pa'ang yin pa dang /_mtha' dang ldan pa yang ma yin la mtha' dang mi ldan pa'ang ma yin zhing 'du shes can yang yin pa 'di ni gzhi brgyad pa'o/_/ci la rten cing zhes bya ba dag ni snga ma bzhin no/_/dge sbyong dang 
[\[82b.2\]]bram ze kha cig phyi ma'i mtha' la rtog cing 'du shes med pa can du smra ba dag_/de phan cad bdag ni 'du shes med pa can yin no zhes kha cig mngon par smra zhing mngon par rjod pa de thams cad ni gzhi brgyad po dag la ste/_de las mi lhag mi mang la/_de dag de bzhin gshegs pas yang 
[\[82b.3\]]dag pa ji lta ba bzhin du rab tu mkhyen/_de lhag par yang dag pa ji lta ba bzhin du rab tu mkhyen te/_de ltar na lta bar song ba 'di dag 'di ltar 'dzin pa dang zhes bya ba dag ni snga ma bzhin no/_/dge slong dag chos gang dag gzhan zab pa zab par snang ba zhes bya ba dag ni snga ma bzhin no/_/dge 
[\[82b.4\]]slong dag chos gang dag gzhan zab pa zab par snang ba gang zhe na zhes bya ba dag ni snga ma bzhin no/_/dge slong dag dge sbyong dang bram ze kha cig phyi ma'i mtha' la rtog cing 'du shes can yang ma yin la/_'du shes can ma yin pa yang ma yin par smra ba dag yod de/_de phan cad bdag ni 
[\[82b.5\]]'du shes can yang ma yin la/_'du shes can ma yin pa yang ma yin no zhes kha cig mngon par smra zhing mngon par rjod pa ni 'di lta ste/_gzhi brgyad po dag la'o/_/dge sbyong dang bram ze de dag ci la rten cing ci la gnas nas ci la gnas bcas te phyi ma'i mtha' la rtog cing 'du shes can 
[\[82b.6\]]yang ma yin la/_'du shes can ma yin pa yang ma yin zhes smra ba dag de phan cad bdag ni 'du shes can yang ma yin la 'du shes can ma yin pa yang ma yin no zhes kha cig mngon par smra zhing mngon par rjod pa dag ni gzhi brgyad po dag la'o/_/dge slong dag dge sbyong dang bram 
[\[82b.7\]]ze kha cig 'di ltar lta zhing 'di skad du smra ba dag de phan chad bdag gi gzugs can yin zhing /_'du shes can yang ma yin la 'du shes can ma yin pa yang ma yin pa dang /_de phan chad bdag ni gzugs can ma yin pa dang /_gzugs can yang yin la gzugs can ma yin pa 
[\[83a\]]
[\[83a.1\]]yang yin pa dang /_gzugs can yang ma yin la gzugs can ma yin pa yang ma yin zhing /_'du shes can yang ma yin la 'du shes can ma yin pa yang ma yin pa dang /_de phan chad bdag ni mtha' dang ldan pa yin zhing 'du shes can yang ma yin la 
[\[83a.2\]]'du shes can ma yin pa yang ma yin pa dang /_de phan chad bdag ni mtha' dang mi ldan pa dang /_mtha' dang ldan pa yang yin la mtha' dang mi ldan pa yang yin pa dang /_mtha' dang ldan pa yang ma yin la mtha' dang mi ldan pa yang ma yin zhing 'du shes can yang ma yin la 'du shes 
[\[83a.3\]]can ma yin pa yang ma yin pa 'di ni gzhi brgyad la'o/_/ci la rten cing ci la gnas nas ci la gnas bcas te/_phyi ma'i mtha' la rtog cing 'du shes can yang ma yin 'du shes can ma yin pa yang ma yin no zhes smra ba dag de phan chad bdag ni 'du shes can yang ma yin 'du 
[\[83a.4\]]shes can ma yin pa yang ma yin no zhes kha cig mngon par smra zhing mngon par rjod pa de thams cad gzhi brgyad po dag la ste/_de las mi lhag mi mang ba de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu 
[\[83a.5\]]mkhyen to/_/de ltar na lta bar song ba 'di dag ces bya ba dag ni snga ma bzhin no/_/dge slong dag chos gang dag gzhan zab pa zab par snang ba zhes bya ba dag ni snga ma bzhin no/_/dge slong dag chos gang dag gzhan zab pa zab par snang ba dag gang zhe na zhes bya ba dag ni snga ma bzhin no/_/
[\[83a.6\]]dge slong dag dge sbyong dang bram ze kha cig phyi ma'i mtha' la rtog cing chad par smra ba dag yod de/_de phan chad bdag ni chad par 'gyur te med do zhes kha cig mngon par smra zhing mngon par rjod pa ni 'di lta ste/_gzhi bdun po dag la'o/_/dge slong dag dge sbyong dang bram ze shes 
[\[83a.7\]]ldan ci la rten cing ci la gnas nas ci la gnas bcas te phyi ma'i mtha' la rtog cing chad par smra ba dag de phan cad bdag ni chad par 'gyur te/_med do zhes kha cig mngon par smra zhing mngon par rjod pa ni 'di lta ste/_gzhi bdun po dag la'o/_/dge slong dag dge sbyong dang bram ze 
[\[83b\]]
[\[83b.1\]]kha cig 'di ltar lta zhing 'di skad du smra ba dag yod de/_bdag gzugs can ni 'byung ba chen po bzhi po rags pa ji srid du 'tsho zhing gnas la brtan cing 'dug pa de srid du nad dang bcas so/_/shu ba dang bcas so/_/zug rngu dang bcas so/_/rims nad dang bcas so/_/yongs 
[\[83b.2\]]su gdung ba dang bcas so/_/bdag ni nam zhig na yongs su chad par 'gyur ro/_/'dod pa na spyod pa'i lha dang /_gzugs na spyod pa'i lha dang /_gzugs can ma yin pa nam mkha' mtha' yas skye mched la gnas pa dang /_gzugs can ma yin pa rnam shes mtha' yas skye 
[\[83b.3\]]mched la gnas pa dang /_gzugs can ma yin pa ci yang med pa'i skye mched la gnas pa dang /_gzugs can ma yin pa yod min med min skye mched la gnas pa dag ji srid du 'tsho zhing gnas pa zhes bya ba nas/_'di ni gzhi bdun pa'o zhes bya ba'i bar du snga ma bzhin no/_/ci la 
[\[83b.4\]]rten cing ci la gnas nas ci la gnas bcas te/_phyi ma'i mtha' la rtog cing chad par smra ba dag de phan chad bdag ni chad par 'gyur te med do zhes kha cig mngon par smra zhing mngon par rjod do/_/dge slong dag dge sbyong dang bram ze kha cig phyi ma'i mtha' la rtog cing chad par smra ba dag de phan chad 
[\[83b.5\]]bdag ni chad par 'gyur te med do zhes kha cig mngon par smra zhing mngon par rjod pa thams cad kyang gzhi bdun po 'di dag la ste/_de las mi lhag mi mang la de dag de bzhin gshegs pas yang dag pa ji lta ba bzhin du rab tu mkhyen ces bya ba dag ni snga ma bzhin no/_/dge slong dag chos gang dag 
[\[83b.6\]]gzhan zab pa zab par snang ba zhes bya ba dag ni snga ma bzhin no/_/dge slong dag chos gang dag gzhan zab pa zab par snang ba de dag kyang gang zhe na zhes bya ba dag ni snga ma bzhin no/_/dge slong dag dge sbyong dang bram ze kha cig 'di ltar lta zhing 'di skad du smra ba dag yod de/_gang gi tshe bdag 
[\[83b.7\]]'dod pa'i yon tan lnga 'byor par gyur cing /_rtse dga' yongs su spyod pa de tsam gyis na bdag 'di mthong ba'i chos la mya ngan las 'das pa thob pa yin no/_/gang gi tshe bdag 'dod pa dag las dben zhing bsam gtan bzhi pa'i bar du rdzogs par byas te/_gnas pa de tsam gyis na 
[\[84a\]]
[\[84a.1\]]bdag 'di mthong ba'i chos la mya ngan las 'das pa thob pa yin no zhes bya ba 'di ni gzhi lnga pa'o/_/ci la rten cing ci la gnas nas ci la gnas bcas te phyi ma'i mtha' la rtog cing /_mthong ba'i chos la mya ngan las 'das par mngon par smra ba dag_/mthong 
[\[84a.2\]]ba'i chos la mya ngan las 'das par mngon par smra zhing mngon par rjod do/_/dge slong dag dge sbyong dang bram ze kha cig phyi ma'i mtha' la rtog cing /_mthong ba'i chos la mya ngan las 'das par smra ba dag_/mthong ba'i chos la mya ngan las 'das par mngon par smra zhing mngon 
[\[84a.3\]]par rjod pa thams cad kyang gzhi lnga po 'di dag la ste/_de las mi lhag mi mang la/_de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/de ltar na lta bar song ba 'di dag 'di ltar 
[\[84a.4\]]'dzin pa dang zhes bya ba nas thugs su chud do zhes bya ba'i bar du snga ma bzhin no/_/dge slong dag dge sbyong dang bram ze kha cig phyi ma'i mtha' la rtog cing /_phyi ma'i mtha' la gnas pa lta bar song ba dag mngon par smra zhing mngon par rjod pa thams cad kyang lta bar song ba bzhi bcu rtsa 
[\[84a.5\]]bzhi po 'di dag ste/_de las mi lhag mi mang la/_de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/de ltar na lta bar song ba 'di dag 'di ltar 'dzin pa dang zhes bya ba nas thugs 
[\[84a.6\]]su chud do zhes bya ba'i bar du snga ma bzhin no/_/dge slong dag dge sbyong dang bram ze kha cig phyi ma'i mtha' la rtog cing /_phyi ma'i mtha' la gnas pas lta bar song ba dag mngon par smra zhing mngon par rjod pa thams cad kyang lta bar song ba bzhi bcu rtsa bzhi po 'di dag ste/_de las mi lhag mi mang 
[\[84a.7\]]la/_de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/de ltar na lta bar song ba 'di dag 'di ltar 'dzin pa dang zhes bya ba nas thugs su chud do zhes bya ba'i bar du snga ma bzhin no/_/
[\[84b\]]
[\[84b.1\]]dge slong dag dge sbyong dang bram ze shes ldan kha cig sngon gyi mtha' la rtog cing /_sngon gyi mtha' la gnas pa lta bar song ba dag mngon par smra zhing mngon par rjod pa dag phyi ma'i mtha' la rtog cing /_phyi ma'i mtha' la gnas pa lta bar song ba dag mngon par smra zhing mngon par 
[\[84b.2\]]rjod pa thams cad kyang lta bar song ba drug cu rtsa gnyis po 'di dag la ste/_de las mi lhag mi mang la/_de dag de bzhin gshegs pas yang dag pa ji lta ba bzhin du rab tu mkhyen/_de las lhag par yang dag pa ji lta ba bzhin du rab tu mkhyen to/_/de ltar na lta bar song ba 'di 
[\[84b.3\]]dag 'di ltar 'dzin pa dang /_'di ltar len pa dang /_'di ltar spyod pa dang /_'gro ba 'di ni 'di lta bu'o/_/skye ba ni 'di lta bu'o/_/tshe phyi ma ni 'di lta bu'o zhes de bzhin gshegs pas yang dag pa ji lta ba bzhin du rab tu mkhyen to/_/de las lhag par yang dag pa ji lta ba bzhin 
[\[84b.4\]]du rab tu mkhyen nas kyang mchog tu mi 'dzin to/_/mchog tu mi 'dzin pas bdag nyid mya ngan las 'das par rig nas/_tshor ba rnams kun 'byung ba nub par thugs su chud de 'di ni sdug bsngal lo/_/'di ni sdug bsngal nges par 'byin pa'o zhes bya bar mkhyen to/_/dge slong dag 
[\[84b.5\]]de la dge sbyong dang bram ze gang de dag sngon gyi mtha' la rtog cing /_sngon gyi mtha' la gnas pa lta bar song ba rnams dang phyi ma'i mtha' la rtog cing /_phyi ma'i mtha' la gnas pa lta bar song ba rnams kyis gyen du dmyugs su zin kyang de thams cad lta ba'i chu'i nang na 'dug pas bdud sdig 
[\[84b.6\]]can gyi dbang du song zhing lag tu song ba ste/_bdud sdig can gyis ci dga' mgur bya ba bdud kyi zhags pa dag las yongs su grol ba ma yin no/_/dge slong dag dper na nya pa'am/_nya pa'i slob ma mkhas pa dag gis rgya mig phra mo thogs te lteng ka'i chu chung ngu bcus pa na/_de srog chags 
[\[84b.7\]]gang rags pa che long rnams kyis gyen du dmyugs su zin kyang de thams cad chu'i nang na gnas pas nya pa'i dbang du song zhing lag tu song ba ste/_nya pas ci dga' mgur bya ba yin par rig par bya'o/_/de bzhin du dge sbyong dang bram ze gang kha cig sngon gyi mtha' la rtog cing /_sngon gyi mtha' 
[\[85a\]]
[\[85a.1\]]la gnas pa lta bar song ba rnams dang /_phyi ma'i mtha' la rtog cing phyi ma'i mtha' la gnas pa lta bar song ba rnams kyis kyang gyen du dmyugs su zin kyang /_de thams cad lta ba'i chu'i nang na 'dug pas bdud sdig can gyi dbang du song zhing lag tu song ste/_bdud sdig can gyis ci 
[\[85a.2\]]dga' mgur bya ba dag go/_/dge slong dag de la dge sbyong dang bram ze gang de dag sngon gyi mtha' la rtog cing rtag par smra ba dag bdag dang 'jig rten rtag go/_/zhes mngon par rjod pa ni/_'di lta ste/_gzhi bzhi po dag la ste/_dge slong dag dge sbyong dang /_bram ze mkhas pa 
[\[85a.3\]]ma yin zhing ma rig par gyur pa bag med cing rmongs pa la gnas pa de dag srid par rig par bya ste/_de ni srid pas rnam par bskyod pa'o/_/dge slong dag de la dge sbyong dang bram ze gang de dag phyi ma'i mtha' la rtog cing zhes bya ba ni mthong ba'i chos la mya ngan las 'das par smra ba dag mthong 
[\[85a.4\]]ba'i chos la mya ngan las 'das par mngon par smra zhing mngon par rjod pa ni gzhi bzhi po dag la ste zhes bya ba'i bar du'o/_/dge sbyong dang bram ze mkhas pa ma yin zhing ma rig par gyur pa/_bag med cing rmongs pa la gnas pa de dag la rig par bya ste/_de ni srid pas rnam par 
[\[85a.5\]]bskyod pa'o/_/dge slong dag de la dge sbyong dang bram ze gang de dag sngon gyi mtha' la rtog cing rtag par smra ba dag bdag dang 'jig rten ni rtag go zhes mngon par smra zhing mngon par rjod pa ni 'di lta ste/_gzhi bzhi po dag la ste/_de yang rten cing 'brel par 'byung ba yin par srid kyi rten cing 
[\[85a.6\]]'brel par 'byung ba ma yin par 'gyur ba de ni gnas med do/_/mthong ba'i chos la mya ngan las 'das par smra ba dag mthong ba'i chos la mya ngan las 'das par mngon par smra zhing mngon par rjod pa dag gzhi lnga po dag la ste zhes bya ba'i bar du'o/_/de yang rten cing 'brel par 'byung ba yin 
[\[85a.7\]]par srid kyi rten cing 'brel par 'byung ba ma yin par 'gyur ba 'di ni gnas med do/_/dge slong dag de la dge sbyong dang bram ze gang de dag sngon gyi mtha' la rtog cing /_rtag par smra ba dag mthong ba'i chos la bdag dang 'jig rten ni rtag go zhes bya ba mngon par smra zhing mngon par rjod pa ni gzhi 
[\[85b\]]
[\[85b.1\]]bzhi po dag la ste/_de yang reg pa'i rkyen las byung bar srid kyi reg pa las 'byung ba las gzhan pa'i tshor bar 'gyur ba 'di ni gnas med do/_/phyi ma'i mtha' la rtog cing zhes bya ba ni mthong ba'i chos la mya ngan las 'das par smra ba dag mthong ba'i chos la mya ngan las 'das par mngon 
[\[85b.2\]]par smra zhing mngon par rjod pa ni 'di lta ste/_gzhi lnga po dag la'o zhes bya ba'i bar du'o/_/de yang reg pa'i rkyen las byung bar srid kyi reg pa las byung ba las gzhan pa'i tshor bar 'gyur ba 'di ni gnas med do/_/dge slong dag gis gang tshun chad rig pa'i skye mched drug po dag ni kun 
[\[85b.3\]]'byung ba nub pa dang ro myang ba dang nyes dmigs yang dag pa ji lta ba bzhin khong du chud pa 'di ni/_'di ltar lhag par yang dag pa ji lta ba bzhin khong du chud pa yin no/_/dge slong dag de la gang zag kun nas nyon mongs pa can/_yang srid pa pa rims nad dang bcas pa/_sdug bsngal 
[\[85b.4\]]rnam par smin pa/_tshe phyi ma la rga shi'i rjes su 'thun pa de dag de bzhin gshegs pas spangs shing yongs su mkhyen la/_shing ta la'i mgo bzhin rtsa ba nas bcad de/_'gro ba snang ba med pa skye ste/_phyi ma la mi skye ba'i chos can du 'gyur ro/_/chos kyi rnam grangs 'di bshad pa na/_
[\[85b.5\]]stong gsum gyi stong chen po'i 'jig rten gyi khams 'di rnam pa gsum du g.yos/_rab tu g.yos/_kun du rab tu g.yos so/_/'gul rab tu 'gul/_kun du rab tu 'gul to/_/ldeg rab tu ldeg_/kun du rab tu ldegs so/_/de'i tshe tshe dang ldan pa kun dga' bo bcom ldan 
[\[85b.6\]]'das kyi snam logs na 'dug cing bsil yab thogs nas/_bcom ldan 'das la g.yob cing bcom ldan 'das la 'di skad ces gsol to/_/btsun pa chos kyi rnam grangs 'di'i ming ci lags/_ji ltar gzung bar bgyi/_kun dga' bo de'i phyir chos kyi rnam grangs 'di ni rgyu'i dra ba zhes 
[\[85b.7\]]bya bar yang zung shig_/don gyi dra ba dang chos kyi dra ba dang tshangs pa'i dra ba zhes bya bar yang zung shig_/de bas na tshangs pa'i dra ba zhes bya ba 'di ni chos kyi rnam grangs 'di'i tshig [{]bla dgas [,]bla dwags [}]so/_/bcom ldan 'das kyis de skad ces bka' stsal nas/_dge slong de dag bcom ldan 'das 
[\[86a\]]
[\[86a.1\]]kyis gsungs pa la yi rangs te mngon par bstod do//_//bar gyi sdom ni/_rtag dang gcig pu rgyu med dang /_/mtha' ldan de bzhin lha mi spong /_/'du shes 'du shes med can dang /_/chad dang mya ngan 'das pa dang /_/dmyugs dang kun nas 
[\[86a.2\]]rmongs pa dang /_/brten dang reg pa dge slong dang /_/rgyu dang don chos 'dra ba ste/_/tha ma tshangs pa'i dra ba'o/_/tshangs pa'i dra ba rdzogs so/[ {D353}]@#/_/rgya'i skad du/_de'i phAng bya na ph+hur po'u in kyeng sU phim de'i a+yir/_bod skad 
[\[86a.3\]]du/_thabs mkhas pa chen po sangs rgyas drin lan bsab pa'i mdo/_bam po dang po/_'di skad bdag gis thos pa dus gcig na/_bcom ldan 'das rgyal po'i khab bya rgod spungs pa'i ri la/_dge slong gi dge 'dun chen po dge slong nyi khri brgyad stong thams cad kyang bya ba byas pa/_
[\[86a.4\]]tshangs par spyod pa spyad pa/_srid par kun du sbyor ba yongs su zad pa/_klu chen po ltar sems kyi dbang thob pa sha stag la 'di lta ste/_'od srung chen po dang /_rab 'byor dang /_kun shes kauN+Di n+ya dang /_mdzes bzang dang /_byams ma'i bu gang po dang /_lam chen brtan 
[\[86a.5\]]dang /_shA ri'i bu dang /_kA t+yA'i bu chen po dang /_kun dga' bo dang /_sgra gcan 'dzin la sogs pa cang shes pa dag dang thabs cig tu bzhugs so/_/byang chub sems dpa' sems dpa' chen po sum khri brgyad stong dag dang thabs cig ste/_byang chub sems dpa' de 
[\[86a.6\]]dag thams cad kyang yun ring por dge ba'i rtsa ba bskyed pas sangs rgyas bye ba brgya stong tshad med pa rnams la rtag tu tshangs par spyod pa spyad pa/_smon lam chen po yongs su rdzogs pa/_ting nge 'dzin brgya stong snyed khong du chud cing rtogs pa/_gzungs yongs su rdzogs pa/_snying rje chen 
[\[86a.7\]]po mi gtong ba/_sems can chen po ji lta ba bzhin du thams cad la phan par brtson pa/_dkon mchog gsum gyi gdung mi 'chad par 'tshob pa/_chos kyi rgyal mtshan rnam par 'dzugs pa/_so so'i skye bo'i ma bskul ba'i dge ba'i bshes gnyen du gyur pa/_ye shes chen 
[\[86b\]]
[\[86b.1\]]po'i 'gram du phyin pas kun du grangs med pa sha stag la 'di lta ste/_byang chub sems dpa' spyan ras gzigs dbang phyug dang /_byang chub sems dpa' mthu chen thob dang /_byang chub sems dpa' rtag par brtson dang /_byang chub sems dpa' yon tan dam pa dang /_
[\[86b.2\]]byang chub sems dpa' yon tan dbyangs dang /_byang chub sems dpa' glog gi 'od dang /_byang chub sems dpa' kun du mnyam pa dang /_byang chub sems dpa' yon tan gtso bo dang /_byang chub sems dpa' ri rab rgyal po dang /_byang chub sems dpa' spos kyi 
[\[86b.3\]]glang po dang /_byang chub sems dpa' spos kyi glang po chen po dang /_byang chub sems dpa' stobs 'dzin dang /_byang chub sems dpa' khams gsum 'phags dang /_byang chub sems dpa' rtag par snying rje dang /_byang chub sems dpa' lag na rin chen dang /_byang 
[\[86b.4\]]chub sems dpa' 'od btsan dang /_byang chub sems dpa' dam pa'i dpal dang /_byang chub sems dpa' rin chen zla ba dang /_byang chub sems dpa' stobs po che dang /_byang chub sems dpa' blo gros tshad med dang /_byang chub sems dpa' bzang skyong dang /_byang chub sems 
[\[86b.5\]]dpa' seng ge'i sgra dang /_byang chub sems dpa' seng ge byed dang /_byang chub sems dpa' seng ge rnam par bsgyings pa dang /_byang chub sems dpa' smon lam rdzogs dang /_byang chub sems dpa' rin chen brtsegs dang /_byang chub sems dpa' byams pa dang /_byang 
[\[86b.6\]]chub sems dpa' 'jam dpal gzhon nur gyur pa la sogs pa 'khor mang po dang yang thabs cig tu bzhugs so/_/de ma yin pa gzhan yang /_'dod pa'i khams kyi lha'i bu tshad med pa brgya stong dag kyang lhags nas lha rdzas kyi me tog dang spos rnams thogs shing /_lha rdzas 
[\[86b.7\]]kyi rol mo dkrol nas steng gi nam mkha' la 'khod do/_/de ma yin pa lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa dang /_de la sogs pa so so nas 'khor brgya 
[\[87a\]]
[\[87a.1\]]stong snyed lhags nas sangs rgyas kyi zhabs la mgo bos phyag 'tshal te/_phyogs gcig tu 'khod do/_/de'i tshe na bcom ldan 'das la 'khor mang pos yongs su bskor te/_rim gro dang mchod pa byas/_bkur sti dang bcas pas yongs su bstod pa byas so/_/
[\[87a.2\]]de'i tshe na bcom ldan 'das kyi byin gyi rlabs kyis kun dga' bo snga dro'i dus kyi tshe rgyal po'i khab tu zhugs nas mthar gyis bsod snyoms blangs so/_/de'i dus na bram ze pha ma la sri zhu cher byed pa/_khyim so zhig nas ci yang mi bdog pa cig kyang ma rgan khur du khyer te/_mthar gyis slongs mo 
[\[87a.3\]]byed de/_de yang kha zas zhim po ro dang ldan pa'am/_shing tog bzang po dag rnyed na pha ma la stobs so/_/kha zas ngan pa ro med pa'am/_shing tog skam po dag rnyed na bdag rang za'o/_/kun dga' bos de lta bu dag mthong nas rab tu dga' ba'i sems skyes te/_mi de la legs 
[\[87a.4\]]so/_/legs so zhes snyan par bstod nas/_rigs kyi bu pha ma la sri zhu byed cing mchod pa byed pa ngo mtshar che ste legs so zhes smras so/_/de nas kun du rgyu ston pa drug gi bstan pa la phyogs shing grogs su gyur pa cig dbang po rno la gtsug lag dang /_rig byed rnam pa bzhi la mkhas par 
[\[87a.5\]]gyur pa/_skar ma dang rtsis la mkhas pa/_dge sdig gi ltas rno ba/_mo dang gtsug lag gi rig pas pha rol gyi sems shes pa/_phal mang po'i slob dpon du gyur pa/_kun gyis bkur ba cig lta ba ngan pa la zhen nas khe dang grags pa'i phyir dam pa'i chos 'jig par byed/_
[\[87a.6\]]sangs rgyas dang /_chos dang /_dge 'dun la phrag dog byed de smod pa'i phyir kun dga' bo la 'di skad ces smras so/_/khyod kyi ston pa gau ta ma shAka rigs kyi bu nga ni dge ba yin te/_yon tan chen po dang ldan no zhes smra ba yang ming tsam du zad de bden pa'i dngos po med do/_/khyod kyi 
[\[87a.7\]]ston pa gau ta ma ni yang dag par na sdig pa can yin te/_btsas nas zhag bdun lon pa na ma yang shi bas sdig pa can yin par mngon no/_rgyal po'i pho brang na 'dug pa las pho brang nang nas bros pas yab rgyal po yang mya ngan gyis non te/_sems 'khrugs nas brgyal ba las chus gtor 
[\[87b\]]
[\[87b.1\]]te/_zhag bdun lon pa dang dran pa phyir rnyed de cho nges btab nas nga'i lha'i bu gcig deng du stor ro zhes snying rje rje skad du ngus nas/_nga'i yul dang srid kyang khyod 'ba' zhig dbang bar zad la bu yang khyod gcig pur zad na ci'i phyir nged spangs te ri dgon par chas zhes smre sngags 'don du 
[\[87b.2\]]bcug pas khyod kyi ston pa gau ta ma drin mi shes te ci la'ang ma bltas par langs te song bas na sri zhu med par yang mngon no/_/yab rgyal pos pho brang brtsigs nas chung ma blangs pa las kyang chung ma'i las ma byas te mya ngan gyis gdungs par byas pas na khrel med pa yang yin par 
[\[87b.3\]]mngon no/_/kun dga' bos de skad ces smras pa'i tshig de dag thos nas ngo tsha zhing skyengs te/_bsod snyoms blangs te phyir sangs rgyas ga na bar 'ongs nas zhabs la mgo bos phyag 'tshal te phyogs gcig tu thal mo sbyar ba btud de bcom ldan 'das la 'di skad ces gsol to/_/bcom 
[\[87b.4\]]ldan 'das sangs rgyas kyis bstan pa'i chos la pha ma la sri zhu bgyi ba lta ma mchis sam/_sangs rgyas kyis kun dga' bo la bka' stsal pa/_'di skad du zhu ba 'di khyod la su zhig gis bstan/_lha'am mi'am/_mi ma yin pas bstan tam/_'on te khyod nyid kyi shes pa'i blos de 
[\[87b.5\]]bzhin gshegs pa la zhu bar gyur ces bka' stsal pa dang /_kun dga' bos gsol pa/_bdag la lha'am/_klu'am/[ {]yi dgas [,]yi dwags [}]sam/_mi'am/_mi ma lags pa gang gis kyang bstan pa ma mchis te/_snga dro bsod snyoms slong du mchis pa'i shul du ston pa drug gi 'khor kun du 
[\[87b.6\]]rgyu gcer bu pa zhig dang mjal ba dang /_bdag la tshig rtsub mo dag mchi'o zhes rgyas par gsol to/_/de'i tshe bcom ldan 'das 'dzum pa mdzad nas zhal gyi sgo nas kha dog rnam pa du ma dang ldan pa'i 'od byung bas shar phyogs logs su sangs rgyas kyi zhing tshad med pa bye ba brgya stong 
[\[87b.7\]]'das pa'i pha rol na 'jig rten gyi khams bla ma mchog ces bya ba snang bar byas so/_/'jig rten gyi khams de na sangs rgyas dga' ba'i rgyal po zhes bya ba de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_
[\[88a\]]
[\[88a.1\]]'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba/_sangs rgyas bcom ldan 'das/_sangs rgyas kyi zhing rab tu bkod pa zhes bya ba na bzhugs te/_sangs rgyas kyi zhing de yang shin tu mnyam zhing gzhi bai dUr+ya las byas pa/_gser btso mas thig re'u bres pa/_rin po 
[\[88a.2\]]che sna bdun gyi shing bskyed pa/_shing de dag kyang mda' rgyang tsam du mtho ba/_me tog dang /_'bras bu dang /_yal ga dang 'dab mas shin tu brgyan pa/_rlung mi drag pas bskyod na sgra snyan pa 'byung ba/_sgra de dag so so'i skye bos thos pas mi ngoms pa/_skabs skabs na chu mig dang /_mtshe'u dang /_khrus kyi rdzing bu 
[\[88a.3\]]yod la yon tan brgyad dang ldan pa'i chus yongs su gang ba/_rdzing gi zhabs kyang gser gyi bye mas bdal ba/_rdzing gi ngos bzhi na bsung dam pa dang ldan pa'i me tog pad ma dang /_puN+Da ri ka dang /_pA ru Sha ka dang /_de ma yin pa'i me tog sngon po dang /_ser po dang /_dmar po dang /_dkar po shing rta'i phang lo 
[\[88a.4\]]tsam gyis chu'i steng yongs su khebs te/_chu de'i nang na bya rnam pa sna tshogs kyang shin tu yid du 'ong ba'i sgra snyan pa 'byin to/_/rdzing de'i nang na rin po che sna bdun las byas pa'i gru yod de/_de na sems can mang po 'dod dgur rtse zhing longs spyod do/_/rin po che'i shing de dag gi bar bar na seng ge'i khri mtho 
[\[88a.5\]]khyad kyi tshad dpag tshad gcig pa bshams nas rin po che sna bdun gyis brgyan te/_lha rdzas kyi na bza' khri'i steng du rim par bting ba/_lha rdzas kyi spos kyi dri 'thul ba/_lha rdzas kyi me tog gis chal par bkram pa'i khri de la de bzhin gshegs pa dga' ba'i rgyal po skyil mo krung du bcas shing bzhugs 
[\[88a.6\]]pa la byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas de bzhin gshegs pa de la so so nas tshig 'thun par 'di skad ces gsol to/_/bcom ldan 'das ci'i rgyu ci'i rkyen gyis 'od bzang po kha dog sngon po dang /_ser po dang /_dmar po dang /_dkar po dang 
[\[88a.7\]]ldan pa/_rab tu gsal ba/_dper mi bzod pa 'di nub phyogs logs nas 'khor mang po 'di dag la snang bar gyur te/_gang la 'od kyis reg pa de dag thams cad lus dang sems bde bar 'gyur ba de thugs brtse ba'i slad du bcom ldan 'das kyis bstan du gsol/_de la bcom ldan 'das des 'di skad ces 
[\[88b\]]
[\[88b.1\]]bka' stsal to/_/rigs kyi bu dag legs par nyon la shin tu yid la zung shig dang khyod la dgrol zhing bshad par bya'o/_/'di nas nub phyogs logs su 'jig rten gyi khams tshad med pa bye ba brgya stong 'das pa'i pha rol na sangs rgyas kyi zhing mi mjed ces bya ba yod de/_de na sangs rgyas shAkya thub pa zhes bya ba de 
[\[88b.2\]]bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba/_sangs rgyas bcom ldan 'das zhes bya ba 'khor mang pos yongs su bskor nas/_'khor 
[\[88b.3\]]mang po thams cad la thabs mkhas pa chen po drin lan bsab pa'i mdo sde ston cing /_sems can thams cad la phan pa dang bde ba'i don gyi phyir/_sems can thams cad kyi log par lta ba'i zug rngu rtsa nas gdon pa'i phyir/_sems thog ma pa'i byang chub sems dpa' dag byang chub kyi lam las 
[\[88b.4\]]phyir mi ldog cing brtan par bya ba'i phyir/_nyan thos dang rang sangs rgyas thams cad mthar phyin pa'i theg pa gcig gi lam la dgod pa'i phyir/_byang chub sems dpa' chen po rnams myur du mngon par byang chub cing sangs rgyas kyi drin lan bsab pa'i phyir sems can thams cad kyis drin lci ba dran par 
[\[88b.5\]]bya ba'i phyir/_sems can thams cad sdug bsngal gyi rgya mtsho las bsgral ba'i phyir/_so so'i skye bo mtha' dag pha ma dag la sri zhu bya bar 'dod pa'i phyir 'od 'di snang bar gyur pa yin no/_/de'i tshe 'khor de'i nang na byang chub sems dpa' 'khor mang po'i gtso bo dang ston par gyur pa stong phrag bcu 
[\[88b.6\]]snyed stan las langs te/_bla gos phrag pa gcig tu byas nas pus mo g.yas pa'i lha nga sa la btsugs te bcom ldan 'das la 'di skad ces gsol to/_/bcom ldan 'das kyi byin gyi rlabs kyis bdag cag rnams mi mjed kyi 'jig rten gyi khams der mchi zhing /_de bzhin gshegs pa shAkya 
[\[88b.7\]]thub pa la mchod pa dang /_bsnyen bkur bgyi ba dang /_thabs mkhas pa chen po sangs rgyas drin lan bsab pa'i mdo dam pa nyan cing mchi bar byin gyis brlab tu gsol/_de nas sangs rgyas des byang chub sems dpa' de rnams la 'di skad ces bka' stsal to/_/rigs kyi bu dag khyed mi mjed 
[\[89a\]]
[\[89a.1\]]kyi 'jig rten gyi khams der phyin nas sangs rgyas bcom ldan 'das de la mchod cing bkur sti bya ba dang /_shin tu phrad par dka' ba'i 'du shes bskyed par bya'o/_/de ci'i phyir zhe na/_sangs rgyas shAkya thub pa ni bskal pa grangs med pa bye ba khrag khrig gi bar du shin tu spyad 
[\[89a.2\]]dka' ba spyad de/_snying rje chen pos smon lam 'di skad ces btab bo/_gal te mngon par sangs rgyas pa na 'jig rten gyi khams sdig pa can ri dang /_shang shong dang /_gyo mo dang /_gseg ma dang /_tsher ma la sogs pa yod pa'i gnas su sems can dag kyang nyon mongs pa dang bcas pa/_
[\[89a.3\]]mtshams med pa lnga dang /_mi dge ba bcu rdzogs par spyod pa'i gnas der mngon par rdzogs par sangs rgyas te/_phan pa dang bde ba'i don du sdug bsngal thams cad yongs su bcad de/_bde ba thams cad dang yongs su ldan par byas nas chos kyi sku yongs su rdzogs par byas shing lhag ma ma 
[\[89a.4\]]lus pa'i mya ngan las 'das par gyur cig ces smon lam du btab bo/_sangs rgyas bcom ldan 'das des thog ma de skad ces smon lam btab pas khyed rnams 'jig rten gyi khams der phyin nas ji ltar sangs rgyas nyid gshegs pa dang /_ji ltar sangs rgyas nyid bzhugs pa dang 'dra bar gnas par 
[\[89a.5\]]bya'o zhes bka' stsal pa dang /_byang chub sems dpa' de dag thams cad kyis tshig 'thun par bcom ldan 'das kyi bka' bzhin du bgyi'o zhes gsol nas byang chub sems dpa' de dag re re yang 'khor byang chub sems dpa' bye ba khrag khrig brgya stong snyed kyis yongs su bskor te mi mjed kyi 'jig rten 
[\[89a.6\]]gyi khams gang na ba der song ngo /_/de dag 'jig rten gyi khams gang dang gang du phyin par 'jig rten gyi khams de dag rnam pa drug tu g.yos te/_'od zer chen po yang kun du snang bar gyur/_steng gi bar snang las lha rnams kyis me tog man dA ra ba dang /_man dA ra ba chen po yang char bzhin phab 
[\[89a.7\]]bo/_/'od zer chen pos snang bar byas shing rdzu 'phrul gyis 'jig rten gyi khams gang gA'i klung gi bye ma snyed dag kyang g.yos so/_/de ma yin pa gzhan yang lha rdzas kyi rol mo tshad med pa brgya stong snyed kyang steng gi bar snang la ma dkrol bar rang zer bzhin du byang chub sems dpa' de dag bya rgod 
[\[89b\]]
[\[89b.1\]]spungs pa'i ri ga la ba der de bzhin gshegs pa'i spyan sngar lhags nas zhabs la mgo bos phyag 'tshal te/_sangs rgyas la lan gsum bskor ba byas nas phyogs gcig tu 'khod do/_/de'i tshe de bzhin gshegs pa'i 'od zer gyis lho phyogs logs su sangs rgyas kyi zhing bye ba 
[\[89b.2\]]khrag khrig brgyad cu 'das pa'i pha rol na/_'jig rten gyi khams yon tan 'od ces bya ba snang bar byas so/_/'jig rten gyi khams de na sangs rgyas mtshan mar dgongs zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_
[\[89b.3\]]bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_ston pa rgyal ba/_sangs rgyas bcom ldan 'das sangs rgyas kyi zhing shin tu dag pa zhes bya ba na bzhugs te/_sangs rgyas kyi zhing de yang shin tu mnyam zhing gzhi bai dUr+ya las 
[\[89b.4\]]byas pa/_gser btso mas thig re'ur bres pa/_rin po che sna bdun gyi shing bskyed pa/_shing de dag kyang mda' rgyang gang tsam du mtho ba/_me tog dang /_'bras bu dang /_yal ga dang /_'dab mas brgyan pa/_rlung mi drag pas bskyod na sgra snyan pa 'byung ba/_sgra de dag so so'i 
[\[89b.5\]]skye bos thos pas mi ngoms pa/_skabs skabs na chu mig dang /_mtshe'u dang /_khrus kyi rdzing bu yod la/_yon tan brgyad dang ldan pa'i chus yongs su gang zhing /_rdzing gi zhabs kyang gser gyi bye mas bdal ba/_rdzing gi ngos bzhi na bsung dam pa dang ldan pa'i me tog pad ma dang /_puN+Da 
[\[89b.6\]]rI ka dang /_pA ru Sha ka dang /_de ma yin pa'i me tog sngon po dang /_ser po dang /_dmar po dang /_dkar po shing rta'i phang lo tsam chu'i steng yongs su khebs te/_chu de'i nang na bya rnam pa sna tshogs kyang shin tu yid du 'ong ba'i sgra snyan pa 'byin to/_/rdzing de'i nang na rin po che sna bdun las 
[\[89b.7\]]byas pa'i gru yod de/_de na sems can mang po 'dod dgur rtse zhing longs spyod do/_/rin po che'i shing de dag gi bar bar na seng ge'i khri mtho khyad dpag tshad gcig bshams nas/_rin po che sna bdun gyis brgyan te/_lha rdzas kyi na bza' khri'i steng du rim par bting ba lha rdzas kyi spos kyi dri 'thul ba/_
[\[90a\]]
[\[90a.1\]]lha rdzas kyi me tog gi chal par bkram pa'i khri de la/_de bzhin gshegs pa mtshan ma dgongs skyil mo krung bcas shing bzhugs pa la/_byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas/_de bzhin gshegs pa de la so 
[\[90a.2\]]so nas tshig 'thun par 'di skad ces gsol to/_/bcom ldan 'das ci'i rgyu ci'i rkyen gyis 'od zer kha dog bzang po/_kha dog sngon po dang /_ser po dang /_dmar po dang /_dkar por ldan pa rab tu gsal ba dper mi bzod pa 'di/_byang phyogs logs nas 'khor mang po 'di dag 
[\[90a.3\]]la snang bar gyur te/_gang la 'od kyis reg pa de dag thams cad lus dang sems bde bar gyur par thugs brtse ba'i slad du bcom ldan 'das kyis bstan du gsol/_de nas bcom ldan 'das des 'di skad ces bka' stsal to/_/rigs kyi bu dag legs par rab tu nyon la yid la zung 
[\[90a.4\]]shig dang khyed la dgrol zhing bshad par bya'o/_/'di nas byang phyogs logs kyi 'jig rten gyi khams bye ba khrag khrig brgyad cu 'das pa'i pha rol na/_sangs rgyas kyi zhing mi mjed ces bya ba yod de/_de na sangs rgyas shAkya thub pa zhes bya ba de bzhin gshegs pa dgra bcom pa yang dag 
[\[90a.5\]]par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_sangs rgyas bcom ldan 'das zhes bya ba 'khor mang pos yongs su bskor nas/_'khor mang po thams cad thabs mkhas pa chen po drin lan 
[\[90a.6\]]bsab pa'i mdo sde ston cing /_sems can thams cad la phan pa dang bde ba'i don gyi phyir/_sems can thams cad kyi log par lta ba'i zug rngu rtsa nas 'don pa'i phyir/_sems thog ma pa'i byang chub sems dpa' dag byang chub kyi lam las phyir mi ldog cing /_brtan par bya ba'i phyir/_
[\[90a.7\]]nyan thos dang rang sangs rgyas thams cad mthar phyin pa'i theg pa gcig gi lam la dgod pa'i phyir/_byang chub sems dpa' chen po rnams myur du mngon par byang chub cing /_sangs rgyas kyi drin lan bsab pa'i phyir/_sems can thams cad kyis drin lci ba dran par bya ba'i phyir/_sems can 
[\[90b\]]
[\[90b.1\]]thams cad sdug bsngal gyi rgya mtsho las sgrol ba'i phyir/_sa so'i skye bo dag pha ma la sri zhu bya bar 'dod pa'i phyir/_'od 'di snang bar gyur pa yin no/_/de'i tshe 'khor de'i nang na byang chub sems dpa' 'khor mang po'i gtso bo dang ston par gyur pa stong phrag bcu snyed stan las langs te/_
[\[90b.2\]]bla gos phyogs gcig tu byas nas/_pus mo g.yas pa'i lha nga sa la btsugs te/_bcom ldan 'das de la 'di skad ces gsol to/_/bcom ldan 'das kyi byin gyi rlabs kyis/_bdag cag rnams mi mjed kyi 'jig rten gyi khams der mchi zhing /_de bzhin gshegs pa shAkya 
[\[90b.3\]]thub pa la mchod pa dang /_bsnyen bkur bgyi ba dang /_thabs mkhas pa chen po sangs rgyas drin lan bsab pa'i mdo sde dam pa nyan cing mchi bar byin gyis brlab tu gsol/_de nas sangs rgyas des byang chub sems dpa' rnams la 'di skad ces bka' stsal to/_/rigs kyi bu dag khyed 
[\[90b.4\]]mi mjed kyi 'jig rten gyi khams der phyin nas sangs rgyas bcom ldan 'das de la mchod pa dang bkur sti bya ba dang /_shin tu phrad dka' ba'i 'du shes bskyed par bya'o/_/de ci'i phyir zhe na/_sangs rgyas shAkya thub pa ni bskal pa grangs med pa bye ba khrag khrig gi bar du shin tu spyad dka' ba spyad 
[\[90b.5\]]de/_snying rje chen pos smon lam 'di skad ces btab bo/_/gal te mngon par sangs rgyas pa na/_'jig rten gyi khams sdig pa can/_ri dang /_shang shong dang /_gyo mo dang /_gseg ma dang /_tsher ma la sogs pa yod pa'i gnas su/_sems can dag kyang nyon mongs pa 
[\[90b.6\]]dang bcas pa/_mtshams med lnga dang /_mi dge bcu rdzogs par spyod pa'i gnas der mngon par sangs rgyas te/_phan pa dang bde ba'i don du sdug bsngal thams cad yongs su bcad de/_bde ba thams cad dang ldan par byas nas/_chos kyi sku yongs su rdzogs shing /_lhag ma 
[\[90b.7\]]ma lus pa'i mya ngan las 'das par gyur cig ces smon lam btab bo/_/sangs rgyas bcom ldan 'das des thog ma de skad ces smon lam btab pas/_khyed rnams 'jig rten gyi khams der phyin nas/_ci ltar sangs rgyas nyid gshegs pa dang /_ci ltar sangs rgyas nyid bzhugs 
[\[91a\]]
[\[91a.1\]]pa dang 'dra bar bya'o zhes bka' stsal pa dang /_byang chub sems dpa' de dag thams cad tshig 'thun par bcom ldan 'das kyi bka' bzhin du bgyi'o zhes gsol nas/_byang chub sems dpa' de dag re re yang 'khor byang chub sems dpa' bye ba khrag 
[\[91a.2\]]khrig brgya stong snyed kyis yongs su bskor te/_mi mjed kyi 'jig rten gyi khams gang na ba der song ngo /_/de dag 'jig rten gyi khams gang dang gang du phyin par 'jig rten gyi khams de dag rnam pa drug tu g.yos te/_'od zer chen po kun du snang bar gyur/_steng gi bar snang 
[\[91a.3\]]las lha rnams kyis me tog man dA ra ba dang /_man dA ra ba chen po yang char bzhin du phab bo/_/'od zer chen pos snang bar byas shing /_rdzu 'phrul gyis 'jig rten gyi khams gang gA'i klung gi bye ma snyed dag kyang g.yos so/_/de ma yin pa'i gzhan yang lha rdzas kyi rol mo tshad 
[\[91a.4\]]med pa brgya stong snyed kyang steng gi bar snang la ma dkrol bar rang zer bzhin du/_byang chub sems dpa' de dag bya rgod spungs pa'i ri ga la ba der de bzhin gshegs pa'i spyan sngar lhags nas/_zhabs la mgo bos phyag 'tshal te/_sangs rgyas la lan gsum bskor ba byas 
[\[91a.5\]]nas phyogs gcig tu 'khod do/_/de'i tshe de bzhin gshegs pa shAkya thub pas kha dog rnam pa lnga dang ldan pa'i 'od zer gyis nub phyogs logs su sangs rgyas kyi zhing tshad med pa bye ba khrag khrig brgya stong 'das pa'i pha rol na 'jig rten gyi khams dag pa'i gnas zhes bya ba snang bar byas 
[\[91a.6\]]so/_/'jig rten gyi khams de na sangs rgyas kyi mtshan nyi zla mar me'i 'od ces bya ba de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na 
[\[91a.7\]]med pa/_ston pa rgyal ba/_sangs rgyas bcom ldan 'das sangs rgyas kyi zhing bde ba can zhes bya ba na bzhugs te/_sangs rgyas kyi zhing de yang shin tu mnyam zhing gzhi bai dUr+ya las byas pa/_gser btso mas thig re'u bres pa/_rin po che sna bdun gyi shing bskyed pa/_shing de dag kyang 
[\[91b\]]
[\[91b.1\]]mda' rgyang gang tsam du mtho ba/_me tog dang /_'bras bu dang /_yal ga dang /_'dab mas shin tu brgyan pa/_rlung mi drag pas bskyod pas sgra snyan pa 'byung ba/_sgra de dag so so'i skye bos thos pas mi ngoms pa/_skabs skabs na chu mig dang /_mtshe'u dang /_khrus 
[\[91b.2\]]kyi rdzing bu yod la yon tan brgyad dang ldan pa'i chus yongs su gang zhing /_rdzing gi zhabs kyang gser gyi bye mas bdal ba/_rdzing gi ngos bzhi na bsung dam pa dang ldan pa'i me tog pad ma dang /_puN Da rI ka dang /_pA ru Sha ka dang /_de ma yin pa'i me tog sngon po dang /_ser po 
[\[91b.3\]]dang /_dmar po dang /_dkar po shing rta'i phang lo tsam chu'i steng yongs su khebs te/_chu de'i nang na yang bya rnam pa sna tshogs kyang shin tu yid du 'ong ba'i sgra snyan pa 'byin to/_/rdzing de'i nang na rin po che sna bdun las byas pa'i gru yod de/_de na sems can mang po 'dod 
[\[91b.4\]]dgur rtse zhing longs spyod do/_/rin po che'i shing de dag gi bar bar na seng ge'i khri mtho khyad kyi tshad dpag tshad gcig pa bshams nas rin po che sna bdun gyis brgyan pa/_lha rdzas kyi na bzas khri'i steng du rim par bting ba/_lha rdzas kyi spos kyi dri 'thul ba/_lha rdzas kyi me tog 
[\[91b.5\]]gi chal par bkram pa'i khri de la de bzhin gshegs pa nyi zla mar me'i 'od skyil mo krung bcas shing bzhugs pa la byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas de bzhin gshegs pa de la so so nas tshig 'thun par 'di skad ces gsol to/_/
[\[91b.6\]]bcom ldan 'das ci'i rgyu ci'i rkyen gyis 'od bzang po kha dog sngon po dang /_ser po dang /_dmar po dang /_dkar por bcas pa dang ldan pa/_rab tu gsal ba/_dper mi bzod pa 'di shar phyogs logs nas 'khor mang po 'di dag la snang bar gyur te/_gang la 'od kyis reg par 
[\[91b.7\]]gyur pa de dag thams cad lus dang /_sems bde bar gyur pa thugs brtse ba'i slad du bcom ldan 'das kyis bstan du gsol/_de la bcom ldan 'das des 'di skad ces bka' stsal to/_/rigs kyi bu legs par nyon la shin tu yid la legs par zung shig dang /_khyed la dgrol 
[\[92a\]]
[\[92a.1\]]bar bshad par bya'o/_/'di nas shar phyogs logs su 'jig rten gyi khams tshad med pa bye ba khrag khrig brgya stong 'das pa'i pha rol na sangs rgyas kyi zhing mi mjed ces bya ba yod de/_de na sangs rgyas shAkya thub pa zhes bya ba de bzhin gshegs pa dgra bcom pa 
[\[92a.2\]]yang dag par rdzogs pa'i sangs rgyas/_rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba/_sangs rgyas bcom ldan 'das zhes bya ba 'khor mang pos yongs su bskor 
[\[92a.3\]]nas/_'khor mang po thams cad la thabs mkhas pa chen po drin lan bsab pa'i mdo sde ston cing /_sems can thams cad la phan pa dang bde ba'i don gyi phyir/_sems can thams cad kyi log par lta ba'i zug rngu rtsa nas 'don pa'i phyir/_sems thog ma pa'i byang chub sems 
[\[92a.4\]]dpa' dag byang chub kyi lam las mi ldog cing brtan par bya ba'i phyir/_nyan thos dang rang sangs rgyas thams cad mthar phyin pa'i theg pa gcig gi lam la dgod pa'i phyir/_byang chub sems dpa' sems dpa' chen po rnams myur du mngon par byang chub cing sangs rgyas kyi drin lan bsab 
[\[92a.5\]]pa'i phyir/_sems can thams cad kyis drin lci ba dran par bya ba'i phyir/_sems can thams cad sdug bsngal gyi rgya mtsho las bsgral ba'i phyir/_so so'i skye bo dag pha ma la sri zhu bya bar 'dod pa'i phyir 'od 'di snang bar gyur pa yin no/_/de'i tshe 'khor de'i nang na byang chub sems 
[\[92a.6\]]dpa' 'khor mang po'i gtso bo dang ston par gyur pa stong phrag bcu snyed stan las langs te/_bla gos phyogs gcig tu byas nas/_pus mo g.yas pa'i lha nga sa la btsugs te bcom ldan 'das de la 'di skad ces gsol to/_/bcom ldan 'das kyi byin gyi rlabs kyis bdag cag 
[\[92a.7\]]rnams mi mjed kyi 'jig rten gyi khams der mchi zhing de bzhin gshegs pa shAkya thub pa la mchod pa dang /_bsnyen bkur bgyi ba dang /_thabs mkhas pa chen po sangs rgyas kyi drin lan bsab pa'i mdo sde dam pa nyan cing mchi bar byin gyis brlab tu gsol/_de nas sangs rgyas 
[\[92b\]]
[\[92b.1\]]des byang chub sems dpa' de dag la 'di skad ces bka' stsal to/_/rigs kyi bu dag khyed mi mjed kyi 'jig rten gyi khams der phyin nas sangs rgyas bcom ldan 'das de la mchod cing bkur sti bya ba dang /_shin tu phrad dka' ba'i 'du shes bskyed par bya'o/_/de ci'i phyir 
[\[92b.2\]]zhe na/_sangs rgyas shAkya thub pa ni bskal pa grangs med pa bye ba khrag khrig gi bar du shin tu spyad dka' ba spyad de snying rje chen pos smon lam 'di skad ces btab bo/_/gal te mngon par sangs rgyas pa na 'jig rten gyi khams sdig pa can/_ri dang /_shang shong dang /_gyo mo dang /_
[\[92b.3\]]gseg ma dang /_tsher ma la sogs pa yod pa'i gnas su sems can dag kyang nyon mongs pa dang bcas pa mtshams med pa lnga dang /_mi dge ba bcu rdzogs par spyod pa'i gnas der mngon par sangs rgyas te/_phan pa dang bde ba'i don du sdug bsngal thams cad yongs su 
[\[92b.4\]]bcad de/_bde ba thams cad dang ldan par byas nas chos kyi sku yongs su rdzogs shing lhag ma ma lus pa'i mya ngan las 'das par gyur cig ces smon lam btab bo/_/sangs rgyas bcom ldan 'das des thog ma de skad ces smon lam btab pas khyed rnams 'jig rten gyi khams 
[\[92b.5\]]der phyin nas/_ji ltar sangs rgyas nyid gshegs pa dang /_ji ltar sangs rgyas nyid bzhugs pa dang 'dra bar gnas par bya'o zhes bka' stsal pa dang /_byang chub sems dpa' de dag thams cad kyis tshig 'thun par/_bcom ldan 'das kyi bka' bzhin du bgyi'o zhes gsol nas/_
[\[92b.6\]]byang chub sems dpa' de dag re re yang 'khor byang chub sems dpa' bye ba khrag khrig brgya stong snyed kyis yongs su bskor te/_mi mjed kyi 'jig rten gyi khams gang na ba der song ste/_de dag 'jig rten gyi khams gang dang gang du phyin par 'jig rten gyi khams de dag rnam pa drug tu 
[\[92b.7\]]g.yos te/_'od zer chen po yang kun du snang bar gyur/_steng gi bar snang las lha rnams kyis me tog man da ra ba dang /_man dA ra ba chen po yang char bzhin phab bo/_/'od zer chen pos snang bar byas shing /_rdzu 'phrul gyis 'jig rten gyi khams gang gA'i klung gi bye 
[\[93a\]]
[\[93a.1\]]ma snyed dag kyang g.yos so/_/de ma yin pa gzhan yang lha rdzas kyi rol mo tshad med pa brgya stong snyed kyang steng gi bar snang la ma dkrol bar rang zer bzhin du byang chub sems dpa' de dag kyang bya rgod spungs pa'i ri ga la ba der de bzhin gshegs pa'i 
[\[93a.2\]]spyan sngar lhags nas zhabs la mgo bos phyag 'tshal te/_sangs rgyas la lan gsum bskor ba byas nas phyogs gcig tu 'khod do/_/de'i tshe de bzhin gshegs pa shAkya thub pas kha dog rnam pa lnga dang ldan pa'i 'od zer gyis byang phyogs logs su sangs rgyas kyi zhing bye ba 
[\[93a.3\]]khrag khrig lnga brgya 'das pa'i pha rol na 'jig rten gyi khams dbang phyug grags pa'i rgyal po zhes bya ba snang bar byas so/_/'jig rten gyi khams de na sangs rgyas pad mo le brgan gyi 'od ces bya ba/_de bzhin gshegs pa dgra bcom pa yang dag par rdzogs pa'i sangs rgyas/_rig 
[\[93a.4\]]pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_ston pa rgyal ba/_sangs rgyas bcom ldan 'das sangs rgyas kyi zhing dri ma dang bral ba zhes bya ba na bzhugs te/_sangs rgyas kyi zhing 
[\[93a.5\]]de yang shin tu mnyam zhing gzhi bai dUr+ya las byas pa/_gser btso mas thig re'u bres pa/_rin po che sna bdun gyi shing bskyed pa/_shing de dag kyang mda' rgyang gang tsam du mtho ba/_me tog dang /_'bras bu dang /_yal ga dang /_'dab mas shin tu brgyan pa/_rlung 
[\[93a.6\]]mi drag pas bskyod pas sgra snyan pa 'byung ba/_sgra de yang so so'i skye bos thos na mi ngoms pa/_skabs skabs na chu mig dang /_mtshe'u dang /_khrus kyi rdzing bu yod la/_yon tan brgyad dang ldan pa'i chus yongs su gang zhing rdzing gi zhabs kyang gser gyi bye mas bdal ba 
[\[93a.7\]]rdzing gi ngos bzhi na bsung dam pa dang ldan pa'i me tog pad ma dang /_puN+Da rI ka dang /_pA ru Sha ka dang /_de ma yin pa'i me tog sngon po dang /_ser po dang /_dmar po dang /_dkar po shing rta'i phang lo tsam du chu'i steng yongs su khebs te/_chu de'i nang na bya rnam pa sna 
[\[93b\]]
[\[93b.1\]]tshogs kyang shin tu yid du 'ong ba'i sgra snyan pa 'byin to/_/rdzing de'i nang na rin po che sna bdun las byas pa'i gru yod de/_de na sems can mang po 'dod dgur rtse zhing longs spyod do/_/rin po che'i shing de dag gi bar bar na seng ge'i khri mtho khyad dpag tshad gcig pa 
[\[93b.2\]]bshams nas rin po che sna bdun gyis brgyan te/_lha rdzas kyi na bzas khri'i steng du rim par bting ba/_lha rdzas kyi spos kyi dri 'thul ba/_lha rdzas kyi me tog gi chal par bkram pa'i khri'i thog na/_de bzhin gshegs pa pad mo'i le brgan gyi 'od chags pa/_
[\[93b.3\]]skyil mo krung du bcas shing bzhugs pa la byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas/_de bzhin gshegs pa de la so so nas tshig 'thun par 'di skad ces gsol to/_/bcom ldan 'das ci'i rgyu ci'i rkyen gyis 'od bzang 
[\[93b.4\]]po kha dog sngon po dang /_ser po dang /_dmar po dang /_dkar por bcas pa dang ldan pa/_rab tu gsal ba/_dper mi bzod pa 'di lho phyogs logs nas 'khor mang po 'di dag la snang bar gyur te/_gang la 'od kyis reg pa de dag thams cad lus dang sems bde bar 
[\[93b.5\]]'gyur ba thugs brtse ba'i slad du bcom ldan 'das kyis bstan du gsol/_de la bcom ldan 'das kyis 'di skad ces bka' stsal to/_/rigs kyi bu dag legs par nyon la shin tu yid la zung shig dang /_khyed la dgrol zhing bshad par bya'o/_/'di nas lho 
[\[93b.6\]]phyogs logs su 'jig rten gyi khams bye ba khrag khrig brgya stong 'das pa'i pha rol na sangs rgyas kyi zhing mi mjed ces bya ba yod de/_de na sangs rgyas shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs rgyas/_rig pa dang /_zhabs su 
[\[93b.7\]]ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_ston pa rgyal ba/_sangs rgyas bcom ldan 'das zhes bya ba 'khor mang pos yongs su bskor nas/_'khor mang po thams cad la thabs mkhas pa 
[\[94a\]]
[\[94a.1\]]chen po drin lan bsab pa'i mdo sde ston cing /_sems can thams cad la phan pa dang bde ba'i don gyi phyir/_sems can thams cad kyi zug rngu rtsa nas gdon pa'i phyir/_sems thog ma pa'i byang chub sems dpa' dag byang chub las phyir mi ldog 
[\[94a.2\]]cing brtan par bya ba'i phyir/_nyan thos dang rang sangs rgyas thams cad mthar phyin pa'i theg pa gcig la dgod pa'i phyir/_byang chub sems dpa' chen po rnams myur du mngon par byang chub cing sangs rgyas kyi drin lan bsab pa'i phyir/_sems can thams cad kyis drin lci 
[\[94a.3\]]ba dran par bya ba'i phyir/_sems can thams cad sdug bsngal gyi rgya mtsho las bsgral ba'i phyir/_so so'i skye bo dag pha ma la sri zhu bya bar 'dod pa'i phyir 'od 'di snang bar gyur pa yin no/_/de'i tshe 'khor de'i nang na byang chub sems dpa' 'khor mang po'i nang na/_gtso bo dang 
[\[94a.4\]]ston par gyur pa/_stong phrag bcu snyed stan las langs par gyur nas/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das de la 'di skad ces gsol to/_/bcom ldan 'das kyi byin gyi rlabs kyis bdag cag rnams mi 
[\[94a.5\]]mjed kyi 'jig rten gyi khams der mchi zhing de bzhin gshegs pa shAkya thub pa la mchod pa dang /_bsnyen bkur bgyi ba dang /_thabs mkhas pa chen po sangs rgyas drin lan bsab pa'i mdo sde dam pa nyan cing mchi bar byin gyis brlab tu gsol/_de nas sangs rgyas des byang chub 
[\[94a.6\]]sems dpa' de rnams la 'di skad ces bka' stsal to/_/rigs kyi bu dag khyed mi mjed kyi 'jig rten gyi khams der phyin nas sangs rgyas bcom ldan 'das de la mchod cing bkur sti bya ba dang /_shin tu phrad dka' ba'i 'du shes bskyed par bya'o/_/de ci'i phyir zhe na/_sangs rgyas 
[\[94a.7\]]shAkya thub pa ni bskal pa grangs med pa bye ba khrag khrig gi bar du shin tu spyad dka' ba spyad pas/_snying rje chen pos smon lam 'di skad ces btab bo/_/gal te mngon par sangs rgyas pa na/_'jig rten gyi khams sdig pa can/_ri dang /_shang shong dang /_gyo mo dang /_gseg ma dang /_tsher 
[\[94b\]]
[\[94b.1\]]ma la sogs pa yod pa'i gnas su sems can dag kyang nyon mongs pa dang bcas pa/_mtshams med pa lnga dang /_mi dge ba bcu rdzogs par spyod pa'i gnas der mngon par sangs rgyas te/_phan pa dang bde ba'i don du sdug bsngal thams cad yongs su bcad de/_bde ba 
[\[94b.2\]]thams cad dang ldan par byas nas chos kyi sku yongs su rdzogs shing /_lhag ma ma lus pa'i mya ngan las 'das par gyur cig ces smon lam btab bo/_/sangs rgyas bcom ldan 'das des thog ma de skad ces smon lam btab pas/_khyed rnams 'jig rten gyi khams der 
[\[94b.3\]]phyin nas/_ji ltar sangs rgyas nyid gshegs pa dang /_ji ltar sangs rgyas nyid bzhugs pa dang 'dra bar sems par bya'o zhes bka' stsal pa dang /_byang chub sems dpa' de dag thams cad kyis tshig 'thun par bcom ldan 'das kyi bka' bzhin du bgyi'o zhes gsol nas/_byang 
[\[94b.4\]]chub sems dpa' de dag re re yang 'khor byang chub sems dpa' bye ba khrag khrig brgya stong snyed kyis yongs su bskor te/_mi mjed kyi 'jig rten gyi khams gang na ba der dong ste/_de dag 'jig rten gyi khams gang dang gang du phyin par 'jig rten gyi khams de dag rnam pa drug tu g.yos 
[\[94b.5\]]te/_'od zer chen po yang kun du snang bar gyur/_steng gi bar snang las lha rnams kyis me tog man dA ra ba dang /_man dA ra ba chen po yang char bzhin phab bo/_/'od zer chen pos snang bar byas shing rdzu 'phrul gyis 'jig rten gyi khams gang gA'i klung gi bye ma snyed dag kyang g.yos 
[\[94b.6\]]so/_/de ma yin pa gzhan yang lha rdzas kyi rol mo tshad med pa brgya stong snyed kyang steng gi bar snang la ma dkrol bar rang zer bzhin du byang chub sems dpa' de dag bya rgod spungs pa'i ri ga la ba der de bzhin gshegs pa'i spyan sngar lhags nas zhabs la mgo bos phyag 'tshal te/_sangs 
[\[94b.7\]]rgyas la lan gsum bskor ba byas nas phyogs gcig tu 'khod do/_/de bzhin du phyogs mtshams bzhi dang /_steng dang /_'og gi phyogs dang /_phyogs bcu nas lhags pa'i byang chub sems dpa' chen po thams cad kyis so so nas 'khor brgya stong grangs med pa dang bcas te/_bcom ldan 
[\[95a\]]
[\[95a.1\]]'das gang na ba der lhags nas/_mchod pa dang bkur sti byas/_bstod pa byas nas thams cad kyis mgrin gcig tu tshigs su bcad pa brgya stong snyed kyis bcom ldan 'das la yongs su bstod do/_/de ltar sangs rgyas la bstod nas kyang phyogs gcig tu 'khod do/_/de'i tshe mi 
[\[95a.2\]]mjed kyi 'jig rten gyi khams kyang yongs su dag par gyur te/_ri khrad khrod dang /_ri chen po dang /_chung ngu dang /_gtsang po dang /_chu klung dang /_mtshe'u dang /_rdzing dang /_lteng ka dang /_shang shong dang /_ngam grog dag med cing /_de na gnas pa'i sems can rnams kyang 'od kyis snang bar 
[\[95a.3\]]byas pas sangs rgyas gang na ba der lhags te/_dga' zhing mgu ba'i sems kyis thal mo sbyar ba btud nas mgo bos phyag 'tshal te mig mi 'dzums par chags pa'i yid kyis lta zhing 'khod do/_/de nas bcom ldan 'das kyis 'od zer phyir 'dus par mdzad de/_'od zer de dag gis 
[\[95a.4\]]sku la lan bdun bskor nas dbu'i spyi gtsug tu nub par gyur to/_/de ltar gyur pa kun dga' bos mthong nas 'khor mang po thams cad kyang the tsom skyes par sems kyis rab tu shes pas/_de bzhin gshegs pa'i mdzad pa thabs mkhas pa mngon par bstan pa dang /_phyis ma 'ongs pa'i 
[\[95a.5\]]skye bo dag gi shes rab kyi mig skye ba dang /_so so'i skye bo thams cad sred pa'i chu klung las rgal zhing pha rol tu phyin pas bde ba la dgod pa dang /_so so'i skye bo dag la pha ma dang /_slob dpon dang /_bla ma'i drin lci ba dran zhing shes par bya ba'i phyir stan las langs nas/_gos tshags su bcos nas 
[\[95a.6\]]bla gos phyogs gcig tu byas nas pus mo g.yas pa'i lha nga sa la btsugs nas thal mo sbyar ba btud de/_bcom ldan 'das la 'di skad ces gsol to/_/btsun pa bcom ldan 'das bdag kun dga' bos sangs rgyas kyi zhabs 'bring na mchis nas 'dzum pa mdzad pa mthong ste 'di la nges par 
[\[95a.7\]]dgongs pa ni mnga' na 'khor mang po'i the tsom gyi dra ba bcad pa'i slad du bcom ldan 'das kyis bstan du gsol/_sangs rgyas kyis bshad du gsol/_thabs mkhas pa chen po sangs rgyas drin lan bsab pa'i mdo las gleng gzhi'i le'u zhes bya ste dang po'o//_//de'i tshe de'i dus na 'khor mang po 
[\[95b\]]
[\[95b.1\]]'dus pa der rin po che sna bdun las grub pa'i pad ma'i sdong po dngul las byas/_'dab ma ni gser las byas/_gzhi ni rin po che shel las byas/_mu tig gi dra bas kun du brgyan pa gcig sa de nyid nas byung bar gyur to/_/de nas bcom ldan 'das shAkya thub pa bzhugs pa las bzhengs nas 
[\[95b.2\]]pad mo de la skyil mo krung bcas nas bzhugs so/_/de la bzhugs ma thag tu yongs su dag pa'i sku mngon par bstan to/_/sku de las lam rgyud lnga'i lus kyi tshogs bstan/_lus kyi tshogs re re la yang gzugs tha dad pa rnam pa khri brgya stong snyed bstan to/_/gzugs rnam pa de re re la yang sku'i 
[\[95b.3\]]tshogs brgya stong snyed bstan/_sku'i tshogs de dag re re la yang gang gA'i klung bzhi'i bye ma snyed kyi sku'i tshogs snyed bstan to/_/gang gA'i klung bzhi'i bye ma snyed kyi sku'i tshogs de dag re re la yang gling bzhi'i rdul phra rab snyed kyi sku'i tshogs bstan to/_/rdul phra rab snyed kyi sku'i tshogs de dag re re la 
[\[95b.4\]]yang stong gsum gyi stong chen po'i 'jig rten gyi khams kyi rdul phra rab snyed kyi sku'i tshogs bstan to/_/rdul phra rab snyed kyi sku'i tshogs de dag re re la yang phyogs bcur phyogs re rer yang sangs rgyas kyi zhing bye ba khrag khrig brgya stong gi rdul phra rab snyed kyi sku'i tshogs bstan nas/_nam mkha'i 
[\[95b.5\]]dbyings kyis klas pa/_chos kyi dbyings dang mnyam pa bsam gyis mi khyab pa snyed kyi sems can gyi lus kyi tshogs mngon par bstan to/_/de'i tshe de bzhin gshegs pas de snyed kyi lus kyi tshogs mngon par bstan nas kun dga' bo dang phyogs bcu nas 'dus shing tshogs pa'i byang chub 
[\[95b.6\]]sems dpa' sems dpa' chen po rnams dang /_'khor mang po rnams la 'di skad ces bka' stsal to/_/rigs kyi bu dag deng de bzhin gshegs pas thams cad mkhyen pa'i ye shes kyis yang dag pa'i tshig gang yin pa de bka' stsal bar bya'o/_/chos la tshig tu brjod pa med mod kyi 
[\[95b.7\]]de bzhin gshegs pas thabs mkhas pa'i dbang gis mtshan ma dang /_ming med pa'i chos la ming dang mtshan mar bstan par bya'o/_/'di lta ste/_de bzhin gshegs pa ni thog mar skyes shing 'khor bar 'khor ba'i tshe bsam gyis mi khyab pa'i rdul phra rab snyed kyi lus kyi tshogs rnam pa tha dad pa de dag 
[\[96a\]]
[\[96a.1\]]thams cad rdzogs par myong ste/_de ltar lus kyi tshogs de dag kun myong bas na/_sems can thams cad kyang de bzhin gshegs pa'i pha mar ma gyur pa med/_de bzhin gshegs pas kyang sems can gyi pha mar ma gyur pa med de/_pha mar gyur 
[\[96a.2\]]pa thams cad kyi phyir rgyun du shin tu spyad dka' ba yang spyad/_shin tu gtang dka' ba yan lag gi dam pa mgo dang /_mig dang /_klad rgyas dang /_yul dang /_grong khyer dang /_chung ma dang /_bu pho dang /_bu mo dang /_ban glang dang /_rta dang /_rin po che sna bdun gyi 
[\[96a.3\]]shing rta dang /_theg pa dang /_gos dang /_zas dang /_skom dang /_mal cha dang /_nad kyi rkyen rtsi dang /_dgos pa'i yo byad thams cad gang yang ma btang ba med do/_/shin tu 'bad pa'i brtson 'grus kyis tshul khrims bsrungs pa dang /_sbyin pa byas pa dang /_mang 
[\[96a.4\]]du [(]thas [,]thos [)]pa dang /_bsam gtan bsgoms pa dang /_shes rab spyad pa nas spyod dka' ba thams cad spyad de/_skyo ba dang /_ngal ba med cing rgyun mi 'chad par brtson 'grus su 'bad pa yang pha ma la sri zhu bya ba dang /_drin shes pa dang /_drin lan bsab pa dang /_sems 
[\[96a.5\]]can thams cad myur du bla na med pa yang dag par rdzogs pa'i byang chub la dgod pa dang /_de bzhin gshegs pa'i sngon gyi smon lam yongs su rdzogs par bya ba dang /_de ltar na sems can thams cad la sangs rgyas kyi bka' drin chen po yod par shes par bya ba dang /_de 
[\[96a.6\]]bzhin gshegs pa'i thugs rje chen pos sems can yongs su mi gtong ba dang /_rtag par shin tu thabs mkhas pas khams gsum pa'i srid pa nyi shu rtsa lngar gnas pa'i sems can thams cad la bskal pa bsam gyis mi khyab pa'i bar du mnyam snyoms pa'i byams 
[\[96a.7\]]pa bsgoms shing /_btang snyoms dang ldan pa'i thabs mkhas pas spyod de/_sems can thams cad stong pa nyid du rtogs pa dang /_chos stong pa nyid dang /_phung po lnga stong pa nyid du rtogs shing phyir mi nur ba dang /_mi 'bying ba dang /_mi rgod pa stong pa nyid du 
[\[96b\]]
[\[96b.1\]]yang dag pa'i mtshan nyid la thabs mkhas pas bsgom par bya ba dang /_theg pa gsum mi spong zhing chub par slob pa'i thabs la mkhas pas shin tu zab mo'i spyod yul dam pa spyad pa la thabs mkhas par bya ba'i phyir/_chos kyi mtshan nyid la shin tu gsal bar rtogs te/_
[\[96b.2\]]sangs rgyas kyi chos rnams thog ma dang tha ma'i bar du gcig ma yin par rtogs shing chud kyang so so'i skye bo dag ni myos shing bslad pas gdung ba gsum gyis yongs su gdungs te/_sdug bsngal gyi mtshor nub par gyur to/_/phyin ci log bzhis bsgribs pas zag pa dang bcas 
[\[96b.3\]]pa'i chos la phyin ci log tu gyur to/_/mi bden pa kun tu rtogs pas bdag med pa la bdag tu lta/_mi rtag pa la rtag par lta/_mi bde ba la bde bar lta/_mi gtsang ba la gtsang bar lta zhing skye ba dang /_rga ba dang /_na ba dang /_'chi bas gzir te skad cig tu mi rtag pas sgrib pa 
[\[96b.4\]]lnga dang /_kun nas glags pa bcus kun du glags te/_srid pa gsum du 'khor zhing skye shi thog ma dang tha ma med pa myong bar gyur to/_/de bas na de bzhin gshegs pas ci dang cir 'phrod pa bzhin sde snod gsum dang /_mdo sde dgu nas mdo sde bcu gnyis kyi bar du rnam par phye 
[\[96b.5\]]zhing bstan to/_/so so'i 'dod pa bzhin mdo sde mang po gsungs so/_/tshig la chags pa kha cig bdag ni 'di kho nas chog ste/_mya ngan las 'das pa thob ces 'dzin pa yang yod do/_/de yang de bzhin gshegs pa'i sngon gyi thugs rje chen po'i smon lam gyi shugs 
[\[96b.6\]]kyis phyogs bcu'i 'jig rten gyi khams na las 'thun pa thams cad bsdus so/_/de ltar las 'thun pa kun 'dus pa 'khor mang po'i dkyil 'khor der dam pa'i chos mdo sde gsungs par dgongs te/_gzugs brnyan gyi chos nam du yang rgyun mi 'chad cing so so'i skye bo thams 
[\[96b.7\]]cad bde ba chen po thob par mdzad do/_/de bas na de bzhin gshegs pa 'dul zhing ston pa yang dus las mi yol bar shes/_dus las mi yol bar mya ngan las 'da'o/_/'jig rten gyi khams kha cig tu de bzhin gshegs pa rnam par snang mdzad ces bya ba dgra 
[\[97a\]]
[\[97a.1\]]bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba/_sangs rgyas bcom ldan 'das zhes grags 
[\[97a.2\]]so/_/skabs kha cig tu ni dga' ldan gnas su gshegs nas lha rnams kyi ston pa mdzad do/_/skabs kha cig tu ni dga' ldan gnas nas babs te/_'dzam bu'i gling du sku tshe lo brgyad cur bzhugs pa yang ston to/_/de bas na de bzhin gshegs pa ni bsam gyis mi khyab 
[\[97a.3\]]bo/_/'jig rten gyi khams kyang bsam gyis mi khyab bo/_/las kyi rnam par smin pa yang bsam gyis mi khyab bo/_/sems can gyi bsam pa yang bsam gyis mi khyab bo/_/bsam gtan gyi ting nge 'dzin yang bsam gyis mi khyab bo/_/klu'i mthu yang bsam gyis mi 
[\[97a.4\]]khyab bo/_/'di ni sangs rgyas bsam gyis mi khyab pa ste/_sems can thams cad kyis sangs rgyas kyi thugs la dgongs pa shes par 'dod na sems can dbang po zhan pa tha ma'i bar du yang kun shes par mdzad do/_sems can thams cad las gang yang sangs rgyas 
[\[97a.5\]]mthong bar 'dod na de ma thag tu mthong bar mdzad do/_/gal te mthong bar mi mdzad na mig sngar bab kyang mi mthong ngo /_/de bas na nyan thos dang /_rang sangs rgyas dag lha'i mig gi mngon par shes pa yod kyang mthong bar mi nus so/_/de ma yin pa gzhan yang sangs 
[\[97a.6\]]rgyas kyis 'od zer chen po bkye nas srid pa'i rtse mo man chad mtshams med pa'i sems can dmyal ba yan chad snang bar mdzad kyang gang 'dul ba'i skal ba dang ldan pas ni mthong bar 'gyur/_gang skal ba dang mi ldan pas ni mig sngar bab kyang mi mthong ngo /_de bzhin 
[\[97a.7\]]gshegs pa skabs kha cig tu ni ched du skul ba mdzad/_skabs kha cig tu ni cang mi gsung bas na/_sangs rgyas bcom ldan 'das ni bsam gyis mi khyab ste/_shin tu dpag par dka' ba/_shin tu shes shing rtogs par dka' na/_ji ltar khyod kyis de bzhin 
[\[97b\]]
[\[97b.1\]]gshegs pa la spyod dka' ba shin tu zab mo dri ba la spobs par gyur/_khyod kyis zhus pa 'di ni yang dag par sems can thams cad la byams shing snying brtse ba yin te/_ngan 'gro gsum gyi lam bkag nas lha dang mi'i lam btod pa yin no/_/kun dga' bo ngas da khyod 
[\[97b.2\]]la pha ma la sri zhu bya ba'i spyad dka' ba mdo tsam zhig bstan par byas legs par nyon la yid la zung shig_/de nas bcom ldan 'das kyis kun dga' bo dang /_byang chub sems dpa' sems dpa' chen po de dag dang /_'khor mang po rnams la 'di skad ces bka' stsal to/_/
[\[97b.3\]]sngon byung ba bskal pa tshad med pa mtha' yas grangs med pa 'das pa'i pha rol na yul bA rA Na sIr sangs rgyas rnam par gzigs zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[97b.4\]]mkhyen pa/_skyes bu gdul ba'i kha lo sgyur ba bla na med pa/_ston pa rgyal ba/_'jig rten gyi gtso bo/_/lha dang mi'i ston pa 'jig rten du byung ngo /_/sangs rgyas de'i sku tshe'i tshad kyang bskal pa chung ngu nyi shur bzhugs so/_/dam pa'i chos kyang bskal pa chung ngu nyi shur gnas 
[\[97b.5\]]so/_/gzugs brnyan gyi chos kyang bskal pa chung ngu nyi shur gnas so/_/gzugs brnyan gyi chos la spyod pa'i tshe mi'i rgyal po rA dza zhes bya ba 'jig rten du byung ste/_yul bA rA Na sI la dbang sgyur ro/_/rgyal po de la btsun mo ni nyi khri yod/_blon po ni bzhi stong snyed yod/_
[\[97b.6\]]bal gyi glang po che yang lnga brgya yod/_rgyal phran drug cu la dbang /_grong khyer brgyad brgya zhig yod/_rgyal po de la rgyal bu gsum yod de/_gsum char yang rgyal phran re re byed do/_/de'i tshe de'i dus na yul bA rA Na sI'i rgyal po de mkhas shing shes rab dang ldan te/_rtag 
[\[97b.7\]]tu yang drang ba'i chos kyis yul gyi srid 'dzin pas gang yang gtams las chad ces bya ba med do/_/rgyal po'i bsod nams dang yon tan gyi mthus char chu dus las mi yol te/_lo tog rgyun du legs pas de na gnas pa'i mi rnams kyang bde skyid do/_/de'i tshe na bA rA Na sI'i rgyal po 
[\[98a\]]
[\[98a.1\]]de la blon po nag po sgra gcan zhes bya ba zhig yod do/_/blon po sgra gcan rgyal po la 'khus nas dmag rnam bzhi bshams pa la 'di lta ste/_bal glang gi tshogs dang /_shing rta'i tshogs dang /_rta'i tshogs dang /_dpung bu chung gi tshogs bshams 
[\[98a.2\]]nas bA rA Na sI'i rgyal po la brgal nas rgyal po'i srog bcad do/_/de ltar rgyal po bsad nas kyang dmag gi tshogs rnam pa bzhi bkye nas mtha'i rgyal phran rgyal bu rab kyang bsad do/_/de nas rgyal bu 'bring po yang phab nas mtha'i rgyal phran rgyal bu tha [{]chungs kyi [,]chung gi [}]thog tu dmag drang bar 
[\[98a.3\]]bshams so/_/rgyal bu tha [{]chungs [,]chung [}]de ngo mtshar du gzugs byad bzang la/_'phags par mdzes shing rang bzhin gyis dge ba/_dul ba/_'dzum zhing smra ba smra'o cog kyang phan pa'i don du smra zhing 'gyur gyi gnod pa med pa/_rtag tu drang po'i chos kyis yul gyi srid 'dzin te/_
[\[98a.4\]]log pas mi 'tsho bas yul gyi mi rnams kyang bde skyid la dar ba/_longs spyod dang nor rin po cher ldan pa/_bang mdzod gang ba/_rgyal po de'i yon tan la kun gyis bsngags shing bstod pa/_bar snang gi lha dang /_'jig rten gyi lha thams cad kyis kyang dga' 
[\[98a.5\]]zhing bkur ba/_de'i tshe na rgyal po de la rgyal bu su sha de ba zhes bya ba gcig pu zhig yod de/_shin tu yid gzhungs shing gsal ba/_byams pa'i sems dang ldan pa/_sbyin pa la dga' ba/_lus kyi mdog gser du 'dug pa/_gnas bdun mnyam par 
[\[98a.6\]]gang ba/_skyes bu'i mtshan rdzogs par ldan pa/_lo bdun lon pa zhig yod pa de la/_yab rgyal po yang shin tu byams shing sdug par sems so/_/de'i tshe na pho brang srung ba'i lha zhig rgyal po de la 'di skad ces smras so/_/rgyal po mkhyen tam/_blon po 
[\[98a.7\]]sgra gcan 'khus nas yul srid phrogs te rgyal po yab kyang bkrongs/_dmag gi tshogs bzhi yang bkye nas/_rgyal po gcen gnyis kyang srog gi dbang po dang phral te/_dmag gi tshogs rnams ring po mi thogs par 'dir phyin na rgyal po ci'i phyir srog bskyabs shing 
[\[98b\]]
[\[98b.1\]]gud du mi 'gro_/de'i tshe rgyal po des de skad smras pa thos nas lus kyi ba spu kun zing zhes byed de/_lus kyang 'dar nas yi mug cing mya ngan gyis sems gdungs te/_sa la 'gre zhing brgyal bar gyur nas ring zhig lon pa dang /_cung zad sangs te dal gyis nam 
[\[98b.2\]]mkha'i lha la 'di skad ces smras so/_/'di ltar smra ba'i skad ni yod la gzugs ni mi snang ba khyod ci yin/_smras pa'i tshig 'di yang dag par bden nam/_lhas smras pa bdag ni rgyal po'i pho brang srung ba'i lha yin te/_rgyal po khyod shes pa dang ldan zhing bsod 
[\[98b.3\]]nams dang yon tan du bcas pas drang po'i chos kyis yul srid 'dzin te/_de bas na bdag gis sngar smras pa yin te/_sdug bsngal gyis nyon mongs par ma gyur par myur du byol zhing 'gro ba'i rigs so/_/de nas rgyal po de pho brang du zhugs nas da ni bdag yul gzhan 
[\[98b.4\]]zhig tu 'gro dgos so snyam du bsams so/_/yang 'di snyam du bsams so/_/yul pha rol tu 'gro ba'i lam gnyis yod do/_/lam nye bar zhugs na ni zhag bdun gyis yul pha rol tu phyin par 'gyur/_lam ring por zhugs na ni zhag bcu bzhis phyin par 'gyur bas/_
[\[98b.5\]]ci nas lam nye bar 'gro'o snyam bsams nas zhag bdun gyi rgyags dang chas te/_pho brang gi phyi rol tu phyin pa dang /_phyir pho brang gi nang du log nas rgyal bu su sha de ba pang du blangs te mig mi 'dzums par lta zhing dngangs pa ltar langs nas phyir yang 'dug go/_/de'i tshe na btsun mos 
[\[98b.6\]]de ltar mi bde zhing skrag pa ltar gyur pa mthong nas rgyal po la 'di skad ces gsol to/_/rgyal po chen po/_ci'i slad du 'jigs shing skrag pa lta bu'i gzugs ston cing sku la yang rdul gyis gos pa lta bu/_skra yang 'dzings te/_dbugs kyang mi bde ste/_yul stor la 
[\[98b.7\]]thug pa'am/_mdza' sdug pa dang bye ba'am/_dgra sdang ba dang phrad pa lta bu dang /_bkra mi shis pa'i mtshan ma dag gda' ba 'di ci lags bstan du gsol/_rgyal pos smras pa/_kho bo ci nyes pa khyod kyis shes pa ma yin gyis ma smra zhig btsun mos gsol pa/_
[\[99a\]]
[\[99a.1\]]bdag dang rgyal por lus gzugs gnyis kyang sems gcig ste/_dper na bya'i 'dab ma gnyis sam/_lus kyi rkang pa gnyis sam/_mgo'i mig gnyis sam/_de dang 'dra na ci'i slad du bdag la gsang ste mi gsung /_rgyal pos 
[\[99a.2\]]btsun mo la smras pa/_khyod mi shes sam/_blon po sgra gcan ngan sems skyes nas rgyal po la 'khus te yab rgyal po yang bkrongs te gcen rgyal bu gnyis kyi srog gi bar chad byas nas da ltar dmag dang chas te nga la rgol du 'ong bas/_kho bo yul gzhan du 'byol du 'gro zhes 
[\[99a.3\]]smras nas rgyal bu dge don pang du blangs te lam du zhugs so/_/de nas btsun mo yang rgyal po'i phyir 'brangs te song ngo /_/de'i tshe rgyal po mya ngan gyis non te/_yid 'khrugs nas zhag bcu bzhi'i lam du zhugs pas lam yang nor te/_lam de yang bgrod dka' zhing rtswa 
[\[99a.4\]]yang rtsub/_rtswa chu tsam yang med de/_zhag du ma zhig song song ba las rgyags kyang chad do/_/thog ma gsang ste rgyal po gcig pu 'gro bar byas nas zhag bdun gyi rgyags las kyang ma brdzangs pa las lam yang nor/_mi gsum gyis kyang zos te/_zhag bcu bzhi'i lam du 
[\[99a.5\]]zhugs pas da dung lam ring zhig yod pa las rgyags kyang chad nas de'i tshe rgyal po dang btsun mos skad phyung nas ngus so/_/kyi hud kyi hud re sdug thog ma btsas nas da tsam gyi bar du 'di 'dra ba ma myong ba da 'dir myong bar gyur te/_da 'dir sdug cing phongs so zhes zer te lag pas mgo 
[\[99a.6\]]la brdabs so/_/sa la 'gre zhing lus la rdul gyis gos nas tshig 'di skad du smre sngags 'don to/_/bdag cag gis tshe snga ma la sdig pa mi dge ba'i las ci zhig byas/_'on te pha ma dang dgra bcom pa bsad dam/_'on te dam pa'i chos la skur pa btab bam/_'on 
[\[99a.7\]]te 'thun pa'i dge 'dun gyi dbyen bgyis sam/_'on te rngon pa dang /_nya pa byas sam/_'on te srang dang bre bcos te pha rol la phrog rlom byas sam/_'on te dge 'dun gyi nor la spyod spyod dam/_ci byas na 'di 'dra ba'i sdug bsngal myong bar gyur ces de skad smre zhing cung 
[\[99b\]]
[\[99b.1\]]zad bstir ni dgras slebs na srog gi bar chad nges par 'byung /_lam du zhugs nas 'gror ni bkres pa dang skom pas nyen nas/_srog la bab tu cha'o/_/rgyal po dang btsun mo de lta bu'i sdug bsngal gyis nyen te skad phyung ste ngus pa dang sa la 'gyel nas brgyal bar gyur to/_/
[\[99b.2\]]de nas ring zhig lon pa dang sangs nas 'di snyam du gsum char lhan cig tu 'di kho nar 'chi bar 'gyur gyis/_btsun mo bsad la bdag dang bu'i srog thar bar bya'o snyam bsams nas ral gri phyung ste btsun mo bsad par bshams pa dang /_rgyal bu dge don gyis rgyal po'i 
[\[99b.3\]]lag pa nas bzung ste/_da ltar ci zhig mdzad dgongs zhes gsol to/_/yab rgyal pos mig nas mchi mas gang bzhin du rgyal bu la 'di skad ces smras so/_/khyod kyi ma btsun mo dam pa bsad la khyod kyi srog gso snyam mo/_/gal te ma bsad kyang /_rang 'chi bar 'gyur 
[\[99b.4\]]te/_kho bo ni 'chi 'am gson yang rung na bu khyod kyi srog gso ba'i phyir khyod kyi ma btsun mo bsad snyam mo/_/de nas rgyal bu dge don gyis yab rgyal po la 'di skad ces gsol to/_/gal te btsun mo bsad par gyur na de'i sha la bdag mi 'tshal te/_gang na yang ma'i sha 
[\[99b.5\]]la bu za ba mi srid pas bdag kyang 'chi bar 'gyur na yab rgyal po ci'i slad du bdag bkum ste/_pha ma'i srog thar bar mi mdzad/_yab rgyal pos de skad ces smras pa thos nas mod la 'khams te 'gyel nas sa la 'gre zhing rgyal bu la 'di skad ces smras so/_/khyod kho bo'i mig 
[\[99b.6\]]dang 'dra na su zhig rang gi mig phyung ste za bar byed/_kho bo ni shi'ang bla bas bu mi gsod do/_/bu bsad de sha za mi nus so/_/de nas rgyal bu dge don gyis yang yab rgyal po la 'di skad ces gsol to/_/gal te yab yum gyis bdag bkum na sha khrag kyang ring po mi thogs 
[\[99b.7\]]par rul sungs nas dgos pa ma mchis par 'gyur te/_bdag gis gsol ba gcig cig ma gnang na byams pa'i yab yum ma lags pas bdag gi yid dang mi 'gal bar mdzad du gsol/_de nas yab rgyal pos sras rgyal bu la khyod kyi yid dang mi 'gal bar bya bas ci gsol 
[\[100a\]]
[\[100a.1\]]ba rnams myur du smros shig ces bsgo ba dang /_rgyal bu dge don gyis yab rgyal po la 'di skad ces gsol to/_/yab yum gyis bdag la thugs brtse ba'i slad du nyin re re zhing bdag gi lus las sha rgya ma gsum gsum bcad de/_cha gnyis ni yab 
[\[100a.2\]]yum la 'bul/_cha gcig ni bdag rang 'tshal na lus srog gi zungs su 'gyur ro/_/de nas rgyal pos kyang rgyal bus gsol pa bzhin du gnang nas nyin gcig bzhin sha rgya ma gsum gsum bcad de/_cha gsum du bgos nas/_cha gnyis ni rgyal po dang btsun mo za/_/
[\[100a.3\]]cha gcig ni rgyal bu rang za ste/_lus dang srog gi zungs byas nas lam du zhugs te song song ba las zhag gnyis kyis yul pha rol ma slebs par rgyal bu'i lus kyi sha zad de rus pa'i tshigs dang chu ba tsam zhig 'brel te srog gi lhag ma tsam zhig lus nas sa la 'gyel to/_/de 
[\[100a.4\]]nas rgyal po dang btsun mos rgyal bu pang du blangs nas skad chen po phyung nas cho nges chen po btab ste 'di skad ces smras so/_/nged gnyis kyis ma rig pas khyod kyi sha zos te khyod 'di lta bu'i na tsha ba'i sdug bsngal myong bar gyur la/_lam yang da dung ring bas/_khyod kyi lus kyi 
[\[100a.5\]]sha ni zad de/_da ni lhan cig tu gnas 'dir ro gzhag go/_/de nas rgyal bu dge don gyis skad chung ngus yab rgyal po la 'di skad ces gsol to/_/da 'di nas pha rol tu zhag gcig tsam gyi lam las ma lus te/_bdag ni g.yo zhing bskyod mi nus pas srog 'dir 'dor ro/_/rgyal 
[\[100a.6\]]po dang btsun mo ni mi ma rabs ngan pa ltar lhan cig tu gnas 'dir ro gzhag go ma gsung shig_/bdag la byams shing thugs brtse bar dgongs na bdag gis bsams pa dang mi 'gal bar mdzad du gsol/_da dung yang bdag gi rus pa'i gseb na sha ci yod pa ma lus par btogs 
[\[100a.7\]]la yul pha rol tu gshegs su gsol/_de nas rgyal pos yang rgyal bus gsol pa bzhin du tshigs dang rus pa'i gseb na sha ci yod pa zad par btogs nas cha gsum du bgos te/_cha gnyis ni rgyal po dang btsun mos zos/_cha gcig ni rgyal bu rang gis zos te/_rgyal po 
[\[100b\]]
[\[100b.1\]]dang btsun mo yang lam du zhugs nas dong ngo /_/rgyal bu dge don langs nas 'greng bzhin du rgyal po dang btsun mo song ba la blta'o/_/rgyal po dang btsun mo gnyis skad phyung nas ngu zhing song nas rgyal bu dge don gyis mig gis mi sod kyi bar du rgyal po dang btsun mo la chags pa'i sems 
[\[100b.2\]]kyis mig mi 'dzums par blta blta nas ring zhig lon pa dang phyir sa la 'gyel to/_/sha dang khrag gi dri bro bas phyogs bcu nas sbrang ma dang sha sbrang mang po 'dus nas rgyal bu yog pa tsam du lus la za zhing 'dzugs te sdug bsngal gyis gdungs so/_/de'i tshe na rgyal bu de srog 
[\[100b.3\]]gi lhag ma tsam zhig ma chad de skad phyung nas 'di skad ces smon lam du btab bo/_/bdag gi sngon gyi mi dge ba'i las rnams ni 'dis byang zhing zad par gyur cig_/deng slan chad mi bgyid do/_/bdag gi lus pha ma la phul te sbyin pa byas pas bdag gi pha ma snga ma bas lhag 
[\[100b.4\]]pa'i bsod nams bcu gcig dang ldan te bde bar nyal ba dang /_bde bar sad pa dang /_rmi lam ngan pa mi rmi ba dang /_lhas srung ba dang /_mis bkur ba dang /_zhal mchu dang /_rkun po dang /_dgra dang /_rku lto byed pa med cing dus thams cad du bkra shis par shog shig_/
[\[100b.5\]]bdag gi lus lhag ma tsam sha khrag sbrang ma la byin pas thams cad du 'grangs shing tshim par gyur te bdag ma 'ongs pa'i dus na sangs rgyas su grub par shog shig_/sangs rgyas su grub nas chos kyi sku thob nas kyang chos kyi skus thams cad kyi bkres skom pa'i mu ge dang skye shir 'khor 
[\[100b.6\]]ba'i nad lci ba sel bar shog shig_/rgyal bus de skad ces smon lam btab pa na gnam sa yang rnam pa drug tu g.yos/_nyi ma yang 'od mi gsal bar gyur/_gcan gzan dang [{]ri dgas [,]ri dwags [}]rnams kyang skrag nas kun tu rgyug_/rgya mtsho yang rab tu 'khrugs/_ri rab kyang 'gul 
[\[100b.7\]]zhing ldeg_/sum cu rtsa gsum gnam gyi bar du yang rab tu g.yos so/_/de'i tshe brgya byin lha'i dbang pos 'dod pa'i khams kyi lha dag dang 'dzam bu'i gling dag tu babs nas rgyal bu dge don bsdigs pa'i phyir seng ge dang /_stag dang /_'phar spyang la sogs pa'i lus 
[\[101a\]]
[\[101a.1\]]su sprul nas mig bgrad kha gdangs/_spu bsgrengs nas skad chen po'i nga ro phyung ste/_rgyal bu la mchong ba bzhin bsdigs so/_/de'i tshe rgyal bu dge don gyis gcan gzan khro bo de dag mthong nas kyang skad mi che bas 'di skad ces smras so/_/khyed rnams 
[\[101a.2\]]kho bo za 'dod na ci bder zo zhig_/'di 'dra ba'i mthu rtsal gyis bsdigs ci dgos zhes bsgo'o/_/de nas brgya byin lha'i dbang pos smras pa/_bdag cag ni seng ge'am gcan gzan ma yin gyi/_brgya byin lha'i dbang po yin te khyod bgam zhing sad du 'ongs so/_/de'i tshe rgyal 
[\[101a.3\]]bus brgya byin lha'i dbang po mthong nas shin tu dga' mgu rangs par gyur to/_/de nas brgya byin gyis rgyal bu la smras pa/_khyod kyis shin tu gtong dka' ba btang ste/_lus kyi sha khrag gis pha ma la bstabs pa 'di'i bsod nams kyis khyod bdud kyi rgyal po 'dod dam/_'on 
[\[101a.4\]]te tshangs pa'i rgyal po 'dod dam/_lha'i dbang po'am/_mi'i rgyal po'am/_'khor los sgyur ba'i rgyal po 'dod/_rgyal bus smras pa/_bdag ni bdud kyi rgyal po'am/_tshangs pa'am/_lha'i rgyal po'am/_mi'i rgyal po'am/_'khor los sgyur ba'i rgyal po 
[\[101a.5\]]gang yang mi 'dod de/_sems can thams cad rnam par grol bar bya ba'i phyir bla na med pa yang dag par rdzogs pa'i byang chub 'dod do/_/brgya byin gyis smras pa/_khyod ni shin tu yang gti mug can zhig yin pa 'dra/_bla na med pa yang dag par rdzogs pa'i byang chub ni yun 
[\[101a.6\]]ring po nas shin tu dka' ba bsgrubs pas gdod 'grub ce'o/_/khyod kyis shin tu sdug bsngal ba bzod dam/_rgyal bus smras pa/_gal te lcags kyi 'khor lo 'bar ba bdag gi spyi bo'i steng nas rgyun du 'khor yang sdug bsngal de tsam gyis bdag bla na med pa yang dag par 
[\[101a.7\]]rdzogs pa'i byang chub las phyir mi ldog go/_/brgya byin gyis smras pa/_khyod kyis smras pa stong pa 'di la su zhig yid ches par 'gyur/_de nas rgyal bus dam bcas nas smon lam 'di skad ces btab bo/_/gal te bdag gis smras pa'i tshig [{]brdzun [,]rdzun [}]te/_lha'i dbang po 
[\[101b\]]
[\[101b.1\]]bslus par gyur na bdag gi lus kyi rma 'di nam du yang 'tsho bar ma gyur cig_/gal te smras pa'i tshig bden na/_bdag gi lus kyang sor chud cing khrag kyang 'o mar gyur cig ces smras ma thag tu lus kyi rma yang snga mkho bzhin sor chud de/_khrag kyang 'o mar gyur nas rgyal bu'i byad 
[\[101b.2\]]gzugs kyang snga ma bas lhag par bzang zhing sdug pa dang mdzes par gyur te langs nas lha'i dbang po'i rkang pa la mgo bos phyag byas so/_/de nas lha'i dbang po brgya byin gyis rgyal bu khyod legs so/_/shin tu legs so/_/shin tu dpa' ba'i brtson 'grus kyis gdon mi za 
[\[101b.3\]]bar bla na med pa yang dag par rdzogs par byang chub par 'gyur ro/_/ring po mi thogs par bla na med pa yang dag par rdzogs pa'i byang chub thob pa na/_thog mar bdag gi don mdzad par gyur cig ces smras nas brgya byin lha'i dbang po yang nam mkha'i phyogs de nyid du mi snang bar gyur 
[\[101b.4\]]to/_/de'i tshe yang rgyal po dang btsun mo yang rgyal po pha rol po de'i drung du phyin nas rgyal po des kyang rgyang ma nas bsu nas dgos pa'i yo byad yid bzhin du sbyar ro/_/de'i tshe rgyal po dang btsun mo des rgyal bu'i lus kyi sha khrag gis pha ma la ji ltar bstabs pa rgyal po de la zhib tu 
[\[101b.5\]]brjod pa dang /_rgyal po des ji ltar gyur pa de dag thos nas rgyal bu des lus kyi sha khrag gis pha ma la bstabs pas sri zhu cher byas pa'i drin lan bsabs nas/_dmag rnam bzhi bshams nas rgyal po de dang yul bA rA Na sIr dmag drangs so/_/de'i tshe rgyal po de dmag rnam bzhi 
[\[101b.6\]]dang chas nas lam du zhugs te/_rgyal bu dang bral ba'i gnas su phyin pa dang /_'di snyam du bdag gi bu ni gdon mi za bar 'di nyid du shi na bu'i rus pa tsam bsdus te phyir bdag gi yul du bkur ro snyam du bsams nas skad phyung nas ngu zhing bu'i rus bu sdud du song song ba las rgyang ma nas 
[\[101b.7\]]bdag gi bu lus kyi rma yang sos nas snga bas kyang bzang zhing mdzes te drung du 'ongs so/_/de nas rgyal pos pang du blangs te khyod da dung gson nam zhes smras pa dang /_rgyal bus ji ltar gyur pa/_yab rgyal po dang btsun mo la smras so/_/rgyal po dang btsun mo rab tu dga' ste/_thams 
[\[102a\]]
[\[102a.1\]]cad ban glang la zhon nas phyir bdag gi yul du phyin pa dang /_rgyal bu de'i bsod nams kyi mthus bdag gi yul yang phyir thob nas rgyal bu don grub rgyal por dbang bskur te rgyal por bcug go/_/bcom ldan 'das kyis kun dga' bo la bka' stsal pa/_de'i tshe de'i 
[\[102a.2\]]dus na yab rgyal por gyur pa de gzhan zhig yin snyam du khyod sems na de de ltar mi blta'o/_/de ci'i phyir zhe na/_de'i tshe de'i dus na yab rgyal po de ni da ltar nga'i yab zas gtsang ma zhes bya bar gyur to/_/de'i tshe de'i dus na yum du gyur pa de ni gzhan zhig yin snyam du khyod sems 
[\[102a.3\]]na de de ltar mi blta ste/_de ni da ltar nga'i yum lha mdzes zhes bya ba yin no/_/de'i tshe de'i dus na rgyal bu don grub ces bya bar gyur pa de gzhan zhig yin snyam du khyod sems na de de ltar mi blta'o/_/de'i tshe de'i dus na rgyal bu de ni da ltar shAkya thub pa zhes bya ba nga yin no/_/de'i tshe de'i 
[\[102a.4\]]dus na brgya byin lha'i dbang por gyur pa de ni da ltar kun shes kau Di n+ya zhes bya ba yin no/_/bcom ldan 'das kyis pha ma la sri zhu byed pa'i le'u 'di bstan pa'i tshe 'khor gyi dkyil 'khor de na byang chub sems dpa' khri phrag nyi shu snyed kyis 'gro ba thams cad la phan pa dang bde ba'i don la 
[\[102a.5\]]mkhas pa'i tshig gi spobs pa thob par gyur to/_/byang chub sems dpa' khri phrag bcu gnyis kyis mi skye ba'i chos la chos kyi bzod pa thob bo/_/gzhan yang phyogs bcu nas 'dus pa'i nyan thos dang /_rang sangs rgyas rdul phra rab snyed kyis theg pa gnyis kyi sems spangs 
[\[102a.6\]]te theg pa gcig gis mthar phyin par gyur to/_/dge bsnyen dang /_dge bsnyen ma rdul phra rab snyed kyis 'bras bu dang po nas theg pa gnyis kyi 'bras bu'i bar du thob par gyur to/_/lha dang mi brgya stong snyed ni bla na med pa yang dag par rdzogs pa'i byang chub tu sems bskyed do/_/
[\[102a.7\]]de ma yin pa lha dang /_klu dang /[ {]yi dgas [,]yi dwags [}]dang /_lha ma yin dang /_dri za dang /_nam mkha' lding dang /_mi'am ci dang /_lto 'phye chen po dang /_mi dang mi ma lags pa la sogs pa'i tshogs mang po rnams la la ni bla na med pa'i byang chub tu sems bskyed nas nyan 
[\[102b\]]
[\[102b.1\]]thos dang rang sangs rgyas kyi bar du sems bskyed par gyur to/_/bcom ldan 'das kyis kun dga' bo la bka' stsal pa/_byang chub sems dpa' dag gis sems can thams cad kyi don du pha ma la sri zhu bya ba'i phyir lus kyi sha dang khrag gis kyang pha ma la bstabs shing shin 
[\[102b.2\]]tu spyad dka' ba spyod pa ni 'di lta bu yin no/_/'khor mang po thams cad kyis sangs rgyas kyis gsungs pa thos nas so so nas phan pa dang bde ba'i don rnyed de/_dga' mgu rangs nas mgo bos phyag 'tshal te g.yas phyogs nas bskor ba byas nas phyir dong ngo /_/thabs 
[\[102b.3\]]mkhas pa chen po sangs rgyas drin lan bsab pa'i mdo las sri zhu'i le'u zhes bya ste gnyis pa'o//_//thabs mkhas pa chen po sangs rgyas drin lan bsab pa'i mdo/_bam po gnyis pa/_de'i tshe de'i dus na bcom ldan 'das 'khor gyi dkyil 'khor mang po'i nang 
[\[102b.4\]]na nyi ma'i dkyil 'khor gyis skar ma mang po zil gyis mnan pa lta bu'am/_klu 'khyil pa'i 'ja' tshon ltar 'tsher zhing gsal ba la lta na mig mi chags pa bzhin nam/_bsams na yid 'khrul pa tsam du 'od zer lham me/_lhang nger bzhugs te/_dper mi bzod pa ni srin bu 
[\[102b.5\]]me khyer gyi 'od nyi ma shar ma thag tu mi snang ba'am/_nyi zla la 'od zer brgya stong snyed yod kyang brgya byin gyi drung na sol phung lta bu'am/_brgya byin la 'od gsal ba yod kyang tshangs pa chen po'i 'od zer gyi drung na gyo mo'am/_gseg ma lta bu'am/_mtshan mo dang nor bu rin po che'i 
[\[102b.6\]]'od du bsgrun pa tsam mam/_tshangs pa'i rgyal po chen po la 'od zer dam pa brgya stong snyed yod pa'i 'od thams cad kyang de bzhin gshegs pa'i 'od zer gyi drung na sol ba'i phung po ltar gyur to/_/de ci'i phyir zhe na/_de bzhin gshegs pa'i 'od zer gyi mdog gang gis phyogs 
[\[102b.7\]]bcu'i 'jig rten gyi khams kun tu snang bar gyur to/_/de dag na gnas pa'i sems can dag la 'od zer des reg na dmus long ni mig gis gzugs mthong bar 'gyur/_lus sgur po ni lus rangs par 'gyur/_dbang po nyams pa rnams ni dbang po tshang zhing yan lag 
[\[103a\]]
[\[103a.1\]]dang nying lag dang ldan par 'gyur/_myos pa rnams ni dran pa phyir rnyed par 'gyur/_mdor na ji tsam du yid du mi 'ong ba thams cad dang bral te 'dod pa bzhin thob par 'gyur ro/_/de'i tshe 'khor gyi dkyil 'khor de nyid du byang chub sems dpa' sems dpa' chen po 
[\[103a.2\]]bdun cu snyed stan las langs nas sangs rgyas kyi zhabs la mgo bos phyag 'tshal te lan brgya stong du bskor ba byas nas phyogs gcig tu 'khod do/_/thams cad kyis skad 'thun par tshigs su bcad pa brgya stong gis de bzhin gshegs pa la mngon par bstod pa byas pa la 'di lta ste/_
[\[103a.3\]]byang chub sems dpa' bsam gyis mi khyab pa dang /_byang chub sems dpa' rtog med dbyangs dang /_byang chub sems dpa' bde ba 'ba' zhig sems dang /_byang chub sems dpa' dri ma med par grags pa dang /_byang chub sems dpa' tshad med dbyangs dang /_byang chub 
[\[103a.4\]]sems dpa' grags pa chen po dang /_byang chub sems dpa' gtsug phud 'od dang /_byang chub sems dpa' brtan pa'i seng ge dang /_byang chub sems dpa' 'ba' zhig rol dang /_byang chub sems dpa' rtog pa spong ba dang /_byang chub sems dpa' ye shes brtsegs dang /_
[\[103a.5\]]byang chub sems dpa' dge gnas blo gros dang /_byang chub sems dpa' rab tu mtshan med dang /_byang chub sems dpa' blo gros 'od zer dang /_byang chub sems dpa' khro zhi blo gros dang /_byang chub sems dpa' shin tu bsrung 'gyur dang /_byang chub sems dpa' dad 
[\[103a.6\]]pa btsan dang /_byang chub sems dpa' me tog 'phags dang /_byang chub sems dpa' kun tu bde dang /_byang chub sems dpa' 'phags pa'i shes rab las dang /_byang chub sems dpa' ngo 'phral 'chad dang /_byang chub sems dpa' bsam du med pa dang /_
[\[103a.7\]]byang chub sems dpa' tshangs pa sbyin dang /_byang chub sems dpa' rin chen las dang /_byang chub sems dpa' lha'i me tog gnas dang /_byang chub sems dpa' shin tu sems dang /_byang chub sems dpa' dpag med chos dang /_byang chub sems dpa' grags 
[\[103b\]]
[\[103b.1\]]pa'i yid dang /_byang chub sems dpa' spobs pa brtsegs dang /_byang chub sems dpa' dbang phyug sgo dang /_byang chub sems dpa' stobs bcu dang /_byang chub sems dpa' stobs bcu 'chang dang /_byang chub sems dpa' 'phags pa chen pos skyong dang /_
[\[103b.2\]]byang chub sems dpa' 'das pa med pa dang /_byang chub sems dpa' zhi ba rol dang /_byang chub sems dpa' de na gnas dang /_byang chub sems dpa' grangs med lha dang /_byang chub sems dpa' ri rab 'od dang /_byang chub sems dpa' rab tu lci ba'i sdong 
[\[103b.3\]]po dang /_byang chub sems dpa' rgyu las 'phags dang /_byang chub sems dpa' gcig pu 'gro dang /_byang chub sems dpa' gzi brjid 'phags dang /_byang chub sems dpa' sde chen mkhas dang /_byang chub sems dpa' ris skyob dang /_byang chub sems 
[\[103b.4\]]dpa' 'jig rten gsum 'dzin dang /_byang chub sems dpa' ngo 'phral yod dang /_byang chub sems dpa' grags pa brjod dang /_byang chub sems dpa' nyi 'od gsal dang /_byang chub sems dpa' seng ge btsan dang /_byang chub sems dpa' dus tshod rgyal po dang /_
[\[103b.5\]]byang chub sems dpa' seng ge'i snying po dang /_byang chub sems dpa' srid mngon ston dang /_byang chub sems dpa' 'od rgyang gsal dang /_byang chub sems dpa' seng ge'i ri dang /_byang chub sems dpa' srid len sbyin dang /_byang chub sems dpa' rgyal ba sbyin 
[\[103b.6\]]dang /_byang chub sems dpa' rgyal mtshan mchog dang /_byang chub sems dpa' dga' mgu rangs dang /_byang chub sems dpa' brtson 'grus brtan dang /_byang chub sems dpa' 'gribs med dang /_byang chub sems dpa' grags ldan dang /_byang chub sems 
[\[103b.7\]]dpa' 'jigs med dang /_byang chub sems dpa' ma chags lha dang /_byang chub sems dpa' sgron ma chen po dang /_byang chub sems dpa' 'jig rten 'od dang /_byang chub sems dpa' dam pa'i dbyangs dang /_byang chub sems dpa' thabs chen stobs dang /_
[\[104a\]]
[\[104a.1\]]byang chub sems dpa' mun nag sel dang /_byang chub sems dpa' mnyam med phyogs la sogs pa byang chub sems dpa' de dag thams cad kyis sangs rgyas kyi spyan sngar yi dam 'di skad bcas so/_/bdag cag rnams kyis bcom ldan 'das mya ngan las 
[\[104a.2\]]'das pa'i 'og tu sangs rgyas kyi chos bsrung zhing phyogs bcu'i 'jig rten gyi khams kun tu rgyas par bgyi zhing rgyun mi 'chad par bgyi'o/_/de ci'i slad du zhe na/_bdag cag gis de bzhin gshegs pa'i 'od zer dam pa bsam gyis mi khyab pa mthong nas 'od zer de dag las 
[\[104a.3\]]sangs rgyas kyi chos bsam gyis mi khyab par yang thos par 'gyur/_chos de dag thos nas sems kyi sgrib pa dang bral te kun nas nyon mongs pa thams cad byang nas/_lha'i rin po che gser ltar sems rnam par dag par gyur pas thams cad gsal bar snang bar 
[\[104a.4\]]gyur pa'i phyir ro/_/bdag cag gis phan pa dang /_bde ba'i yon tan 'di lta bu dran pas de bzhin gshegs pa la ston pa chen por 'du shes skyes so/_/byams pa'i pha ma lta bu'i 'du shes skyes nas rtag tu sangs rgyas kyi bka' drin dran te sangs rgyas kyi bka' drin shes par 
[\[104a.5\]]bgyid do/_/de ci'i phyir zhe na/_dam pa'i chos thos pas ring po mi thogs par byang chub kyi snying po la 'dug cing dam pa'i chos kyi 'khor lo bskor te sems can thams cad sgrol bar 'gyur ro/_/de dag kyang chos thos pas bla na med pa yang dag par rdzogs pa'i byang 
[\[104a.6\]]chub thob par 'gyur ba'i phyir ro/_/de nas de bzhin gshegs pas 'khor mang po la 'di skad ces bka' stsal to/_/byang chub sems dpa' sems dpa' chen po bdun cu po 'di dag yun ring po nas bskal pa grangs med pa bye ba khrag khrig brgya stong gi rdul phra rab snyed kyi 
[\[104a.7\]]sngon rol na/_sangs rgyas bcom ldan 'das gang gA'i klung gi bye ma brgya stong snyed kyi 'jig rten gyi khams kyi rdul phra rab snyed la bsnyen bkur byas te/_sangs rgyas de dag las rtag tu tshangs par spyod pa spyad cing rgyal ba de dag la mi skyo ba'i sems kyis mnyes par byas nas/_
[\[104b\]]
[\[104b.1\]]byams pas bdag gi lus bsrungs te sangs rgyas kyi chos 'dzin cing snying rje chen pos rgyun du phyogs bcur thams cad la phan pa dang bde ba'i don byed do/_/sems can gang zhig tha ma shi kar byang chub sems dpa' de dag la gcig gi ming ngam/_gnyis sam/_
[\[104b.2\]]gsum mam/_bzhi nas bdun cu'i bar du rdzogs par thos te/_de la srog phyogs skyabs su song na tshe 'phos ma thag tu gang na sangs rgyas bzhugs pa'i 'jig rten gyi khams su pad mo las rdzus te skye bar 'gyur zhing 'dod chags dang yongs su bral ba dang /_mngal 
[\[104b.3\]]gyi gnas nas mi skye ba dang /_mnam zhing btsog pa dang bral bar 'gyur te/_lus yongs su dag cing lus dri zhim pa dang /_thams cad kyi yid du 'ong zhing bkur sti byed par 'gyur ro/_/kun gyi yid du 'ong zhing bkur sti byas pas sems rab tu dga' bar 'gyur ro/_/
[\[104b.4\]]sems rab tu dga' bas bla na med pa yang dag par rdzogs pa'i byang chub tu sems bskyed par 'gyur ro/_/bla na med pa yang dag par rdzogs pa'i byang chub tu sems bskyed pas sems can thams cad la byams pa dang snying rje chen po'i sems bskyed par 'gyur/_de ltar 
[\[104b.5\]]byams pa dang snying rje'i sems bskyed pas 'gro ba ma lus pa la btang snyoms su mi gtong ba'i sems skye bar 'gyur/_gzhan yang sems can thams cad la phan pa dang bde bar 'gyur ba'i sems dang /_bdag dang gzhan gyi don byed pa'i sems dang /_sgrib pa dang /_
[\[104b.6\]]bar chad du 'gyur ba bsal ba'i sems dang /_nyon mongs pa zhi bar byed pa'i sems dang /_dge ba'i bshes gnyen la bsnyen cing rtag tu bkur sti byed pa'i sems dang /_'dun pa'i yid kyis chos nyan pa'i sems dang /_mi brjed par yid la byed cing don bzang po 
[\[104b.7\]]gzungs su 'dzin pa'i sems dang /_nyung du thos la don mang du shes pa'i sems dang /_mang du thos la don mi shes pa mi 'dod pa'i sems skye bar 'gyur ro/_/de nas yang dag pa nyid la dang ba'i sems dang /_de bzhin nyid kyi don bden pa la dad pa'i sems skye bar 
[\[105a\]]
[\[105a.1\]]'gyur/_yang dag pa'i don bden pa la dad pa'i sems skyes pas ji ltar bstan pa bzhin du rnal 'byor spyod pa'i sems skye bar 'gyur ro/_/ji ltar bstan pa bzhin du rnal 'byor spyod pa'i sems skyes pas phyir mi ldog pa'i sems skye bar 'gyur/_de 
[\[105a.2\]]ltar phyir mi ldog pa'i sems skyes pas sems can de dag thams cad la mnyam snyoms pa'i gnyen po'i sems skye bar 'gyur ro/_/ji ltar bdag khams gsum pa'i srid pa nyi shu lngar skye bar mi dga' ba bzhin du gzugs yod pa dang /_gzugs med pa dang /_rkang bzhi 
[\[105a.3\]]dang /_rkang [{]mangs [,]mang [}]dang /_grog sbur nas srog chags thams cad kyang de dang 'dra ste/_de bas na byang chub sems dpa' ni lus dang srog gi bar du stor yang pha rol po'i srog 'phrog pa'i las mi byed do/_/ji ltar bdag la nor rdzas dang /_'bru dang /_gos dang /_zas 
[\[105a.4\]]dang /_skom dang /_ban glang dang /_shing rta dang /_theg pa dang /_yul dang /_grong khyer dang /_chung ma dang /_bu dang /_lus kyi yan lag gi bar du longs spyod rnams la srung zhing rim gro byed do/_/gzhan gyis khyer zhing 'phrog pa la mi dga' ba bzhin du 
[\[105a.5\]]sems can thams cad kyang de dang 'dra ste/_de bas na byang chub sems dpa' ni bdag gi lus dang srog stor kyang sems can rnams kyi nor dang /_gos dang /_zas dang /_skom dang /_longs spyod la 'phrog pa'i sems mi skyed do/_/ji ltar bdag gi 
[\[105a.6\]]gzugs dam pa sring mo'am/_chung ma'am/_slas la gzhan gyi mi rigs par byed mi 'dod pa de bzhin du sems can thams cad kyang de dang 'dra ste/_de bas na byang chub sems dpa' ni bdag gi lus dang srog stor kyang pha rol po'i gzugs dam pa la 'du shes 
[\[105a.7\]]ngan pa log pa'i sems mi skyed na mi rigs pa'i chos ngan pa lta ci smos/_ji ltar bdag phra ma dang tshig rtsub po 'khrug par 'gyur ba la mi dga' ba bzhin du sems can rnams kyang de dang 'dra ste/_de bas na byang chub sems dpa' ni bdag gi lus dang 
[\[105b\]]
[\[105b.1\]]srog yal yang [{]brdzun [,]rdzun [}]du smra ba dang /_phan tshun 'khrug pa'i tshig mi smra'o/_/ji ltar bdag rdo dbyug gis rdeg pa dang /_lcag gis gzhu ba dang /_nan la 'bor ba la mi dga' ba bzhin du sems can thams cad kyang de dang 'dra ste/_de bas na byang chub sems 
[\[105b.2\]]dpa' ni bdag gi lus dang srog yal yang rdo dbyug dang /_lcag dang chad pas gcad pa'i las kyis sems can rnams la mi 'tshe'o/_/ji ltar bdag lcags sgrog dang /_khong sgril dang /_mtshon cha dang /_bzung ba dang /_btags pa dang /_bcing bas bcings 
[\[105b.3\]]pa'i gnod pa rnams la mi dga' ba bzhin du sems can kun kyang de dang 'dra ste/_de bas na byang chub sems dpa' ni lus dang srog yal yang lcags sgrog dang /_khong sgril dang /_bzung ba dang /_bcing ba la sogs pa gnod pas 'tshe bar mi byed do/_/ji ltar 
[\[105b.4\]]bdag gzhan gyis brnyas pa dang /_dbang dang /_drag shul byed pa dang /_dbang rlom btsan byed bsnyems shing ngan du byed pa la mi dga' ba bzhin du sems can thams cad kyang de dang 'dra ste/_de bas na byang chub sems dpa' ni bdag gcig pu'i lus dang srog yal 
[\[105b.5\]]yang tshul bzhin ma yin pa'i mi rigs pas sems can la gnod pa mi byed do/_/ji ltar bdag la pha rol po gzhan gyis bkur sti byed cing mchod dam tshig snyan pas bstod na/_bdag bde ba la dga' ba bzhin du bdag kyang sems can rnams la gos dang /_zas dang /_
[\[105b.6\]]skom dang /_mal cha dang /_nad kyi rkyen rtsi dang /_bde ba'i yo byad thams cad kyis sbyin par byed do/_/gal te bdag gis las chen po zhig sgrub pa'am/_sangs rgyas kyi phyir ram/_chos kyi phyir ram/_dge 'dun gyi phyir ram/_don sgrub pa las blos mi lcogs 
[\[105b.7\]]te don grub par ma gyur nas/_mi dga' zhing mya ngan gyis gdungs pa las mkhas pa blo dang ldan pa zhig gis bdag gis bsgrub pa'i don ma grub pas mi dga' zhing mya ngan byed par mthong na bdag la 'di skad zer ro/_/rigs kyi bu khyod mi dga' ba ma byed cig_/khyod 
[\[106a\]]
[\[106a.1\]]kyi don grub pa'i grogs bya ste/_don yid bzhin du bsgrub par bya'o/_/zhes zer na de la rab tu dga' ba'i sems skye bar 'gyur te/_de bas na bdag gis sems can la phan pa dang bde ba'i don du bsgrub pa'i las kyi grogs bya'o/_/
[\[106a.2\]]ji ltar bdag la rgyal po dang /_rkun po dang chu'am/_mes gnod par 'gyur ram/_blon po la sogs pas/_bzung ngam/_btags sam/_bcings na mi dga' ba'i mya ngan gyis gdungs par gyur pa las mkhas pa blo dang ldan pa zhig gis bdag de ltar mya 
[\[106a.3\]]ngan gyis gdungs pa mthong na/_snyan pa sgra'i tshig gis bdag la khyed mya ngan ma byed cig_/khyod kyi phyir kho bos rgyal po'am/_blon po chen po la gsol ba btab ste/_gal te na nor gsug sbyin pa'am/_thabs rnam pa sna tshogs kyis ci nas kyang khyod mi 
[\[106a.4\]]bde ba'i sdug bsngal las thar bar bya'o zhes zer na/_bdag gis tshig de thos pa tsam gyis sems dga' bar 'gyur te/_de bas na byang chub sems dpa' ni shes par bya ba'i sgyu rtsal dang bzo'i bar du yang mthar phyin par brtson 'grus su slob bo/_/'di lta ste/_
[\[106a.5\]]shes par bya ba rig pa'i gnas dang /_bzo'i gnas dang /_rol mo dang /_rtsed mo dang /_grangs dang /_rtsis dang /_mig 'phrul gyi sngags dang /_sman dang /_ban glang dang /_rta dang /_bzhon pa dang /_dgra chos dang /_dmag drang ba dang /_dpyad la sogs 
[\[106a.6\]]pa la mkhas par slob ste/_de ltar sgyu rtsal ci la yang mkhas par bslabs nas 'gro ba mang po dang /_rgyal po dang /_blon po chen po la sogs pa yang bsams pa'i yid dang 'gal bar mi byed/_de ma yin pa gzhan yang longs spyod kyi rkyen gos sam/_nor 
[\[106a.7\]]ram/_zas sam/_bza' ba'am/_btung ba'am/_nor bu'am/_gdu bu'am/_lus kyi rgyan nam/_gser ram/_dngul lam/_bai dUr+ya'am/_byi ru'am/_man shel lam/_spug gam/_mu tig gam/_a mra gar b+ha'am/_nor bu 
[\[106b\]]
[\[106b.1\]]rin po che'am/_ban glang ngam/_rta'am/_theg pa'am/_bran po'am/_las byed pa'i mi'am/_chung ma'am/_slas kyang yod/_chu mig gam/_khrus kyi rdzing bu'am/_rin po che'i yang tog bzang po'am/_longs spyod kyi yo byad rnam pa sna tshogs yod 
[\[106b.2\]]kyang byang chub sems dpa' de la rlom pa'am rgyags pa'i sems med do/_/de ltar sgyu rtsal kun la yang mkhas/_rin po che'i bang mdzod brgya stong dang yang ldan/_ban glang dang /_rta dang /_theg pa yang yod/_na chung bzang mo yang grangs med par yod/_yang tog 
[\[106b.3\]]bzang po yang yod/_chu mig dang khrus kyi rdzing bu la sogs pa 'dod pa'i longs spyod gang yang yod mod kyi/_de la ma chags te rtag tu 'dod pa nyung ba dang /_chog shes pa la dga' zhing /_bas mtha' dgon pa dang /_ri dang /_tshal dang /_shing drung du bsam gtan la 
[\[106b.4\]]zhi bar gnas pa la mos so/_/skye bo mang po dang /_smra zhing gtam zer yang /_sems ni rtag tu gnyen po'i sgor 'jug par byed do/_/so so'i skye bo dang spyod tshul 'thun pa ltar byed kyang sems can la phan pa'i don du nor bu rin po che gtong bar byed kyis sems can la 
[\[106b.5\]]gnod pa mi phan pa'i don mi byed do/_/gang dbul ba/_phongs pa nyam thag par gyur pa dag byang chub sems dpa' la slong du 'ongs na de la ci 'dod pa bzhin byang chub sems dpa' sbyin par byed do/_/sems can gang zhig sangs rgyas kyi chos la mos shing dad de byang 
[\[106b.6\]]chub sems dpa' la bsnyen bkur dang /_mchod pa bya ba'i phyir rim gro dang g.yog byed cing rkang pa 'khru ba'i las byed dam/_lus bkru ba dang mnye ba'i las byed dam/_chag chag dang phyag dar byed dam/_so shing dang khrus chur sbyor ram/_mal stan 'dings shing mal 
[\[106b.7\]]gos sprug pa'i las byed dam/_srod dang tho rangs la mar me 'bud dam/_khye'u sus dang /_dro la kha zas tha na pa na dang /_pu she na dang /_kha da ne 'bul lam/_'thung ba'i skom yu li shi dang /_bu la sha ka'i 'bras bu'i skom dang /_rgun chu dang /_kha ra nag po'i chu la sogs 
[\[107a\]]
[\[107a.1\]]pa sbyar sbyar nas yo byad de lta bus zhag bdun nas zhag dgu bcu'i bar du byang chub sems dpa' la chos 'dod pa'i phyir 'bul bar byed na byang chub sems dpa' de'i tshe mchod pa'i yo byad 'bul ba de la dga' ba'i sems med do/_/de ci'i phyir zhe na/_byang 
[\[107a.2\]]chub sems dpa' ni bskal pa grangs med pa yun ring po nas sangs rgyas kyi chos tshol ba'i phyir/_sems can thams cad la skyed 'bri'i sems med pa'i phyir/_byams pa dang snying rje'i sems dang ldan pa'i phyir/_mnyam snyoms pa'i sems la gnas pa'i phyir 
[\[107a.3\]]ro/_/de bas na dus kha cig tu 'khor los sgyur ba'i rgyal po byed de/_rtag tu dge ba bcu'i chos kyis sems can gyi don byed do/_/sems can de dag kyang rgyal po'i yid bzhin du dga' zhing spyod pas tshe'i dus byas na yang lha dang mi'i 'jig rten du 'dod pa lnga'i longs spyod 
[\[107a.4\]]mchog dam pa dang ldan te/_rigs che zhing mtho bar skye bar 'gyur/_bsams pa'i yid bzhin du nyal ba dang /_ldang ba dang /_'gro ba la gnod pa med par 'gyur/_gnas gang du 'gro yang bzhon pa'i rta dang theg par ldan te skyed mos tshal du rtsed mo dang rol mo la rtse zhing 
[\[107a.5\]]longs spyod par 'gyur/_bza' ba dang btung ba dam pa dang dga' dgur spyod par 'gyur yang tha ma mi rtag pa bsten te/_rga ba dang na bas gzir te shi bar gyur na khyim gyi bu smad mya ngan gyis gdungs te skad phyung nas ngu zhing la la ni mgo la thal mo rdebs/_la la ni rang rang gi skra 
[\[107a.6\]]'bal te mchi ma 'dzag cing sa la 'gre'o/_/de nas khyogs sam shing rta'i steng du bzhag nas dur khrod du bskyel te/_de ltar bskyal nas kyang bu smad dag phyir khyim du 'ongs nas mya ngan gyis gdungs te la la ni brgyal nas sa la 'gre_/la la ni de'i rkyen gyis nad du 'gyur/_la 
[\[107a.7\]]la ni mi dran nas myos/_la la ni tshe'i bar chad du shi bar byas te/_de ltar byas kyang gson pa rnams la ni phan pa med/_shi ba la ni rab tu gnod do/_/de'i tshe de'i dus na 'khor los sgyur ba'i rgyal po 'khor dang bcas te yul rgyu zhing song ba las sems can mya ngan gyis 
[\[107b\]]
[\[107b.1\]]gzir ba mthong nas snying brtse ba'i sems skyes te 'di skad zer ro/_/rgyal po zhes bya ba ni yul sa dbang gis 'gro ba mang po'i dbang sgyur te/_de ltar dge ba bcu'i lam gyis 'gro ba rnams btul te/_'bras bu 'dod pa lnga mchog dam pa thob tu zin kyang skye ba dang /_rga ba dang /_
[\[107b.2\]]na ba dang /_'chi ba dang /_mi rtag pas 'jigs pa las thar bar ma gyur na/_bdag gis drang po'i chos kyis yul gyi srid btsas kyang phan pa'i don med do/_/de ltar 'gro ba rnams la phan pa'i don med na 'khor los sgyur ba'i rgyal po chen po zhes kyang ji skad bya/_byams 
[\[107b.3\]]pa chen po'i pha zhe'am/_sman pa'i rgyal po chen po zhe'am/_'dren pa'i ston pa chen po zhes ji skad du gdags/_'dren pa'i ston pa chen po zhes bya ba ni yang dag pa'i lam du 'dren cing mya ngan las 'das pa'i lam ston te/_'dus ma byas pa'i rab tu bde ba thob par byed do/_/
[\[107b.4\]]bdag cag ni ming dang spyod par mi 'thun te/_dper na mi zhig skom pas gdungs nas srog la bab pa las chu 'dod pa'i phyir phan tshun brgyugs te/_khron pa skam po zhig dang phrad nas rab tu dga' ba'i sems skyes te 'di snyam du sems so/_/da ni bdag gi lus 'di 'chi ba las phyir 
[\[107b.5\]]sos so/_/de ci'i phyir zhe na/_gal te chu dang ma phrad na srog 'di 'chi ba las yun mi ring ba las da khron pa bzang po dang phrad nas gdon mi za bar chu dong grang mo gtsang ma dang phrad de ngoms shing tshim par 'gyur bas srog 'tsho bar 'gyur ro snyam bsams nas myur ba myur bar khron pa'i 
[\[107b.6\]]drung du bsnyen to/_/khron pa'i drung du phyin nas lus la gyon pa'i gos phud de/_phyogs gcig tu sbas nas chu 'dod pa'i phyir khron pa'i nang du zhugs so/_/khron pa'i gting du phyin nas chu ni med kyi sbrul gdug pa dang /_smigs pa dang /_sdig pa dang /_rtsangs pa dang /_sbal pa 
[\[107b.7\]]dang /_gyo mo dang /_de la sogs pa gseg ma dang /_shing dang /_rtswa nyal nyil 'ba' zhig mthong bar gyur to/_/de'i tshe skom pas nyam thag par gyur pa de thog ma re ba bzhin du chu yang ma rnyed la gdug pa mang pos gzas nas khron pa de las phyir byung bar gzas kyang khron pa 
[\[108a\]]
[\[108a.1\]]rnyings shing zhig la zabs kyang mda' rgyang gang tsam yod de/_de'i nang na skas sam/_thag srad dam/_'bru ba'i shing tsam yang med de/_mas mchong du stsal yang nyam thag la stobs zhan pas 'phar mi nus te/_phyir yang zhabs su lhung nas sbrul gdug pa la sogs 
[\[108a.2\]]pas za zhing 'jib bo/_/de cung zad cig srog ma chad kyi bar du 'di skad ces zer ro/_/bdag khron pa 'di'i nang na chu med par sngar shes na lta khron pa 'di la mig gis blta yang mi phod na 'di'i nang du zhugs pa lta smos kyang ci dgos te/_da ni khron pa 'di'i rkyen gyis sdug 
[\[108a.3\]]bsngal ba'i sdug bsngal myong bar gyur to zhes smre sngags 'don to/_/'khor los sgyur ba'i rgyal po yang de ltar so so'i skye bo dag gcig shi ba'i 'og tu khyim gang gi bu smad dang /_gnyen rnams kyis sdug pa dang bye bral ba'i sdug bsngal gyis gdungs pa mthong nas 'di skad zer 
[\[108a.4\]]ro/_/bdag gi lus 'di ni khron pa skam po de dang 'dra ste/_khron pa ming tsam yod kyi chu ni med pas na 'jug pa yod kyang thob pa med pas de lta bu'i lus dang srog stor ba'i sdug bsngal myong bar gyur to/_/da ltar bdag 'khor los sgyur ba'i rgyal po'i dbang sgyur zhing rin 
[\[108a.5\]]po che sna bdun dang ldan te/_dge ba bcu'i las kyis 'gro ba 'dul zhing drang po'i chos kyis yul gyi srid btsas nas skye bo mang po dag lha dang mi'i mtho ris kyi gnas su bkod de 'dod pa lnga'i yon tan mchog dam pa la longs spyod du bcug kyang de dag skye ba dang /_rga ba dang /_na ba 
[\[108a.6\]]dang /_'chi ba dang /_sdug pa dang /_bye bral ba dang /_dgra sdang ba dang phrad pa'i sdug bsngal las thar bar ma nus te/_gcig la gcig ngu zhing cho nge byed pa 'di ni bdag gis nyes kyi sems can rnams kyis ma nyes so/_/de ji lta zhe na/_bdag la 'jig rten las 'das pa'i 
[\[108a.7\]]chos 'gro ba mang po la phan pa'i don du 'gyur ba med de/_bdag las dge ba'i chos 'dod cing rab tu bde ba 'dod kyang sdug bsngal gyi mtsho las rgal mi nus so/_/de'i tshe 'khor los sgyur ba'i rgyal po yang 'di snyam du sems so/_/da ltar bdag gi lus 'di ni dper na shes 
[\[108b\]]
[\[108b.1\]]pa med pa gti mug can gyi sbyin bdag dang 'dra'o/_/de'i tshe dus gzhan zhig na lo bdun gyi bar du char ma bab pas than pa chen po byung ste/_rtsi shing yang skams/_'bru yang rab tu dkon par gyur nas mu ge chen po byung ste/_gcig la gcig 'cha' zhing za bar gyur/_
[\[108b.2\]]gcig gi sha khrag la gcig za ste/_la la ni bu'i sha khrag la pha ma za/_la la ni pha ma'i sha la bu za zhing /_pha ma dang /_phu nu dang /_khyo shug dang /_bu pho dang /_bu mo yang gcig gi sha la gcig za bar gyur to/_/de'i tshe na sbyin bdag chen po de 'chag cing 'phyan du song 
[\[108b.3\]]song ba las sems can mang po dag ltogs nas da rod nyams de rid cing skams la nyam chung la mdog ngan pa dang /_skra yang 'dzings nas lus gnag la rke ba dag phrag pa la mi ro khur du khyer te/_kha cig ni mi'i mgo dang /_lag pa dang /_rkang pa dang /_lhu tshigs dang /_lag 
[\[108b.4\]]ngar dang /_phrag pa dang /_tshigs pa dang /_rgal pa dang /_brla dang /_rje ngar dang /_yan lag dang /_nying lag gi bar du khyer/_kha cig ni nang khrol mchin pa dang /_mcher pa dang /_glo ba dang /_rgyu ma dang /_gzhang rnams khyer ba mthong ngo /_/de lta bu dag mthong nas sbyin 
[\[108b.5\]]bdag des de dag mthong nas/_khyed khur du khyer ba 'di dag ci yin zhes dris so/_/de dag gis smras pa/_bdag cag gi khur du khyer ba 'di dag ni mi ro ste/_mi'i mgo dang /_rkang lag dang /_brla dang /_rje ngar dang /_yan lag dang /_nying lag gi bar du'o/_/khyed mi'i 
[\[108b.6\]]mgo dang /_yan lag dang /_nying lag gi bar du khyer ba 'di ci dgos ci zhig bya zhes dris pa dang /_de dag gis smras pa/_khyod mi shes sam/_mu ge chen po byung nas 'bru rab tu dkon par gyur te/_mi kun ltogs nas da ltar gcig la gcig za bas/_bdag cag gi 
[\[108b.7\]]khur bu khyer ba 'di ni bdag cag gi zas yin no/_/de'i tshe sbyin bdag chen po des de skad ces smras pa de thos nas dngangs te/_spu zing zhes byed nas 'khams te sa la 'gyel ba las chu grang mos gdong du gtor nas ring zhig lon pa dang /_sems sor chud nas 'o na khyod kyi 
[\[109a\]]
[\[109a.1\]]zas yin na 'di dag su'i sha yin zhes dris pa dang /_de dag skad chen po phyung nas ngus te/_sbyin bdag la brjod du mi rung ngo zhes smras so/_/kye ma'o bdag cag ni sdug go/_/kye ma'o bdag cag ni sdug go/_/kyi hud kyi hud khyod la drang por mi smrar mi rung 
[\[109a.2\]]ste/_bdag cag khur du khyer ba 'di la la ni pha'i sha_/la la ni ma'i sha_/la la ni bu'i sha_/la la ni phu nu'i sha_/la la ni gnyen bshes kyi sha yin no zhes ltogs pa de dag gis so so nas khyim bdag la drang por gtam byas nas/_bdag cag ni shin tu ltogs pas gcig la 
[\[109a.3\]]gcig nying sha za bar gyur to/_/de'i tshe sbyin bdag des dbugs kyis brnangs pa tsam du mi ltogs pa rnams la 'di skad ces smras so/_/khyed rnams deng phyin chad gcig la gcig nying sha za bar ma byed cig_/khyed rnams la dgos pa'i yo byad gang yang rung /_bgo ba'i 
[\[109a.4\]]gos sam/_bza' ba'am/_btung ba'am/_nad kyi rkyen rtsi'am/_yo byad ci dgos pa thams cad sbyin par bya ste/_zhag bdun na khyed rnams kho bo'i sgor shog shig dang /_yid bzhin du gos sam/_kha zas sam/_nad kyi rkyen rtsi'am/_ji 'dod pa tshim par bya'o zhes bsgo 
[\[109a.5\]]ba dang /_de dag rab tu dga' rangs nas shin tu legs so legs so/_/ngo mtshar che'o zhes bstod pa byas so/_/de nas sbyin bdag de phyir khyim du 'ongs nas chung ma dang /_bu rnams dang /_bran khol dang /_las byed pa'i mi rnams kyang bsdus te/_dga' ba'i mdangs 
[\[109a.6\]]phyung nas/_'jam zhing yid du 'ong ba'i tshig snyan pas bu smad dang /_bran khol dang /_las byed pa'i mi rnams la 'di skad ces bsgo'o/_/khyed rnams shes par gyis shig_/kho bos smras pa'i tshig legs par nyon cig_/khyed shes sam than pa chen pos mu ge byung nas/_
[\[109a.7\]]mi thams cad ltogs te grangs med pa zhig shi bar gyur to/_/bdag gi khyim na bang mdzod kun gang zhing lud de 'bru yang grangs med pa zhig yod pas dus las ma yol bar bdag cag bsod nams bya'o zhes bu smad kun gyis de skad ces bsgo ba thos nas legs so legs so/_/
[\[109b\]]
[\[109b.1\]]bdag cag gi srog lus sbyin pa byas kyang mi phangs na bang mdzod dang /_nor rdzas dang /_kha zas lta smos kyang ci dgos/_de nas sbyin bdag kyang rab tu dga' rangs nas khyed rnams ni yang dag par kho bo'i bla na med pa'i byang chub thob par bya ba'i grogs yin pa lta dge'o legs so/_/
[\[109b.2\]]khyed rnams kyang so so nas ci dang ci bya ba rnams ci dang ci bsgrub pa skol bya ba'i rigs pa yang mod la bya/_bsgrub pa'i rigs pa yang myur du bsgrub ste/_da ste zhag bdun na nges par 'byor bar bya'o/_/de'i tshe sbyin bdag des so sor bsgo nas khyim gyi phyi rol du byung ste/_gang 
[\[109b.3\]]na sa mnyam zhing yangs la bde ba'i gnas zhig bltas nas mod la sa gzhi dag par nyal nyil dang sa rdo med par byas phyags te khri stan bshams so/_/de ltar mang po 'du ba'i gnas sbyin pa sbyin pa'i sa gzhi bshams nas ban glang lnga brgya la kha zas bkal te sbyin pa'i 
[\[109b.4\]]sar bskyal nas/_kha zas ni ri bzhin du spungs/_zho chu ni mtsho bzhin bskyil/_mar dang /_'bru mar dang /_khur ba la sogs pa kha zas ro brgya dang ldan pa cho ma cho dgu sbyar te/_de ma yin pa gzhan yang gos dang /_gdu bu dang /_phreng ba dang /_lus kyi rgyan sna 
[\[109b.5\]]tshogs dang /_ban glang dang /_rta dang /_rin po che sna bdun la sogs te/_thams cad phun sum tshogs par sbyar nas zhag bdun lon pa'i skya rengs shar nas zhag bdun gyi nyi ma la dril rnga brdungs/_dung bus te/_skad chen pos thams cad sbyin pa'i gnas 'dir 'dus shing 
[\[109b.6\]]shog shig ces bos so/_/de'i tshe na thams cad kyis bos pa'i skad thos nas 'phags pas byin gyis brlabs pa tsam du rab tu dga' ba'i sems skyes te/_thams cad sbyin pa gtong ba'i gnas su lhags te/_yid bzhin du gos dang /_mal cha dang /_zas skom dang /_
[\[109b.7\]]lus kyi rgyan sna tshogs pa dang /_nad kyi rtsi sman mang po dang /_ban glang dang /_rta dang /_rin po che sna bdun la sogs pa ci dang ci 'dod pa yid bzhin du drangs nas sbyin pa'i rdzas ci yod pa thams cad kyis ma lus par khyer ro/_/de nas sbyin bdag de dga' nas phyir khyim du 
[\[110a\]]
[\[110a.1\]]'ongs nas chung ma dang bu rnams dga' ba bzhin du 'dod pa lnga la longs spyod do/_/de nas zhag bdun tsam lon pa dang mi dag na re sbyin bdag des sngar gos dang /_zas dang /_skom la sogs pa sbyin pa byas na kha zas zos pa rnams dug langs nas thams cad shi'o 
[\[110a.2\]]zhes zer ro/_/de ltar shi bar gyur pas thams cad tshig tu brjod de ngo mtshar che'o ngo mtshar che'o/_/de ltar sbyin bdag chen po des kun la snying brtse ba'i phyir ci 'dod pa bzhin du kha zas la sogs pas tshim par byas te lus dang srog gson par byas par gyur na phyis zhag mang po 
[\[110a.3\]]ma lon par dug langs nas thams cad shi'o bar sgra sgrogs par gyur to/_/de'i tshe sbyin bdag chen po des de ltar gyur pa de thos nas yi mug cing mi dga' bar gyur te/_chung ma dang /_bu la sogs pa la khyed kyi kha zas ji ltar sbyar na kha zas kyi nang du dug ma rungs pa ji ltar 'ongs 
[\[110a.4\]]zhes dris pa dang /_chung ma dang /_bu dang /_bran khol dang /_las byed pa'i mi rnams kyi mchid nas dug mi srid do/_/dug 'di ga las 'ongs zhib tu rtogs shig ces smras so/_/de nas sbyin bdag de khyim gyi zhal ta byed cing mthar gyis song song ba las khron pa zhig steng 
[\[110a.5\]]bkab cing g.yogs pa mthong ngo /_/khron pa 'di ci'i phyir g.yogs zhes dris pa dang /_khron pa 'di ni khyim bdag khyod bus pa chung ngu'i tshe na sbrul gdug pa gsum zhig gso gso ba las khron pa 'di brkos nas sbrul gdug pa gsum bcug go/_/khron pa 'di ni sbrul 
[\[110a.6\]]gdug pa 'dug pa'i khron pa yin no/_/chu yang gdug pas chu 'di yang 'thungs pas na ste 'chi bar 'gyur ro/_/sbyin bdag des tshig de dag thos nas las byed pa dag la khyed de bar kha zas g.yo ba'i tshe khron chu 'di las bcus te kha zas ma g.yos sam/_las byed pas 
[\[110a.7\]]smras pa/_kha zas mang du g.yos pas [{]rings [,]ring [}]nas chu 'di yang bcus nas kha zas kyi g.yos byas so zhes bsgo'o/_/khyim bdag mi dga' ste/_ngo mtshar che'o/_/bdag ni gti mug can shes pa'i blo med pa yin pa 'dra ste/_ci'i phyir sbrul gdug pa gso zhing khron pa 
[\[110b\]]
[\[110b.1\]]gdug pa rko zhes 'gyod nas chung ma dang /_bu la bsgo ba/_sbrul gdug pa gsum gyi khron pa myur du tshongs shig_/sbrul gdug pa gsum yang kho bo bdag gis bsreg go zhes bsgo ba dang /_las byed pa'i mi rnams kyis de ma thag tu khron pa de yang bsubs 
[\[110b.2\]]nas med par byas so/_/de nas sbyin bdag des sbrul gdug pa'i khron pa de med par byas nas phyi rol du 'chag tu song song ba las sbyin bdag gi kha zas dug can gyi shi bar gyur pa las thams cad tshig 'thun par sbyin bdag 'dis bdag cag la kha zas dug can byin nas 
[\[110b.3\]]bdag cag sngar shi bar gyur pa yin no/_/bdag cag gis de ltar shes na der ma song yang rung zhes 'gyod pa skyes so/_/de bzhin du 'khor los sgyur ba'i rgyal po de yang dge ba bcus sems can btul te/_sems can dag lha dang mi'i mtho ris su skye zhing 'dod pa lnga la 'dod 
[\[110b.4\]]dgur longs spyod mod kyi skye ba dang /_rga ba dang /_na ba dang /_'chi ba las mi thar ba yang de dang 'dra'o/_/de nas 'khor los sgyur ba'i rgyal po de de'i mod la bdag bla na med pa'i sangs rgyas kyi chos dang /_'jig rten las 'das pa'i chos bsgrubs te/_sems can rnams 
[\[110b.5\]]kyang de la klog pa dang /_'don pa dang /_'dri ba dang /_goms par bya ste/_skye shi'i 'khor ba yongs su spang zhing mya ngan las 'das pa 'thob par bya'o zhes dam bcas so/_/de'i tshe na 'khor los sgyur ba'i rgyal po sangs rgyas kyi chos tshol ba'i phyir/_'dzam bu'i gling na/_
[\[110b.6\]]sangs rgyas kyi chos sus shes zhes gnas kun tu bkar btags so/_/'khor los sgyur ba'i rgyal po chos 'dod pa'i phyir gnas kun tu bkar btags kyang shes pa ma byung ngo /_/mtha' 'khob kyi yul chung ngu cig tu phyin pa dang /_de na bram ze gcig cig sangs rgyas kyi chos 
[\[110b.7\]]shes so zhes zer ro/_/de nas bram ze de'i steng du pho nya btang nas pho nya des bram ze ga la ba der phyin nas btsun pa sangs rgyas kyi chos shes sam zhes dris na shes so zhes zer ro/_/de nas pho nyas bram ze'i rkang pa la mgo bos phyag byas nas btsun pa 'khor los sgyur ba'i 
[\[111a\]]
[\[111a.1\]]rgyal pos spyan 'dren du btang gis 'khor los sgyur ba'i rgyal po de ga la ba der gshegs su gsol/_/de nas bram ze yang der 'ongs nas 'khor los sgyur ba'i rgyal pos rgyang ma nas bsu ste rkang pa la mgo bos phyag 'tshal nas bde bar byon tam/_lam 
[\[111a.2\]]du nyon mongs par ma gyur tam/_ngal bar ma gyur tam/_zhes gtam dris te pho brang gi nang du khrid nas pho brang gi dbus su rgyal po'i gdan la bzhag go/_/bram zes kyang gdan la skyil mo krung bcas te 'dug nas de'i tshe rgyal pos bram ze de bde bar 'dug nas dgos 
[\[111a.3\]]pa'i yo byad rnams kun phul te sbyin pa byas nas thal mo sbyar te bram ze de la ston pa chen po sangs rgyas kyi chos shes sam zhes dris pa dang /_bram ze na re bdag gis sangs rgyas kyi chos shes so zhes zer ro/_/de nas rgyal pos bram ze la ston pa chen po bdag la bstan cing 
[\[111a.4\]]bshad du gsol zhes byas nas/_bram ze na re rgyal po khyod ni shin tu glen no/_/kho bos sangs rgyas kyi chos bslabs pa na/_yun ring du na dka' ba'i sdug bsngal myong nas gdod lobs pa yin na/_da rgyal pos thal byung du thos par 'dod dam/_rgyal pos smras pa/_
[\[111a.5\]]ston pa chen po 'o na ci zhig 'dod/_bram zes smras pa/_bdag la mchod pa phul cig_/rgyal pos smras pa/_ston pa chen po mchod pa ci zhig 'dod/_gos sam/_mal cha'am/_bza' ba'am/_btung ba 'dod dam/_'on te gser ram/_dngul lam/_rin 
[\[111a.6\]]po che 'dod dam/_bram zes smras pa/_bdag de 'dra ba'i mchod pa mi 'dod do/_/rgyal pos smras pa/_mchod pa de dag mi 'dod na 'o na ban glang ngam/_rta'am/_theg pa 'dod dam/_'on te yul lam/_grong khyer ram/_chung ma'am/_bu 'dod dam/_rol mo'am/_glu 
[\[111a.7\]]'am/_gar byed pa 'dod dam/_bram zes smras pa/_bdag ni de dag gang yang mi 'dod do/_/gal te lus la rma stong phyung ste rma'i nang du mar blugs la me mar snying po btsugs te mar me stong 'bar bas mchod na sangs rgyas kyi chos bstan cing bshad par bya'o/_/gal te de ltar mi nus 
[\[111b\]]
[\[111b.1\]]na bdag langs te 'gro zhes smras nas rgyal pos skad cig tsam lan ma smras kyi bar du khri las babs so/_/de nas rgyal pos pang du blangs nas ston pa chen po cung zad nyag bsring du gsol/_bdag shes pa zhan zhing bsod nams chung bas cung zad bsams te mchod par bgyid do 
[\[111b.2\]]zhes smras so/_/de'i tshe 'khor los sgyur ba'i rgyal po de 'di snyam du sems par gyur te/_bdag gi lus 'di thog ma med pa'i dus nas shi ba grangs med par myong na yang chos kyi phyir ma shi'i/_da yang bdag gi lus 'di yang mthar 'jig cing rul bar 'gyur bas phan pa med de/_da ni 
[\[111b.3\]]dus las bab bo snyam bsams nas ston pa bram ze la 'di skad ces smras so/_/ston pa chen po/_bdag mchod pa 'dod pa bzhin bgyid do/_/de nas rgyal po pho brang du song nas btsun mo rnams la da ni bdag cag bye 'bral lo zhes smras so/_/btsun mo rnams de skad ces smras pa 
[\[111b.4\]]thos nas dngangs shing 'khams te ci nyes gtol med de rgyal po da ltar ci zhig mdzad snyam dgongs zhes gsol lo/_/rgyal pos smras pa/_bdag gi lus 'di la mar me stong zhig btsugs te ston pa bram ze la mchod pa bya snyam mo/_/btsun mo rnams kyis de skad ces smras pa thos nas 
[\[111b.5\]]sa la 'gre zhing cho nges btab ste brgyal lo/_/ring zhig lon pa dang /_phyir dran pa rnyed do/_/rgyal po chen po 'jig rten na bdag gi lus las phangs pa med de/_nyes te dogs nas gso ba'i rim gro cher byed na ci'i phyir bdag gi lus la tho 'tsham zhing gnod pa bgyid/_rgyal po ni 
[\[111b.6\]]mkhas pa'i blo dang ldan pa lags na da ltar myos sam/_'on te [{]yi dgas [,]yi dwags [}]kyis brlams sam/_ci nongs/_rgyal pos smras pa/_de lta bu gang yang ma yin no/_/'o na ci'i phyir de lta bu'i gnod pa mdzad cing bram ze la mchod par dgongs/_rgyal pos smras pa/_bdag ni 
[\[111b.7\]]sangs rgyas kyi chos 'dod de/_sems can thams cad kyi don byed par sems so/_/de ltar sems can thams cad la dgongs na da ci'i phyir bdag cag rnams bkol bar gyur/_rgyal pos smras pa/_'jig rten na mdza' sdug thams cad mthar bye bral du 'gyur te de bas na bdag 
[\[112a\]]
[\[112a.1\]]gis lus kyi mchod pa byas te/_khyed dang sems can thams cad kyi mun gnag gi khang par ye shes chen po'i sgron ma gzugs shing skye shir 'khor ba'i ma rig pa'i mun pa snang bar byas la/_kun nas dkris pa'i nyon mongs pa'i mdud pa bcad de/_'khor ba'i skyon 
[\[112a.2\]]las bsgral nas mya ngan las 'das pa'i gnas su dgod pa'i ched du bsams kyis khyed rnams bar chad dang bgegs ma byed cig_/de'i tshe btsun mo rnams de skad ces bsgo ba thos nas brnangs pa ltar cang mi smra zhing skad chen po phyung ste ngu zhing rang rang gi skra 'bal lo/_/bdag cag la 
[\[112a.3\]]bsod nams med de bkra mi shis pas gson por bdag cag la lha med par gyur ces smra'o/_/rgyal po de la rgyal bu lnga brgya yod de thams cad kyang mnga' byad bzang zhing sdug pa/_yid gzhungs shing mkhas pa'i blo dang ldan pa/_mi'i mtshan dang rdzogs par ldan pa/_rgyal po yang 
[\[112a.4\]]mig bzhin du phangs shing byams so/_/de'i tshe rgyal pos rgyal bu rnams la smras pa/_kho bo da mchod pa'i las shig byed snyam na lus dang srog nyam chung ngu dogs te khyed dang bral ba snyam/_yul gyi srid dang 'bangs rnams kyi tshis ni che rims kyis byos shig ces bsgo'o/_/rgyal bu 
[\[112a.5\]]rnams de skad bsgo ba de thos nas lus kyi yan lag dang rtsa rnams bcad pa tsam du sdug bsngal gyis gdungs te/_dper na mi brnangs pa la skyug tu yang med/_mid du yang med pa bzhin du rgyal po la 'di skad ces gsol to/_/ci'i slad du bdag cag rnams spangs te skyabs su ma 
[\[112a.6\]]mchis par mdzad/_la la ni rgyal po'i gnya' ba nas 'khyud/_la la ni lag pa dang /_rkang pa la bzung nas skad phyung zhing ngu /_kyi hud kyi hud ci'i phyir mgon dang skyabs med par 'gyur zhes smras so/_/de nas rgyal pos rgyal bu rnams la spro ba bskyed pa'i phyir 'jig rten na mdza' 
[\[112a.7\]]zhing sdug pa thams cad mthar bye bral bar 'gyur ro zhes bsgo'o/_/de skad ces bsgo ba thos kyang yid la gcags te 'bral mi phod na bdag gi gsol ba gcig gnang bar mdzad du gsol/_/bdag cag gi lus dang srog rgyal po la 'bul na ston pa bram ze la mchod pa mdzad 
[\[112b\]]
[\[112b.1\]]du gsol/_rgyal pos smras pa/_bu khyed rnams ni da dung shed ma bye la chung bas de 'dra ba'i mchod pa byed mi bzod kyis/_kho bo ni ston pa lam ring po nas gnyer te mchod pa bya bar khas blangs pa'i yid dang 'gal bar byar mi rung bas bu sri zhu can ni pha'i yid dang 'gal bar mi byed na 
[\[112b.2\]]khyed rnams kho bo'i yid dang 'gal bar byed dam/_rgyal bu rnams de skad smra ba thos nas skad phyung ste cho nges btab pas yul gyi lha rnams kyang dngangs te ri 'gyel ba bzhin du thams cad lus sa la brdabs so/_/de'i tshe rgyal po la yul mtha'i rgyal phran thams cad kyis kyang mchi phyag 
[\[112b.3\]]byas nas pho brang gi nang ston pa chen po ga la ba der song ste/_de'i drung du phyin nas lus kyi rgyan thams cad kyang bkrol nas gos kyang phud nas phyogs gcig tu bzhag nas lus drang por bsrang ste 'dug go/_/'dug ma thag tu rgyal phran rnams dang /_blon po dang /_rgyal bu lnga 
[\[112b.4\]]brgya dang /_btsun mo nyi khri la bsgo'o/_/khyed rnams las gang gis kho bo'i lus la rma stong zhig gcod sus nus zhes smras na/_btsun mo dang /_rgyal bu dang /_blon po dang /_rgyal phran gyi mi rnams tshig 'thun par bdag cag gis rang gi lus la gri thogs te mig phyung yang bla'i rgyal 
[\[112b.5\]]po'i lus la rma 'byin mi phod do/_/de nas rgyal po mi dga' bar gyur nas da ni bdag ye 'ur gyur pa lta 'khor mang po 'di snyed kyi nang na mi 'ga' yang kho bo'i grogs su 'gyur ba med dam zhes smra bar gyur to/_/de'i tshe na rgyal po de la rigs ngan shen pa rang bzhin gyis khro la kun kyang 
[\[112b.6\]]'jigs su rung ba zhig yod pa zhig bos so/_/shen pa de der 'ongs so/_/shen pa de 'ongs nas rgyal bu rnams la khyed mya ngan ma byed cig_/rgyal po chen po don mi 'grub pa'i thabs bdag la mchis kyis/_don ma grub na snga mkho bzhin du rgyal po'i srid gzung du zad do 
[\[112b.7\]]zhes smras so/_/rgyal bu rnams kyis tshig de skad ces smras pa thos nas rab tu dga' ba'i sems skyes par gyur to/_/de nas shen pa de rgyal po'i drung du 'ongs nas rgyal po chen po da ltar ci zhig mdzad par dgongs zhes gsol pa dang /_rgyal pos smras pa/_kho bo'i lus la 
[\[113a\]]
[\[113a.1\]]mar me stong btsugs la ston pa chen po bram ze la mchod par sems so/_/shen pas smras pa/_de lta na sku la gcod nus so/_/rgyal pos de skad smras pa thos nas rab tu dga' ba'i sems su gyur nas shan pa la khyod ni yang dag par kho bo'i bla na med pa'i 
[\[113a.2\]]byang chub sgrub pa'i grogs yin no zhes smras so/_/de nas shan pas rgyal po'i drung du 'greng bzhin ngu ngam ngur ba'i skad chen pos rgyal po la 'di skad ces gsol to/_/rgyal po mkhyen tam/_mi gsad pa'i chos kyis ni sngar mgo bcad par dgos te/_gnya' ba gtubs la rkang lag kyang 
[\[113a.3\]]phral te/_chu ba dang /_rgyus pa yang dbyung dgos na rgyal po chen po de 'dra ba'i na tsha'i sdug bsngal bzod dam/_rgyal pos de skad smras pa thos nas rab tu dga' ba'i sems su gyur nas/_de nas shen pas gnag lce lta bu'i gri thogs te ring po ma thogs par rgyal po'i lus la rma stong 
[\[113a.4\]]tshang bar bcad do/_/shan pa rgyal po'i sems phyir nur ba tsam du sems pa las/_sems ma nur bas de gri yang sa la bor nas bros so/_/de nas rgyal po chen po'i lus la rma stong bcad pa'i nang du mar khu blugs nas ras bzang po'i snying po btsugs te mar me stong btsugs so/_/
[\[113a.5\]]de'i tshe bram ze ston pa chen pos de ltar byas pa mthong nas 'di snyam du da ni myur du chos ma bshad na lus srog 'tsho'am mi 'tsho gtol med pas/_gal te srog ma sos na sus chos mnyan par 'gyur snyam bsams nas/_rgyal po la 'di skad ces smras so/_/sangs rgyas kyi chos 
[\[113a.6\]]thos par 'dod pas shin tu dpa' ba'i brtson 'grus kyis bya dka' ba'i spyod pa spyad pas legs par nyon la shin tu yid la zung shig dang /_da rgyal po la sangs rgyas kyi chos bstan par bya'o/_/de skad ces smras pa thos nas rgyal po rab tu dga' ba'i sems su gyur te/_dper na bu sri zhu can 
[\[113a.7\]]zhig pha ma shi na rab tu mi dga' ste/_sdug bsngal gyis gdungs pa las pha ma phyir sos pa na bu de ji ltar rab tu dga' ba ltar rgyal po de yang rab tu dga' bar gyur to/_/de nas bram ze des rgyal po la smras pa/_skye ba yod na 'chi bar 'gyur/_/'gog pa 'di ni bde ba yin/_/zhes 
[\[113b\]]
[\[113b.1\]]tshigs su bcad pa phyed pa 'di bstan to/_/rgyal pos dam pa'i chos bstan pa thos nas rab tu dga' ba'i sems su gyur te/_rgyal bu dang blon po rnams la 'di skad ces bsgo'o/_/khyed rnams kho bo la sdug cing brtse ba'i sems yod na chos 'di ma brjed par yid la zung la 
[\[113b.2\]]yul phyogs su gang na mang po 'du ba'i gnas dang /_grong dang /_grong khyer dang /_tshong 'dus su 'gro ba mang po la 'di skad ces bkar thogs shig_/'khor los sgyur ba'i rgyal po chen pos sems can mang po sdug bsngal gyi rgya mtshor bying ba dag 'don pa dang /_sems can 
[\[113b.3\]]thams cad la snying rje chen po'i sems bskyed nas lus la mar me stong btsugs te/_tshigs su bcad pa'i tshigs bcad phyed thos pa 'di rgyal po chen po 'di'i byams pa dang snying rje'i sems grub par bya ba'i phyir thams cad kyis yi ger bris te gdon pa dang /_kha ton du bya ba dang /_
[\[113b.4\]]'dri ba dang /_goms par byed pa dang /_don yang yid la bya zhing ji ltar gtams pa bzhin du nan tan du spyad par bya'o/_/de'i tshe na mi mang pos de skad ces bsgo ba thos nas rab tu dga' zhing mgu bar gyur te/_thams cad kyis tshig 'thun par rgyal po la bstod nas shin tu dga'o/_/
[\[113b.5\]]rgyal po chen po bdag cag gi snying rje chen po'i pha yang dag pa yin no/_/sems can thams cad kyi phyir shin tu spyad dka' ba spyad do zhes kun gyis bsngags te/_kun gyis shog shog dang /_dar dang /_shun pa dang /_shing dang /_rdo la yi ger bris te kha ton du slob bo/_/gang na 
[\[113b.6\]]mi mang po 'du ba'i gnas su yang yi ger bris te/_thams cad kyis mthong bar byas nas/_bla na med pa'i byang chub tu sems bskyed du bcug go/_/de'i tshe rgyal po chen pos lus la mar me stong btsugs te ston pa chen po bram ze la mchod pa byas pa'i 'od zer gyis phyogs bcu'i 
[\[113b.7\]]zhing 'jig rten gyi khams snang bar gyur te/_mar me de'i 'od de las tshigs su bcad pa'i tshigs bcad phyed kyi chos kyi sgra yang grags par gyur nas thams cad bla na med pa yang dag par rdzogs pa'i byang chub tu sems bskyed do/_/mar me de'i 'od des sum cu rtsa gsum gnam gyi lha'i 
[\[114a\]]
[\[114a.1\]]khang pa yang snang bar byas nas mar me'i 'od des lha'i 'od kun zil gyis mnan pas sum cu rtsa gsum gnam gyi lha rnams mar me'i 'od des kun tu snang bar byas pas de dag 'di snyam du gyur to/_/ci'i rgyu ci'i rkyen gyis 'od zer 'di lta bu snang bar gyur snyam/_lha'i 
[\[114a.2\]]mig gis bltas pas 'jig rten gyi khams na 'khor los sgyur ba'i rgyal po chen pos snying rje'i sems bskyed de/_'gro ba thams cad kyi don du lus la mar me stong btsugs nas ston pa chen po bram ze la mchod pa byas par mthong ngo /_/lha de dag rab tu dga' ba'i sems skyes nas 'jig 
[\[114a.3\]]rten gyi khams su babs nas mi tha mal pa'i lus su sprul nas rgyal po ga la bar lhags te rgyal po chen po la 'di skad ces smras so/_/rgyal po chen po lus la mar me stong btsugs te/_shin tu yang spyod dka' ba spyad cing tshigs su bcad pa phyed cig thos pas ci zhig bya/_rgyal 
[\[114a.4\]]pos smras pa/_rigs kyi bu bdag ni sems can thams cad bla na med pa yang dag par rdzogs pa'i byang chub tu sems bskyed du gzhug pa'i phyir ro/_/de nas sprul pa'i mi de phyir brgya byin gyi lus su bsgyur nas lus kyi 'od kyis kun tu snang bar byas te/_rgyal po chen po la 'di skad 
[\[114a.5\]]ces smras so/_/rgyal po chen po 'di ltar mchod pa byas pa 'dis lha'i rgyal po 'dod dam/_bdud kyi rgyal po 'dod dam/_tshangs pa'i rgyal po 'dod dam/_'khor los sgyur ba'i rgyal pos brgya byin la smras pa/_lha'i dbang po bdag ni lha dang mi'i longs spyod gang yang mi 'dod kyi 
[\[114a.6\]]bla na med pa yang dag par rdzogs pa'i byang chub 'dod de/_so so'i skye bo thams cad mi bde ba rnams bde ba'i gnas su dgod pa dang /_ma grol ba rnams grol bar bya ba dang /_pha rol tu ma phyin pa rnams phyin par bya ba dang /_byang chub ma thob pa rnams thob par bya bar 'dod do/_/
[\[114a.7\]]brgya byin gyis smras pa/_rgyal po chen po khyod ni rab tu blun pa'o/_/bla na med pa yang dag par rdzogs pa'i byang chub ni yun ring por shin tu spyod dka' ba spyad pas thob par 'gyur na ci'i phyir bla na med pa'i byang chub 'thob par 'gyur/_rgyal pos brgya byin la smras pa/_ci ste bdag 
[\[114b\]]
[\[114b.1\]]gi spyi bo'i steng na lcags kyi 'khor los shin tu 'bar ba rgyun du 'khor yang sdug bsngal de tsam gyis bla na med pa'i byang chub las phyir mi ldog go/_/brgya byin gyis smras pa/_tshig de skad ces smras pa la su zhig yid ches par 'gyur/_de nas 'khor los sgyur ba'i rgyal 
[\[114b.2\]]pos brgya byin la smras pa/_gal te bdag bla na med pa yang dag par rdzogs pa'i byang chub 'dod pa ma yin la lha'i dbang po khyod bslus par gyur na/_bdag gi lus kyi rma 'di dag nam du yang 'tsho bar ma gyur cig_/gal te de lta ma yin na khrag kyang 'o mar gyur cig_/rma 
[\[114b.3\]]rnams kyang sos par gyur cig ces dam bcas ma thag tu rma rnams kyang sos par gyur to/_/brgya byin lha'i dbang pos/_rgyal po la shin tu dge'o shin tu dge'o zhes bstod nas/_rgyal po chen po khyod ni yang dag par snying rje chen po dang ldan pa ste/_snying rje chen po'i spyod pa'o/_/
[\[114b.4\]]de ltar spyod dka' ba spyad pas/_ring po mi thogs par bla na med pa yang dag par rdzogs pa'i byang chub 'thob par 'gyur bas/_nam bla na med pa'i byang chub thob pa na/_thog ma bdag gi don sngar byas par shog shig ces smras nas/_brgya byin lha'i dbang pos lus kyi 
[\[114b.5\]]'od zer gyis rgyal po'i lus kun tu snang bar byas nas/_lha'i 'khor brgya stong dang bla na med pa yang dag par rdzogs pa'i byang chub tu sems bskyed do/_/rgyal bu lnga brgya rnams de ltar yab rgyal po'i lus kyi rma sos te snga mkho bzhin du gyur pa mthong nas/_rab tu dga' rangs te 
[\[114b.6\]]rgyal po'i rkang pa la mgo bos phyag 'tshal nas phyogs gcig tu 'khod de/_thal mo sbyar ba btud nas tshig 'thun par 'di skad ces smras so/_/'di lta bu mdzad pa ngo mtshar che ste/_yab rgyal po ni yang dag par 'gro ba thams cad la snying rje che ba'o zhes bstod do/_/rgyal pos smras 
[\[114b.7\]]pa/_bu khyed nga la sri zhu byed pa bden na thams cad bla na med pa yang dag par rdzogs pa'i byang chub tu sems skyed cig ces bsgo nas/_rgyal bu rnams yang dag par rdzogs pa'i byang chub tu sems bskyed par gyur to/_/de bzhin du btsun mo nyi khri dang pho brang gi slas brgya stong snyed 
[\[115a\]]
[\[115a.1\]]kyang byang chub tu sems bskyed do/_/de'i tshe 'khor de'i nang na gnas pa'i sems can gang gA'i klung gi bye ma bcu bdun snyed kyis nyan thos dang /_rang sangs rgyas su sems bskyed par gyur to/_/lha dang /_klu dang /_gnod sbyin dang /_dri za dang /_lha 
[\[115a.2\]]ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa la sogs pa grangs med pa rnams 'di lta bur gyur pa mthong thos nas thams cad kyis byang chub tu sems bskyed de rab tu dga' nas phyir dong ngo /_/thabs mkhas pa chen po 
[\[115a.3\]]sangs rgyas drin lan bsab pa'i mdo las/_gnyen po'i le'u zhes bya ste gsum pa'o//_//de'i tshe na 'khor gyi dkyil 'khor de na byang chub sems dpa' sems dpa' chen po dga' ba'i rgyal po stan las langs te bla gos phyogs gcig tu byas nas pus mo g.yas 
[\[115a.4\]]pa'i lha nga sa la btsugs nas/_bcom ldan 'das ga na ba de logs su thal mo sbyar ba btud nas bcom ldan 'das la 'di skad ces gsol to/_/byang chub sems dpa' ji ltar na drin shes par bgyi/_ji ltar na drin bsab par bgyi zhes gsol pa dang /_bcom 
[\[115a.5\]]ldan 'das kyis byang chub sems dpa' dga' ba'i rgyal po la 'di skad ces bka' stsal to/_/rigs kyi bu legs par nyon cig_/byang chub sems dpa' sems dpa' chen po drin shes pa ni bla na med pa yang dag par rdzogs pa'i byang chub tu sems bskyed pa'o/_/drin lan 
[\[115a.6\]]bsab pa ni sems can pha rol po thams cad bla na med pa yang dag par rdzogs pa'i byang chub tu sems bskyed du gzhug pa'o/_/gsol pa/_byang chub tu sems bskyed ces bgyi ba ji ltar sems bskyed par bgyi/_byang chub sems dpas dngos po gang gi rkyen gyis byang 
[\[115a.7\]]chub tu sems bskyed par 'gyur/_rigs kyi bu byang chub sems dpa' sems dpa' chen po thog ma bla na med pa yang dag par rdzogs pa'i byang chub tu sems bskyed pa'i tshe/_'di skad du yi dam chen po bca'o/_/bdag bla na med pa yang dag par rdzogs pa'i byang chub thob 
[\[115b\]]
[\[115b.1\]]pa'i tshe sems can thams cad la phan pa dang bde ba'i don du sems can thams cad mya ngan las 'das pa chen po la nges par dgod par dam bca'o/_/gzhan yang sems can thams cad shes rab kyi pha rol tu phyin pa yongs su rdzogs par bya bar dam bca' bar bya'o/_/
[\[115b.2\]]de ni bdag gi don dang gzhan gyi don byed pa zhes bya ste/_de bas na thog ma byang chub tu sems bskyed nas byang chub kyi rgyu dang ldan pa zhes bya/_/sems can gyi rgyu dang ldan pa zhes bya/_yang dag pa'i don gyi rgyu dang ldan pa zhes bya/_byang chub kyi phyogs kyi chos sum cu rtsa bdun gyi chos 
[\[115b.3\]]dang ldan pa zhes bya/_dge ba'i chos thams cad sdud pa'i gzhi zhes bya/_de bas na byang chub sems dpa' ni dge ba zhes bya/_dge ba chen po zhes bya sems can thams cad kyi dge ba'i rtsa ba zhes kyang bya/_sems can thams cad kyi lus dang /_ngag dang /_yid kyi las sbyong 
[\[115b.4\]]ba zhes bya ste/_las ngan pa gsum sbyangs pas 'jig rten na smon lam gang yang bla na med pa yang dag par rdzogs pa'i byang chub tu sems bskyed pa las 'da' ba med de smon lam mchog dam pa bla na med pa'o/_/byang chub sems dpa' sems dpa' chen po thog ma byang chub 
[\[115b.5\]]tu sems bskyed pa'i tshe dngos po lnga dang ldan par bya'o/_/lnga gang zhe na/_rang bzhin dang /_spyod pa dang /_spyod yul dang /_yon tan dang /_bskyed pa'o/_/byang chub sems dpa' de ltar byang chub tu sems bskyed na byang chub sems dpa' sems dpa' chen po zhes bya ste/_gdon 
[\[115b.6\]]mi za bar bla na med pa yang dag par rdzogs pa'i byang chub thob cing theg pa chen po spyod par 'gyur ro/_/de bas na thog ma byang chub tu sems bskyed pas dge ba'i chos thams cad sdud par 'gyur ro/_/byang chub sems dpa' sems dpa' chen po byang chub tu sems bskyed nas ji 
[\[115b.7\]]ltar spyod pa bzhin du bla na med pa yang dag par rdzogs pa'i byang chub thob par 'gyur ro/_/gal te byang chub tu sems ma bskyed na nam du yang byang chub thob par mi 'gyur te/_de bas na byang chub tu sems bskyed na bla na med pa yang dag par rdzogs pa'i byang chub kyi gzhi thob par 
[\[116a\]]
[\[116a.1\]]'gyur ro/_/byang chub sems dpa' sems dpa' chen po sems can sdug bsngal gyis gzir ba mthong na byams shing snying rje ba'i sems skye ste/_de bas na byang chub sems dpa' ni byams pa dang /_snying rje'i sems kyis rgyu byas pas bla na med pa yang dag par rdzogs 
[\[116a.2\]]pa'i byang chub tu sems bskyed par 'gyur ro/_/bla na med pa yang dag par rdzogs pa'i byang chub tu sems bskyed pa'i rgyus byang chub kyi phyogs kyi chos sum cu rtsa bdun bsgrub par 'gyur ro/_/byang chub kyi phyogs kyi chos sum cu rtsa bdun bsgrub pa'i rgyus bla na med pa yang dag par 
[\[116a.3\]]rdzogs pa'i byang chub 'thob ste/_de bas na byang chub tu sems bskyed pa ni gzhi'am rtsa ba zhes bya'o/_/byang chub tu sems bskyed pas byang chub sems dpa'i tshul khrims spyod par 'gyur te/_de bas na byang chub tu sems bskyed pa ni rtsa ba zhes bya'o/_/yan lag ces kyang bya/_sdud 
[\[116a.4\]]pa zhes kyang bya/[ {]go rims [,]go rim [}]zhes kyang bya/_sa bon zhes kyang bya/_byang chub sems dpa' byang chub tu sems bskyed pa yang mthar phyin pa dang /_mthar mi phyin pa yod de/_bla na med pa yang dag par rdzogs pa'i byang chub kyi bar du thob par byed pa ni nam du yang phyir ldog pa'am/_
[\[116a.5\]]nur ba med pas mthar phyin pa'o/_/mthar mi phyin pa ni ldog pa dang nyams par 'gyur te/_phyir ldog pa la rnam pa gnyis te/_mthar ldog pa dang /_mthar ldog pa ma yin pa yod do/_/mthar phyir ldog pa ni bla na med pa yang dag par rdzogs pa'i byang chub tu sems bskyed pa 
[\[116a.6\]]las phyir mi ldog pa'i chos gang yin pa de bsgrub pa'am nan tan du spyod mi nus pa'o/_/mthar phyir ldog pa ma yin pa ni byang chub tu sems bskyed nas chos gang yin pa bsgrub cing nan tan du spyod pa'o/_/byang chub sems dpa'i spyod pa la rnam pa bzhi ste/_rigs kyi bu'am/_rigs kyi bu 
[\[116a.7\]]mo'am/_gang zhig sangs rgyas sam/_byang chub sems dpa'i don gyi dngos po bsam gyis mi khyab pa thos sam/_mthong na de'i tshe dad cing 'dun pa'i sems skye bar 'gyur te/_'di snyam du sangs rgyas dang byang chub sems dpa'i don gyi dngos po ni bsam gyis mi khyab pa ste/_sangs 
[\[116b\]]
[\[116b.1\]]rgyas dang byang chub sems dpa'i don gyi dngos po bsam gyis mi khyab pa de ni thob par bya ba yin pas bdag gis bla na med pa yang dag par rdzogs pa'i byang chub thob par bya'o snyam sems te/_de bas na sems rtse gcig tu byang chub dran par byed cing byang chub tu sems bskyed pa dang /_kha cig ni sangs 
[\[116b.2\]]rgyas dang /_byang chub sems dpa' rnams kyi don gyi dngos po bsam gyis mi khyab pa ma mthong yang /_sangs rgyas dang /_byang chub sems dpas dgongs te gsungs pa'i snying po thos pa tsam gyis dad cing 'dun pa'i sems skyes te/_dad pa'i sems skyes pas/_bla na med pa 
[\[116b.3\]]yang dag par rdzogs pa'i byang chub dang /_rnam pa thams cad mkhyen pa nyid thob par bya ba'i phyir/_byang chub tu sems bskyed pa dang /_kha cig ni sangs rgyas dang /_byang chub sems dpa'i don gyi dngos po bsam gyis mi khyab pa yang ma mthong /_dgongs te gsungs pa'i 
[\[116b.4\]]chos ma thos kyang dam pa'i chos 'jig par 'gyur bar mthong na/_de 'di snyam du bla na med pa'i sangs rgyas kyi chos sems can rnams kyi nyon mongs pa grangs med pa zhi bar byed cing /_bde ba dang phan pa'i don du 'gyur ba 'di ni sangs rgyas dang /_byang chub sems dpa' 'ba' 
[\[116b.5\]]zhig gis yun ring du gnas shing mi nub par mdzad de/_da bdag kyang byang chub tu sems bskyed la sems can thams cad kyi nyon mongs pa yongs su spong pa'i phyir bdag gi lus 'di sdug bsngal chen po myong yang /_sangs rgyas kyi chos 'jig rten na yun ring du gnas par 
[\[116b.6\]]bya'o snyam du sems nas byang chub tu sems bskyed pa dang /_kha cig ni sangs rgyas kyi chos 'jig pa ma mthong yang dus ngan pa'i sems can rnams nyon mongs pa shin tu lci ba 'dod chags dang /_zhe sdang dang /_gti mug rnams dang /_ngo tsha med pa dang /_khrel med pa 
[\[116b.7\]]dang /_ser sna rnams dang /_phrag dog dang /_khong khro ba dang /_'khrug pa rnams dang /_ma dad pa dang /_the tsom dang /_le lo la sogs pa nyon mongs pa'i dngos po 'di dag mthong na/_de 'di snyam du shin tu dus ngan pas sems can 'di dag ni dge ba mi spyod de/_de 
[\[117a\]]
[\[117a.1\]]ltar dus ngan pas theg pa gnyis kyi sems kyang skyed mi nus na bla na med pa yang dag par rdzogs pa'i byang chub tu sems bskyed pa lta ci smos snyam sems nas byang chub tu sems bskyed pa'o/_/de ltar byang chub tu sems bskyed nas sems can thams 
[\[117a.2\]]cad kyang bla na med pa yang dag par rdzogs pa'i byang chub tu sems bskyed pa la brtson par byed do/_/de nas byang chub sems dpa' dga' ba'i rgyal pos bcom ldan 'das la 'di skad ces gsol to/_/bcom ldan 'das byang chub sems dpa' drin lan shes pa ni bdag 
[\[117a.3\]]byang chub tu sems bskyed pa'o/_/byang chub sems dpa' drin lan bsab pa ni sems can pha rol po byang chub tu sems bskyed du bcug pa'o zhes bgyi na/_de bzhin gshegs pa sngon 'khor ba na 'khor ba'i tshe thog ma dngos po ci'i rgyus byang chub tu sems bskyed par gyur/_
[\[117a.4\]]bcom ldan 'das kyis bka' stsal pa/_rigs kyi bu sngon gyi bskal pa grangs med pa'i bar du skye shir 'khor ba na 'khor zhing lus dang /_ngag dang /_yid kyi nyon mongs pa'i las chen pos sems can dmyal ba chen po brgyad myong bar gyur to/_/'di lta ste/_a ha ha'i 
[\[117a.5\]]sems can dmyal ba dang /_a la la'i sems can dmyal ba dang /_a tsha tsha'i sems can dmyal ba dang /_zangs khol ma'i sems can dmyal ba dang /_zangs khol ma chen po'i sems can dmyal ba dang /_rdo nag po'i sems can dmyal ba dang /_rdo nag po chen po'i 
[\[117a.6\]]sems can dmyal ba nas/_me'i shing rta'i dmyal ba'i bar du'o/_/nga de'i tshe na me'i shing rta'i dmyal bar lhung nas gud nas gcig dang gnyis kyis me'i shing rta 'dren te/_dmyal ba'i srungs ma a bang ni shing rta'i steng na 'dug cing mig bgrad so gtsigs te me 'bud pa/_kha 
[\[117a.7\]]dang /_mig dang /_rna ba dang /_sna nas me 'bar/_dud pa 'thul te srungs ma de yang lus shin tu che zhing gnag la/_shing rta'i steng na skyil mo krung bcas te 'dug nas lag pa na lcags kyi dbyug pa thogs te nga la rdeg go/_/de'i tshe nga na ba'i sdug bsngal ma bzod nas 
[\[117b\]]
[\[117b.1\]]stobs ci nus kyis shing rta drangs so/_/nga'i grogs shig nyam chung ste 'dren ma nus pas dmyal ba'i srungs ma a bang gis lcags kyi mdung rtse gsum pa thogs nas brang du btsugs te/_lcags thos brdegs nas khrag char par bab bo/_/de'i tshe mi de na ba'i sdug bsngal mi 
[\[117b.2\]]bzod pas na tsha'i skad chen po phyung nas bar 'ga' ni pha ma zhes 'bod/_bar 'ga' ni chung ma bu zhes bos kyang phan pa med do/_/nga de'i tshe na de lta bu'i sdug bsngal chen po myong ba mthong nas snying rje'i sems skyes so/_/de ltar snying rje'i sems chen po skyes pa'i rkyen gyis byang chub 
[\[117b.3\]]tu sems bskyed par gyur to/_/de nas sdug bsngal myong ba de'i phyir dmyal ba'i srungs ma a bang la sdug bsngal myong ba'i mi 'di la snying rje'i sems cung zad skyed cig ces gsol ba btab pa dang /_dmyal ba'i srungs ma khros nas zhe sdang gi sems skyes pas lcags kyi mdung 
[\[117b.4\]]rtse gsum pa thogs nas nga'i gnya' bar btsugs nas der tshe'i dus byas pas me'i shing rta'i sems can dmyal ba las thar te bskal pa brgya snyed kyi mi dge ba'i sdig pa byang bar gyur to/_/de ltar ngas bla na med pa yang dag par rdzogs pa'i byang chub tu sems bskyed pas me'i 
[\[117b.5\]]shing rta'i sems can dmyal ba las thar bar gyur to/_/bcom ldan 'das kyis dga' ba'i rgyal po la bka' stsal pa/_de'i tshe me'i shing rta 'dren pa de ni da ltar nga yin te/_byang chub tu sems bskyed pas myur du sangs rgyas su grub par gyur to/_/de bas na sems can thams 
[\[117b.6\]]cad kyis byang chub tu sems bskyed pa ni don gyi dngos po ni gcig tu ma zad de/_la la ni snying rje'i rkyen gyis skye'o/_/la la ni zhe sdang gi rkyen gyis skye'o/_/la la ni sbyin pa'i rkyen gyis skye'o/_/la la ni ser sna'i rkyen gyis skye'o/_/la la ni dga' ba'i rkyen gyis skye'o/_/
[\[117b.7\]]la la ni mya ngan gyi rkyen gyis skye'o/_/la la ni 'dod pa dang bye bral gyi rkyen gyis skye'o/_/la la ni dgra sdang ba dang phrad pa'i rkyen gyis skye'o/_/la la ni dge ba'i bshes gnyen la sten pa'i rkyen gyis skye'o/_/la la ni mi dge ba'i bshes gnyen gyi rkyen gyis skye'o/_/
[\[118a\]]
[\[118a.1\]]la la ni sangs rgyas mthong ba'i rkyen gyis skye'o/_/la la ni chos thos pa'i rkyen gyis skye'o/_/de bas na sems can rnams la byang chub tu sems bskyed pa ni de ltar so sor mi 'thun te/_dga' ba'i rgyal po byang chub sems dpa' sems dpa' chen pos drin 
[\[118a.2\]]lan shes pa dang /_drin lan bsab pa'i don gyi dngos po 'di ltar rig par bya'o/_/de'i tshe chos 'di bstan pa na skye bo khri brgya stong snyed kyis bla na med pa yang dag par rdzogs pa'i byang chub tu sems bskyed par gyur to/_/'khor mang mo de dag las la la ni rgyun du zhugs pa'i 
[\[118a.3\]]'bras bu thob pa nas dgra bcom pa'i 'bras bu'i bar du thob par gyur to/_/lha dang /_klu dang /[ {]yi dgas [,]yi dwags [}]dang /_mi dang mi ma yin pa la sogs pa thams cad nyan thos dang /_rang sangs rgyas su sems bskyed par gyur te/_chos thos pa la rab tu dga' rangs nas 
[\[118a.4\]]mgo bos phyag 'tshal te g.yas phyogs nas bskor ba byas nas phyir dong ngo /_/thabs mkhas pa chen po sangs rgyas drin lan bsab pa'i mdo las byang chub tu sems bskyed pa zhes bya ba'i le'u ste bzhi pa'o//_//thabs mkhas pa chen po sangs rgyas drin lan bsab 
[\[118a.5\]]pa'i mdo/_bam po gsum pa/_de'i tshe de bzhin gshegs pa yum lha mdzes dang lha rnams kyi don du zhag dgu bcu'i bar du lha rnams la chos ston du gshegs te/_'dzam bu'i gling gi mi rnams kyis zhag dgu bcu'i bar du/_de bzhin gshegs pa ga la bzhugs 
[\[118a.6\]]pa ma rtogs so/_/maud gal gyi bu chen po rdzu 'phrul gyi mchog tu gyur pas kyang rdzu 'phrul gyi mthus gtugs te phyogs bcur brtags kyang ma rtogs so/_/'phags pa nye bar skyong lta bu lha'i mig mchog gis phyogs bcur stong gsum gyi stong chen po'i 'jig rten gyi khams 
[\[118a.7\]]kun tu bltas kyang ma mthong ngo /_/de bzhin du 'phags pa'i 'khor lnga brgya'i bar du kun gyis brtags kyang ma mthong ngo /_/de ltar de bzhin gshegs pa ma mthong bas de dag mi dga' ste mya ngan gyis sems gdungs par gyur to/_/de'i tshe rgyal po u tra ya nas de bzhin 
[\[118b\]]
[\[118b.1\]]gshegs pa ma mthong bas mi dga' ba'i sems skyes te/_de bzhin gshegs pa dran pa'i phyir glang mgo'i shing tsan dan las de bzhin gshegs pa'i sku gzugs byas nas phyag 'tshal ba dang mchod pa byed pa de yang de bzhin gshegs pa mngon sum dang 'dra bar bzhugs par 
[\[118b.2\]]dmigs nas mchod pa byas so/_/de'i tshe rgyal po chen pos mu stegs can gyi ston pa drug bos nas de bzhin gshegs pa da ltar ga la bzhugs zhes dris na ston pa drug gis rgyal po la 'di skad ces smras so/_/rgyal po chen po mi mkhyen nam/_dge sbyong gau ta 
[\[118b.3\]]ma ni sgyu 'phrul can yin te de 'dra'o/_/sgyu 'phrul gyi sgyu ma ni bden pa'i dngos po med pas bdag cag gi gtsug lag las lo stong ngam nyis stong na sgyu 'phrul can sgyu ma zhig 'byung ngo zhes 'chad pas dge sbyong gau ta ma ni sgyu ma de kho na yin no/_/de'i tshe 'phags pa nye bar 
[\[118b.4\]]skyong rgyal po chen po ga la bar song nas/_rgyal po la 'di skad ces gsol to/_/rgyal po chen po mkhyen tam/_de bzhin gshegs pa ni da ste zhag bdun na sum cu rtsa gsum gnam nas 'dzam bu'i gling du gshegs so/_/rgyal pos de skad ces smras pa thos nas rab 
[\[118b.5\]]tu dga' ba'i sems su gyur te/_yul mi bsdus nas chag chag dang phyag dar byas te/_spos dang /_me tog kyang bshams/_dar gyi lda ldi dang /_ba dan dang /_gdugs bres te/_zhal zas mang po dang /_rol mo la sogs pa mchod pa'i yo byad rnam pa sna tshogs 
[\[118b.6\]]bshams shing sbyar ba dang /_mu stegs can gyi ston pa drug der 'ongs nas khyed rnams 'di ltar mchod pa'i yo byad rnam pa sna tshogs bshams shing sbyar ba 'di rgyal po spyan 'dren nam/_'on te rgyal bu spyan 'dren nam/_de dag gis de ma yin no zhes smras pa dang /_'o na blon po chen 
[\[118b.7\]]po 'bod dam/_bram ze'am khyim bdag 'bod dam/_de ma yin na gnyen bshes kyi dus ston byed dam/_smras pa/_de ma yin te/_sangs rgyas bcom ldan 'das gshegs su gsol lo/_/ston pa drug gis smras pa/_sangs rgyas zhes bya ba su zhig_/smras pa/_rnam pa 
[\[119a\]]
[\[119a.1\]]thams cad mkhyen pa'o/_/yang rnam pa thams cad mkhyen pa zhes bya ba de su zhig_/smras pa/_byams pa dang /_snying rje chen po'i yab bo/_/khyed mi shes sam/_rgyal po zas gtsang ma'i rigs mtho zhing btsun la mchog tu gyur pa/_thog ma bskal pa dang 
[\[119a.2\]]po nas btsun mo chen po'i sras gcig cig gis gdung bsabs te 'khor los sgyur ba'i rgyal po byas so/_/bar du rabs gnyis kyis 'khor los sgyur ba'i rgyal po ma byas mod kyi 'dzam bu'i gling gi rgyal po byas so/_/rgyal po de la sras mched gsum zhig mnga'o/_/rab ni rgyal 
[\[119a.3\]]po zas gtsang ma zhes bya/_de'i bar ni bre bo zas zhes bya/_de'i tha [{]chungs [,]chung [}]ni zas zil dngar gyi zas zhes bya'o/_/rgyal po zas gtsang ma la sras gnyis shig mnga'/_chen po ni don grub ces bya/_sras chung ngu ni dga' bo zhes bya/_rgyal po bre bo zas la sras gnyis 
[\[119a.4\]]shig mnga'/_chen po ni lha sbyin zhes bya/_sras chung ngu ni kun dga' bo'o/_/rgyal po zil dngar gyi zas la sras mo gcig yod de/_bu mo zil dngar gyi ro zhes bya'o/_/de'i tshe na spun gyi rab rgyal bu don grub pho brang gi phyi rol du 'chag tu ltad mo ltar song song ba las 
[\[119a.5\]]rgas pa dang /_na ba dang /_shi ba dag mthong nas mi dga' bar gyur te/_kha zas kyang mi za zhing snying rje'i sems kyis sems pa la zhugs te/_mir skyes pa la mthon dman med par gzugs su red pa thams cad la de 'dra ba'i nad dang skyon yod de gcig kyang mi 
[\[119a.6\]]thar ro snyam bsams nas/_mtshan mo pho brang nas bros nas byang chub kyi shing drung du lo drug gi bar du spyod pa dka' ba spyad nas rnam pa thams cad mkhyen pa zhes bya bar gyur te/_thams cad mkhyen pa'i ye shes can zhes mngon par sangs rgyas te/_stobs bcu 
[\[119a.7\]]dang /_mi 'jigs pa bzhi dang /_ma 'dres pa'i chos [{]bcwa [,]bco [}]brgyad dang ldan zhing rnam pa thams cad mkhyen pa zhes bya bar gyur to/_/bltam nas zhag bdun lon nas yum lha mdzes dus byas te/_sum cu rtsa gsum gnam gyi lha'i nang du skyes nas yum la zhag 
[\[119b\]]
[\[119b.1\]]dgu bcu'i bar du chos bshad de/_da ste zhag bdun na 'dzam bu'i gling du gshegs so/_/de'i tshe mu stegs can gyi ston pa drug gis de skad ces smras pa thos nas phrag dog gi sems skyes te/_rab tu mi dga' ba'i mya ngan gyis gdungs nas ston pa drug 
[\[119b.2\]]'khor dang bcas pa lhan cig tu 'dug ste 'di skad ces bgros so/_/dag sbyong gau ta ma gal te 'dzam bu'i gling 'dir phyin te 'ongs na mi thams cad kyis bdag cag spong zhing dge sbyong gau ta ma la mchod pa byed par 'gyur bas bdag cag ni brel zhing phongs la srog 
[\[119b.3\]]la bab par 'gyur ro zhes bgros nas/_mu stegs can gyi ston pa drug gis yang 'di snyam bsams so/_/bdag cag mi mang po 'dus pa'i gnas su myur du song la mi mang po'i nang du 'di skad ces bsgrag par bya'o/_/de skad kun shes par gyis/_dge sbyong gau ta ma ni yang 
[\[119b.4\]]dag par na ci yang shes pa med de/_byis pa chung ngu na kha nyag gcig shAg rigs kyi pho brang nas byung ste/_byang chub kyi shing drung na 'dug 'dug nas nga ni rnam pa thams cad mkhyen pa'i ye shes thob po zhes zer te/_tshig de ni [{]brdzun [,]rdzun [}]te bden pa ma yin no/_/de ci'i phyir zhe 
[\[119b.5\]]na/_rgyal po a khyi tas bsod snyoms sbyin par bos nas rta chas 'ba' zhig byin te ngan du byas kyang ma shes te der song bas na thams cad mkhyen pa ma yin no/_/gzhan yang kun dga' bo la da ste zhag du na tshul du 'jug ces dris na/_kun dga' bos zhag bdun zhig lus 
[\[119b.6\]]zhes smras so/_/yang kun dga' bo la kun dga' ra ba na bya mang po ci'i phyir ca co'i skad 'byin ces dris na/_bya mang po zas gtod pa'i phyir ro zhes smras so/_/btsas nas zhag bdun lon nas ma yang shi bar gyur pas de dang sbyar na thams cad shes pa ma yin no/_/bkra mi 
[\[119b.7\]]shis te shin tu sdig pa can yin no/_/der cis mngon zhe na/_btsas ma thag tu ma yang shi'o/_/yang gcig tu na sri zhus pha la rim gro byed pa'i rigs na/_rim gro mi byed par ri la langs te song ba las drin mi shes pa yin no/_/yab rgyal pos btsun mo skye dgu'i bdag mo 
[\[120a\]]
[\[120a.1\]]blangs pa las chung ma'i tshul du ma byas te/_btsun mo skye dgu'i bdag mo sdug bsngal chen po myong bar byas pas drin mi shes shing drin mi dran pa yin no/_/dge sbyong gau ta ma'i 'khor ni bzang ngan med de slob ma lnga brgya po yang so so nas nga ni mchog yin no/_/
[\[120a.2\]]zhes zer te/_mkhan po la yang chos lugs med pas slob ma la yang chos lugs sam spyod pa'i las med do/_/chung ngu na stan 'dings pa'i mi dge slong tha bye'u lta bu yang nga ni kun gyi mchog yin no zhes zer/_yid gzhungs shing shes rab che ba blo rno ba'i mchog shA ri'i 
[\[120a.3\]]bu lta bu yang de na yod/_shes rab rtul ba shes pa med pa dge slong phan thig de yang de la 'jug_/chung ngu na 'dod chags chung ba dge slong ma grags 'dzin yang de la 'jug_/mnyan du yod pa na sbrul 'tshong ma ma rung ma ud pa la'i mdog kyang de la 'jug_/chung ngu na shed ma bye ba 
[\[120a.4\]]shes pa med pa bus pa tsun da yang de la 'jug_/nang gi rgas 'khogs pa de su bar ta la zhes bya ba lo brgya nyi shu lon pa de yang de la 'jug_/rigs btsun pa che ba shAka rigs kyang de la 'jug_/mnyan du yod pa na nang gi rigs ngan phyag dar lung skyed pa yang de la 'jug ste/_
[\[120a.5\]]de bas na dge sbyong gau ta ma'i chos ni go 'dun bsdus pa bzang ngan med pa ste/_mchod par 'os pa'am/_bkur stir bya ba'i gnas ma yin no/_/dper na rlung chen po langs na shing lo ma 'am 'dab ma thams cad lhan cig 'phungs pa ltar sangs rgyas kyi chos kyang de dang 'dra'o/_/
[\[120a.6\]]dper na bya mang po ni mis bor ba'i kha zas sam bar bur la 'du ba ltar dge sbyong gau ta ma'i 'khor yang de dang 'dra ste/_rnyed rnyed len cing za'o/_/de bas na khyed rnams ci'i phyir/_dge sbyong gau ta ma la mchod pa bya bar sems zhes bsgrags so/_/de'i tshe na mi mang pos de skad 
[\[120a.7\]]smras pa thos kyang /_dper na sa chen po bskyod du med pa bzhin de bzhin gshegs pa la skom pas gdungs pa tsam du mos shing 'dud pa'i sems ma nur to/_/'khor mang po rnams su mu stegs can gyi ston pa drug gis smras pa'i tshig gis sems phyir ma nur ba ni ji ltar 
[\[120b\]]
[\[120b.1\]]rdo rje ltar brtan par gyur te/_skyed bri med pas de bzhin gshegs pa la skom pas gdungs pa ltar mos shing dad pas zhag bdun lon nas/_de bzhin gshegs pa yang sum cu rtsa gsum gnam nas slar 'dzam bu'i gling du gshegs te/_lha'i 'khor grangs med pa brgya 
[\[120b.2\]]stong gis bskor cing de bzhin gshegs pa'i 'od zer gyis kun tu snang la gsal bar byas nas lha'i rol mo tshad med pa brgya snyed kyis mchod pa nas/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye 
[\[120b.3\]]chen po dang /_mi dang mi ma yin pa'i bar du thams cad 'dus te phyag 'tshal nas mchod pa byas so/_/de'i tshe rgyal po ud tra yan yang 'khor dang bcas te/_rgyang ma nas de bzhin gshegs pa bsu nas mgo bos de bzhin gshegs pa'i zhabs la phyag 'tshal nas 
[\[120b.4\]]phyogs gcig tu 'khod do/_/de nas mu stegs can gyi ston pa drug kyang phyogs gcig tu 'dus nas 'di snyam du sems par gyur to/_/bdag cag gi byur zhes bya ba 'dir 'ongs te/_mi mang po'i nang du de skad ces bsgrags kyang yid ches la ma phan pas/_da ni bdag 
[\[120b.5\]]cag gis lha dang mi'i tshogs pa'i nang du bsgrags na bye brag ma phyed do snyam bsams so/_/de'i tshe mu stegs can gyi ston pa drug gis de snyam bsams nas 'khor brgya stong snyed dang mdun gyis byas te/_'khor mang po 'dus pa'i nang du 'ongs nas phyogs gcig tu 'khod 
[\[120b.6\]]do/_/de'i tshe na dri za'i bu chos kyi phreng ba zhes bya ba rin po che sna bdun las byas pa'i pi bang thogs nas de bzhin gshegs pa gang na bar 'ongs te zhabs la mgo bos phyag 'tshal nas phyogs gcig tu 'khod do/_/phyogs gcig tu 'dug nas glu dang bcas pa'i rol mo byas 
[\[120b.7\]]nas rol mo'i sgra skad shin tu snyan pa des 'khor thams cad kyi yid kyang tshim par gyur te/_nyan thos shA ri'i bu la sogs pa ma tshor bar lus bskyod cing g.yos te gar byas par gyur/_ri rab lhun po yang 'gul zhing g.yos par gyur to/_/de'i tshe de bzhin gshegs 
[\[121a\]]
[\[121a.1\]]pa mtshan ma yod ces bya ba'i ting nge 'dzin du zhugs nas ting nge 'dzin de'i mthus pi bang gi sgras stong gsum gyi stong chen po'i 'jig rten gyi khams kun tu grags shing /_pi bang gi sgra de las sdug bsngal ba dang /_stong pa dang /_mi rtag pa dang /_
[\[121a.2\]]mi gtsang ba dang /_bdag med pa zhes bya ba'i sgra byung ste/_sems can thams cad kyis rol mo'i sgra de las de bzhin gshegs pa'i drin gzo ba dang /_drin lan bsab pa dang /_bskal pa tshad med grangs med pa'i bar du pha ma la sri zhu bya ba'i sgra grag par gyur to/_/
[\[121a.3\]]sgra de thos pa'i sems can thams cad 'dzam bu'i gling du sangs rgyas ga na ba der lhags nas zhabs la mgo bos phyag 'tshal te/_phyogs gcig tu 'khod do/_/de'i tshe de bzhin gshegs pa ting nge 'dzin du zhugs pa la 'khor mang po rnams mig mi 'dzums par de bzhin 
[\[121a.4\]]gshegs pa la blta zhing cang mi smra bar 'khod pa las/_'khor gyi dkyil 'khor de nyid du rin po che sna bdun las byas pa'i mchod rten rgyal mtshan dang /_ba dan grangs med pas brgyan pa/_rin po che'i dril bu brgya stong gis btags pa/_rlung gis bskyod na shin tu 
[\[121a.5\]]sgra snyan pa 'byung ba/_sa'i nang nas byung ba nam mkha' la 'phags te gnas so/_/de'i tshe 'khor mang po thams cad rin po che'i mchod rten sa las byung ba de la the tshom du gyur te/_ci'i rgyu ci'i rkyen gyis rin po che'i mchod rten 'di lta bu sa las byung snyam 
[\[121a.6\]]the tshom du gyur te/_shA ri'i bu la sogs pa'i shes pa'i blos gtugs te brtags kyang ma rtogs/_mi mjed kyi 'jig rten gyi khams nyid na gnas pa'i byang chub sems dpa' sems dpa' chen po byams pa'i bar du yang ma rtogs so/_/de nas mu stegs can gyi ston 
[\[121a.7\]]pa drug 'di snyam du sems par gyur te/_ci'i rgyu ci'i rkyen gyis rin po che'i mchod rten 'di lta bu byung bar gyur pa/_mi gzhan zhig gis gal te bdag cag la dris la/_ci de dag gis ma shes na thams cad mthong zhing shes pa zhes kyang ji skad bya/_da dge sbyong gau ta 
[\[121b\]]
[\[121b.1\]]mas 'khor mang po la myur du bstan cing bshad na ci ma rung snyam par sems par gyur te/_de nas bcom ldan 'das ting nge 'dzin de las bzhengs pa dang /_brgya byin lha'i dbang po sum cu rtsa gsum gnam gyi lha dang /_seng ge'i khri bshams te lha rdzas kyi gos bting ngo /_/de nas 
[\[121b.2\]]de bzhin gshegs pa seng ge'i khri la ji ltar ri rab lhun po rgya mtsho'i nang na gnas pa bzhin skyil mo krung bcas nas bzhugs so/_/de'i tshe byang chub sems dpa' byams pas 'khor mang po the tsom du gyur pa yang sems kyis shes/_bdag kyang the tsom du gyur te/_ma 
[\[121b.3\]]rtogs pas stan las langs nas sangs rgyas gang na bar logs su zhabs la mgo bos phyag 'tshal nas thal mo sbyar ba btud de/_bcom ldan 'das ci'i rgyu ci'i rkyen gyis rin po che'i mchod rten 'di lta bu byung bar gyur ces gsol pa dang /_bcom ldan 'das kyis byang 
[\[121b.4\]]chub sems dpa' byams pa la 'di skad ces bka' stsal to/_/nga sngon 'das pa bskal pa grangs med pa bsam gyis mi khyab pa'i pha rol na sangs rgyas rnam par gzigs zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs 
[\[121b.5\]]su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal po zhes bya ba 'jig rten du byung nas so so'i skye bo grangs med pa bye ba khrag khrig brgya stong snyed bla na med pa yang dag par rdzogs pa'i byang chub la brten 
[\[121b.6\]]par byas so/_/sangs rgyas de mya ngan las 'das nas gzugs brnyan gyi chos la spyod pa'i tshe yul bA rA Na sI zhes bya ba zhig yod de/_bA rA Na sI zhes bya ba'i rgyal po chen po de mkhas pa'i blo dang ldan zhing rtag tu drang ba'i chos kyis yul gyi srid 'tsho ste/_mi rnams kyang bde skyid/_
[\[121b.7\]]rgyal po chen po de rgyal phran drug cu la dbang bsgyur te/_grong khyer brgyad brgya yod kyang rgyal po la sras med do/_/de ltar sras med pas 'jig rten gyi lha dang /_lha thams cad la lo bcu gnyis kyi bar du mi ngal mi skyo bar mchod 'brang byas pas btsun mo chen mo la sras shig mnga' 
[\[122a\]]
[\[122a.1\]]bar gyur te/_zla ba bcu tshang nas sras bu gcig bltam mo/_/sras bu de yang sdug cing mdzes la mtshan phun sum tshogs pa gcig btsas ma thag tu blon po chen po rnams dang /_mtha'i rgyal po rgyal phran kun bsdus te rgyal bu'i mtshan bltas nas rgyal bu rang bzhin 
[\[122a.2\]]gyis khro mi shes shing dge ba zhig ste/_mtshan yang rgyal bu bzod pa zhes btags so/_/rgyal bu bzod pa de cher skyes nas sbyin pa sbyin pa la dga' zhing mkhas pa'i blo dang ldan te/_sems can mang po la snying rje'i sems cher skyes so/_/de'i tshe na rgyal po chen po de la blon po 
[\[122a.3\]]chen po rang bzhin gyis khro ba/_g.yo dang sgyus 'tsho ba/_nyes pa med par stabs las gcod pa kun gyis mi 'dod cing snying du mi sdug pa drug zhig yod do/_/blon po chen po drug po de dag bdag gi lus la skyon yod par shes nas rtag tu phrag dog byed do/_/rgyal bu de 
[\[122a.4\]]la mi dga'o/_/de'i tshe rgyal po chen po nad tshabs chen pos btab nas nad kyis gzir te/_nyam chung zhing rid par gyur pas srog la bab tu nye ba dang /_rgyal bu bzod pas blon po rnams la yab rgyal po snyun tshabs che'am/_sku tshe'i bar chad du mi 'gyur ram zhes dris na/_
[\[122a.5\]]blon po rnams khros te rgyal bu la rgyal po'i sku tshe ring po mi thogs so zhes smras so/_/de ci'i phyir zhe na/_sman bzang po mi rnyed pas de bas na sku tshe yang ring po mi thogs so/_/rgyal bus de skad ces smras pa thos nas rab tu mi dga' ba'i sems su gyur te/_'khams 
[\[122a.6\]]nas sa la 'gyel ba dang /_blon po chen po drug po gnas dben par song nas 'di skad ces bgros so/_/rgyal bu bzod pa 'di med par ma byas na bdag cag nam du yang bde bar mi 'gyur ro snyam bsams shing bgros pa las/_blon po gcig gis smras pa/_rgyal bu 'di la nyes 
[\[122a.7\]]pa ye med na ji ltar med par bya/_blon po gcig gis smras pa/_bdag la rgyal bu med par bya ba'i thabs yod do zhes smras nas rgyal bu gang na ba der song nas rgyal bu la 'di skad ces smras so/_/bdag cag gis mtha'i rgyal phran drug cu'i yul dang /_grong khyer brgyad 
[\[122b\]]
[\[122b.1\]]brgya'i nang du sman btsal yang rnyed par ma gyur to/_/rgyal bus smras pa/_rgyal po'i sman du ci zhig dgos na de ltar mi rnyed ces bsgo ba dang /_blon pos smras pa/_rgyal bu mkhyen tam/_rgyal po'i sman du gces pa ni thog ma btsas nas tha ma skyes kyi bar du khro mi shes pa'i mi'i 
[\[122b.2\]]mig gi 'bras bu dang /_rkang dgos te/_sman 'di lta bu rnyed na rgyal po'i srog 'tsho'i gal te mi rnyed na mi 'tsho bas/_'di lta bu ni gang nas kyang ma byung ngo /_/rgyal bus de skad smras pa thos nas mi dga' zhing mya ngan gyis sems skyes te blon po rnams la de ni da ltar bdag de dang 
[\[122b.3\]]ldan no zhes smras so/_/de ci'i phyir zhe na/_bdag ni thog ma btsas nas da tsam gyi bar du khro ma myong ngo /_/blon pos smras pa/_rgyal bu de dang ldan yang don 'di ni shin tu bya dka' ba yin no/_/de ci'i phyir zhe na/_'jig rten na bdag gi lus las phangs pa med pa'i phyir 
[\[122b.4\]]ro/_/rgyal bus smras pa/_blon po khyod smra ba ltar ma yin te/_yab rgyal po snyung ba las 'tsho bar 'gyur na lta bdag gis lus brgya stong gtong na yang nus te dka' ba ma yin na/_bdag gi lus mi gtsang ba 'di btang ba lta ci smos/_blon pos smras pa/_don 'di lta bu dag ni 
[\[122b.5\]]rgyal bus ci mdzad du bas so/_/de nas rgyal bu bzod pa rab tu dga' nas dga' ba'i sems skyes te/_sman 'dis yab rgyal po'i snyun 'tsho na lta myur du bya ba'i dus la bab bo snyam bsams nas pho brang gi nang du song ste/_yum gyi drung du phyin nas yum gyi rkang pa la mgo bos phyag 
[\[122b.6\]]byas te thal mo sbyar ba btud nas yum la 'di skad ces smras so/_/da ltar bdag gi lus 'di yab rgyal po'i sman du bgos te/_gal te na srog mi 'tshor dogs pas yum la mchi phyag 'tshal gyis yum mi dgyes par ma mdzad cig_/yum gyis de skad ces smras pa thos nas 
[\[122b.7\]]'khams te phyogs kyang bslad par gyur nas/_dper na mi brnangs pa mid du yang med skyug tu yang med pa ltar skrag nas rgyal bu pang du blangs nas sa la 'gyel to/_/de nas gdong du chu grang mo gtor nas ring zhig lon pa dang phyir sangs te yum la yang 'di skad ces gsol to/_/yab 
[\[123a\]]
[\[123a.1\]]rgyal po'i sku tshe ring por mi thogs te/_bdag gi don 'di myur du bsgrubs la rgyal po'i sku tshe 'tsho bar bgyi'o/_/de nas rgyal bu bzod pas blon po rnams dang /_rgyal phran rnams dang /_'khor mang po rnams la bdag mchi phyag bya'o zhes smras so/_/de'i tshe blon 
[\[123a.2\]]po chen pos rigs ngan pa'i shen pa gcig bos nas rgyal bu'i rus pa ni bcag_/rkang ni phyung /_mig gnyis kyi 'bras bu yang phyung ngo /_/de nas blon po de dag gis sman de dag brdungs nas sbyar te/_rgyal po la byin pa dang /_rgyal po chen pos kyang sman de zos nas nad kyang 
[\[123a.3\]]sos par gyur to/_/rgyal po nad sos nas blon po rnams la khyed kyis 'di lta bu'i sman bzang po nga'i nad sos shing srog las thar ba ga las rnyed ces smras so/_/blon po rnams kyis gsol pa/_sman 'di ni rgyal bu bzod pas sbyar ba lags so/_/bdag cag gis rnyed cing sbyar ba 
[\[123a.4\]]ni ma lags so/_/rgyal pos de skad ces smras pa thos nas dngangs te 'gyel lo/_/lus kyi ba spu yang langs so/_/blon po rnams la rgyal bu bzod pa da ltar ga re zhes dal gyis dris so/_/blon pos gsol pa/_rgyal bu bzod pa da ltar phyi rol na lus kyi rma gso zhing mchis 
[\[123a.5\]]te srog mi 'tshor dogs so/_/rgyal pos tshig de thos nas skad chen po phyung nas kyi hud kyi hud ces smras nas/_lus sa la brdabs te sa dang rdul gyis lus la gos nas kho bo ni yang dag par khrel med pa yin te/_ci'i phyir bu'i sha sman du zos zhes smras nas bu ga la bar song ba las 
[\[123a.6\]]ma slebs par rgyal bu yang tshe 'das so/_/rgyal po dang btsun mo dang blon po rnams dang 'khor mang po thams cad kyis bskor cing /_yum yang rgyal bu'i ro'i steng du lus brdabs nas/_bdag gis sngon sdig pa ci zhig byas na bdag gi bu 'di ltar sdug bsngal myong bar gyur/_bdag 
[\[123a.7\]]gi lus 'di rdul du btags kyang sla na/_ci'i phyir bu 'di shi bar gyur ces smre sngags 'don to/_/de nas yab rgyal po dang /_rgyal phran rnams kyis spos glang mgo'i tsan dan spungs te rgyal bu'i ro bsregs nas rgyal bu'i rus pa bsdus te rin po che sna bdun gyi mchod rten byas so/_/de'i tshe 
[\[123b\]]
[\[123b.1\]]bcom ldan 'das kyis byang chub sems dpa' byams pa la 'di skad ces bka' stsal to/_/rigs kyi bu dag khyed rnams shes par gyis shig_/de'i tshe de'i dus na bA rA Na sI'i rgyal po chen po de gzhan yin par sems na de ltar mi blta'o/_/de'i tshe de'i dus na rgyal po de ni da ltar 
[\[123b.2\]]nga'i yab rgyal po zas gtsang ma yin no/_/de'i tshe de'i dus na btsun mo de ni gzhan yin par sems na de ltar mi blta ste/_de'i tshe de'i dus na btsun mo de ni da ltar nga'i yum lha mdzes yin no/_/de'i tshe de'i dus na rgyal bu bzod pa de ni da ltar nga yin te/_byang chub sems dpa' ni 
[\[123b.3\]]bskal pa tshad med grangs med pa'i bar du pha ma la sri zhu bya ba'i phyir gos dang /_zas dang /_btung ba dang /_gnas dang /_mal cha dang /_lus kyi sha dang /_khrag dang /_rkang gi bar du sbyin par byed de/_de'i rgyu de'i rkyen gyis mngon par sangs rgyas pa'i bar du'o/_/da ltar rin 
[\[123b.4\]]po che'i mchod rten sa las byung ba 'di ni ngas sngon pha ma'i phyir lus kyi rkang dang srog gi bar du phul te 'di nyid du mchod rten brtsigs te mchod pa byas pas da mngon par sangs rgyas na yang mngon par byung nas snang bar gyur pa yin no/_/de'i tshe na 'khor mang po lha dang /_klu dang /_gnod 
[\[123b.5\]]sbyin dang /_mi la sogs pa grangs med pa rnams de skad ces gsungs pa thos nas dga' ba dang mi dga' bar 'dres par byung ste/_thams cad mchi ma blags nas sa skad 'thun par/_de bzhin gshegs pa'i yon tan brgya stong bsngags shing bstod de dus gcig tu bla na med pa yang dag par 
[\[123b.6\]]rdzogs pa'i byang chub tu sems bskyed do/_/gzhan yang sems can tshad med pa brgya stong snyed kyis nyan thos dang rang sangs rgyas su sems bskyed do/_/de ma yin pa gzhan yang skye bo tshad med pa snyed rgyun du zhugs pa'i 'bras bu thob pa nas dgra bcom pa'i 'bras bu'i bar du thob par gyur to/_/
[\[123b.7\]]gzhan yang byang chub sems dpa' sems dpa' chen po tshad med pa bye ba khrag khrig brgya stong snyed ring po mi thogs par bla na med pa yang dag par rdzogs pa'i byang chub tu mngon par sangs rgyas so/_/de bas na de bzhin gshegs pa ni yang dag par pha ma la sri zhu byed pa'o/_/gzhan yang 
[\[124a\]]
[\[124a.1\]]byang chub sems dpa' ni pha ma'i yon tan shes shing sngon gyi smon lam gyis de bzhin gshegs pa'i sku btsas par shes so/_/de ltar de bzhin gshegs pa'i smon lam rdzogs par bya ba'i phyir yum gyis phyag bya bar mi 'dod pa'i phyir tshe'i dus byas pa yin no/_/
[\[124a.2\]]de'i tshe na 'khor mang po thams cad kyis tshig 'thun par yum lha mdzes la legs so/_/yum lha mdzes de bzhin gshegs pa lha dang mi'i ston pa 'jig rten na dpe zla med pa btsas pa shin tu legs so/_/de nas dri za'i bu chos kyi phreng ba 'dug pa las langs te/_bla gos phrag 
[\[124a.3\]]pa gcig tu gzar te/_pus mo g.yas pa'i lha nga sa la btsugs nas sangs rgyas gang na bar thal mo sbyar ba btud de bcom ldan 'das la 'di skad ces gsol to/_/yum lha mdzes 'di bsod nams ci bgyis na ci'i rgyu ci'i rkyen gyis de bzhin gshegs pa bltam par gyur/_
[\[124a.4\]]bcom ldan 'das kyis bka' stsal pa/_legs par nyon la shin tu yid la zung shig dang khyod la bshad par bya'o/_/sngon 'das pa grangs med pa bsam gyis mi khyab pa'i pha rol na sangs rgyas rnam par gzigs zhes bya ba de bzhin gshegs pa dgra bcom pa yang dag par 
[\[124a.5\]]rdzogs pa'i sangs rgyas rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba zhes bya ba 'jig rten du byung ngo /_/sangs rgyas de'i dam pa'i chos nub nas gzugs brnyan la chos 
[\[124a.6\]]spyod pa'i bar du nub par gyur nas/_de'i tshe yul bA rA Na sI zhes bya ba na 'phags pa gnas zhes bya ba'i ri zhig yod de/_ri de la rang sangs rgyas zhes bya ba brgya stong snyed gnas so/_/ri de la drang srong mngon par shes pa lnga dang ldan pa grangs med pa zhig kyang ri de la gnas so/_/
[\[124a.7\]]ngas de ltar 'phags pa dang drang srong mang po gnas pa'i phyir/_ri de yang 'phags pa gnas zhes btags so/_/ri de la drang srong gcig ni ri de'i lho phyogs na gnas so/_/drang srong gcig ni ri de'i byang phyogs na gnas te/_drang srong de gnyis gnas pa'i bar na chu mig gcig 
[\[124b\]]
[\[124b.1\]]yod de chu mig de'i drung na pha bong phya leb bzang po gcig yod do/_/de'i tshe de'i dus gcig na ri'i lho phyogs logs na gnas pa'i drang srong de pha bong de'i steng du gos dang rkang pa bkrus te phyir gnas su song ba dang /_ring po ma lon par sha ba yu mo gcig chu mig la chu 'thung du 'ongs pa dang /_
[\[124b.2\]]chu mig la chu 'thungs pa'i 'og tu pha bong de'i steng na drang srong gis gos bkrus pa'i khu ba 'thungs so/_/gos bkrus pa'i khu ba 'thungs pa'i 'og tu phyir 'phongs rol du bltas te mo mtshan la bldags so/_/de nas sha ba yu mo de'i ltor bu chags te zla ba tshang ba dang /[ {]ri dgas [,]ri dwags [}]kyi chos kyis 
[\[124b.3\]]bu 'byung ba na thog ma gnas gang du mngal du chags pa der bu 'byin pas chu mig gi dngor 'ongs te pha bong de'i steng du ngu zhing 'gre nas bu mo gcig byung ngo /_/de'i tshe na lho phyogs logs kyi drang srong des sha ba ngu ba'i skad thos nas snying rje ba'i sems skyes te sha ba'i drung du ltar song ba 
[\[124b.4\]]dang /_sha ba yu mo de la bu mo gcig byung ste sha ba de la ldag cing 'dug pa las drang srong der 'ongs pa dang sha ba yang bu bor nas song ngo /_/de nas drang srong de sha ba la btsas pa'i bu mo de mdzes shing sdug la/_mtshan dang ldan par mthong bas snying rje'i sems kyis rtswa'i gos 
[\[124b.5\]]kyis dkris te pang du blangs nas phyir gnas su 'ongs nas shing tog dang /_'bras bu brngas nas gsos gsos pa dang /_mthar gyis cher skyes nas lo bcu bzhi lon pa dang /_drang srong yang bu mo de la shin tu byams te rtag tu rgyun mi 'chad par me gsor bcug pa las nyi ma 
[\[124b.6\]]gcig le lo byas nas me shi bar gyur pa dang /_drang srong gis tshig gis spyos te bu mo thog ma bskyed nas da tsam gyi bar du me shi ma myong na ci'i phyir me bsad ces gshes te/_ri byang phyogs logs na gnas pa'i drang srong gi thad du me len du btang ngo /_/de nas bu mo des phas bsgo 
[\[124b.7\]]ba bzhin du ri byang phyogs logs su song ba las gom pa re re zhing rkang pa'i 'og nas pad mo re re skyes te/_'gro ba'i rjes bzhin khod mnyam par dngar ba dang pad mo skyes nas ri byang phyogs logs su me len du song ngo /_/de'i tshe na drang srong des bu mo de shin tu bsod nams 
[\[125a\]]
[\[125a.1\]]dang ldan zhing rkang pa'i 'og nas pad mo skyes pa mthong nas bu mo de la 'di skad ces smras so/_/khyod me 'dod na kho bo'i spyil po 'di lan bdun skor la gom pa'i bar mnyam pa dang /_nye ring thag ran par gom pa'i 'og nas pad mo skyes par byos shig_/de 
[\[125a.2\]]ltar lan bdun bskor ba byas nas kyang bu mo la khyod me 'dod na phyir yang g.yas phyogs nas bskor te song shig dang me sbyin no bar bsgo'o/_/de'i tshe na bu mo de me 'dod pa'i phyir drang srong gis bsgo ba bzhin byas te me blangs nas phyir song ngo /_/bu mo de phyir song nas ring po ma lon 
[\[125a.3\]]par yul bA rA Na sI'i rgyal po dang blon po chen po dang /_'khor brgya stong snyed dang bcas su ri de la 'chag cing [{]ri dgas [,]ri dwags [}]la lings 'debs su 'ongs pa dang /_de nas bA rA Na sI'i rgyal po bal gyi glang po che la zhon nas ri byang phyogs logs kyi drang srong ga la ba der 'ongs nas der phyin 
[\[125a.4\]]pa dang /_drang srong de'i spyil po la pad mos 'khor bar bskor ba de mthong nas rab tu dga' rangs pa'i sems skyes te/_drang srong chen po la shin tu legs so legs so/_/yon tan chen po dang ldan pa'i drang srong ston cing 'dren pa'i yon tan dang ldan pa dge'o zhes bstod do/_/de nas 
[\[125a.5\]]drang srong des rgyal po la 'di skad gsol to/_/rgyal po chen po mkhyen tam/_pad mo 'di dag ni bdag gi nus pa ma lags so/_/rgyal pos smras pa/_'o na 'di sus byas/_drang srong gis gsol pa/_rgyal po chen po ri lho phyogs logs na gnas pa'i drang srong la [{]ri dgas [,]ri dwags [}]
[\[125a.6\]]kyis btsas pa'i bu mo byad bzhin bzang zhing sdug pa/_mi'i mtshan dang ldan pa/_'jig rten na dkon pa 'gro ba'i rjes bzhin rkang pa'i 'og nas pad mo skye ba cig yod do/_/rgyal pos de skad smras pa thos nas sems rab tu dga' rangs te/_ri'i lho phyogs logs kyi drang 
[\[125a.7\]]srong ga la ba logs su song ste phyin pa dang /_drang srong de'i rkang pa la mgo bos phyag 'tshal nas drang srong des sgor byung nas bsus te rgyal po chen po shul ring po nas gshegs na rab tu ngal bar ma gyur tam zhes bro dris so/_/de nas rgyal po chen pos drang srong de la 'di skad 
[\[125b\]]
[\[125b.1\]]ces smras so/_/btsun pa khyod la bu mo zhig yod pa de gnyen bya bar 'dod do/_/drang srong gis smras pa/_rgyal po chen po bdag phongs pa la bu mo gcig pu zhig yod pa de chung la ci yang mi shes te/_chung nas ri la bskyed bskyed pas mi'i chos tshul ci yang ma rtogs te/_
[\[125b.2\]]rtswa'i rtsa ba dang 'bras bu gzhan mi za na/_ji ltar rgyal po la dbul du rung bu mo 'di yang [{]ri dgas [,]ri dwags [}]kyis btsas te dbul du mi rung ngo zhes ji ltar gyur pa rgyus kyis zhib tu gsol ba'i bar du'o/_/rgyal pos smras pa/_de lta bu yin yang sla 'di ltar gang na 'dug ston cig_/drang 
[\[125b.3\]]srong gis smras pa/_da ltar spyil po'i nang na 'dug go zhes smras so/_/de'i tshe rgyal po chen po spyil po'i nang du zhugs nas bu mo la bltas te rab tu dga' ba'i sems skyes te [{]ri dgas [,]ri dwags [}]kyi bu mo spos chus bkrus nas/_rin thang med pa'i gos bskon te/_rin po che'i rgyan 
[\[125b.4\]]sna tshogs kyis brgyan nas/_bal gyi glang po che'i steng du bzhag nas/_'khor brgya stong snyed kyis bskor te/_rol mo byed cing phyir yul du 'ongs so/_/de'i tshe [{]ri dgas [,]ri dwags [}]kyi bu mo de thog ma btsas nas/_de lta bu'i mi mang po ma mthong bas dngangs shing skrag go/_/de'i tshe 
[\[125b.5\]]drang srong de ri mthon po'i khar song nas bu mo de la mig mi 'dzums par lta zhing 'di snyam du/_da ni bdag gi bu mo yang je ring je ring song bas ma mthong bar gyur nas phyir gnas su 'gro'o snyam bsams nas mig mchi ma zag cing mchis te/_bdag gis bu mo gsos pa 'di ci 
[\[125b.6\]]yang shes pa med par bral bar gyur to/_/yang 'di snyam du bsams te/_bdag da dung gnas 'di las mi g.yo bar bya'o/_/de ci'i phyir zhe na/_gal te bdag gi bu mo phyir bdag la lta bar gyur la/_ci ste ma mthong bar gyur na mi dga' zhing sdug bsngal gyis 
[\[125b.7\]]gdungs par 'gyur gyis/_re zhig 'di kho nar bsdad do snyam nas/_de nas kyang ring zhig bsdad de ma mthong gi bar du bltas kyang bu mos phyir ma bltas so/_/de ltar bu mos phyir ma bltas pas drang srong de khro ba'i sems skyes nas 'di skad ces smras so/_/yang 
[\[126a\]]
[\[126a.1\]]yang byol song las skyes pas nga la yang phyir ma bltas te/_ngas chung ngu nas gsos gsos nas da mir gyur te rgyal pos phrogs pas bdag ye 'ur gyur to zhes spyil por zhugs nas rig sngags byas te/_gal te rgyal pos bor bar gyur na ni der yang zad 
[\[126a.2\]]do/_/ci ste gces su byas la bor bar ma gyur na bsams pa ltar ma grub cig ces sngags kyis btab bo/_/de'i tshe na bA rA Na sI'i rgyal po chen po de pho brang du phyin nas gces su byas nas mtshan yang btsun mo [{]ri dgas [,]ri dwags [}]ma zhes btags so/_/mtha'i rgyal phran dang /_blon po 
[\[126a.3\]]rnams kyang 'dus nas rgyal po la tshig snyan pas bstod nas rgyal po yang rab tu dga' rangs par gyur to/_/de nas kyang ring po ma lon par mngal du bu chags par gyur nas rgyal po nyid btsun mo'i rim gro byed de/_mal cha dang /_kha zas dang /_btung ba la sogs pa bzang 
[\[126a.4\]]zhing 'jam por sbyor to/_/de nas zla ba bcu tshang nas bu khye'u gcig btsas na rgyal po'i gdung 'tshob par re ba las zla ba tshang nas pad mo cig btsas so/_/drang srong gi rig sngags kyi mthus rgyal po khros par gyur nas 'di skad du/_byol song las skyes pa bden zhes btsun mo las 
[\[126a.5\]]phyung ste pad mo yang bor du bcug go/_/de nas ring zhig lon pa dang bA rA Na sI'i blon po rnams dang skyed mos tshal du ltad mo lta zhing rtser phyin pa dang /_rtse zhing rol mo byed de rta dang glang po che yang 'thab tu bcug_/gyad rnams kyang stobs 'gyed du bcug pa las gyad kyi nang na gyad 
[\[126a.6\]]rab tu mchog tu stobs che ba gcig rdog pa sa la brdabs na sa yang 'gul te/_drung na pad mo'i rdzing zhig yod pa yang 'gul bar gyur to/_/pad mo'i rdzing de'i drung na pha bong zhig yod de/_de'i 'og na pad mo zhig yod pa rdzing gi nang du lhung ngo /_/rdzing du lhung ba'i pad mo de 
[\[126a.7\]]mdog rab tu bzang la kha dog le brgan du 'dug la 'tsher ba'i 'od chags pa rgyal pos mthong nas sems rab tu dga' ste/_blon po rnams la pad mo 'di lta bu ni sngon chad yang mthong ma myong ngo zhes smras so/_/de nas pad mo de chu'i nang nas phyung shig ces bsgo nas pad mo len du btang 
[\[126b\]]
[\[126b.1\]]ba las/_pad mo de la 'dab ma lnga brgya yod de/_'dab ma re re'i 'og na khye'u gzhon nu byad bzhin bzang zhing mdzes la phal las 'phags pa re re yod par mthong ngo /_/de nas pad mo len pa'i mi des pad mo de la ngo mtshar che ba de lta bu dag mthong nas/_rgyal po chen po 
[\[126b.2\]]pad mo de la 'dab ma lnga brgya mchis te/_'dab ma re re'i 'og na lha'i bu re re yod do zhes gsol to/_/rgyal pos tshig de thos nas ba spu kun langs pa tsam du dngangs nas mi de la yang dag par bden nam zhes bka' stsal to/_/de nyid btsun mo [{]ri dgas [,]ri dwags [}]mas 
[\[126b.3\]]btsas pa'i pad mo yin nam zhes btsun mo las btsas pa'i pad mo gar bor zhes dris na/_btsun mos gsol pa/_rgyal po chen po pad mo de rdzing gi 'gram na pha bong zhig mchis pa'i 'og tu sbas so zhes gsol pa dang /_de nyid [(]matsun [,]btsun [)]mo [{]ri dgas [,]ri dwags [}]mas btsas pa yin 
[\[126b.4\]]par yid ches pas phyir pho brang gi nang du 'ongs so/_/phyir pho brang du phyin nas btsun mo [{]ri dgas [,]ri dwags [}]ma la bdag ni gti mug can/_shes pa med pa/_mdzangs ngan mi rtogs pas btsun mo bden par 'ong ngo snyam nas btsun mo'i yid dang 'gal bar gyur pa bshags so zhes smras 
[\[126b.5\]]nas phyir btsun mo dam par dbang bskur ro/_/de nas rgyal po shin tu dga' nas blon po rnams dang /_bram ze dang /_rgyal phran dang /_mtshan mkhan kun bsdus nas rgyal bu lnga brgya pang du blangs nas mtshan mkhan rnams la mtshan bzang ngan bltar bcug go/_/mtshan mkhan 
[\[126b.6\]]gyis gsol pa/_rgyal bu 'di dag ni rgyal po'i bsod nams dang dbang thang gis grub ste/_gal te khyim na gnas na mtha' bzhi rang 'du zhing lha rnams kyang 'go bar 'gyur/_gal te rab tu byung na gdon mi za bar skye shi'i rtsa ba gcod cing 'dod pa'i chu klung las thar te 
[\[126b.7\]]'khor ba'i rgya mtsho'i pha rol tu phyin cing /_rig pa gsum dang /_mngon par shes pa drug dang ldan zhing dge sbyong gi 'bras bu bzhi thob par 'gyur ro/_/rgyal pos tshig de thos nas lhag par dga' bar gyur nas/_rgyal bu lnga brgya gso ba'i ma ma lnga brgya btus pa dang /_
[\[127a\]]
[\[127a.1\]]de nas btsun mo [{]ri dgas [,]ri dwags [}]mas rgyal po la 'di skad ces gsol to/_/rgyal po chen po yul khams kun du ma ma btu mi dgos te/_da ltar rgyal po'i pho brang na btsun mo lnga brgya yod la/_btsun mo de dag bdag la bu yod pas thams cad phrag dog byed do/_/da rgyal 
[\[127a.2\]]pos btsun mo re re zhing rgyal bu re re gsor bcug na rgyal bu rnams kyang sos par 'gyur ro/_/rgyal pos btsun mo la smras pa/_btsun mo lnga brgya btsun mo la phrag dog byed par gyur na gzhu ba dang /_brdeg pa dang /_spang ba dang /_bskrad pa dang /_srog la dbab pa'i bar du 
[\[127a.3\]]btsun mo'i yid dang mi 'gal bar bdag byed na/_ci'i phyir dgrar gyur pa de dag la de lta bu'i shin tu bzod dka' ba nyams su len cing /_gnam sa'i bar na drin che ba bdag gi bu btsun mo rnams la sbyin par sems/_de'i tshe btsun mo lnga brgyas de skad ces smras pa thos te rab tu 
[\[127a.4\]]dga' nas btsun mo [{]ri dgas [,]ri dwags [}]mas bdag cag la bde ba dang skyid pa rgyun du bstabs la da yang sras bu bdag cag la byin pas rab tu dga'o zhes smras so/_/de'i tshe na 'khor brgya stong snyed kyang tshig de dag thos nas rab tu dga' ba'i sems skyes te byang chub tu sems bskyed par 
[\[127a.5\]]gyur to/_/de nas rgyal po chen pos btsun mo la ngo mtshar che ste/_bdag ni khyod tsam mi phod do zhes smras so/_/btsun mos smras pa/_phrag dog gi dbang gis zhe sdang skye ste/_nyes pa'i gnyen por ni bzod pa sgom/_khro ba'i gnyen por ni byams sems bskyed dgos 
[\[127a.6\]]te/_bdag ni thog ma nas ci la yang rtsod pa ma myong ste/_btsun mo rnams rang la 'tshe zhing gnod pa byed du zad do/_/dper na mi zhig mtshan mo song song ba zhig las shing dum cig mthong ba las/_dgra'am [{]yi dgas [,]yi dwags [}]su 'du shes skyes te/_mod la dngangs skrag nas bros 
[\[127a.7\]]so/_/mun khung du bros pa las la la ni brag mthon po las g.yang du lhung /_la la ni chu'am/_me'am/_tsher phung ngam/_nags tshal gyi nang du lhung nas lus rmas shing zhig par gyur te/_de ltar 'du shes log pa'i rkyen gyis de lta bu'i gnod pa dang phrad do/_/de 
[\[127b\]]
[\[127b.1\]]bzhin du sems can thams cad kyang rang skye/_rang 'chi ba ni dar gyi srin bu'am/_phye ma leb mer song ba dang 'dra ste sus kyang bzhen ma btab bo/_/nyes pa thams cad ni mi bden par 'du shes pa las byung ste/_btsun mo'i rnams kyang de dang 'dra bas na bdag ni shes pa med pa 
[\[127b.2\]]'am/_phal dang rtsod pa ci yang med do/_/btsun mo lnga brgya po rnams btsun mo [{]ri dgas [,]ri dwags [}]ma la phyag byas te/_rang gi nyes pa mthol bshags nas btsun mo [{]ri dgas [,]ri dwags [}]ma'i g.yog dang rim gro byed cing ma'am/_bu mo ltar sems te/_rgyal bu la yang bdag gi bu dang 'dra bar 
[\[127b.3\]]gso zhing rim gro byed do/_/de nas rgyal bu lnga brgya bags kyis cher skyes nas/_rgyal bu gcig cig gis mthu stobs ni mi stong thub pas/_mtha'i rgyal phran dag ldog cing bka' mi nyan pa yod na/_dmag rnam bzhi mi dgos par rgyal bu nyid 'bebs shing rgol du 
[\[127b.4\]]'gro ste/_de'i tshe na yul yang bde zhing skyid la srungs ma'i lha yang dga' bas/_rlung dang char chu yang dus bzhin du ldang zhing 'bebs so/_/mi rnams kyang dal la bde skyid do/_/rgyal bu lnga brgya yang bal gyi glang po dam pa la zhon zhing skyed mos tshal du yid bzhin du rtse 
[\[127b.5\]]dga' zhing 'khod pa la pha ma yang rgyal bu de dag la mig gis 'bras bu dang 'dra bar sems te byams so/_/de'i tshe rgyal bu lnga brgya cher skyes te/_shed rdzogs nas phyis dus gzhan zhig na thams cad pad mo'i rdzing de'i 'gram du 'dus te 'dug 'dug pa las so so'i gzugs 
[\[127b.6\]]brnyan rdzing gi chu la snang bar gyur nas gcig la gcig 'di skad ces smras so/_/'di lta ste/_chos thams cad ni sgyu ma'am/_sprul pa'am/_rmi lam 'am/_chu'i gzugs brnyan lta bu ste/_bden pa'am/_yang dag pa med do/_/bdag cag kyang da ltar de dang 'dra ste/_
[\[127b.7\]]rigs che zhing btsun la pho brang gi nang na gnas nas 'dod pa lnga la bag med par spyod pas longs spyod mod kyi/_dar ba'i tshe lo dang gzugs bzang po ni yid brtan du mi rung ste/_grub pa yod na 'jig par 'gyur/_skye ba yod na 'chi bar 'gyur te/_gzhon zhing dar ba 
[\[128a\]]
[\[128a.1\]]yang ring por mi thogs te rgas shing rgud par 'gyur/_kha zas kyi tshod ma zin na na bar 'gyur/_tshe lo brgya thub na yang tha mar shi dgos so/_/zhes rgyal bu rnams mi dga' ba'i mya ngan gyis non to/_/zas dang skom yang mi 'dod par phyir pho brang du 'ongs nas 
[\[128a.2\]]yab rgyal po la 'di skad ces gsol to/_/'jig rten dag ni sdug bsngal ba ste bde ba ma mchis pas yab rgyal po bdag cag rab tu 'byung bar gsol lo/_/rgyal pos rgyal bu rnams la smras pa/_skye ba dang /_rga ba dang /_na ba dang /_shi ba ni thams cad la yod par 'dra na khyed 
[\[128a.3\]]'ba' zhig mya ngan byar yang ci yod/_rgyal bus gsol pa/_bdag cag ni shi nas skye ba yang nas yang du len pa'i nyon mongs pa dang /_'gro ba lngar rgyun du 'gro bar mi bzod do/_/de nas rgyal pos kyang rgyal bu'i yid dam ma bzlog ste/_rab tu 'byung bar gnang ngo /_/
[\[128a.4\]]btsun mos rgyal bu rnams la smras pa/_khyed rab tu byung nas kho mo spangs la lam ring du ma 'gro bar pho brang rgyab kyi skyed mos tshal na rab tu dben la shing dang tshal yang dben pa yod kyis/_der 'dug shig dang /_yo byad rnam bzhis mi brel bar bya zhing 'bul lo/_/rgyal bu 
[\[128a.5\]]rnams rab tu byung nas btsun mos gsol pa bzhin rgyab kyi skyed mos tshal na gnas pa las rgyal bu de dag thams cad kyis re re nas mthar gyis rang sangs rgyas kyi byang chub thob par gyur to/_/de ltar rgyal bu bzhi brgya dgu bcu rtsa dgu mthar gyis rab tu byung /_rang byang chub kyi 
[\[128a.6\]]'bras bu thob par gyur nas rgyal po'i pho brang du lhags te/_yab rgyal po dang yum la bdag cag rab tu byung ba'i don de thob bo zhes smras nas/_dge slong de dag steng gi nam mkha' la 'phags te shar phyogs nas mi snang bar gyur na nub phyogs nas byung ngo /_/nub phyogs 
[\[128a.7\]]nas mi snang bar gyur na shar phyogs nas byung ngo /_/lho phyogs nas mi snang bar gyur na byang phyogs nas byung ngo /_/byang phyogs nas mi snang bar gyur na/_lho phyogs nas byung ngo /_/ched 'ga' ni lus chen pos nam mkha'i khams gang bar gyur/_ched 'ga' ni lus gcig 
[\[128b\]]
[\[128b.1\]]las lus grangs med par sprul/_ched 'ga' ni lus kyi cha stod na chu 'bab na/_lus kyi cha smad na me 'bar ba la sogs pa cho 'phrul rnam pa sna tshogs pa bstan nas lus la me btang nas mya ngan las 'das so/_/de nas btsun mo [{]ri dgas [,]ri dwags [}]mas sku gdung bsdus nas rgyab 
[\[128b.2\]]kyi skyed mos tshal du mchod rten bzhi brgya dgu bcu rtsa dgu byas nas mchod pa byed do/_/rgyal bu nang gi chung ngu yang zhag dgu bcu 'das nas rang sangs rgyas kyi byang chub thob ste/_de yang yab dang yum la cho 'phrul chen po bstan to/_/cho 'phrul chen po bstan nas mya ngan las 'das so/_/
[\[128b.3\]]de nas btsun mo [{]ri dgas [,]ri dwags [}]mas sku gdung bsdus nas mchod rten brtsigs te mchod pa byas so/_/de'i tshe na btsun mo [{]ri dgas [,]ri dwags [}]mas nyin gcig bzhin bdug spos dam pa dang /_me tog dam pa dang /_rol mo sna tshogs kyis rang sangs rgyas lnga brgya'i mchod rten la mchod pa byed cing 
[\[128b.4\]]mchod rten de dag gi drung na mi dga' zhing mya ngan byed de 'di skad ces smras so/_/bdag gis bu lnga brgya btsas nas rab tu byung mod kyi/_de la gcig tsam yang bla na med pa'i byang chub tu sems bskyed pa med pas 'di skad ces smon lam du btab bo/_/bdag gis rang sangs rgyas 
[\[128b.5\]]lnga brgya la mchod pa byas shing mchod rten lnga brgya brtsigs te/_sku gdung la mchod pa'i bsod nams ci yod pa sems can thams cad la bsngo'o/_/bdag ma 'ongs pa'i dus na bu mang du btsas shing bla na med pa'i byang chub tu sems mi bskyed pa mi 'dod kyi/_bu gcig pu zhig 
[\[128b.6\]]btsas la bla na med pa'i byang chub tu sems bskyed de tshe de nyid la rab tu byung nas thams cad mkhyen pa'i ye shes dang ldan par shog shig ces smon lam du btab bo/_/bcom ldan 'das kyis kun dga' bo la bka' stsal pa/_de'i tshe de'i dus na btsun mo [{]ri dgas [,]ri dwags [}]ma de gzhan zhig 
[\[128b.7\]]yin snyam du sems na de ltar mi blta ste/_de'i tshe de'i dus na btsun mo [{]ri dgas [,]ri dwags [}]ma de nyid ni da ltar yum lha mdzes nyid yin no/_/yum lha mdzes de ltar rang sangs rgyas lnga brgya la mchod pa byas te dge ba'i rtsa ba grangs med pa bskyed pas de bas na da ltar de bzhin gshegs pa'i sku 
[\[129a\]]
[\[129a.1\]]bltams pa yin no/_/sangs rgyas kyi chos 'di bstan pa na lha dang mi grangs med pa 'bras bu dang po thob pa nas 'bras bu bzhi pa'i bar du thob par gyur to/_/sems can tshad med pa snyed ni bla na med pa yang dag par rdzogs pa'i byang chub tu sems bskyed par gyur to/_/
[\[129a.2\]]de nas kun dga' bos bcom ldan 'das la 'di skad ces gsol to/_/yum lha mdzes sngon las ci zhig bgyis na dud 'gro'i nang du dud 'gro la btsas te [{]ri dgas [,]ri dwags [}]kyi bu mor gyur/_bcom ldan 'das kyis kun dga' bo la bka' stsal pa/_khyod legs par nyon 
[\[129a.3\]]cig_/yum lha mdzes sngon 'das pa'i dus na las ci byas pa'i rgyu dang rkyen khyod la dgrol zhing bshad par bya'o/_/sngon 'das pa'i dus na bskal pa grangs med tshad med pa 'das pa'i pha rol na/_de'i tshe de'i dus na sangs rgyas bcom ldan 'das rnam par gzigs zhes bya 
[\[129a.4\]]ba de bzhin gshegs pa dgra bcom pa yang dag par rdzogs pa'i sangs rgyas/_rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba 'jig rten du byung ste/_sems can gyi don mdzad 
[\[129a.5\]]nas mya ngan las 'das pa'i 'og tu gzugs brnyan la chos spyod pa na/_de'i tshe de'i dus na yul bA rA Na sI zhes bya bar bram ze zhig la bu mo gcig pu zhig byung nas bram ze de tshe'i dus byas so/_/bram ze de'i chung ma des bu mo de gsos so/_/bu mo de yang bags kyis cher skyes so/_/
[\[129a.6\]]bu mo ma smad la bza' shing gi ra ba zhig yod de mas bu mo ra ba srung du bcug go/_/bu mo bdag ni zas tshol zhing ci rnyed pa phyir 'ongs nas bu mo dang lhan cig za'o/_/rtag tu de bzhin du zas tshol ba la nyi ma gcig 'phyis nas dus las yol nas bu mo bkres pa dang skom pas 
[\[129a.7\]]gdungs pas khro sems skyes nas bdag gi ma de rkyen ci byung na nga tsam gyi bar du kha zas ma byin te/_bdag 'di ltar bkres shing skom par byas zhes khros nas bdag gi ma dud 'gro tsam yang mi phod de/_dud 'gros gcan gzan dang /[ {]ri dgas [,]ri dwags [}]dang /_bya yang bu la bkres skom 
[\[129b\]]
[\[129b.1\]]dran te dus bzhin du snyod du 'ong ngo zhes smras so/_/de skad ces smras pas ring po ma lon par mas zas thogs te 'ongs nas za ba'i 'phro las rang sangs rgyas dge sbyong gi gzugs can zhig lho phyogs nas byang phyogs su nam mkha' la 'gro ba de bu mo des mthong nas dge slong 
[\[129b.2\]]de la dga' ba'i sems skyes te 'dug pa las langs nas thal mo sbyar te/_mgo bos phyag 'tshal nas spyan drangs so/_/stan gtsang ma bting ste me tog bzang pos mchod nas kha zas de las bgos nas dge slong de la phul lo/_/dge slong des zas kyi bya ba byas nas 
[\[129b.3\]]dam pa'i chos bstan nas spro ba dang dga' bar byas pas de'i tshe bu mo des 'di skad ces smon lam du btab bo/_/bdag ma 'ongs pa'i dus na 'phags pa dang phrad cing de la rim gro dang /_mchod pa dang /_phyag byed par gyur cig_/bdag byad bzhin bzang zhing mdzes pa dang /_che 
[\[129b.4\]]zhing btsan pa dang /_'gro ba'i gom pa'i 'og nas pad mo skyes te rkang pa 'degs par shog shig ces smon lam btab bo/_/bcom ldan 'das kyis kun dga' bo la bka' stsal pa/_de'i tshe de'i dus kyi bu mo de ni btsun mo [{]ri dgas [,]ri dwags [}]ma yin no/_/de ltar rang sangs rgyas la 
[\[129b.5\]]bsod snyoms gcig phul te/_me tog bzang pos mchod pas tshe rabs lnga brgya'i bar du che zhing btsan la/_gos dang zas yid bzhin du ldan te rkang pa'i 'og nas pad mo skyes so/_/smon lam gyi mthus da yang rang sangs rgyas lnga brgya dang phrad de/_mchod pa dang /_rim gro 
[\[129b.6\]]dang /_phyag byas par gyur to/_/de'i tshe drin mi shes te tshig ngan pa gcig gis ma la dud 'gro dang 'dra'o zhes smras pa'i ngag gi las ngan pa'i rkyen gyis tshe rabs lnga brgya'i bar du [{]ri dgas [,]ri dwags [}]kyi ltor skyes so/_/bcom ldan 'das kyis kun dga' bo la bka' stsal pa/_'jig 
[\[129b.7\]]rten du skyes so cog gi nyes pa ni rang gi kha nas byung bas ngag gi las bsrung bar bya'o/_/ngag gi las ni me 'bar bas tshig pa bas lhag ste/_me 'bar bas tshig pa de ni tshe gcig par zad do/_/ngag gi las mi dge ba'i me 'bar bas ni skye ba grangs med par 'tshig go/_/me 
[\[130a\]]
[\[130a.1\]]'bar bas ni 'jig rten gyi nor tsam 'tshig go/_/ngag mi dge ba'i me 'bar bas ni 'phags pa'i nor bdun tshig par 'gyur ro/_/de bas na kun dga' bo sems can thams cad kyi nyes pa ni kha nas byung ste/_kha dang lce ni lus gcod pa'i mtshon zhes 
[\[130a.2\]]bya'o/_/bcom ldan 'das kyis de skad ces gsungs pa na dge bsnyen dang dge bsnyen ma stong snyed dag gi las bsrungs pas 'bras bu dang po thob par gyur to/_/lha dang mi grangs med pa snyed ni bla na med pa yang dag par rdzogs pa'i byang chub tu sems bskyed pa nas rang sangs 
[\[130a.3\]]rgyas kyi bar du sems bskyed par gyur to/_/'khor mang po thams cad bcom ldan 'das kyis gsungs pa la mngon par dga' nas phyag byas te phyir dong ngo /_/de'i tshe bcom ldan 'das dang kun dga' bo rgyal po'i khab tu bsod snyoms blangs nas slar gshegs pa dang /_
[\[130a.4\]]grong khyer gyi phyi rol na grog po zab mo cig yod do/_/rgyal po'i khab kyi grong khyer gyi mi rnams bshang gci dang /_mi gtsang ba thams cad grog po der skyel lo/_/char pa bab na gru char gyi chu rnams kyang der 'bab bo/_/de'i tsha grog po'i chu btsog pa de'i nang na srin bu mi'i 
[\[130a.5\]]gzugs 'dra ba la rkang lag mang ba zhig gis rgyang ma nas de bzhin gshegs pa byon pa mthong nas chu'i nang nas mgo bteg nas de bzhin gshegs pa la bltas nas mig nas mchi ma zag go/_/bcom ldan 'das kyis de gzigs nas thugs rje bar dgongs te mi dgyes par 
[\[130a.6\]]gyur nas slar bya rgod spungs pa'i ri la gshegs so/_/de nas kun dga' bos de bzhin gshegs pa'i gdan gding ba bting nas skyil mo krung bcas nas bzhugs so/_/de nas kun dga' bos 'khor thams cad la bltas te 'khor gyi bsam pa sems kyis shes 
[\[130a.7\]]nas bcom ldan 'das la 'di skad ces gsol to/_/bcom ldan 'das da ci chab btsog pa'i nang na srin bu zhig mchis pa de sngon las ci bgyis pas chab btsog pa de'i nang du skyes/_der skyes nas ni ji srid cig lags/_da yang nam zhig de las thar bar 'gyur/_bcom 
[\[130b\]]
[\[130b.1\]]ldan 'das kyis kun dga' bo dang 'khor mang po la 'di skad ces bka' stsal to/_/khyod legs par nyon cig_/khyod la legs par dgrol bar bshad par bya'o/_/kun dga' bo sngon 'das pa'i dus na bskal pa grangs med pa stong 'das pa'i sngon rol na/_de'i tshe de'i 
[\[130b.2\]]dus na sangs rgyas 'jig rten du gshegs nas sems can gyi don mdzad de yongs su mya ngan las 'das so/_/mya ngan las 'das nas gzugs brnyan la chos spyod pa na bram ze zhig gis dge 'dun gyi gnas khang byas te dge 'dun la phul lo/_/de'i tshe na yon bdag zhig 
[\[130b.3\]]gis dge 'dun la mar dang /_'bru mar dag phul te de na dge slong 'dron po dag cig kyang lhags so/_/de'i tshe gang zag gi las gtsang sbyor byed pa zhig_/dge slong 'dron po 'ongs pa mthong nas 'khren te mar dang /_'bru mar bcabs shing bsres nas dge 'dun 
[\[130b.4\]]'dron po la ma byin no/_/dge 'dun 'dron pos gtsang sbyor la mar dang /_'bru mar dang /_sbrang rtsi 'ongs pa nged la mi sbyin nam zhes dris pa dang /_gtsang sbyor gyis khyed ni 'dron po/_nged ni gza' yin no zhes smras so/_/dge slong 'dron pos yon bdag gis 
[\[130b.5\]]mngon sum gyi dge 'dun la phul ba ma yin nam zhes smras pa dang /_de'i tshe na gtsang sbyor gyi las byed pa de khros shing 'jigs su rung ba zhig pas/_dge slong 'dron po la khyed bshang gci mi za bar nga la mar dang /_'bru mar 'dod dam zhes tshig ngan pa smras so/_/de 
[\[130b.6\]]ltar tshig ngan pa smras pa'i las kyis bskal pa bye ba dgu bcu'i bar du rgyun du chu btsog pa 'dir skyes par gyur to/_/de'i tshe de'i dus na gtsang sbyor gyi las byed pa de ni de ci chu btsog pa'i nang na 'dug pa'i srin bu de yin no/_/de ltar 'das pa'i dus na tshig ngan pa gcig dge 
[\[130b.7\]]'dun la smras pas/_tshe rabs bgrangs pa brgya stong gi bar du gnas der skyes so/_/bcom ldan 'das kyis nye gnas rnams la bka' stsal pa/_khyed rnams ngag gi las sdom zhing srungs shig_/ngag gi nyes pa ni me 'bar ba las lhag go/_/pha ma dang 
[\[131a\]]
[\[131a.1\]]dge 'dun ni bsngags shing bstod par 'os pas tshig 'jam por smra zhing rgyun du drin dran par bya'o/_/dge 'dun zhes bya ba ni khams gsum las 'da' bar byed pa'i bsod nams kyi zhing ngo /_/pha ma ni khams gsum gyi bsod nams kyi zhing mchog 
[\[131a.2\]]dam pa'o/_/de ci'i phyir zhe na/_dge 'dun gyi nang na skyes bu zung bzhi ya brgyad dang 'phags pa bcu gnyis yod de/_rim gro byas na bsod nams 'thob la bsgrubs na byang chub 'grub bo/_/pha ma ni zla ba bcu'i bar du ltor bzhag la byung nas kyang gsher ni bor/_skam 
[\[131a.3\]]ni len nu zho bsnun nas cher bskyed do/_/skyes nas kyang rig byed mkhas par slob cing dus las mi yol bar rim gro byed do/_/gal te rab tu byung na bsod nams byed pas skye shi'i 'khor ba'i rgya mtsho las rgal te/_bdag gi don dang /_sems can thams cad la phan 
[\[131a.4\]]pa dang /_bde ba'i don byed do/_/de bas na kun dga' bo pha ma dang /_dge 'dun ni sems can thams cad kyi bsod nams kyi zhing gnyis zhes bya ste/_lha dang mi gnyis de rnams kyi rkyen gyis mya ngan las 'da' ba rnam par grol ba'i 'bras bu dam pa thob pa nas/_sangs 
[\[131a.5\]]rgyas kyi bar du 'grub par 'gyur ro/_/bcom ldan 'das kyis de skad ces gsungs nas mi dang mi ma yin pa sems can tshad med pa brgya stong snyed 'bras bu dang po nas 'bras bu bzhi pa'i bar du thob par gyur to/_/la la ni bla na med pi yang dag par rdzogs pa'i byang chub tu 
[\[131a.6\]]sems bskyed de/_la la ni nyan thos dang /_rang sangs rgyas su sems bskyed do/_/so so nas thal mo sbyar nas sangs rgyas la phyag 'tshal nas bskor ba byas te/_rab tu dga' bas phyir dong ngo /_/gzhan yang yul bA rA Na sI na/_blon po bram ze rab tu phyug pa nor 
[\[131a.7\]]rin po che mang ba/_gser dang /_dngul dang /_bai dUr+ya dang /_man shel dang /_byi ru dang /_spug dang /_bal gyi glang po che dang /_rta dang /_ba lang dang /_lug dang /_zhing 'brog dang /_bran khol dang /_las byed pa'i mi mang du yod pa zhig la/_lo brgyad cu lon 
[\[131b\]]
[\[131b.1\]]nas khye'u zhig byung ngo /_/khye'u de yang byad bzhin bzang la sdug pa/_mdzes pa mi'i mtshan rdzogs par ldan pas pha ma gnyis rab tu dga' nas mtshan mkhan bos te mtshan bltas so/_/mtshan mkhan gyis mtshan bltas nas khye'u de'i ming yang tsun da zhes btags nas 
[\[131b.2\]]gsos bskyed de lo bdun lon nas pha ma gnyis byams che bas rab tu byung bar gnang ngo /_/rab tu byung ba'i phyir dbang phyug gi ri zhes bya bar de bzhin gshegs pa gang na bzhugs par khrid do/_/de'i tshe na de bzhin gshegs pa la 'khor rnam bzhi dang /_lha dang /_klu 
[\[131b.3\]]dang /_gnod sbyin dang /_de la sogs pa la mdun gyis byas te 'khor mang po la 'jig rten gyi rig byed kyi gtsug lag dang /_'jig rten las 'das pa'i chos ston to/_/de nas bram ze des bcom ldan 'das la 'di skad ces gsol to/_/bcom ldan 'das bdag rgas 
[\[131b.4\]]'khogs nas khye'u zhig mchis pa/_bcom ldan 'das la 'bul gyis/_thugs rje chen pos bskyab cing bdag gi bu 'di nye gnas su bzhes su gsol lo zhes smras so/_/de nas bcom ldan 'das kyis legs par 'ongs so zhes bka' stsal nas/_skra yang rang 
[\[131b.5\]]byi nas chos gos lus la rang yod par gyur te/_gzengs bstod/_spro ba dang dga' ba'i sems bskyed de/_lam gyi 'bras bu yang thob ste/_rig pa gsum dang /_mngon par shes pa drug dang /_rnam par thar pa brgyad dang ldan par gyur to/_/de'i tshe kun 
[\[131b.6\]]dga' bos 'khor mang po la bltas te/_kun gyi the tsom dgrol ba'i phyir stan las langs te gos tshags bcos nas/_bla gos phyogs gcig byas nas thal mo sbyar ba btud de bcom ldan 'das la 'di skad ces gsol to/_/dge sbyong tsun da sngon 'das pa'i 
[\[131b.7\]]dus na bsod nams ci zhig bgyis na bcom ldan 'das dang 'dir phrad de myur du 'bras bu thob par gyur/_bcom ldan 'das kyis kun dga' bo la 'di skad ces bka' stsal to/_/dge sbyong tsun da 'di dus 'di gcig pur ma zad de/_sngon 'das pa'i dus su yang pha ma dang 
[\[132a\]]
[\[132a.1\]]dge 'dun la bsod nams mchog byas pas dge ba'i bshes gnyen dang phrad de lam gyi 'bras bu thob pa yin no/_/kun dga' bos gsol pa/_bcom ldan 'das de'i dngos po bstan du gsol/_bcom ldan 'das kyis kun dga' bo la bka' 
[\[132a.2\]]stsal pa/_legs par nyon cig_/sngon 'das pa'i dus tshe lo tshad med pa stong 'das pa'i pha rol na sangs rgyas bcom ldan 'das rnam par gzigs zhes bya ba 'jig rten du byung ste/_lha dang mi la phan pa dang bde ba'i don mdzad nas yongs su mya ngan las 'das so/_/
[\[132a.3\]]mya ngan las 'das nas dam pa'i chos la spyod pa'i dge slong gzhon nu cig ma mo dang /_mdo sde dang /_'dul ba la shin tu mkhas pa/_byad gzugs mdzes shing bzang ba/_mi'i mtshan dang ldan pa/_chos ston pa la spobs pa/_chos smra ba'i nga ro dang tshig snyan 
[\[132a.4\]]pas rgyal rigs dang bram ze rnams kyang de dang bshes shing de la rim gro dang mchod pa byed do/_/de'i tshe na dge slong rgan po gcig byad bzhin rab tu mi sdug la mi'i mtshan dang yang mi ldan pa/_skad nga ro yang mi snyan pa/_rgyun du dkon mchog gsum la tshig dang nga ror bcas 
[\[132a.5\]]pas bstod pa zhig byung ngo /_/de'i tshe na mdzod gsum dang ldan pa'i dge slong gzhon nu des dge slong nga ro mi snyan pa de la 'di skad ces smras so/_/de nas 'di lta bu'i nga ro mi snyan pa zer ba ni khyi zugs pa'i skad dang 'dra'o/_/zhes smras so/_/de nas dge slong 
[\[132a.6\]]rgan po des dge slong gzhon nu la ci khyod nga mi shes sam/_nga la tshig ngan pa brjod ces smras so/_/de dge slong mdzod gsum dang ldan pas smras pa/_bdag khyod shes te khyod ni sangs rgyas rnam par gzigs kyi dam pa'i chos la rab tu byung ba'i dge slong rgan po ma ha la 
[\[132a.7\]]zhes bya ba yin te/_ngas ci'i phyir mi shes/_dge slong ma ha las smras pa/_da ni bya ba byas so/_/tshangs par spyod pa spyad do/_/srid pa phyi ma mi len no zhes smras so/_/de nas mdzod gsum dang ldan pa'i dge slong gzhon nus tshig de thos pa dang /_skyi bung zhes 
[\[132b\]]
[\[132b.1\]]byas te dngangs par gyur to/_/de nas dge slong gzhon nus dge slong ma ha la lag pa g.yas pas bteg ste/_lag pa las 'od zer chen po bkye nas phyogs bcur snang bar byas so/_/de nas mdzod gsum dang ldan pa'i dge slong gzhon nus dge slong rgan po'i rkang pa la 
[\[132b.2\]]mgo bos phyag 'tshal nas 'gyod tshangs byas te bdag ni mi shes pa'i gti mug gis khebs pas 'phags pa yin par ma shes te/_sdig pa'i las byas pa ma shes pa 'di sdig par mi 'gyur zhing /_bdag ma 'ongs pa'i dus su dge ba'i bshes gnyen dang 
[\[132b.3\]]phrad cing ston pa 'phags pa khyod dang phrad de/_zag pa zad par shog shig ces bshags shing 'thol lo/_/bcom ldan 'das kyis kun dga' bo la bka' stsal pa/_de'i tshe de'i dus na dge slong gzhon nu mdzod gsum dang ldan pa des tshig brlang po gcig gis 
[\[132b.4\]]dge slong rgan po la smras pas tshe rabs lnga brgya'i bar du khyi'i lus myong bar gyur to/_/bcom ldan 'das kyis de skad ces gsungs nas 'khor mang po rnams e ma'o e ma'o 'jig rten 'di na gdug pa'i mchog ni ngag gi las las 'da' ba med do/_/zhes 'khor 
[\[132b.5\]]mang po thams cad kyis tshigs su bcad de 'di skad ces dam bcas so/_/lcags kyi 'khor lo tsha ba dag_/spyi bo'i steng na rgyun 'khor yang /_/sdug bsngal bar ni mi 'dzin te/_/nam du'ang tshig ngan mi smra'o/_/lcags kyi 'khor lo tsha ba dag_/spyi bo'i 
[\[132b.6\]]thog na rgyun 'khor yang /_/sdug bsngal bar ni mi 'dzin te/_/tshig ngan 'phags la mi smra'o/_/bcom ldan 'das kyis bka' stsal pa/_shA ri'i bu ni sems can mang po'i dge ba'i bshes gnyen du gyur pas/_nyin mtshan dus drug tu/_lha'i 
[\[132b.7\]]mig gis 'gro ba lnga'i skye bo rnams la rtog cing lta ste/_'dul ba'i dus la bab na de'i don byed do/_/de'i tshe na yul ma ga d+hA dang /_yul 'di gnyis kyi bar na tshong pa lnga brgya zhig rtag tu phan tshun rgyu ba las/_phan tshun du rgyu ba'i lam de yang 'jigs pa che 
[\[133a\]]
[\[133a.1\]]bas tshong pa cig la khyi dkar po cig yod de/_de'i tshe tshong pa de'i grogs po gcig gis srod la sha btsos nas bzhag pa las/_nam gyi cha smad la khyi des brkus nas zos so/_/phyi de nyin nam nangs nas tshong pa grogs pos sha bza' bar byas pa las 
[\[133a.2\]]ma rnyed pas gdungs nas/_khros te mtshon thogs te/_khyi de'i rkang lag bzhi bcad de su ra khung du bor nas dong ngo /_/su ra khung na khyi de sdug bsngal chen po myong ba de/_shA ri'i bus nam gyi cha stod la lha'i mig gis kun tu brtags nas rgyang ma nas khyi sdug bsngal 
[\[133a.3\]]ba de mthong ngo /_/de nas phyi de nyin par nam nangs nas chos gos bgos/_lhung bzed thogs nas grong khyer nas bsod snyoms blangs nas/_gang na 'jigs pa'i lam su ra khung du phyin nas/_bsod snyoms bslangs pa khyi de la bsnyod do/_/de nas spro ba dang dga' 
[\[133a.4\]]ba'i chos bshad do/_/khyi des chos de thos nas ngo tsha zhing mi dga' ste/_de nas zhag bdun lon nas sdig pa'i las bor nas thar te de nas mir skyes so/_/bcom ldan 'das kyis kun dga' bo la bka' stsal pa/_de'i tshe de'i dus na khyi dkar po de ni da ltar dge sbyong 
[\[133a.5\]]tsun da 'di yin no/_/sngon 'das pa'i dus na 'phags pa la tshig ngan pa smras pas ngan 'gror skyes te/_de ma thag tu 'gyod cing bshags nas ngo tsha ba'i sems skyes te/_bdag ma 'ongs pa'i dus na dge ba'i bshes gnyen dang phrad par shog shig par smon lam 
[\[133a.6\]]btab bo/_/de ltar smon lam btab pas dge ba'i bshes gnyen dang phrad de sdig pa'i las byang nas mir skyes te sangs rgyas dang phrad pas zag pa zad par gyur to/_/bcom ldan 'das kyis kun dga' bo la bka' stsal pa/_pha ma dang dge ba'i bshes gnyen gyi drin 
[\[133a.7\]]dran par gyis shig_/de nas de ltar drin du gzo ba shes nas drin lan bsab par bya'o/_/dge ba'i bshes gnyen zhes bya ba ni phan pa'i don du 'gyur ba'i rgyu yin no zhes bka' stsal pa dang /_de'i tshe sems can tshad med pa brgya stong snyed bla na med pa yang dag par rdzogs 
[\[133b\]]
[\[133b.1\]]pa'i byang chub tu sems bskyed pa nas nyan thos dang rang sangs rgyas kyi bar du sems bskyed do/_/'khor mang po rnams sangs rgyas kyis gsungs pa la rab tu dga' nas phyag byas te phyir dong ngo /_/thabs mkhas pa chen po sangs rgyas drin lan bsab pa'i mdo las 
[\[133b.2\]]bstan bcos kyi le'u zhes bya ste lnga pa'o//_//thabs mkhas pa chen po sangs rgyas drin lan bsab pa'i mdo/_bam po bzhi pa/_de'i tshe bcom ldan 'das la 'khor bzhi pos mdun gyis byas nas mchod pa byas/_rim gro byas bkur sti byas 
[\[133b.3\]]te tshig gis bstod pa byas so/_/de'i tshe de bzhin gshegs pas 'dzum pa mdzad de zhal gyi sgo nas 'od zer sngon po dang /_ser po dang /_dmar po dang /_dkar po dang ldan pa snying rje chen po zhes bya ba bkye nas/_phyogs bcu'i 'jig rten gyi khams srid pa'i rtse mo 
[\[133b.4\]]man chad sems can dmyal ba chen po bco brgyad kyi bar du snang bar byas nas/_lha sbyin gyi lus la yang 'od kyis snang bar gyur te/_lha sbyin sdug bsngal myong ba las bde bar byas so/_/de nas 'khor mang po'i rnams thams cad tshig 'thun par de bzhin gshegs pa la 
[\[133b.5\]]legs so legs so zhes bstod de/_bcom ldan 'das ni byams pa chen po dang ldan pa/_thugs rje chen po dang ldan pa yang dag pa ste/_dgra dang gnyen la thugs snyoms pa'o/_/lha sbyin lta bu rtag par bcom ldan 'das la gnod pa dang dgrar bgyid pa 
[\[133b.6\]]lags na/_bcom ldan 'das ni gnod pa bgyid pa la yang thugs brtse bar dgongs te thugs rje chen po'i 'od bkye nas lha sbyin gyi lus la reg par byas te sdug bsngal las thar bar mdzad do/_/de nas bcom ldan 'das kyis 'khor mang po la 'di skad 
[\[133b.7\]]ces bka' stsal to/_/lha sbyin 'di ni tshe 'di 'ba' zhig la nga la gnod pa byed par ma zad kyi/_sngon 'das pa'i dus na yang nga la rtag tu gnod pa byas kyang byams pa dang snying rje'i shugs kyis rtag par phan pa dang bde ba'i don byas so/_/de nas kun dga' bos 'khor 
[\[134a\]]
[\[134a.1\]]mang po'i bsam pa sems kyis shes te/_kun gyi the tsom gcod pa'i phyir stan las langs nas bla gos phyogs gcig tu byas te/_pus mo g.yas pa'i lha nga sa la btsugs nas thal mo sbyar ba btud de/_de nas bcom ldan 'das la 'di skad 
[\[134a.2\]]ces gsol to/_/lha sbyin 'di sngon 'das pa'i dus na/_bcom ldan 'das la gnod pa ci dag bgyis pa bcom ldan 'das kyis dngos po de dag bstan du gsol/_bcom ldan 'das kyis kun dga' bo la bka' stsal pa/_legs par nyon cig dang khyod la dgrol 
[\[134a.3\]]zhing bshad par bya'o/_/bcom ldan 'das kyis bka' stsal pa/_sngon lo tshad med pa stong 'das pa'i pha rol na yul bA rA Na sI zhes bya bar sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas/_rig pa dang 
[\[134a.4\]]zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba 'jig rten du byung ste/_lo stong phrag bcu'i bar du sems can gyi don mdzad nas mya ngan las 'das so/_/mya ngan las 'das 
[\[134a.5\]]pa'i 'og tu dam pa'i chos lo khri phrag nyi shu'i bar du gnas par gyur to/_/gzugs brnyan gyi chos kyang nub cing med par gyur nas yul bA rA Na sI zhes bya ba'i rgyal po ma hA rA dzA zhes bya ba rang bzhin gyis dge zhing mkhas pa'i blo dang ldan pa/_yang dag pa'i chos kyis 
[\[134a.6\]]yul gyi srid 'tsho ste mi rnams kyang bde skyid do/_/rgyal po de mtha'i rgyal phran drug cu dang /_grong khyer chen po brgyad brgya la dbang sgyur te/_bal gyi glang po che lnga brgya yang yod do/_/btsun mo nyi khri yod kyang sras med pas/_rgyal po de rgyun du 'jig rten gyi lha dang /_ri 
[\[134a.7\]]dang /_chu klung dang /_shing gi lha rnams la mchod 'bras byed cing gsol ba btab nas lo bcu gnyis lon pa dang /_btsun mo chen mo la yang sras mnga' bar gyur/_btsun mo 'bring mo la yang sras mnga' bar gyur te/_rgyal po shin tu dga' nas rgyal po lag dar te 
[\[134b\]]
[\[134b.1\]]rim gro dang /_bkur sti dang /_mal cha bya ba dang /_zas dang /_skom dang /_de la sogs pa yo byad kyi bar du 'jam zhing bzang ba sbyar te/_rim gro byas so/_/de ltar zla ba bcu'i bar du rim gro byas nas btsun mo chen mo la sras mnga' byad bzang la mdzes shing mtshan 
[\[134b.2\]]bzang pos brgyan pa/_mi'i mtshan rdzogs par ldan pa zhig byung ngo /_/btsun mo 'bring mo la yang sras cig byung bas rgyal po rab tu dga' bas blon po rnams dang /_mtshan mkhan rnams dang /_bram ze rnams bsdus nas sras bu bstan nas mtshan bstan to/_/
[\[134b.3\]]mtshan mkhan rnams kyis mtshan bltas nas rgyal bu'i mtshan gdags pa'i phyir sras bu 'di bltam pa'i tshe ltas ji lta bu byung zhes dris so/_/rgyal pos smras pa/_rgyal bu chen po'i yum btsun mo chen mo ni sngon rang bzhin gyis khro la phrag dog che zhing /_nga rgyal 
[\[134b.4\]]byed pa las sras mngal du chags nas ni rang bzhin gyis dge des par gyur nas/_rtag tu 'dzum pa dang ldan zhing sems can la yang bu gcig pa dang 'dra bar byams shing brtse ba'i sems kyis 'dzum pa dang ldan zhing gsong por smra bar gyur to/_/de nas mtshan mkhan 
[\[134b.5\]]gyis kyang rgyal bu'i mtshan dge don zhes btags so/_/btsun mo 'bring mo la sras mnga' ba'i tshe snga ltas ji lta bu byung zhes dris na/_sras bu 'di'i ma rang bzhin gyis dge zhing des te 'dzum pa dang ldan zhing tshig gis sngar gsong por smra zhing kun gyi yid tshim par byed pa 
[\[134b.6\]]las/_sras mngal du chags nas rang bzhin gyis khro zhing zhe sdang che ba dang /_phrag dog dang nga rgyal byed par gyur to/_/mtshan mkhan gyis smras pa/_'di yang sras bu'i sngon gyi las 'phro yin pas/_sras bu'i mtshan ngan don zhes btags so/_/de nas rgyal bu 
[\[134b.7\]]gnyis gsos bskyed de lo bcu bzhi lon nas rgyal bu dge don rang bzhin gyis mkhas pa'i blo dang byams pa'i sems su ldan te/_sbyin pa byed pa la dga' bas pha ma yang lhag par sras bu de la mig dang 'dra bar sdug par sems so/_/rgyal bu ngan don ni rang bzhin gyis 
[\[135a\]]
[\[135a.1\]]khro bas na pha ma yang de la mi dga' ste/_sdang bas rgyal bu ngan don rgyun du phrag dog byed de phu bo la gnod pa bya bar sems so/_/phyis dus gzhan zhig na rgyal bu dge don 'khor dang bcas pa rol mo byed cing pho brang gi phyi rol du ltad mo lta zhing 'chag tu song ba las 
[\[135a.2\]]zhing rmo ba dag zhing rmo ba'i rol nas srin bu dag byung ba las bya mang po dag thu zhing za ba mthong ngo /_/rgyal bu dge don gyis de lta bu dag mthong nas snying rje ba'i sems skyes te/_bdag ni pho brang zab mo nas skyes pas 'di lta bu'i dngos po ma mthong ma thos na/_'khor rnams la 'di 
[\[135a.3\]]dag ci'i phyir gcig la gcig gnod pa byed cing za zhes dris so/_/'khor rnams kyis rgyal bu la smras pa/_da ltar rgyal po mnga' ba'i yul 'di yang 'bangs la rten te/_'bangs kyang kha zas la ltos te kha zas ni zhing rmos pa las 'bru sna lnga skyes te sems can gyi srog 'dzin 
[\[135a.4\]]to/_/rgyal bus de la re sdug re sdug ces smras te/_yang song song ba las skyes pa dang /_bud med dag skud pa 'khal ba dang 'thag pa'i las byed de/_phan tshun bskyod cing nyon mongs par mthong ngo /_/de dag mthong nas mi 'di dag ci byed ces g.yog po g.yas 
[\[135a.5\]]g.yon na 'dug pa la dris so/_/de dag gis smras pa/_mi 'di dag ni bkal ba dang 'thag pa'i las byed de/_des bdag gi lus g.yog cing dgab pa'i gos byed do/_/'di dag yang re sdug nyon mongs par gyur pa'i las byed do/_/de nas yang song song ba las mi mang 
[\[135a.6\]]po dag ba lang dang /_rnga mo dang /_rta dang /_phag dang /_lug gsod cing pags pa bshu bdag mthong nas 'di dag ci byed ces dris so/_/smras pa 'di dag ni gsod pa'i las byed de/_sha 'tshong zhing bgo ba dang bza' ba'i spogs byed do/_/des srog 'tsho bar byed do/_/
[\[135a.7\]]rgyal bus de skad ces thos nas/_ba spu dang lus kyi sha kun 'gul te/_kyi hud kyi hud gsod pa la snying mi bzod do/_/gcig gis gcig gi nying sha nying za zhing bskal pa bgrangs pa'i bar du gcig la gcig gsod pa'i las byed do/_/de nas yang song song ba las mi 
[\[135b\]]
[\[135b.1\]]mchis po dag cig nya rgya dang bya rgya thogs shing bya dang /_nya gsod de/_gcig la gcig nying sha za bar mthong ngo /_/de nas 'di ci byed ces dris so/_/gsol pa/_'di dag ni bya dang nya shor ba yin te/_gsod pa'i las 'di lta bu byed cing bgo ba dang zas tshol lo/_/rgyal 
[\[135b.2\]]bu dge don gyis de skad ces smras pa'i tshig de thos nas mig mchi mas gang ste/_'jig rten gyi sems can 'di dag ni sdig pa mi dge bar 'gyur ba'i las byed de/_sdug bsngal las nam du yang mi thar ro snyam nas mi dga' zhing mya ngan gyis non te phyir pho brang du 'ongs 
[\[135b.3\]]so/_/yab rgyal pos rgyal bu mi dga' zhing mya ngan byed pa'i tshul gyis phyir 'ongs pa mthong nas rgyal bu la ci zhig gis mi dga' zhes dris pa dang /_rgyal bus kyang ji ltar mthong ba'i dngos po de dag yab rgyal po la zhib tu gsol to/_/rgyal pos rgyal bu la smras pa/_
[\[135b.4\]]'di lta bu'i dngos po ni yongs kyi yod cing srid pa yin na mya ngan byar yang ci zhig yod/_rgyal bus gsol pa/_bdag rgyal po la 'dod pa gcig cig gsol na rgyal pos gnang ngam/_rgyal pos smras pa/_nga la bu khyod gcig pur zad de byams shing sdug pas khyod kyi 
[\[135b.5\]]yid dang 'gal bar mi byed do/_/rgyal bus gsol pa/_bdag ni yab rgyal po'i bang mdzod na nor dang /_rin po che dang /_bza' ba dang /_btung ba ci mnga' ba thams cad sems can thams cad la sbyin par bgyi'o zhes gsol pa dang /_rgyal pos kyang khyod kyi yid 
[\[135b.6\]]dang 'gal bar mi byed kyis ci dga' mgur sbyin pa gyis shig ces bka' stsal to/_/de nas rgyal bu dge don gyis blon po bkug nas rgyal po'i bang mdzod phye nas bal gyi glang po che lnga brgya la nor dang rin po che bkal te grong khyer gyi sgo bzhir spungs nas 'gro ba mang po dag bgo 
[\[135b.7\]]ba 'dod dam/_bza' ba dang btung ba 'dod dam/_ci 'dod pa yid bzhin du long la khyer cig ces phyogs bzhir bsgrags so/_/de ltar rgyal bu dge don gyi snyan pa phyogs su bsgrags pas thams cad 'dus nas ci 'dod pa yid bzhin du khyer ro/_/ring po ma lon par rgyal 
[\[136a\]]
[\[136a.1\]]po'i bang mdzod sum cha zhig zad nas/_blon po rnams kyis rgyal po la dkor mdzod sum cha gcig bas te/_rgyal bus ma mchis par bgyis kyis rgyal po dgongs shig ces gsol pa dang /_rgyal pos nga ni rgyal bu'i yid dang 'gal bar byed 
[\[136a.2\]]mi nus so zhes bka' stsal to/_/da ni rgyal po'i bang mdzod sum cha gnyis bas kyi rgyal po dgongs shig bka' stsal pa/_nga ni rgyal bu'i yid dang 'gal bar byed mi nus so/_/khyod kyis thabs ci legs su cung zad bkag ste yid dang mi 'gal bar gyis 
[\[136a.3\]]shig par bka' stsal to/_/de nas yang rgyal bu dge don bang mdzod 'byed du song ba las/_bang mdzod la dbang ba'i blon po don gnyer du song nas ring zhig ma khugs te 'phyis par gyur pas rgyal bu dge don 'di skad du/_bang mdzod bsrung ba'i blon po chung ngu na 
[\[136a.4\]]bdag gi yid dang 'gal bar byed pa'i thugs mi thub ste/_'di ni rgyal po yab kyi bka' yin du nges pas bu sri zhu can zhes bya ba pha'i bang mdzod stongs par bya bar mi rigs kyis da bdag nyid kyis nor dang rin po che btsal la sems can thams cad tshim par 
[\[136a.5\]]bya'o/_/gal te bdag gis sems can thams cad la bgo ba dang /_bza' ba dang /_btung ba yid bzhin du chog par sbyin mi nus na rgyal po chen po'i sras su ji skad gdags zhes smras nas blon po chen po dang /_blon po phra mo yan chad bsdus te/_nor dang /_khe 
[\[136a.6\]]spogs tshol ba dag ci'i sgo nas bsgrubs na mchog tu 'gyur zhes bgros so/_/de la blon po chen po gcig gis smras pa/_de ltar spogs shig bya na zhing rmo ba las 'da' ba med de gcig la khrir 'gyur ro/_/yang blon po chen po gcig gis smras pa/_'jig rten na khe 
[\[136a.7\]]spogs bya ba'i nang na rkang 'gros las khyu btsugs la 'brog bzang por bzhag na mang du 'phel te spogs de las che ba med do/_/yang blon po gcig gis smras pa/_'jig rten na khe spogs shig bya na rgya mtshor zhugs la nor bu rin po che btsal ba las 'da' ba med do/_/
[\[136b\]]
[\[136b.1\]]gal te yid bzhin gyi nor bu rin po che rnyed na yid bzhin du sems can thams cad la tshim par sbyin par 'gyur ro/_/dge don gyis smras pa/_'di ni bdag gi yid la bab ste rung ngo zhes pho brang du song ste/_yab rgyal po la bdag ni rgya mtsho chen por zhugs te/_nor bu rin po 
[\[136b.2\]]che len du 'gro bar 'dod do zhes gsol to/_/rgyal pos tshig de thos nas dper na mi brnangs pa ltar skyug tu yang med la mid du yang med pa ltar mi bde ba ltar gyur nas rgyal bu la 'di skad ces smras so/_/yul 'di yang khyod kyi yul yin te/_bang mdzod dang /_nor ril 
[\[136b.3\]]dang /_rin po che ci yod pa yang khyod dbang bas yid bzhin du spyad du yod pas na bdag nyid rgya mtshor 'jug ci dgos/_khyod ni rgyal po'i sras yin te/_pho brang zab mo'i nang du skyes pas nyal na ni gur yol ba can gyis bskor/_kha zas ni ci 'dod pa dang ldan te/_da lam 
[\[136b.4\]]du zhugs te 'dron du 'gro na nyon mongs shing bkres pa dang /_skom pa dang /_grang ba dang /_tsha bas nyen par 'gyur yang sus shes/_de ma yin pa rgya mtsho'i nang na bgegs su gyur pa yang gcig tu ma zad de mang ngo /_/'di lta ste/[ {]yi dgas [,]yi dwags [}]ma rungs pa dang /_klu 
[\[136b.5\]]gdug pa dang /_dba' rlabs 'khyil pa dang /_rlung drag pos bsgul zhing g.yeng ba dang /_chu'i mdog dang /_ri dang /_chu srin dang /_nya chen po la sogs pa bgegs mang bas brgya stong tsam song yang phyir yang 'khor ba ni gcig gnyis tsam las med na ci'i phyir 
[\[136b.6\]]khyod rgya mtsho chen por 'gra bar sems de ni kho bo mi nyan to/_/de nas rgyal bu dge don lus smad lnga sa la kha sbub tu sa la phab ste/_rkang lag bzhi yang brkyang nas yab rgyal po dang yum la 'di skad ces gsol to/_/gal te bdag rgya mtshor mchir ma gnang na bdag 'di kho 
[\[136b.7\]]nar srog yongs su 'dor gyi 'di las mi ldang ngo /_/de'i tshe rgyal po chen po dang btsun mo dag de ltar gyur pa mthong nas mig mi 'dzums pa ltar blta zhing /_rgyal bu khyod longs la bza' ba dang /_btung ba 'thung shig ces thabs sna tshogs kyis spro ba bskyed kyang /_rgyal bu 
[\[137a\]]
[\[137a.1\]]dge don ma nyan te/_bdag rgya mtsho chen por mchir mi gnang na nam du yang bza' ba dang btung ba dag mi 'tshal lo zhes gsol to/_/rgyal po dang btsun mo mi dga' ba'i mya ngan gyis gdungs te drung na ngu zhing smre sngags 'don nas sa la 'gre'o/_/de 
[\[137a.2\]]bzhin du nyi ma gcig ma zos ma 'thungs pa nas zhag gnyis/_zhag gsum zhag drug gi bar du ma zos ma 'thungs pas yab yum lhag par yang mya ngan gyis gdungs par gyur te/_srog mi 'tsho bar dogs nas zhag bdun lon pa dang yab yum gyis rkang lag pang 
[\[137a.3\]]du blangs te rkang lag la 'o byas te tshig snyan pa 'jam pos da longs la bza' ba dang /_btung ba 'thung shig_/kha zas kyis bsdus pa'i lus 'di ni kha zas la brten pa'i rkyen gyis gson pa yin gyis/_ma zos ma 'thungs na khyod srog mi 'tsho'o zhes spro ba bskyed 
[\[137a.4\]]kyang rgyal bu ma nyan te/_yab dang yum gyis bdag mchi bar ma gnang na nges par 'di kho na las nam du yang mi ldang ngo zhes gsol to/_/de'i tshe na btsun mo chen mos rgyal po la 'di skad ces gsol to/_/rgyal bus bsams pa'i sems 'di shin tu spyod dka' bas 
[\[137a.5\]]rgyal bu 'di nyid du tshe'i dus byed par thugs bzod dam/_yid dang 'gal bar mdzad par mi rigs kyi/_thugs rje bar dgongs te rgya mtsho chen por mchi bar gnang ba'i rigs so/_/mchir gnang na gal te brgya lam na slar 'khor yang srid kyis/_da ma gnang na 
[\[137a.6\]]gdon mi za bar tshe'i dus bgyid par 'gyur ro zhes gsol to/_/rgyal pos kyang thugs ma bzod nas 'gro bar gnang ngo /_/de ltar gnang nas de'i tshe rgyal bu dge don nyal ba las langs te rab tu dga' mgu rangs nas yab rgyal po'i zhabs la mgo bos phyag 'tshal to/_/rgyal 
[\[137a.7\]]po'i 'khor btsun mo dang /_slas rnams dang /_mi mang po brgya stong snyed gcig la gcig 'di skad du/_rgyal bu dge don da ltar shi'am gson zhes gtam zer ba las/_rgyal bu dge don da ltar langs te rab tu dga' nas bza' ba dang btung ba'i las kyang byed do zhes smras so/_/
[\[137b\]]
[\[137b.1\]]de nas rgyal pos rgyal bu la khyod 'di ltar dus kyis rgya mtshor 'gror gsol pa 'di'i don ci zhig yod/_rgyal bus gsol pa/_rgyal po chen po bdag yid bzhin gyi nor bu rin po che chen po blangs te sems can thams cad kyi dgos pa chog par bgyid 'tshal lo/_/de nas rgyal po 
[\[137b.2\]]chen pos kun bkar btags te/_su dag rgya mtshor 'gro bar 'dod/_gal te rgya mtsho nas slar 'khor na rabs bdun gyi bar du bgo ba dang /_kha zas dang /_nor dang /_rin po che mi brel bar sbyin la/_rgya mtshor 'jug pa'i yo byad ci dgos pa thams cad kyang sbyin zhing sbyar 
[\[137b.3\]]ro zhes bkar btags so/_/rgyal bu dge don rgya mtshor 'jug cing nor bu rin po che len du 'gro zhes thos nas thams cad rab tu dga' nas 'dus so/_/de'i nang na mi lnga brgya zhig bdag cag kyang rgyal bu'i zhabs 'bring du mchi bar gsol lo zhes khas blangs so/_/
[\[137b.4\]]de'i tshe yul bA rA Na sI na rgya mtsho'i sa mkhan gcig cig snga phyir lan du ma zhig rgya mtshor phyin te/_thar ba dang mi thar ba'i lam rgyus shin tu mkhas pa/_lo brgyad cu lon pa/_mig gnyis kyang mi mthong ba zhig yod de/_de'i tshe rgyal po chen po nyid lam mkhan gyi der 
[\[137b.5\]]gshegs nas lam mkhan la 'di skad ces bka' stsal to/_/nga la bu gcig las med pas sgor byung yang ma myong na rgya mtshor 'gro bar 'dod de khyod kyang zhabs 'bring du 'gro dgos so/_/de'i tshe lam mkhan des rgyal po'i gsung thos nas skad chen po phyung nas ngus 
[\[137b.6\]]te/_rgyal po chen po rgya mtsho chen por 'jug pa ni bgegs dang bar chad mang ste/_nyon mongs par 'gyur ba yang gcig tu ma zad pas brgya stong grangs med pa cig song yang slar 'khor ba gcig gnyis tsam las med na/_rgyal po chen po ci'i slad du rgyal bu 'di lta bu'i 
[\[137b.7\]]lam ring po ya nga bar gtong /_rgyal pos smras pa/_rgyal bu la byams shing brtse bas ngo ma zlogs te btang ba yin no/_/lam mkhan gyis bdag kyang 'o na mchi'o zhes gsol to/_/de nas rgyal bu dge don gyis mi lnga brgya'i lam rgyags dang yo byad sbyar te rgya mtsho'i ngogs 
[\[138a\]]
[\[138a.1\]]su bskyas so/_/de'i tshe nu bo ngan don 'di snyam du rgyal bu dge don la yang yang yab yum lhag par byams te/_da rgya mtshor nor bu rin po che len du 'gro ba gal te phyir yang 'khor na dge don la je byams je byams shing bdag la ni lhag par sdang zhing ben par 
[\[138a.2\]]'gyur ro snyam bsams nas bdag kyang rgyal bu dge don gyi phyi bzhin du rin po che len du 'gro'o zhes gsol pa dang /_yab yum gyis 'gro bar gnang ste/_'di yang song na lam ya nga ba'am/_mi bde ba dag tu spun gnyis 'grogs na gdon mi za bar gcig la 
[\[138a.3\]]gcig phan no zhes gsungs nas rgyal bu ngan don yang btang ngo /_/de nas rgyal bu dge don gru'i nang na zhugs nas gru la lcags kyi nyag thag bdun btags te zhag bdun gyi bar du bsdad do/_/thog mar grur zhugs pa'i nang par nyi ma shar ba na rgyal bu dge don gyis rnga 
[\[138a.4\]]brdungs te skad chen pos 'di skad ces bos so/_/khyod la sogs pa su rgya mtshor 'gro 'dod pa ni cang ma smra shig_/su pha ma dang /_phu nu dang /_bu smad la chags te 'dzam bu'i gling gi longs spyod dang /_bde ba la dad pa rnams ni 'di nas phyir deng shig_/
[\[138a.5\]]bdag gi phyir 'gyod par gyur ta re/_de ci'i phyir zhe na/_rgya mtsho'i nang na bgegs rab tu mang bas song ba grangs med kyang phyir 'khor ba gcig gnyis tsam las med do zhes skad chen pos bos kyang 'khor mang po rnams ni cang mi smra bas nyag thag gcig bcad de gru'i steng du 
[\[138a.6\]]drangs so/_/de bzhin nyin re lan re zhag bdun gyi bar du bos kyang kun kha rog 'dug ste cang mi smra bas nyag thag bdun char bcad de nyag thag gru'i steng du drangs so/_/de nas rlung phyogs su g.yor mo bsgrengs nas song ngo /_/rgyal bu'i snying rje'i sems dang bsod nams kyi shugs 
[\[138a.7\]]kyis nye zho med par rgya mtsho'i gling nor bu rin po che'i drung du phyin to/_/rin po che'i drung du phyin nas rgyal bu dge don gyis yang rnga brdungs te mi mang po la lam ring zhing ya nga bas/_khyed rnams 'di nas rin po che long la zhag bdun zhig bstis la phyir deng shig par bsgo'o/_yang 
[\[138b\]]
[\[138b.1\]]'di skad du rin po che 'di dag ni 'dzam bu'i gling na ngo mtshar du rin che ba yin gyis/_ha cang yang ma lci zhig_/lcis na gru 'bying bar 'gyur ro/_/ha cang yang na lam ring por nyon mongs pa'i don med pas ran par byos la deng shig ces mi de dag la khyed rnams yul du bde bar phyin par 
[\[138b.2\]]gyur cig_/bdag ni yid bzhin gyi nor bu rin po che tshol du 'gro'o zhes bsgo nas mchi phyag byas te so sor dong ngo /_/de'i tshe rgyal bu dge don ni lam mkhan dang gnyis chas nas zhag bdun gyi bar du chu pus mo las mi nub pa'i nang du song ngo /_/de nas zhag bdun gyi bar du gnya' bar 
[\[138b.3\]]phyin pa tsam gyi bar du song ngo /_/de nas zhag bdun ni rkyal te pha rol rgya mtsho'i gling du phyin to/_/rgya mtsho'i gling de sa gzhi dngul gyi bye ma bdal ba zhig tu phyin nas lam mkhan gyis sa gzhi 'di ci yin zhes dris na rgyal bus sa gzhi 'di ni dngul gyi bye ma 'ba' zhig yod do zhes 
[\[138b.4\]]smras so/_/lam mkhan gyis smras pa/_phyogs bzhir ltos shig dang /_ri dkar po zhig snang ba'i rigs na khyod mthong ngam/_rgyal bus smras pa/_shar lho'i mtshams na ri dkar po zhig snang ngo /_/lam mkhan gyis smras pa/_phar 'gro ba'i lam ni ri de'i drung na 
[\[138b.5\]]yod de/_de'i 'gram pha zad cig na gser gyi bye ma bdal ba'i sa gzhi zhig yod pa'i rigs zhes smras nas/_ngal chad de nyam thag nas sa la 'gyel te rgyal bu la 'di skad ces smras so/_/bdag ni nyam thag nas ma nus par 'dir 'chi'o/_/rgyal bu khyod 'di nas shar 
[\[138b.6\]]phyogs su zhag bdun gyi bar du song shig dang /_gser gyi ri dang phrad pa'i rigs so/_/de nas zhag bdun gyi bar du song shig dang /_sa gzhi pad mo sngon po 'ba' zhig yod par phyin pa'i rigs so/_/de nas yang zhag bdun song shig dang /_sa gzhi pad ma le 
[\[138b.7\]]brgan 'ba' zhig yod pa dang phrad pa'i rigs so/_/pad mo de'i pha rol na rin po che sna bdun gyi mkhar zhig yod de/_mkhar de'i nyen ni gser las byas/_cog par dngul las byas/_mda' yab ke ke ru dmar po las byas/_man shel dang /_spug la sogs pa rin 
[\[139a\]]
[\[139a.1\]]po che sna tshogs kyis spras te/_mu tig dmar po'i dra bas steng g.yogs la/_mtha' ma bai dUr+ya mthon mthing gi 'obs rim pa bdun gyis bskor ba'i nang na klu'i rgyal po'i pho brang yod kyis klu'i rgyal po de'i rna ba'i nang na yid bzhin gyi nor bu rin po che yod 
[\[139a.2\]]kyis slongs shig_/de thob par gyur na 'dzam bu'i gling du rin po che sna bdun gyi char 'bebs shing /_gos dang /_zas dang /_nad kyi rkyen sman dang /_rol mo dang /_dgos pa'i yo byad thams cad yid bzhin du char 'bebs so/_/de bas na yid bzhin gyi nor bu rin po 
[\[139a.3\]]che zhes bya'o/_/gal te rgyal bus thob na smon pa thams cad nges par 'grub par 'gyur ro zhes smras nas tshe'i dus byas par gyur te/_de'i tshe rgyal bu dge don gyi lam mkhan de pang du blangs nas skad phyung ste ngus so/_/kyi hud kyi hud ci'i phyir bdag gi lha nang cig 
[\[139a.4\]]stor bar gyur ces lam mkhan gyi rus bu gser gyi bye ma'i nang du sbas nas g.yas phyogs nas lan gsum bskor ba byas te phyag byas nas song ngo /_/de nas song song ba las gser gyi ri'i drung du phyin no/_/gser gyi ri'i drung pha rol du phyin nas pad mo sngon pos sa gzhi 
[\[139a.5\]]khebs par 'dug pa de na pad mo de dag gi 'og na sbrul gdug pa chen pos gang bar mthong ngo /_/sbrul gdug pa can de dag la gdug pa rnam pa gsum yod de/_'di lta ste/_zin pa'i gdug pa dang /_reg pa'i gdug pa dang /_kha rlangs kyi gdug pa'o/_/sbrul 
[\[139a.6\]]gdug pa de dag pad ma'i sdong bu la 'khri zhing kha ni gdangs/_mig ni bgrad de/_rgyal bu la blta'o/_/de'i tshe na rgyal bu dge don byams pa'i sems kyi ting nge 'dzin du zhugs nas ting nge 'dzin gyi mthus de nas chas te/_pad mo de dag la rdog pas brdzis shing song yang 
[\[139a.7\]]sbrul gdug pa de dag gis gnod par ma gyur to/_/de ltar byams pa'i sems kyi ting nge 'dzin gyi shugs kyis song song ba las klu'i pho brang gi drung du phyin no/_/klu'i rgyal po'i pho brang gi phyi rol 'obs rim pa bdun gyis bskor te/_'obs de dag gi nang na klu gdug pa 
[\[139b\]]
[\[139b.1\]]gcig la gcig 'khri zhing mgo bteg ste mkhar sgo srung ngo /_/de'i tshe na rgyal bu dge don mkhar sgo der phyin te/_klu gdug pa de mthong nas byams pa'i sems kyis 'dzam bu'i gling gi sems can thams cad yid la byas te/_bdag sems can gyi don du song song ba 
[\[139b.2\]]las gal te klu gdug pas gnod pa byas na/_phan pa dang bde ba'i don med par 'gyur ro snyam du bsams nas/_rgyal bu dge don gyis lag pa g.yas pa bteg nas klu gdug pa rnams la 'di skad ces bsgo'o/_/khyed rnams shes par gyis shig_/bdag ni sems 
[\[139b.3\]]can thams cad kyi don du klu'i rgyal po dang phrad par 'dod do/_/de nas klu gdug pa rnams kyis lam phye ste/_'obs rim pa bdun gyi bar du thal te song nas mkhar sgor phyin no/_/mkhar sgo de na shel gyi bu mo gnyis shig shel gyi skud pa 'khal zhing 'dug pa mthong 
[\[139b.4\]]nas khyed ci yin zhes dris na kho mo ni klu'i rgyal po'i phyi sgo srung ba'i bran mo yin no zhes zer ro/_/de nas yang nang du zhugs te song ba las bar sgor phyin pa dang /_bar sgo na shel gyi bu mo bzhi zhig dngul gyi skud pa 'khal zhing 'dug pa mthong ngo /_/bu mo de la khyed klu'i rgyal 
[\[139b.5\]]po'i btsun mo yin nam zhes dris na ma yin te/_bdag cag ni klu'i rgyal po'i bar sgo srung ba'i bran mo yin no zhes zer ro/_/de nas yang rgyal bu sgo de'i nang du zhugs te song ba las nang sgo de la shel gyi bu mo brgyad cig gser gyi skud pa 'khal zhing 'dug pa mthong ngo /_/khyed 
[\[139b.6\]]ci yin zhes dris na bdag cag ni klu'i rgyal po'i pho brang gi nang sgo srung ba'i bran mo yin no zhes zer ro/_/de nas rgyal bu dge don gyis bu mo de dag la bdag ni 'dzam bu'i gling gi yul bA rA Na sI'i rgyal po'i bu dge don zhes bya ba yin te/_rgyal po dang phrad 'dod pas da ltar sgo 
[\[139b.7\]]na 'dug go zhes phrin gyis shig ces bsgo'o/_/de nas sgo srungs des kyang klu'i rgyal po la de bzhin du gsol pa dang /_klu'i rgyal po ngo mtshar du 'dzin te 'di snyam du 'di ni bsod nams dang dge ba'i rtsa ba shin tu byang ba zhig ma yin par tha mal pa gzhan zhig gis lam 
[\[140a\]]
[\[140a.1\]]'di lta bu bgrod cing 'ong mi nus so snyam bsams nas nang du bos te klu'i rgyal po nyid kyis bsu nas pho brang gi nang du khrid do/_/klu'i rgyal po'i pho brang gi nang ni sa gzhi bai dUr+ya las byas/_khri stan ni rin po che sna bdun las byas so/_/'od rnam pa sna tshogs ni 
[\[140a.2\]]mig gis mi bzod pa tsam du 'tsher ro/_/de nas klu'i rgyal pos rgyal bu dge don stan bting ba la bzhag nas gtam byas so/_/de nas rgyal bu dge don de las glengs te klu'i rgyal po la spro ba dang /_gzengs bstod pa dang /_dga' ba'i gtam rnam pa sna tshogs dang /_sbyin 
[\[140a.3\]]pa'i gtam dang /_tshul khrims kyi gtam dang /_lha dang mi'i gtam la sogs pa rgyas par smras te chos bshad do/_/de nas klu'i rgyal po rab tu dga' zhing rangs par gyur te/_'di ltar bgrod dka' ba bgrod cing lam ring po nas 'ongs pa 'di ci 'dod ces smras pa dang /_rgyal 
[\[140a.4\]]bu dge don gyis klu'i rgyal po la 'di skad ces smras so/_/'dzam bu'i gling gi sems can rnams ni gos dang /_nor dang /_zas dang /_skom gyi phyir mtha' med pa'i sdug bsngal chen po myong bar gyur pas rgyal po'i snyan g.yon pa'i nang na nor bu rin po che 'dod do/_/klu'i rgyal pos 
[\[140a.5\]]smras pa/_zhag bdun gyi bar du bdag gis mchod pa sbyar ba tsam bzhes su gnang na nor bu sbyin no zhes smras so/_/de nas rgyal bu dge don klu'i rgyal pos spyan drangs pa bzhin zhag bdun gyi bar du klu'i pho brang na 'dug nas yid bzhin gyi nor bu rin po che khyer te phyir 'dzam bu'i gling du 'gro 
[\[140a.6\]]bar chas pa las/_de'i tshe na klu'i rgyal po chen pos klu rnams kyi mthus nam mkha' la 'phur te rgya mtsho'i tshu rol gyi ngogs su bskyal to/_/der phyin pa dang nu bo ngan don dang phrad do/_/rgyal bus nu bo ngan don la khyod kyi grogs po kun ga re zhes dris nas khyod gcig pu 'di na 'dug gam zhes 
[\[140a.7\]]smras pa dang /_rgyal bu ngan don na re gru bying nas thams cad shi ste/_bdag 'ba' zhig ro zhig la 'ju 'ju nas ma shi nas phyin te gzhan ni cig car kun shi'o/_/rgyal bu dge don gyis smras pa/_'jig rten na rin po che'i mchog ni bdag gi lus las 'da' ba med do/_/nu bos smras 
[\[140b\]]
[\[140b.1\]]pa/_de ltar ma yin te phyug bzhin du shi yang sla'i dbul bzhin du mi gson no/_/der ci mngon zhe na/_bdag dur khrod cig na 'dug par phyin pa na/_dur khrod de na yod pa'i ro dag de skad ces zer ba thos so/_/rgyal bu dge don rang bzhin gyis drang bas nu bo la khyod rin po che 
[\[140b.2\]]med kyang tshod yod kyis/_bdag la klu'i rgyal po'i yid bzhin gyi nor bu rin po che yod do/_/nu bos nor bu ga re zhes dris na/_phu bos smras pa/_yid bzhin gyi nor bu rin po che bdag gi do ker gyi nang na yod do zhes smras so/_/nu bos de skad ces smras pa thos nas phrag dog gi 
[\[140b.3\]]sems kyis lhag par 'khrug cing zhe sdang gi sems skyes te/_'di snyam du yab rgyal po dang yum bdag la lhag par sdang ba'i steng du da phu bos ni yid bzhin gyi nor bu rin po che rnyed pas/_da ni lhag par bdag la sdang zhing sa rdo dang 'dra bar ben par 'gyur ro snyam bsams nas phu 
[\[140b.4\]]bo dge don la 'di skad ces smras so/_/shin tu legs so/_/nor bu rin po che thob pa shin tu legs kyis da 'jigs pa 'dir legs par bsrung dgos so/_/de nas rgyal bu dge don gyis do ker bkrol te nor bu ni nu bo ngan don gyi lag tu byin te/_khyod ngal zhing chad de nyal 
[\[140b.5\]]ba'i tshe kho bos btsa' zhing bsrung ngo /_/kho bo ngal te nyal ba'i tshe na khyod kyis btsa' zhing srungs shig_/de'i tshe ngan don nor bu srung res la bab nas phu bo dge don de gnyid log cing 'dug pa las/_ngan don gyis smyig ma skam po'i tshal pa gnyis kyis dge don gyi mig gnyis kyi 
[\[140b.6\]]nang du btsugs nas nor bu rin po che khyer te bros so/_/de nas rgyal bu dge don gyis nu bo ngan don zhes bos te/_nga'i mig gnyis su rkun pos shing tshal btsugs kyis nor bu rin po che thogs la bros shig ces bos nas cang mi grag pas/_da ni bdag gi nu bo ngan don yang 
[\[140b.7\]]dgras bsad pa lta'i cang mi grag go zhes skad chen pos lha rnams thos pa tsam du bos kyang ring zhig gi bar du cang mi grag go/_/de nas shing ljon pa'i lha zhig 'di skad ces smra'o/_/khyod kyi nu bo ngan don nyid dgra yin te/_khyod kyi mig gnyis phyung nas nor bu rin po che khyer te phyir bros 
[\[141a\]]
[\[141a.1\]]nas song ba la ngan don zhes bos pas ci phan zhes smras so/_/yang rgyal bu dge don gyis tshig de thos nas mya ngan gyis gdungs te yi mug par gyur to/_/de'i tshe rgyal bu ngan don nor bu rin po che khyer te phyir bdag gi yul du phyin nas yab yum dang phrad de yab rgyal po 
[\[141a.2\]]dang yum la 'di skad ces smras so/_/bdag ni bsod nams dang ldan te nye zho med par slar mchis so/_/rgyal bu dge don dang grogs gzhan ni bsod nams chung bas chur gum ste zad par shi'o/_/yab rgyal po dang yum gyis tshig de thos nas skad chen po phyung nas ngus so/_/brgyal 
[\[141a.3\]]te sa la 'gyel to/_/de nas chu grang mo gtor bas ring zhig lon pa dang phyir sangs nas rgyal bu ngan don la ngo so ci yod na nged dang phrad cing 'ongs zhes smras pa dang /_rgyal bu ngan don mi dga' nas khros te nor bu rin po che dben pa zhig tu sa brkos nas sbas so/_/de'i tshe rgyal bu dge don mig 
[\[141a.4\]]gnyis su smyig ma'i tshal pa skam po zug pa 'byin pa'i mi med pas sdug bsngal gyis gdungs te sa la 'gre'o/_/gar 'gro yang mi shes te bkres pa dang skom pas kyang gdungs nas/_gson na gson du yang med/_shi na shir yang med de bgab kyis 'thom zhing song ba las rgyal po li 
[\[141a.5\]]shi bar gyi yul 'dab tu phyin to/_/li shi bar gyi rgyal po de la bu mo zhig yod pa ni yul bA rA Na sI'i rgyal po'i sras rgyal bu dge don la sbyin par byas so/_/rgyal bu li shi bar de la rdzi'u ba lang lnga brgya 'tsho ba zhig yod de/_rtswa dang chu ga la yod par 'tsho zhing 'gro'o/_/de'i tshe na rgyal bu 
[\[141a.6\]]dge don lam ka zhig na 'dug pa las rdzi'u des gnag phal po che ded nas der phyin pa dang /_ba lang phal gyis brdzis ma khad pa las ba lang de'i nang na khyu mchog gi rgyal po gcig yod pas rgyal bu'i steng du zhon te ba lang phal kun thal ba'i 'og tu pha zad song nas sa la 'gre zhing rgyal 
[\[141a.7\]]bu la lta zhing phyir langs te/_rgyal bu'i mig gnyis su lces bldags pa dang smyig ma'i tshal pa yang phyung ngo /_/de nas gnag rdzi yang phyi bzhin der 'ongs nas khyod su zhig ces dris so/_/dge don gyis 'di snyam du bdag gis cho rigs dang ji ltar gyur pa zhib tu smras na gal 
[\[141b\]]
[\[141b.1\]]te bdag gi nu bo sdug bsngal chen po myong ngo snyam bsams nas bdag ni long ba mu lto ba yin no zhes smras so/_/de nas gnag rdzi des bltas na/_mtshan gzhan las dpags te tha mal pa ma yin par mthong nas kho bo'i khyim 'di nas mi ring ba zhig na yod de/_khyod kyi 'tsho ba sbyar gyis 
[\[141b.2\]]nga'i khyim du 'dong ngo zhes smras nas rgyal bu dge don khyim du khrid do/_/gnag rdzi des khyim du khrid nas zas dang /_skom dang /_dgos pa thams cad sbyar nas/_khyim gyi bu dang /_bu mo dang /_khyim gang gi mi thams cad la khyed thams cad kyis long ba 'di la nga dang 'dra bar 
[\[141b.3\]]rim gro byos shig ces bsgo'o/_/de nas de bzhin du zla ba gcig lhag gi bar du khyim na gso gso ba las skyo bar gyur nas 'di skad du/_da ni so tshis kyang dmas pas rtag tu long ba 'di gso sus nus zhes smras so/_/dge don gyis tshig de skad smras pa thos nas sems 
[\[141b.4\]]nyam nga bar gyur te/_de'i mtshan mo 'das nas phyi de nyin khyim bdag la da bdag mchi'o zhes smras pa dang /_khyim bdag gis smras pa/_ci zhig ma rungs na bdag cag spangs nas 'gro bar sems/_dge don gyis smras pa/_bza' dang mgron ni chos kyis yun ring du 'grogs shing 
[\[141b.5\]]gnas pa ma yin no/_/dge don gyis yang smras pa/_khyod 'di ltar bdag la byams na bdag la rol mo jeng snyan pa cig byas te/_gang na mi mang po 'du ba'i gnas sam/_grong khyer chen po zhig tu skyol cig_/de nas khyim bdag des kyang de'i yid bzhin du dgos pa 
[\[141b.6\]]sbyar nas rgyal po li shi bar gyi grong khyer du mi mang po'i nang du bskyal nas bde bar phyir log go/_/de nas rgyal bu dge don jeng la shin tu mkhas pas jeng gi sgra snyan pa yid du 'ong bas thams cad kyis 'tsho ba'i yo byad byin no/_/bza' ba dang btung bas mi brel bar byas so/_/
[\[141b.7\]]de'i tshe li shi bar gyi yul na sprang po lnga brgya yod pa yang thams cad bza' ba dang btung bas chog par byas so/_/de'i tshe na rgyal po de la bza' shing gi ra ba zhig yod de/_'bras bu rab tu rgyas nas rtag tu bya mi thub ste/_ra ba srung ba'i sna bos de'i tshe na rgyal bu dge don la 
[\[142a\]]
[\[142a.1\]]'di skad ces smras so/_/khyod bdag gi shing tog gi ra ba srung zhing 'dug mi nus sam/_bdag gis khyod la dgos pa'i yo byad sbyar ro/_/dge don gyis smras pa/_bdag la mig gnyis med de mi mthong na ji ltar khyod kyi ra ba srung zhing bya rnams bskrad nus/_
[\[142a.2\]]ra ba'i sna bos smras pa/_bdag la thabs yod de/_bdag gi skyed shing gi khar thag pa bres te thag pa la dril bu btags la thag pa khyod kyi lag tu bzhag la bya skad nam grag pa dang thag pa nas drangs pas chog go/_/dge don gyis smras pa/_de ltar byas na bdag gis 
[\[142a.3\]]nus kyi shing drung du khrid cig ces smras nas der song ngo /_/rgyal bu dge don ra ba de na shing tog srung zhing rol mo jeng byed de rtse zhing 'dug go/_/de'i tshe na rgyal po'i bu mo 'khor rnams dang bza' shing gi ra bar 'chag cing ltad mo ltar song ba las long ba de mthong nas long ba'i drung du 
[\[142a.4\]]song ste/_khyed su'i mi yin zhes dris so/_/smras pa/_bdag ni dmus long mu lto ba yin no/_/rgyal po'i bu mos long ba de mthong nas de la snying chags te gtong ma phod do/_/rgyal pos bu mo 'bod du btang ba las kho mo mi 'gro'o/_/bza' ba dang btung ba 'dir skyol cig_/
[\[142a.5\]]bdag long ba 'di dang lhan cig za'o/_/de ltar long ba dang lhan cig zan zos nas rgyal po la 'di skad ces gsol to/_/bdag long ba 'di la stsal du gsol/_de la stsal na bdag gi yid tshim par 'gyur ro/_/rgyal pos smras pa/_bu mo khyod 'dre gdon gyis brlams sam/_
[\[142a.6\]]'on te smyos sam/_snying myos sam/_ci'i phyir long ba de dang lhan cig tu gnas/_khyod mi shes sam/_sngar bA rA Na sI'i rgyal pos bu dge don gyi chung mar bslangs te de la sbyin par byas nas rgyal bu da ltar rgya mtshor song ba las phyir ma 'khor na ci'i phyir na mu lto ba zhig gi chung 
[\[142a.7\]]ma byed par sems/_bu mos gsol pa/_de lta lags mod kyi srog 'di yal yang long ba mi gtong ngo /_/rgyal pos tshig de thos nas bu mo'i ngo ma zlogs nas long ba bkug nas pho brang gi nang du phyogs dben pa zhig tu bzhag go/_/de nas rgyal po'i bu mo de long ba'i thad du song 
[\[142b\]]
[\[142b.1\]]nas 'di skad ces smras so/_/mkhyen tam/_da bdag khyod dang bza' shug tu 'du'o/_/dge don gyis smras pa/_khyod su'i bu mo yin te bdag dang bza' shug tu 'du bar sems/_smras pa bdag ni rgyal po li shi bar gyi bu mo yin no/_/dge don gyis smras pa/_khyed 
[\[142b.2\]]ni rgyal po'i bu mo yin te bdag ni mu lto ba yin na gcig la gcig ji ltar bkur sti byed par 'gyur/_chung mas smras pa/_bdag snying nas khyod kyi rim gro bya ste yid dang 'gal bar mi bya'o/_/de ltar zhag dgu bcu'i bar du 'dus shing 'khod pa las nyin gcig chung mas khyim 
[\[142b.3\]]thab la gtam ma byas par phyi rol du song ba las ring zhig lon pa dang phyir 'ongs so/_/dge don gyis chung ma la khyod gsang ste gar song song /_bdag la yang gtam ma byas par gang du phyin gang nas phyir log ces smras so/_/chung mas smras pa/_bdag gsang ste song ba 
[\[142b.4\]]med do/_/dge don gyis smras pa/_khyod gsang ngam mi gsang mi sus shes/_chung mas mi dga' ste yi chad nas mig mchi mas gang bzhin du 'di skad du smras te dam bcas so/_/gal te bdag khyod la gsang ba zhig la song bar gyur na khyod kyi mig gnyis nam du yang 'tsho 
[\[142b.5\]]bar ma gyur cig_/gal te de lta ma yin na khyod kyi mig ya gcig sngon bzhin du mthong bar gyur cig ces dam bcas pa'i tshig smras ma thag tu khyim thab kyi mig ya gcig sngon bzhin du mthong zhing gsal bar gyur te/_skar ma ltar bkra la mngon par chung mas mthong bar gyur pa dang /_chung 
[\[142b.6\]]mas smras pa/_da khyod yid ches sam/_dge don 'dzum dmul te cang mi smra'o/_/chung mas smras pa/_khyod ni khrel med pa drin mi shes pa zhig ste/_bdag ni rgyal po chen po'i bu mo zhig ste/_khyod ni mi tha mal pa zhig las bdag gis snying nas rim gro byas na 'on kyang khyod yid 
[\[142b.7\]]mi ches so/_/khyim thab kyis smras pa/_nga su yin pa khyod kyis shes sam/_smras pa/_mi shes te khyod mu lto ba yin no/_/khyim thab kyis smras pa/_ma yin no/_/kho bo ni yul bA rA Na sI'i rgyal po'i sras rgyal bu dge don zhes bya ba yin no/_/chung mas smras pa/_khyod ni 
[\[143a\]]
[\[143a.1\]]cher glen pa zhig go/_/ci'i phyir de skad ces smra/_bA rA Na sI'i rgyal po'i sras rgya mtshor zhugs te/_rin po che len du song ba las da dung phyir ma 'khor na/_ci'i phyir khyod de yin zhes zer/_khyod [{]brdzun [,]rdzun [}]zer bas kho mo yid mi ches so/_/rgyal bu dge don gyis smras 
[\[143a.2\]]pa/_bdag ni thog ma skyes nas da tsam gyi bar du [{]brdzun [,]rdzun [}]zer ma myong ngo /_/chung mas smras pa/_khyod smras pa bden nam [{]brdzun [,]rdzun [}]pa su zhig yid ches par 'gyur/_khyim thab kyis smras pa/_kho bos smras pa'i tshig 'di [{]brdzun [,]rdzun [}]te khyod bslus par gyur na kho bo'i mig ya gcig gtan 
[\[143a.3\]]mi mthong bar shog shig_/gal te tshig bden na bdag gi mig ya gcig kyang sngon bzhin du mthong bar shog shig ces smras ma thag tu mig ya gcig gi 'bras bu yang sngon bzhin du gsal zhing mthong bar gyur to/_/rgyal bu dge don gyi mig gnyis sngon bzhin du gsal 
[\[143a.4\]]zhing mdzes pa dang /_mi'i mtshan dang ldan zhing yid du 'ong la 'jig rten na dpe med par bzang bar chung mas mthong nas rab tu dga' ba'i sems skyes te 'phags pas byin gyis brlabs pa tsam du spro zhing mig mi 'dzums pa tsam du lta'o/_/de nas pho brang du song ste/_yab rgyal 
[\[143a.5\]]po la bdag gi khyim thab de ni rgyal bu dge don yin zhes gsol pa dang /_rgyal pos smras pa/_glen ma 'di smyos sam/[ {]yi dgas [,]yi dwags [}]kyis bslus sam/_ci nyes na 'di skad ces zer rgyal bu dge don ni rgya mtshor zhugs te da dung yang ma 'khor zer na/_ci'i phyir khyod mu lto 
[\[143a.6\]]ba zhig la rgyal bu dge don zhes zer/_bu mos gsol pa/_de lta ma lags te/_rgyal po thugs mi ches na spyan gyis gzigs par ci gnang zhes gsol pa dang /_rgyal pos gzigs ma thag tu rgyal bu dge don yin par rtogs so/_/de ltar rtogs nas dngangs 
[\[143a.7\]]te 'di skad du/_gal te bA rA Na sI'i rgyal pos thos na bdag cag la dpyas par 'gyur ro snyam zhes smras nas/_rgyal bu dge don bdag gis sngar rgyal bu yin par ma shes par nyes pa bshags so zhes smras so/_/rgyal bus smras pa/_de la nyes pa med de/_rgyal po'i 
[\[143b\]]
[\[143b.1\]]gnag rdzi de la sbyin pa byin cig ces smras so/_/de nas rgyal po li shi bar gyis gnag rdzi de la gser dang /_dngul dang /_rin po che dang /_gos dang /_bza' ba dang /_btung ba yang byin gnag lnga brgya yang thal byung byin no/_/de nas gnag rdzi de yang shin tu dga' nas rgyal 
[\[143b.2\]]bu dge don la bdag gis phan pa'i drin ci zhig byas na bdag la nor dang /_rin po che 'di snyed cig byin zhes mi mang po'i nang du skad chen pos gsang mkhyud de sbyin pa byas kyang drin mngon sum du 'ongs pas sbyin pa byas pa'i 'bras bu'i rnam par smin pa ni 'di ltar rgya che'o zhes 
[\[143b.3\]]bsgrags so/_/de'i tshe na 'khor mang po kun rab tu dga' nas sbyin pa la dga' ba'i sems skyes so/_/gang sangs rgyas 'dod pas ni thams cad la sbyin par bya'o zhes lha rnams kyang mi de la bsngags shing bstod pas de bzhin du grub par gyur to/_/de'i tshe na rgyal bu 
[\[143b.4\]]dge don rgya mtshor ma zhugs pa pho brang na 'dug pa na ngang pa dkar po gcig gsos te rtag tu 'grogs shing bza' ba dang /_btung ba dang /_'gro ba dang /_sdod pa dang /_'dug pa dang /_nyal ba na rtag par lhan cig go/_/de nas yum btsun mos bya ngang pa'i drung du song nas 
[\[143b.5\]]'di skad ces smras so/_/rgyal bu 'dug pa'i tshe khyod dang rtag par 'grogs na da rgya mtshor song ste shi'am gson gtol med de bdag mi shes na khyod rgyal bu mi dran nam/_ngang pas tshig de thos nas skad phyung ste sa la 'gre nas mig mchi mas gang bzhin du btsun mo la 'di skad ces smras 
[\[143b.6\]]so/_/btsun mo bdag rgyal bu tshol bar bka' stsal na mchi'o zhes smras nas de'i tshe btsun mos yi ger bris te ngang pa'i mgul du btags nas rgyal bu tshol du btang ngo /_/de nas ngang pa des rgyal bu gang logs su song ba dris nas nam mkha' la 'phur nas rgya mtsho'i logs su 
[\[143b.7\]]song ngo /_/btsun mos de ltar ngang pa song ba mthong nas da ni gdon mi za bar bdag gi bu gson nam shi ba'i gtam nges par nye bar thos par 'gyur ro snyam sems so/_/de nas ngang pa des rgya mtsho'i steng gi nam mkha' la lding lding nas kun tu brtags nas btsal kyang rgyal bu ma mthong nas mthar 
[\[144a\]]
[\[144a.1\]]gyis rgyal po li shi bar gyi yul du phyin pa dang /_rgyang ma nas rgyal bu dge don rgyal po'i pho brang na 'dug pa mthong ngo /_/de nas ngang pa de de nyid du babs te rgyal bu gang na bar 'ongs te/_snying rje rje skad phyung ste rab tu dga' bas rgyal bu la blta'o/_/de nas rgyal bus ngang pa'i 
[\[144a.2\]]mgul nas yi ge blangs nas mgo bos gus par phyag 'tshal to/_/de nas yi ge phye nas bklags so/_/bklags nas rgyal po yab yum gnyis nyin mtshan du rgyal bu dran pas rtag tu ngu bas mig gnyis ldongs par rtogs so/_/de nas rgyal bu dge don gyis ji ltar gyur pa zhib 
[\[144a.3\]]tu yi ger bris te/_phyir yang ngang pa'i mgul du btags nas phyir btang ngo /_/de nas ngang pa rab tu dga' zhing phyir yul bA rA Na sIr yab rgyal po dang yum btsun mo'i der 'ongs so/_/rgyal pos yi ge 'ongs pa mthong nas rab tu dga' mgu rangs te/_spro ba tshad med par gyur/_rgyal 
[\[144a.4\]]bu dge don yang ngan don gyis rku byas te/_rin po che yang phrogs pas sdug bsngal mang po myong bar rtogs so/_/de nas yab rgyal pos de ma thag tu ngan don bzung nas lag pa dang rkang pa khong sgril du bcug_/gnya' ba yang lcags thag gis btags nas khri mon du bor ro/_/de 
[\[144a.5\]]nas rgyal po li shi bar gyi steng du pho nya btang nas ci'i phyir rgyal bu bkag ste bdag cag mya ngan gyis gdungs par byas zhes springs so/_/de nas rgyal po li shi bar skrag nas rgyal bu dge don gos dang rgyan gyis brgyan te sa mtshams su bzhag ste/_pho nya la spring ba ltar byas nas rgyal 
[\[144a.6\]]bu dge don rgya mtsho nas slar 'khor te da 'dir gshegs so zhes pho nya 'ongs pa ltar byas so/_/de'i tshe rgyal po li shi bar gyis gang nas 'ongs pa'i sa phyogs de kun phyag dar byas/_chag chag btab nas rgyal mtshan dang /_ba dan dang /_gdugs bres te/_dril bu dang /_rnga 
[\[144a.7\]]brdungs nas rol mo sna tshogs byas te/_rgyang ma nas rgyal po nyid 'khor dang bcas pas rgyal bu pho brang gi nang nas bsu nas bu mo chung mar byin te yul bA rA Na sIr skyel du btang ngo /_/bA rA Na sI'i rgyal po dang /_btsun mos rgyal bu 'ongs zhes thos nas rab tu dga' mgu rangs 
[\[144b\]]
[\[144b.1\]]te/_bal gyi glang po che rab la zhon nas rgyal bu bsus so/_/bsu ba'i sa phyogs der phyag dar dang chag chag byas te/_bdug spos dang /_ba dan dang /_rgyal mtshan dang /_gdugs la sogs pa sbyar cing bres nas rol mo rnam pa sna tshogs kyang byas so/_/yul de na gnas pa'i 
[\[144b.2\]]yul mi pho smos thams cad kyis rgyal bu dge don rgya mtsho nas bde bar phyir 'khor bar thos nas thams cad rab tu dga' nas kun gyis rgyal bu bsus so/_/de nas rgyal bu dge don gyis yab rgyal po dang /_yum btsun mo'i zhabs la mgo bos phyag 'tshal te/_rgyal po dang /_btsun 
[\[144b.3\]]mo mig ldongs te rgyal bu mi mthong bas lag pas mnams byugs nas khyod nga'i bu dge don yin nam khyod rtag par dran te mya ngan gyis gdungs pas 'di ltar gyur to/_/rgyal bus yab rgyal po dang btsun mo la phyag byas nas rgyal phran rnams dang /_blon po rnams dang /_mi mang po la 
[\[144b.4\]]lag pa bteg ste skad chen pos spro ba bskyed do/_/bdag nyon mongs kyang khyod kyi yon tan gyis phyir 'khor ro zhes smras so/_/de nas rgyal bu dge don gyis yab rgyal po la bdag gi nu bo ngan don da ltar ga re/_gang na mchis zhes gsol pa dang /_yab rgyal pos bka' stsal 
[\[144b.5\]]pa/_khyod de'i gtam ma 'dri shig_/sdig pa can de da ltar khri mon na yod de gtang zhes bya ba med do/_/rgyal bu dge don gyis gsol pa/_bdag ngan don dang phrad du stsol cig ces de bzhin du lan gnyis lan gsum gyi bar du ngus shing gsol nas yid ma bzlogs te khri mon nas ngan 
[\[144b.6\]]don phyung ngo /_/ngan don gyi lag pa dang /_rkang pa nas lcags dang khong sgril phyungs shig par gsol lo/_/de nas btson ra nas phyung nas ngan don pang du 'khyud nas khyod rab tu nyon mongs sam zhes tshig 'jam pos spro ba bskyed de gtam byas nas nga'i nor bu rin po che khyer ba ga re zhes 
[\[144b.7\]]lan gnyis lan gsum gyi bar du dris pa dang /_gdod sa'i 'og na sbas shing 'dug go zhes smras so/_/de nas rgyal bu dge don gyis gnas de nas rin po che phyung nas blangs so/_/de nas yab rgyal po dang yum btsun mo'i drung du 'ongs te/_nor bu rin po che la bdug spos bzang 
[\[145a\]]
[\[145a.1\]]pos bdugs nas pus mo btsugs te smon lam 'di skad ces btab bo/_/yid bzhin gyi nor bu rin po che yin yang dag na yab rgyal po dang yum btsun mo'i spyan sngon bzhin du phyir mthong bar shog shig ces smras ma thag tu yab rgyal po dang yum gnyis kyi spyan sngon 
[\[145a.2\]]bzhin du gsal bar mthong bar gyur nas rab tu dga' mgu rangs par gyur to/_/de'i tshe rgyal bu dge don zla ba nya ba'i dus tshes [{]bcwa [,]bco [}]lnga'i nyin par khrus byas nas gos sar pa gtsang ma gyon nas nor bu rin po che yang tog gi steng du bzhag ste/_lag na bdug spos kyi snod thogs 
[\[145a.3\]]nas yid bzhin gyi nor bu rin po che la mgo bos phyag 'tshal nas 'di skad ces smon lam du btab bo/_/bdag gis 'dzam bu'i gling gi sems can thams cad kyi phyir sdug bsngal chen po nyams su blangs te nor bu rin po che blangs so zhes smras ma thag tu/_de'i tshe shar phyogs nas 
[\[145a.4\]]rlung chen po langs nas sprin dang na bun bus te nam mkha' yongs su dag par byas te/_'dzam bu'i gling na mi gtsang ba'i nyal nyil dang /_bshang gci dang /_phyag dar dang /_mi sdug pa thams cad rlung gis bus te yongs su dag par byas nas nor bu rin po che'i byin gyis 'dzam 
[\[145a.5\]]bu'i gling du ma rmos par rang grub pa'i 'bras sa lu char bzhin du bab nas 'bras sA lu de yang 'jam zhing kha dog dang ror ldan pa/_shang shong thams cad kyang gang nas pus mo nub tsam du bab bo/_/de'i 'og tu bgo ba'i gos dam pa dang /_lus kyi rgyan gdub dang /_nor bu dang 
[\[145a.6\]]gdu bu la sogs pa char bzhin du bab bo/_/de'i 'og tu gser dang /_dngul dang /_rin po che sna bdun dang /_de la sogs te rol mo sna tshogs dang /_mdor na sems can thams cad kyi dgos pa'i yo byad ci 'dod pa thams cad char bzhin du bab nas thams cad chog cing tshim 
[\[145a.7\]]par byas so/_/byang chub sems dpa'i snying rje chen po'i shugs kyis sbyin pa'i pha rol tu phyin pa la spyod de/_sems can thams cad la dgos pa'i yo byad chog par sbyin pa'i don ni 'di lta bu yin no/_/bcom ldan 'das kyis kun dga' bo la bka' stsal pa/_de'i tshe de'i dus na yul 
[\[145b\]]
[\[145b.1\]]bA rA Na sI'i rgyal po chen po de gzhan zhig yin snyam du sems na de ltar mi blta'o/_/de'i tshe de'i dus na rgyal po chen po de ni da ltar nga'i yab rgyal po zas gtsang ma yin no/_/de'i tshe de'i dus na btsun mo de gzhan zhig yin snyam du sems na de ltar mi blta'o/_/de'i tshe de'i dus na btsun mor 
[\[145b.2\]]gyur pa de ni da ltar nga'i yum lha mdzes yin no/_/de'i tshe de'i dus na rgyal bu ngan don de ni da ltar lha sbyin nyid yin no/_/de'i tshe de'i dus na rgyal bu dge don de ni da ltar nga nyid yin te/_lha sbyin 'di ni sngon 'das pa'i dus na yang nga la rgyun du ngan sems kyis nga la gnod pa byas kyang ngas ni bzod 
[\[145b.3\]]pa rtag tu dang du blangs nas rtag tu de la drin byin pas rgyun du bde bar byas na/_da mngon par sangs rgyas pa na lta smos kyang ci dgos/_bcom ldan 'das kyis de skad ces gsungs pa na lha dang mi brgya stong snyed rgyun du zhugs pa'i 'bras bu thob pa nas dgra bcom pa'i 'bras bu'i bar du 
[\[145b.4\]]thob par gyur to/_/gzhan yang lha dang mi tshad med pa brgya stong snyed bla na med pa yang dag par rdzogs pa'i byang chub tu sems bskyed nas/_sems can tshad med pa brgya stong snyed nyan thos dang /_rang sangs rgyas kyi bar du sems bskyed par gyur to/_/kun dga' bos sangs rgyas la 
[\[145b.5\]]gsol pa/_bcom ldan 'das mdo sde 'di'i ming ci zhes bgyi/_ji ltar gzung bar bgyi/_bcom ldan 'das kyis bka' stsal pa/_mdo sde 'di'i ming thabs mkhas pa sangs rgyas drin lan bsab pa sems can thams cad la tshim par sbyin pa zhes bya'o/_/'khor mang po rnams mdo sde 
[\[145b.6\]]'di gsungs pa la rab tu dga' nas phyag byas te phyir dong ngo /_/gzhan yang lha sbyin ni sangs rgyas kyis bstan pa'i rjes su rab tu byung mod kyi/_khe bkur dang rnyed pa'i phyir rgyun du phrag dog byed de/_lha sbyin mdo sde spos kyi glang po che'i khal drug khri snyed kha don du 'don shes kyang mtshams med 
[\[145b.7\]]pa'i sems can dmyal ba las ma thar ro/_/de'i tshe na lha sbyin rgyal po ma skyes dgra dang rab tu mdza' nas gcig la gcig dga' zhing nye bar sems te/_gcig gi tshig la gcig yid ches so/_/de nas lha sbyin gyis rgyal po ma skyes dgra la 'di skad ces smras so/_/khyod ni rgyal po sar 
[\[146a\]]
[\[146a.1\]]pa byos shig_/bdag ni sangs rgyas sar pa bgyi'o/_/rgyal po ma skyes dgras smras pa/_da ltar yab rgyal po yang bzhugs pas de ltar mi rung ngo /_/lha sbyin gyis smras pa/_de med par byar rung ngo /_/bdag kyang sangs rgyas med par byas la/_de'i 'og tu rgyal po sar pa 
[\[146a.2\]]dang /_sangs rgyas sar pas sems can gyi don byas pa mi skyid dam/_de nas rgyal po ma skyes dgras lha sbyin gyis smras pa bzhin yab rgyal po bkrongs te rgyal po'i khab yul bA rA Na sI gzung ngo /_/lha sbyin gyis rgyal po ma skyes dgra la smras pa/_bdag kyang de bzhin gshegs pa med par 
[\[146a.3\]]bya'o/_/ma skyes dgras smras pa/_de bzhin gshegs pa ni rdzu 'phrul chen po'i mthu mnga' bas gzhan gyis bsam pa'i sems shes na khyod kyis ji ltar med par bya bar nus/_de bzhin gshegs pa la gzhan yang nye gnas chen po shA ri'i bu dang /_maud gal gyi bu chen po dang /_na bun 
[\[146a.4\]]dang /_ma 'gags pa la sogs pa yod pas mi nus so/_/lha sbyin gyis rgyal po ma skyes dgra la smras pa/_rgyal po khyod kyis bdag gi grogs gyis shig_/rgyal pos smras pa/_khyod las ci zhig byed par sems/_lha sbyin gyis smras pa/_rgyal po chen pos yul phyogs su bkar btags 
[\[146a.5\]]te/_su yang dge slong rnams la gos dang /_bza' ba dang /_btung ba dang /_bsod snyoms byin du ma stsal cig_/de nas rgyal po ma skyes dgras kyang bkar btags te/_dge slong rnams la su yang gos dang /_zas dang /_bsod snyoms sbyin par gyur na rkang lag bcad do zhes bkar btags so/_/
[\[146a.6\]]de'i tshe bcom ldan 'das dge slong gi dge 'dun chen po'i 'khor dang bcas te/_bya rgod spungs pa'i ri nas bsod snyoms slong du song ba las ci yang ma rnyed do/_/de bzhin du zhag gcig nas zhag bdun gyi bar du ci yang ma rnyed pas shA ri'i bu la sogs pa slob ma chen po rnams ni rdzu 'phrul gyi mthus yul 
[\[146a.7\]]khams gzhan du gos dang /_zas dang /_bsod snyoms slong du song ngo /_/de'i tshe na lha sbyin gyis rgyal po ma skyes dgra la 'di skad ces smras so/_/da ltar sangs rgyas kyi slob ma chen po gcig kyang med de/_de bzhin gshegs pa gcig pu bzhugs kyis rgyal pos de bzhin gshegs pa spyan 'dren 
[\[146b\]]
[\[146b.1\]]du thong shig_/pho brang gi nang du 'ongs na bdag cag gis bal gyi glang po che nag po ma rungs pa lnga brgya la chang blud de rab tu myos par byas la sangs rgyas spyan drangs te/_pho brang gi nang du 'ongs nas bal glang rmis shing myos pa de dag gis brdzis te gsad par bya'o/_/de nas rgyal po ma skyes dgras de 
[\[146b.2\]]bzhin gshegs pa spyan 'dren du btang nas/_sangs rgyas dang /_dgra bcom pa lnga brgya rgyal pos spyan drangs par gshegs par gnang ste rgyal po'i khab tu gshegs so/_/de nas rgyal po ma skyes dgras bal glang rmis shing myos pa lnga brgya bkye nas bal glang rmis pas shing bcag ra ba yang dral/_
[\[146b.3\]]rtsig pa yang bsgyel te ngar ba'i sgra chen po phyung ste/_de bzhin gshegs pa dang dgra bcom pa lnga brgya'i logs su mchongs te song ngo /_/de nas dgra bcom pa lnga brgya rab tu skrag nas steng gi nam mkha' la 'phags te sangs rgyas kyi steng gi nam mkha' la 'khod do/_/de'i tshe kun dga' bo 'ba' 
[\[146b.4\]]zhig de bzhin gshegs pa dang ma bral te 'dug go/_/de'i tshe de bzhin gshegs pas byams pa dang snying rje'i shugs kyis phyag g.yas pa btegs nas phyag sor lnga las seng ge kha gdangs shing sgra chen po sgrogs par sprul nas bal glang rmis pa lnga brgya 'jigs skrag nas sa la 'gyel to/_/de 
[\[146b.5\]]nas de bzhin gshegs pa 'khor mang pos bskor te rgyal po'i pho brang du gshegs nas rgyal po ma skyes dgra phyi rol du byung ste/_de bzhin gshegs pa bsu nas gdan la bzhugs su gsol lo/_/gdan la bzhugs nas mthol zhing 'gyod tshangs byas te/_sangs rgyas la 'di skad ces 
[\[146b.6\]]gsol to/_/bcom ldan 'das 'di ni bdag gis bgyis pa ni ma lags so/_/lha sbyin gyis bgyid du stsal lo/_/bcom ldan 'das kyis bka' stsal pa/_de ngas shes te lha sbyin 'dis rtag tu nga la gnod pa byas te/_da ltar 'ba' zhig tu ma zad de/_'das pa'i dus na yang rtag tu nga la 
[\[146b.7\]]gnod pa byas na yang ngas ni thugs rje chen po'i shugs kyis rtag tu phan pa byas so/_/de'i tshe rgyal po ma skyes dgras thal mo sbyar te bcom ldan 'das la 'di skad ces gsol to/_/lha sbyin 'dis sngon 'das pa'i dus na de bzhin gshegs pa la gnod pa bgyis pa gang dang gang lags/_bcom 
[\[147a\]]
[\[147a.1\]]ldan 'das kyis bka' stsal pa/_legs par nyon cig dang dgrol zhing bshad par bya'o/_/sngon 'das pa'i dus na bskal pa grangs med pa 'das pa'i pha rol na rgyal po chen po ngang pa'i sha la dga' ba zhig byung ste/_rgyun du rngon pa zhig bya ngang pa shor du bcug go/_/de'i 
[\[147a.2\]]tshe bya ngang pa lnga brgya zhig byang phyogs nas nam mkha' la lho phyogs su 'phur ba las ngang pa'i rgyal po de rngon pa'i bya rgya la zin no/_/de'i tshe rngon pa de rab tu dga' ba'i sems su gyur nas spyil bu nas byung ste/_gsad par gzas pa las/_ngang pa mo zhig 'phur te drung du 'ongs nas snying rje rje 
[\[147a.3\]]skad du zer ba'i sgra byung ngo /_/de nas rngon pa des gzhu bdungs/_mda' ltong du bcug ste gsad par gzas na yang mdas ma skrag ste/_'dab ma gnyis brdabs nas ngang pa'i rgyal po'i steng du mchongs so/_/ngang pa phal lnga brgya yang de'i steng gi nam mkha' la 'khor zhing lding ngo /_/de'i tshe na 
[\[147a.4\]]rngon pa des ngang mo de snying rje ba'i skad phyung ste/_kha nas khrag skyug cing srog la yang mi lta bar ngang pa'i rgyal po la chags pa mthong nas rngon pa de 'di snyam du/_dud 'gro'i skye gnas su gyur pa'i bya yang 'di ltar gcig la gcig chags te lus dang srog kyang 'dor na/_bdag ji lta bu'i snying 
[\[147a.5\]]zhig ngang pa'i rgyal po 'di gsad snyam bsams nas bya rgya bteg ste btang ngo /_/de'i tshe ngang mo yang rab tu dga' ste phyi bzhin 'phur te/_ngang pa lnga brgyas bskor nas nam mkha' la 'phur te song ngo /_/de'i tshe rngon pa des rgyal po la 'di skad ces gsol to/_/bdag gis ngang pa'i rgyal 
[\[147a.6\]]po gcig zin te dbul bar bgyis pa las ngang pa mo zhig kha nas khrag skyug cing mda' gzhu la yang mi 'dzem par ngang pa'i rgyal po'i steng du mchongs pas bdag snying gis ma bzod nas btang ba las ngang pa lnga brgyas bskor nas nam mkha' la 'phur te song ngo /_/de'i tshe rgyal po de tshig de thos nas 
[\[147a.7\]]sems mi bde bar gyur te/_snying rje ba'i sems skyes nas dud 'gro'i skye gnas su gyur pa la yang gcig la gcig chu gang byed de/_lus dang srog kyang mi phangs so snyam bsams nas rgyal po yang ngang pa'i sha mi za bar yi dam bcas so/_/de'i tshe de'i dus na rgyal po chen po de ni/_da ltar 
[\[147b\]]
[\[147b.1\]]rgyal po chen po nyid yin no/_/de'i tshe de'i dus na/_rngon par gyur pa de ni da ltar lha sbyin nyid yin no/_/de'i tshe de'i dus na ngang pa mo kha nas khrag skyug pa de ni da ltar kun dga' bo yin no/_/de'i tshe de'i dus na ngang pa lnga brgya ni da ltar dgra bcom pa lnga brgya yin no/_/de'i tshe de'i dus 
[\[147b.2\]]na ngang pa'i rgyal por gyur pa de ni da ltar nga yin no/_/de bas na de ltar kun dga' bos da ltar nga la chags pa yang sngon dang 'dra'o/_/de'i tshe de'i dus na dgra bcom pa lnga brgya steng gi nam mkha' la 'phags pa yang sngon gyur pa dang 'dra'o/_/de'i tshe na yang lha sbyin nga la gnod pa byed pa yang 
[\[147b.3\]]ngas ni snying rje chen po'i shugs kyis rgyun du phan pa'i don byas so/_/chos 'di bstan pa'i tshe lha dang mi brgya stong snyed 'bras bu dang po thob pa nas 'bras bu bzhi pa'i bar du thob par gyur to/_/la la ni bla na med pa yang dag par rdzogs pa'i byang chub tu sems bskyed nas nyan thos dang /_rang sangs 
[\[147b.4\]]rgyas kyi bar du sems bskyed par gyur to/_/gzhan yang lha sbyin ngan sems ma zhi nas 'di snyam du bdag gi sor mo bcu'i sen mo ring du skyes la/_sen mo'i bar du dug bcug la de bzhin gshegs pa gang na bar song la mgo bos zhabs la phyag 'tshal to/_/de ltar phyag 'tshal te 
[\[147b.5\]]zhabs la bzung ba'i tshe sen mo bcu'i 'og na dug yod pas zhabs la bskus te/_dug langs nas gdon mi za bar tshe'i dus byed par 'gyur ro snyam bsams nas/_ji ltar bsams pa ltar de bzhin gshegs pa gang na bar song nas der phyin pa dang /_zhabs la mgo bos phyag 'tshal nas 
[\[147b.6\]]zhabs la lag pas bzung ste dug bskus pa dang /_de'i tshe dug de dag ni zil dngar du gyur te de bzhin gshegs pa la gnod par ma gyur to/_/de ltar lha sbyin gyis bsams pa ltar ma gyur nas yang 'di snyam du de bzhin gshegs pa da ltar bya rgod spungs pa'i ri la gcig pu bzhugs kyis/_
[\[147b.7\]]ri de'i steng du song la pha bong rbab tu btang la gsad par bya'o snyam bsams nas ri'i rtse mor song ste rbab btang ba las/_sangs rgyas kyi zhabs kyi mthe'u chung rmas kyang nga'i thugs rje chen po'i shugs kyis dgra dang gnyen la mnyam snyoms so/_/gzhan yang lha sbyin gyis sngon 'das pa'i dus 
[\[148a\]]
[\[148a.1\]]bskal pa grangs med pa'i pha rol de'i tshe de'i dus na/_sangs rgyas bcom ldan 'das rigs par ston pa zhes bya ba de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_
[\[148a.2\]]skyes bu 'dul ba'i kha lo sgyur ba bla na med pa/_ston pa rgyal ba 'jig rten du byung ngo /_/sangs rgyas de mya ngan las 'das nas gzugs brnyan la chos spyod pa'i tshe bsam gtan byed pa'i dge slong zhig dgon pa'i tshal na 'dug pa las de'i tshe dge slong de la shig mang du za'o/_/de nas 
[\[148a.3\]]dge slong des shig dang 'di skad du dam bcas so/_/kho bo bsam gtan byed pa'i tshe khyed ma 'gul bar yib cing sdod cig ces dam bcas nas shig rnams kyang de bzhin du byed do/_/de nas dus gzhan zhig na 'ji ba zhig der 'ongs nas shig la 'di skad ces so/_/khyod la 'di ltar tsho zhing 
[\[148a.4\]]nyam mtshag bzang ba ci las gyur ces dris na/_shig gis smras pa/_bdag gi gnas po rtag tu bsam gtan byed pa des bdag cag gi zas dang skom dus las mi yol bar dus bzhin du za bas na nyam mtshag bzang ba yin no/_/'ji bas smras pa/_bdag kyang khyed dang lhan cig tu 
[\[148a.5\]]'dug go zhes smras nas de na lhan cig tu 'dug go/_/de'i tshe dge slong de bsam gtan byed pa las 'ji ba des sha dang khrag gi dri tshor nas dge slong de la btsugs so/_/de nas dge slong de sems 'khrugs nas gos phud de me'i nang du bor nas bsregs so/_/de'i tshe de'i dus na bsam gtan 
[\[148a.6\]]byed pa'i dge slong de ni sangs rgyas 'od srung yin no/_/de'i tshe de'i dus na 'ji ba de ni lha sbyin nyid yin no/_/de'i tshe de'i dus na shig tu gyur pa de ni da ltar nga yin no/_/lha sbyin de khe bkur dang rnyed pa'i phyir nga la gnod par byas na da mngon par sangs rgyas na yang khe bkur dang grags pa'i phyir sangs 
[\[148a.7\]]rgyas kyi sku la khrag phyung ba sems can dmyal ba chen por lhung ngo /_/lha sbyin gyis rtag tu nga la ngan sems kyis de bzhin gshegs pa la gnod pa byas pa ni bskal par yang brjod kyis mi rdzogs te/_de bzhin gshegs pa ni rtag tu thugs rje chen pos byams shing brtse ba'i thugs kyis 
[\[148b\]]
[\[148b.1\]296]bskyabs so/_/nga ni lha sbyin dang phrad pas myur du sangs rgyas su grub par gyur te/_drin dran pa'i phyir rtag tu thugs rjes bskyabs so/_/de'i tshe na de bzhin gshegs pas kun dga' bo la 'di skad ces bka' stsal to/_/khyed sems can dmyal ba'i nang du song la lha sbyin khyod sdug 
[\[148b.2\]]bsngal gyis rab tu nyon mongs sam zhes dris la shog shig_/de nas kun dga' bos sangs rgyas kyi bka' bzhin du sems can dmyal ba'i nang du song nas dmyal ba'i sgor phyin te/_dmyal ba'i srungs ma a bang la khyod lha sbyin bos shig ces smras so/_/a bang gis smras pa/_khyod sangs 
[\[148b.3\]]rgyas gang gi lha sbyin 'dod/_'das pa'i sangs rgyas thams cad la yang lha sbyin zhes bya ba yod do zhes smras nas/_de nas a bang gis lha sbyin la kun dga' bo da ltar sgo'i phyi rol na sdod de khyod dang phrad dgos so zhes zer ro/_/lha sbyin der 'ongs te kun dga' bo la legs par 'ongs 
[\[148b.4\]]sam/_ci de bzhin gshegs pa gsung bdag la da ltar mtshams med pa'i sems can dmyal ba 'di na bde ba ni dge slong bsam gtan gsum pa la zhugs pa'i bde ba thob pa dang 'dra'o/_/bcom ldan 'das kyis bka' stsal pa/_byang chub sems dpa' chen po sems can gyi 
[\[148b.5\]]don du thabs mkhas pa chen pos skye shi'i 'khor ba'i sdug bsngal chen po grangs med pa myong ngo /_/yang de la gnod par mi 'dzin to/_/gang zhig lha sbyin ni yang dag par sdig pa can yin te/_mtshams med pa'i sems can dmyal bar ltung snyam sems na de ni gnas med do/_/de'i 
[\[148b.6\]]tshe de bzhin gshegs pa las 'khor mang po rnams lha sbyin gyi spyod pa thabs mkhas pa shin tu zab mo 'di gsungs pa thos nas byang chub sems dpa' tshad med pa brgya stong snyed mi skye ba'i chos la bzod pa thob par gyur to/_/lha dang mi tshad med pa brgya stong snyed ni bla na med pa yang dag par 
[\[148b.7\]]rdzogs pa'i byang chub tu sems bskyed do/_/lha dang mi tshad med pa brgya stong snyed ni rgyun du zhugs pa'i 'bras bu thob pa nas dgra bcom pa'i 'bras bu'i bar du thob par gyur to/_/de'i tshe bar snang gi lha rnams kyis steng gi nam mkha' las lha rdzas kyi me tog char bzhin du phab/_lha rdzas 
[\[149a\]]
[\[149a.1\]]kyi rol mo byas nas 'od zer chen pos kun tu snang bar byas te/_de bzhin gshegs pas gsungs pa ngo mtshar che ste dge'o zhes bstod do/_/bcom ldan 'das kyis de skad ces gsungs pa la 'khor mang po mngon par dga' nas mgo bos phyag 'tshal te phyir dong ngo /_/
[\[149a.2\]]thabs mkhas pa chen po sangs rgyas drin lan bsab pa'i mdo las ngan don gyi le'u zhes bya ste drug pa'o//_//thabs mkhas pa chen po sangs rgyas drin lan bsab pa'i mdo/_bam po lnga pa/_de'i tshe bcom ldan 'das la 'khor mang pos rim gro byas bkur stir byas/_
[\[149a.3\]]mchod pa byas nas bsngags shing bstod pa byas te/_yongs su bskor nas mdun gyis bltas te bzhugs so/_/de nas de bzhin gshegs pa shin tu zab mo'i spyod yul tshad med pa la rol te/_skye bo mang po srid pa gsum gyi mi bzad pa'i sdug bsngal las gdon pa dang /_sgrib 
[\[149a.4\]]pa lnga bsal ba dang /_kun nas glags shing 'ching ba dgrol ba dang /_sems can thams cad rnam par grol ba thob par bya zhing 'dus ma byas pa'i bde ba la dgod pa'i phyir bsod nams kyi zhing rnam pa gnyis phye zhing ston to/_/gnyis gang zhe na/_mngon par 'du byed pa'i bsod 
[\[149a.5\]]nams kyi zhing dang /_mngon par 'du byed pa ma yin pa'i bsod nams kyi zhing ngo /_/de yang gang zhe na/_pha ma dang /_mkhan po dang /_bla ma dang /_sangs rgyas dang /_chos dang /_dge 'dun dang /_byang chub sems dpa' rnams yin te/_sems can gyis de'i phyogs su mchod pa'i bsod 
[\[149a.6\]]nams byas na/_lam gyi 'bras bu thob par 'gyur ro/_/de nas bcom ldan 'das kyis shes rab can gyi mchog shA ri'i bu la sogs pa nye gnas chen po rnams la 'di skad ces bka' stsal to/_/khyed rnams shes par gyis shig_/de bzhin gshegs pa ni ring po mi thogs par mya ngan 
[\[149a.7\]]las 'da'o/_/shA ri'i bus de skad ces bka' stsal pa thos nas lus kyi yan lag la khab kyis gtsags pa ltar mi bde zhing mya ngan gyis non nas sa la 'gyel te brgyal ba las gdong du chu grang mos gtor nas ring zhig lon pa dang phyir sangs te/_langs nas thal mo sbyar ba btud de tshigs 
[\[149b\]]
[\[149b.1\]]su bcad pa 'di dag gis mngon par bstod do/_/sangs rgyas bstan pa'i bdud rtsi la/_/nyan pa ngal zhing skyo ba med/_/le lo'i dbang du gyur pa'am/_/phan par mi 'gyur gang yang med/_/rgyud lngar 'khor ba'i rgya mtshor ni/_/rnyog pa'i 'dam du 'bying ba bzhin/_/sred cing 'dod 
[\[149b.2\]]pas bcings pas na/_/shes pa med pas 'jig rten 'khor/_/sngon tshe yang dag drang spyad de/_/sbyin pa snyoms par mdzad pas na/_/smin mtshams mtshan dang ldan gyur te/_/'od kyi snang ba dpag tu med/_/spyan ni zla ba tshes pa 'dra/_/phyogs bcu'i yul khams ma lus 
[\[149b.3\]]gzigs/_/'gro ba kun gyi sems kyi mig_/mthong bas rab tu dga' bar 'gyur/_/de'i tshe shA ri'i bus tshigs su bcad pa brgya stong gis de bzhin gshegs pa la bstod nas mgo bos zhabs la phyag 'tshal te/_lan brgya stong gi bar du bskor ba byas nas lha rnams dang 
[\[149b.4\]]klu dang /_mi dang mi ma yin pa rnams la 'di skad ces smras so/_/rigs kyi bu dag kyi hud kyi hud 'jig rten stongs so/_/e ma 'o e ma 'o 'jig rten stongs so/_/re sdug re sdug 'jig rten stongs so/_/rin po che dam pa'i chos kyi gru zam zhig go/_/bla na med pa'i byang chub 
[\[149b.5\]]kyi shing chag go/_/rin po che dam pa'i rgyal mtshan 'gyel lo/_/bla na med pa'i sangs rgyas kyi nyi ma mya ngan las 'das pa chen po'i ri phag tu nub bo/_/de skad ces smras pa dang /_'khor mang po thams cad dngangs nas lus kyi ba spu kun langs pa tsam du skrag par gyur to/_/nyi ma 
[\[149b.6\]]yang 'od mi gsal zhing ri rnams kyang 'gyel lo/_/sa chen po yang rab tu g.yos so/_/de nas shA ri'i bus 'khor mang po la tshigs su bcad pa 'di dag smras so/_/bdag gis sangs rgyas sku mthong ba/_/btso ma gser gyi ri bo 'dra/_/mtshan dang yon tan kun 'gags te/_/
[\[149b.7\]]ming tsam 'ba' zhig lus par 'gyur/_/'jig rten gsum las 'byung ba'i phyir/_/brtson 'grus dbang du 'bad par bya/_/dge ba'i las rnams gdam bya na/_/mya ngan 'da' ba mchog tu bde/_/de nas shA ri'i bus 'khor mang po la spro ba bskyed nas rdzu 'phrul gyi mthu mngon du 
[\[150a\]]
[\[150a.1\]]bstan to/_/rdzu 'phrul gyi mthus steng gi nam mkha' la 'phags nas rin po che'i bal glang chen po mgo bo stong dang ldan pa zhig tu sprul to/_/bal gyi glang po che gcig la gcig 'khri zhing mgo bo stong phyir lta bar bstan to/_/bal gyi glang po de re re yang mche ba 
[\[150a.2\]]bdun bdun dang ldan te/_mche ba re re la yang khrus kyi rdzing bu re re yod do/_/rdzing bu re re la yang me tog pad mo bdun bdun yod do/_/pad ma re re la yang sprul pa'i sangs rgyas re re bzhugs so/_/sprul pa'i sangs rgyas re re la yang nye gnas shA ri'i bu re re yod la/_shA ri'i bu re 
[\[150a.3\]]res kyang 'od zer chen po bkye nas phyogs bcu'i 'jig rten gyi khams gang gA'i klung gi bye ma snyed snang bar byas te/_rgyu 'thun pa thams cad bsdus so/_/rgyu dang ldan pa thams cad 'dus nas de nas shA ri'i bus lus chen pos nam mkha' yongs su gang ba bstan to/_/lus chen 
[\[150a.4\]]po las lus chung ngur bsgyur ba bstan pa yang bstan te/_sa'i nang du chu la bya ba bzhin du 'jug cing 'byung ba dang zhugs par yang mi mngon te/_lus kyi smad nas me 'bar ba dang /_lus kyi stod nas chu 'bab pa yang bstan to/_/steng gi nam mkha' la thogs pa med par brgya nas stong 
[\[150a.5\]]gi bar du cho 'phrul grangs med pa rnam pa sna tshogs pa bstan nas/_nam mkha' las babs te 'khor mang po la chos rgyas par bstan nas spro ba dang /_gzengs bstod pa dang /_dga' bar byas nas sems can tshad med pa brgya stong snyed ni bla na med pa yang dag par rdzogs pa'i 
[\[150a.6\]]byang chub tu sems bskyed du bcug_/sems can tshad med pa brgya stong snyed ni rgyun du zhugs pa nas dgra bcom pa'i 'bras bu'i bar du thob par byas nas/_gzhan yang sems can tshad med pa brgya stong snyed ni nyan thos dang /_rang sangs rgyas su sems bskyed du bcug go/_/shA ri'i 
[\[150a.7\]]bus de ltar phan pa dang bde ba'i don tshad med pa byas pas 'khor mang po la 'di skad ces smras so/_/bdag gis ji lta bu zhig snyed kyis de bzhin gshegs pa sngar mya ngan las 'da' ba mi mthong bar bya zhes te/_steng gi nam mkha' la 'phags nas bdag gi lus las me phyung 
[\[150b\]]
[\[150b.1\]]nas lus bsregs nas mya ngan las 'das so/_/de'i tshe na 'khor mang po'i rnams yid la gcags nas mig mi 'dzums par shA ri'i bu la lta zhing skad chen pos cho nges btab ste lus la sa rdul gyis gos par gyur/_nyi ma yang 'od mi gsal zhing gnam sa yang cher g.yos 
[\[150b.2\]]so/_/de nas 'khor mang pos shA ri'i bu'i rus pa bsdus te mchod rten brtsigs te mchod pa byas so/_/de'i tshe na 'khor mang po brgya stong snyed ni shA ri'i bu dran pa'i phyir/_sdug bsngal gyis sems gdungs nas myos shing 'thoms te dran pa nyams par gyur to/_/de nas de 
[\[150b.3\]]bzhin gshegs pas thugs rje'i shugs kyis shA ri'i bur sprul nas 'khor gyi nang na 'dug par byas nas 'khor mang po de dag shA ri'i bu de mthong nas mi dga' ba'i sdug bsngal zhi nas phyir rab tu dga' bar gyur to/_/de ltar dga' ba'i sems su gyur nas thams cad kyis 
[\[150b.4\]]bla na med pa yang dag par rdzogs pa'i byang chub tu sems bskyed do/_/de nas kun dga' bos de bzhin gshegs pa'i byin gyi rlabs kyis 'khor mang po the tsom du gyur pa sems kyis shes nas stan las langs te/_bla gos phyogs gcig tu byas nas pus mo g.yas pa'i lha 
[\[150b.5\]]nga sa la btsugs te thal mo sbyar ba btud de/_sangs rgyas la 'di skad ces gsol to/_/bcom ldan 'das ci'i rgyu ci'i rkyen gyis shA ri'i bu 'di de bzhin gshegs pa bas sngar mya ngan las 'das te 'khor mang po mi dga' ste mya ngan byed par 'gyur/_bcom ldan 'das kyis 
[\[150b.6\]]kun dga' bo dang /_'khor mang po la bka' stsal pa/_shA ri'i bu 'di da ltar 'di 'ba' zhig tu de bzhin gshegs pa bas mya ngan las sngar 'das par ma zad de/_sngon 'das pa'i dus na yang nga sngar 'das pa mthong bar mi bzod nas sngar 'das so/_/de nas kun dga' bos sangs 
[\[150b.7\]]rgyas la gsol pa/_bcom ldan 'das sngon 'das pa'i dus na shA ri'i bu sngar 'das pa'i dngos po ji lta bu lags/_bcom ldan 'das kyis bka' stsal pa/_khyed legs par nyon cig_/sngon 'das pa'i dus bskal pa grangs med pa'i pha rol de'i tshe de'i dus na/_yul bA rA Na sI zhes 
[\[151a\]]
[\[151a.1\]]bya ba zhig yod de/_yul bA rA Na sI'i rgyal po de ni 'od zer chen po zhes bya'o/_/rgyal po 'od zer chen po zhes bya ba de la mtha'i rgyal phran drug cu dang /_grong khyer brgyad brgya la dbang sgyur te/_rgyal po de rgyun du snying rje'i sems dang ldan pas thams cad la yid dang mi 
[\[151a.2\]]'gal bar sbyin pa yongs su gtong ngo /_/de'i tshe na mtha'i rgyal phran gcig rgyal po de la mi dga' ste rgyun du ngan sems skye'o/_/rgyal po 'od zer chen pos zla ba ngo re re zhing dus drug gi nyi ma dang sbyar te/_bal gyi glang po che lnga brgya la rin po che dang /_nor rdzas dang /_gos dang /_
[\[151a.3\]]bza' ba dang /_btung ba bkal te tshong 'dus dang /_grong khyer gyi sgo bzhir spungs nas thams cad la sbyin pa byed do/_/de'i tshe na rgyal phran dgrar gyur pa des de ltar rgyal po 'od zer chen po thams cad la yid dang mi 'gal bar gos dang /_zas dang /_gser dang /_dngul dang /_rin 
[\[151a.4\]]po che'i bar du ci 'dod pa las sbyin pa byed do/_/zhes thos nas mtha'i rgyal phran des rgyal po 'od zer chen po sbyin pa'i bsod nams byed pa la phrag dog gi sems skyes te/_blon po rnams bsdus nas khyed rnams las su zhig bA rA Na sI'i rgyal po 'od zer chen po'i mgo slong du 'gro nus 
[\[151a.5\]]zhes bsgo ba dang /_blon po rnams kyis bdag cag ni gang yang rngo mi thogs zhes smras so/_/de nas yang thams cad la bkar btags te/_su zhig bA rA Na sI'i rgyal po 'od zer chen po'i mgo bslangs te 'ongs na gser rgya ma stong sbyin no zhes bkar btags pa dang /_bram ze 
[\[151a.6\]]gcig gis bdag gis slong du 'gro nus kyis/_bdag gi yo byad dang rgyags sbyor cig ces bsgo'o/_/yul 'di nas bA rA Na sIr rgyang grags drug stong yod pas de bzhin du rgyags dang yo byad sbyar nas/_bram ze bA rA Na sIr song ngo /_/de'i tshe bram ze de yul bA rA Na sI'i yul phyogs 
[\[151a.7\]]der phyin pa las sa chen po yang rnam pa drug du g.yos/_gcan gzan dang [{]ri dgas [,]ri dwags [}]rnams kyang skrag nas phyogs bzhir bros/_nyi ma dang zla ba yang bsgribs pa bzhin mi gsal zhing mi snang bar gyur/_gza' lnga dang /_skar ma rnams kyang dus bzhin du mi rgyu/_'ja' lta bu 
[\[151b\]]
[\[151b.1\]]dmar po dang /_nag po dang /_dkar po dang /_nyin mtshan dus dus su snang /_skar ma yang 'khrug cing lhung bar gyur/_yul de'i 'bab chu dang /_chu mig dang /_khrus kyi rdzing dang /_me tog dang /_'bras bu'i shing rgyas pa yid du 'ong ba rnams kyang skams par gyur to/_/de nas bram 
[\[151b.2\]]ze de yang yul bA rA Na sI'i rgyal po'i pho brang gi sgor phyin to/_/de'i tshe na pho brang gi sgo srung ba'i lhas sgo srung ba'i mi la 'di skad ces smras so/_/bram ze ma rungs pa 'di lam ring po nas rgyal po 'od zer chen po'i mgo slong du 'ongs kyis khyod nang du ma btang shig_/de nas bram ze de pho brang nang 
[\[151b.3\]]du 'gror med de/_zhag bdun gyi bar du sdod sdod nas sgo srungs de la 'di skad ces smras so/_/bdag ni lam ring po nas 'ongs te rgyal po chen po dang phrad 'dod do zhes gsol cig_/de nas sgo srungs kyis kyang de bzhin du bram ze cig lam ring po nas 'ongs te da ltar sgo na sdod do zhes gsol 
[\[151b.4\]]to/_/rgyal pos tshig de thos nas de ma thag tu sgor byung ste bsu nas ji ltar pha dang bu phrad pa bzhin du phyag byas te khyod gang nas 'ongs/_lam du nyon mongs shing ngal bar ma gyur tam zhes smras so/_/bram zes smras pa/_bdag yul gzhan nas rgyal po khyod kyis mi'i yid dang mi 'gal bar 
[\[151b.5\]]sbyin pa gtong ba'i yon tan thos te/_khyod kyi ming snyan pa ni gnam sa'i bar kun tu grags nas khyod kyi yon tan mi [{]brdzun [,]rdzun [}]te bden no zhes thos pas bdag kyang ched du la lung bgrod de re ba yod pas 'ongs so/_/rgyal pos smras pa/_bdag ni da ltar thams cad sbyin pa zhes bya ste/_slong ba'am/_
[\[151b.6\]]dgos pa yod na the tsom ma byed par slongs shig_/bram zes smras pa/_bden yang dag gam/_bdag ni gzhan ni ci yang mi dgos kyi/_mchod sbyin chen po zhig byed pas rgyal po'i mgo slong du 'ongs so/_/rgyal pos tshig de thos nas 'di snyam du sems te/_bdag thog ma med pa nas skye 
[\[151b.7\]]shir 'khor te/_lus 'di 'dra ba chud gsan kyang tshul bzhin chos kyi phyir ni ma yin gyi/_don med par skye shir 'khor bas bdag nyon mongs so/_/bdag gi lus 'dis sems can thams cad kyi phyir bla na med pa'i byang chub bsgrub par dam bcas pas dam byin par gyur na bdag gi thog 
[\[152a\]]
[\[152a.1\]]mar bsams pa dang yang 'gal la/_gal te lus 'di ma byin na/_bla na med pa yang dag par rdzogs pa'i byang chub thob par yang ji ltar 'gyur snyam bsams nas bram ze la shin tu dga'o/_/bdag yul srid kyi gdams pa dang /_btsun mo dang /_rgyal bu dang /_
[\[152a.2\]]de dag la bsgo ba [{]chung zad [,]cung zad [}]byas te/_de nas zhag bdun na khyod 'dod pa sbyin no zhes smras so/_/de nas rgyal po chen po pho brang gi nang du song nas btsun mo rnams la 'di skad ces bsgo'o/_/gnam sa'i bar na mdza' zhing sdug pa thams cad ni bye zhing 'bral bar 'gyur/_mi la skye ba yod na 
[\[152a.3\]]'chi ba yod la/_grub pa srid na 'jig pa yang srid de/_dbyar sa las ci skyes pa thams cad dgun ni kun skams par 'gyur ro/_/zhes smras so/_/btsun mo dang rgyal bu rnams kyis rgyal pos smras pa'i tshig de thos nas dper na mi brnangs pa dang 'dra ste/_skyug tu yang med/_mid du 
[\[152a.4\]]yang med pa ltar gyur te/_rgyal po la ci'i slad du 'di skad gsungs zhes gsol pa dang /_rgyal pos 'di skad ces smras so/_/bram ze zhig lam ring po nas 'ongs te nga'i mgo slong du 'ongs so/_/ngas kyang sbyin par byas so/_/btsun mo dang /_rgyal bu rnams kyis tshig de thos nas lus 
[\[152a.5\]]sa la brdabs nas cho nges btab nas skra yang 'bal/_gos kyang gshags dral te 'di skad ces gsol to/_/rgyal po chen po 'jig rten na bdag gi lus las phangs pa med na/_ci'i slad du 'di ltar shin tu gtang dka' ba gtong zhing sbyin pa mdzad ces gsol to/_/de'i tshe na blon po lnga 
[\[152a.6\]]brgyas kyang bram ze la khyod 'di ltar rnag khrag dang bcas pa mnam zhing btsog pa'i mgo 'di cir dgos zhes smras pa dang /_bram zes smras pa/_bdag dgos pas bdag gis bslangs pa la khyed kyis drir yang ci yod/_blon po rnams kyis smras pa/_khyod bdag cag gi yul du 'ongs pas 
[\[152a.7\]]bdag cag gis kyang dri zhing khyod kyang tshul bzhin du smra bar rigs so/_/de nas bram zes drang por smrar yang blon po rnams kyis srog gi dbang po dang phral du dogs nas 'jigs pas cang ma smras so/_/de nas blon po lnga brgyas bram ze de la khyod ma skrag shig_/khyod la mi 'jigs pa sbyin 
[\[152b\]]
[\[152b.1\]]no zhes smras so/_/de nas bram ze de la bram ze dbul po khyod la rnag khrag gi mgo mnam po des ci zhig rung /_nged blon po lnga brgyas mi gcig cing yang rin po che sna bdun las byas pa'i mgo re rer brje zhing /_khyod ci dgos pa yang mi rabs bdun gyi bar du chog par sbyin no zhes smras 
[\[152b.2\]]so/_/bram ze na re mi 'dod do zhes smras so/_/blon po chen po rnams kyang bsams pa ltar ma gyur nas mya ngan gyis yid gdungs te skad phyung ste ngus nas rgyal po la 'di skad ces gsol to/_/rgyal po chen po bram ze mi gcig gi phyir yul sa dang /_'bangs dang /_btsun mo dang /_
[\[152b.3\]]rgyal bu la sogs pa thams cad bor te bdag cag gtan dwar bor zhing /_lus par thugs kyis bzod dam/_rgyal pos smras pa/_nga ni khyed sems can thams cad kyi phyir lus 'di gtong zhing sbyin par byed do/_/de'i tshe na blon po nang gi chen po gcig gis rgyal pos gsungs 
[\[152b.4\]]pa thos nas rgyal pos ni gdon mi za bar bram ze 'di la sku gtong ngo bar chad do snyam bsams nas/_bdag ji ltar rgyal po lus gtong ba la snying mi bzod cing blta bar mi bya snyam bsams nas/_khang pa dben par song ste/_mtshon rnon po thogs te bdag gi srog bcad do/_/de nas 
[\[152b.5\]]rgyal po chen po pho brang gi rgyab kyi ra bar song ste/_bram ze bos te tshur shog da nga'i mgo khyer cig_/khyod la byams shing brtse ba'i phyir khyod kyi sems dang yid ma zlogs nas/_sbyin pa 'dis ma 'ongs pa'i dus su shes rab kyi mgo thob par gyur cig ces smras nas/_thal mo sbyar te 
[\[152b.6\]]phyogs bcur phyag byas so/_/phyag byas nas 'di skad ces smras so/_/phyogs bcu'i sangs rgyas rnams dang /_byang chub sems dpa' rnams bdag la thugs brtse bar dgongs te/_bdag gi bsam pa 'di grub par byin gyis brlab tu gsol zhes smras nas bram ze la da khyod 
[\[152b.7\]]la sbyin gyis khyer cig ces smras so/_/bram zes smras pa/_rgyal po la gyad kyi stobs yod de/_na tsha mi bzod pas phyir bdag la gnod pa byed par 'gyur gyis/_rgyal po khyod yang dag par de ltar nus na rgyal po nyid kyis skra bkrol te shing la thogs shig_/rgyal pos tshig de 
[\[153a\]]
[\[153a.1\]]thos nas lhag par snying brtse ba'i sems skyes te/_bram ze 'di rid la nyam chung bas gal te bdag gi mgo gcod ma nus na bdag gi bsam pa chen po mi 'grub bo snyam bsams nas rgyal po nyid kyis thor to shing la btags te/_bram ze la khyod bdag gi mgo chod la phyir 
[\[153a.2\]]bdag gi lag par zhog shig_/bdag gi lag gis khyod la sbyin par bya'o/_/de nas bram zes ral gri thogs nas drung du spags pa las/_de'i tshe shing de'i lhas bram ze la dmig tshugs byas pas brgyal te sa la 'gyel to/_/de nas rgyal po 'od zer chen pos shing gi lha la 'di skad 
[\[153a.3\]]ces smras so/_/khyod kho bo'i grogs mi byed par phyir kho bo'i dge ba'i bgegs dang bar chad byed dam/_de nas shing gi lha mya ngan gyis gdungs te kyi hud kyi hud ces smras nas nam mkha' la sprin med par char pa khrag tu bab ste sa chen po yang rab tu g.yos/_nyi ma yang mi gsal 
[\[153a.4\]]zhing mun par gyur/_de nas bram zes rgyal po'i mgo bcad de phyir yul du song ngo /_/de nas rgyal bu lnga brgyas blon po rnams dang /_rgyal po 'od zer chen po'i rus bu bsdus nas mchod rten brtsigs te mchod pa byas so/_/bcom ldan 'das kyis kun dga' bo la bka' stsal 
[\[153a.5\]]pa/_de'i tshe de'i dus na blon po nang gi chen pos rgyal po 'od zer chen pos mgo sbyin pa chen po byed pa la mthong bar snying mi bzod nas sngar tshe'i dus byas pa ni da ltar shA ri'i bu yin no/_/de'i tshe de'i dus na rgyal po 'od zer chen por gyur pa de ni da ltar de bzhin gshegs pa shAkya thub pa nga 
[\[153a.6\]]yin no/_/byang chub sems dpa' de ltar na shin tu spyad dka' ba spyad par dam bcas te/_sems can thams cad kyi phyir sangs rgyas rnams kyi drin bsabs nas bla na med pa yang dag par rdzogs pa'i byang chub tu mngon par sangs rgyas so/_/de bas na shA ri'i bu nga mya ngan las 'da' 
[\[153a.7\]]ba mig gis mthong bar mi bzod pas sngar mya ngan las 'das te/_sngon 'das pa'i dus na yang nga sbyin pa byed pa la mthong bar mi bzod nas sngar tshe'i dus byas so/_/pho brang rgyab kyi ra ba 'dir shing 'di kho na la 'khor los sgyur ba'i rgyal po byas pa'i mgo yang stong tshang bar yongs su 
[\[153b\]]
[\[153b.1\]]btang na lus kyi yan lag lag pa dang /_rkang pa la sogs pa sbyin pa byas pa lta smos kyang ci dgos/_sangs rgyas kyis dka' thub mdzad pa 'di bstan pa'i tshe sems can tshad med pa brgya stong snyed bla na med pa yang dag par rdzogs pa'i byang chub tu sems bskyed par gyur to/_/lha 
[\[153b.2\]]dang mi tshad med pa brgya stong snyed ni rgyun du zhugs pa'i 'bras bu thob pa nas dgra bcom pa'i 'bras bu'i bar du thob par gyur to/_/lha dang mi tshad med pa brgya stong snyed ni nyan thos dang rang sangs rgyas su sems bskyed do/_/bcom ldan 'das kyis de skad ces bka' stsal pa la/_lha dang /_
[\[153b.3\]]klu dang /_gnod sbyin dang /_mi dang mi ma yin pa la sogs pa 'khor mang po thams cad mngon par dga' bas phyir dong ngo /_/gzhan yang 'di lta ste/_yul ma ga d+hA na mi rgod ri brags pa lnga brgya zhig rtag tu chom po byed de/_'dron po phan tshun rgyur med par gyur nas/_de'i tshe yul ma 
[\[153b.4\]]ga d+hA'i rgyal pos dmag rnam bzhi bshams te mi rgod rnams phab nas mig phyung /_rna ba dang sna yang bcad de ri brags ya nga bar bor ro/_/de'i tshe na mi rgod lnga brgya po lus kyi na tshas sdug bsngal bar gyur te srog la bab bo/_/mi rgod lnga brgya po de'i nang na sangs rgyas kyi slob mar gyur pa 
[\[153b.5\]]gcig yod de/_des smras pa/_bdag cag ni tshe'i dus byed pa las mi ring na/_ci'i phyir kun gyis sangs rgyas la skyabs su mi gsol zhes smras so/_/de nas mi rgod lnga brgya'i rnams skad 'thun par sangs rgyas shAkya thub pa la phyag 'tshal lo zhes smras pa dang /_de'i tshe na de 
[\[153b.6\]]bzhin gshegs pa bya rgod spungs pa'i ri la bzhugs pa las/_thugs rje chen po'i shugs kyis ri ga na d+ha zhes bya ba la gshegs nas rlung chen po langs te/_ri de la shing tsan dan gyi tshal yod par phye ma bus nas nam mkha'i khams yongs su gang bar byas te mi rgod rnams gnas 
[\[153b.7\]]pa'i ri la yang tsan dan gyi phye ma phyin par gyur te/_tsan dan gyi phye ma des mi rgod kyi rma'i steng du gos nas mig dang /_sna dang /_lus kyi rma thams cad sos te khrag kyang 'o mar gyur pas thams cad kyis 'di skad ces smras so/_/bdag cag ni sangs rgyas kyi thugs rje chen pos lus kyi rma kun 
[\[154a\]]
[\[154a.1\]]sos nas bde bar gyur te/_sangs rgyas kyi bka' drin bsab pa'i phyir bla na med pa yang dag par rdzogs pa'i byang chub tu sems bskyed do zhes smras nas thams cad kyis tshig 'thun par so so'i skye bo bde ba ma thob pa rnams ni bde ba thob par bya'o/_/ma grol ba rnams ni 
[\[154a.2\]]grol bar bya'o/_/pha rol du ma phyin pa rnams ni pha rol du phyin par bya'o/_/'bras bu ma thob pa rnams ni 'bras bu thob par bya'o zhes dam bcas so/_/gzhan yang 'di lta ste/_de bzhin gshegs pa'i thugs rje chen po dang thabs mkhas pa'i rdzu 'phrul ni bsam gyis mi khyab bo/_/
[\[154a.3\]]sangs rgyas mnyan du yod pa na bzhugs pa'i tshe mi rgod lnga brgya zhig ri brags na gnas te 'dron po 'joms shing chos ma yin pa byed do/_/de'i tshe na de bzhin gshegs pa thabs mkhas pa'i shugs kyis mi zhig tu sprul nas bal gyi glang po che bzang po la zhon nas lus la yang 
[\[154a.4\]]gos gyon zhing mda' gzhu dang mtshon cha thogs te/_bal gyi glang po che yang rin po che sna bdun gyis brgyan te/_bdag gi lus la yang rin po che sna bdun gyis brgyan nas gcig pu mi rgod 'dug pa'i ri brags logs su song ngo /_/de'i tshe na mi rgod lnga brgya'i rnams rgyang nas mi de lta bu 
[\[154a.5\]]zhig 'ong ba mthong nas gcig la gcig bdag lo mang du mi rgod byas na 'di lta bu ma mthong ngo zhes smras so/_/de'i tshe na mi rgod de dag gi dpon po zhig yod pa des khyed rnams ci mthong zhes dris na/_de dag gis mi gcig gis bal gyi glang bzang po zhig la zhon te 'ong ba zhig yod do/_/mi 
[\[154a.6\]]de'i gos dang rgyan yang rin po che sna bdun las byas/_bal glang yang rin po che sna bdun gyis brgyan te gnam sa la yang 'od 'tsher ba de lta bu zhig lam thog thag tu 'ong ngo /_/gal te bdag cag gis mi de thebs shing zin na mi rabs bdun gyi bar du phyug pa'i nor yod do zhes smras so/_/de'i 
[\[154a.7\]]tshe mi rgod kyi dpon po des tshig de thos nas rab tu dga' ste 'di skad ces bgros so/_/bdag cag gis dal gyis bzhabs la drung du phyin pa dang /_kun gyis mda' 'phangs te gzung bar bya'o/_/de nas mi rgod lnga brgyas drung du bsnyen nas cig car skad phyung nas kus btab bo/_/
[\[154b\]]
[\[154b.1\]]de'i tshe na sprul pa'i mi des byams shing brtse ba'i sems kyis gzhu bdungs nas mda' 'phangs pa dang mi rgod lnga brgya rnams la mda' re re phog ste mi bzod pa'i na tsha myong nas sa la 'gre zhing skad chen po phyung nas ngus so/_/de dag gis mda' phyung bar bskyod na mda' rab tu dam pas 
[\[154b.2\]]stobs ci yod pas btsal kyang ma nus so/_/de nas mi rgod lnga brgyas skrag nas da ni bdag cag gdon mi za bar 'chi'o snyam mo/_/de ci'i phyir zhe na/_bdag cag 'di snyed kyis mi gcig pu zhig ma thub pa ngo mtshar che'o zhes thams cad tshig 'thun par 'di skad ces smras so/_/
[\[154b.3\]]mi yi nang na khyod ci yin/_/lha 'am klu 'am [{]yi dgas [,]yi dwags [}]sam/_/'on te rig sngags mthu yin nam/_/mda' cig 'phangs pas lnga brgya rmas/_/na ba'i sdug bsngal bzod dka' bas/_/bdag cag khyod la srog phyogs kyis/_/gdug pa'i mda' rnams dbyung du gsol/_/
[\[154b.4\]]phyin cad 'gal ba mi bgyid do/_/de nas sprul pa'i mi des tshigs su bcad de smras pa/_sta re rma las 'da' ba med/_/'phen pa'i nang na mde'u thung mchog_/lang tsho gyad kyis mi byin te/_/mang du thos pas med par 'gyur/_/de'i tshe sprul pa'i mi des tshigs su bcad pa 
[\[154b.5\]]'di smras nas phyir sangs rgyas kyi skur bsgyur te 'od zer chen po bkye nas phyogs bcu'i 'jig rten gyi khams thams cad snang bar byas nas 'od des reg pa'i sems can long ba rnams ni mig gis gzugs mthong bar gyur/_lus zha bo sgur po rnams ni phyir rangs par gyur/_lus kyi 
[\[154b.6\]]rkang lag ma tshang ba rnams ni yan lag dang ldan par gyur/_smyos pa rnams kyang dran pa rnyed par gyur/_/mdor na ji tsam du yid du mi 'ong ba thams cad yid du 'ong bar gyur to/_/de'i tshe na de bzhin gshegs pas mi rgod lnga brgya la chos rnam pa sna tshogs bstan te/_spro ba dang /_gzengs 
[\[154b.7\]]bstod pa dang /_dga' bar byas pas mi rgod lnga brgya rnams chos thos nas rab tu dga' nas lus kyi rma yang sos/_khrag kyang 'o mar gyur te/_bla na med pa yang dag par rdzogs pa'i byang chub tu sems bskyed nas thams cad tshig 'thun par tshigs su bcad pa 'di dag gsol to/_/bdag 
[\[155a\]]
[\[155a.1\]]cag byang chub sems bskyed de/_/sems can phan don rgyas par bgyi/_/sangs rgyas bstan pa rjes su bslab/_/bkur sti rim gro rgyun du bgyi/_/sangs rgyas thugs rje'i shugs kyis bskyabs/_/sdug bsngal las thar sems lus bde/_/sangs rgyas byang chub 
[\[155a.2\]]sems dpa' dang /_/dge ba'i bshes gnyen drin dran bgyi/_/slob dpon bla ma pha ma dang /_de las gzhan pa sems can rnams/_/byams sdang kun la mnyam par sems/_/drin gyi bsod nams gnyis su med/_/de'i tshe steng gi nam mkha' la 'dod pa'i khams kyi lha brgya byin 
[\[155a.3\]]lha'i dbang po la sogs pas lha rdzas kyi me tog char bzhin du phab nas lha rdzas kyi rol mos de bzhin gshegs pa la mchod pa byas te/_skad 'thun par tshigs su bcad pa 'di skad ces gsol to/_/bdag cag sngon gyi bsod nams kyis/_/'od zer snang ba mchog tu mdzes/_/mchod 
[\[155a.4\]]pa'i yo byad dam pa yis/_/kun la phan pa'i don bgyi'o/_/sangs rgyas phrad par shin tu dka'/_/dam chos thos par rab tu dka'/_/sngon tshe dge rtsa bskrun pas na/_/shAka rigs lha dang phrad par gyur/_/sangs rgyas bka' drin dran slad du/_/byang chub tu ni sems bskyed 
[\[155a.5\]]de/_/bdag cag sangs rgyas mthong ba dang /_/theg pa gsum gyi dge ba rnams/_/'gro ba ma lus don gyi phyir/_/bla med byang chub yongs su bsngo/_/de'i tshe lha rnams kyis tshigs su bcad pa de dag smras nas lan brgya stong du bskor ba byas te/_sangs rgyas la mgo bos phyag byas nas 
[\[155a.6\]]steng gi nam mkha' la phyir dong ngo /_/gzhan yang 'di lta ste/_de bzhin gshegs pa'i thabs mkhas pa dang /_thugs rje chen po'i dge ba'i rtsa ba'i stobs bsam gyis mi khyab bo/_/de'i tshe yul yangs pa can na bram ze zhig log par lta ba la zhen te/_nga rgyal gyis mngon par zin pas/_shA 
[\[155a.7\]]ri'i bu dang /_maud gal gyi bu chen pos bram ze de dang bshes te rgyun du khyim du song nas chos bstan kyang dad par ma gyur te ngan par lta ba la chags so/_/bram ze de rab tu phyug pa las nor bu rin po che rab tu mang yang de la bu med de/_gal te shi bar gyur na nor phyugs thams cad slar sdud do snyam 
[\[155b\]]
[\[155b.1\]]bsams so/_/de nas ri gnyan gyi lha dang /_shing gi lha dang /_de dag la sogs pa la mchod cing gsol nas zhag dgu bcu lon pa dang chung ma la bu yod par gyur to/_/de nas zla ba tshang ba dang bu khye'u byad gzugs bzang ba/_blta na sdug pa/_mi'i mtshan dang ldan pa/_pha ma'i snying du sdug 
[\[155b.2\]]pa/_mang po'i yid du 'ong ba cig btsas so/_/bu de gsos pa bskyed de/_lo nyi shu lon pa dang grogs po dang phyi rol du 'khyam zhing ltad mo ltar song ba las lam du ba lang rmis pa dang phrad pas brdzis te shi bar gyur to/_/de ltar bu shi ba pha mas thos nas skad phyung nas ngu zhing cho nges btab nas 
[\[155b.3\]]sa la 'gre zhing lus la sa rdul bgos te skra yang bal nas nang gcig tu bdag gi rin po che med par gyur to zhes smras te/_cho nges btab ste bu'i ro ga na ba der song nas bu ro pang du blangs te brgyal zhing phyir sangs pa tsam du ngu ngu nas myos par gyur to/_/gos kyang bor nas sgren mor song song ba las de 
[\[155b.4\]]bzhin gshegs pa dang phrad do/_/de nas de bzhin gshegs pa'i thugs rje chen po'i shugs kyis de'i bur sprul te bu dang phrad par byas nas bu'i pha ma rab tu dga' ba'i sems skyes te/_bu pang du blangs te myos pa yang sangs te/_sems phyir sor chud nas de bzhin gshegs pas de la chos ston to/_/
[\[155b.5\]]des chos thos nas mod la bla na med pa yang dag par rdzogs pa'i byang chub tu sems bskyed par gyur to/_/gzhan yang 'di lta ste/_de bzhin gshegs pa'i thugs rje chen po dang /_dge ba'i rtsa ba'i stobs ni bsam gyis mi khyab bo/_/de'i tshe rgyal po bai dUr+yas dmag rnam bzhi bshams nas yul ser skya 
[\[155b.6\]]ba rnams pham par byas te shAka rigs kyi bu rnams bzung nas mchan khung nub pa tsam du sa brkos nas g.yo zhing 'gul mi nus par sa thams su bcug go/_/de ltar sa thams su bcug nas zhag bdun lon pa dang /_de bzhin gshegs pas thugs rje chen po'i stobs kyis sa thams de khrus kyi rdzing bur 
[\[155b.7\]]sprul te/_rdzing bu'i chu de yang yon tan brgyad dang ldan la me tog pad mas steng yog go/_/'di lta ste/_me tog pad ma dang /_puN Da rI ka dang /_kha dog sngon po dang /_dmar po dang /_ser po dang /_dkar po shing rta'i phang lo tsam gyis yongs su khebs la bya rnam pa sna tshogs kyang skad snyan pa 'byin par sprul to/_
[\[156a\]]
[\[156a.1\]]de'i tshe shAg rigs kyi bu rnams de ltar gyur pas rab tu dga' ba'i sems bskyed nas mod la bla na med pa yang dag par rdzogs pa'i byang chub tu sems bskyed do/_/byang chub tu sems bskyed nas rgyal po bai dUr+yas bal gyi glang po che nag po ma rungs pa lnga brgya chang blud de rmis par byas nas rkang pa 
[\[156a.2\]]la lcags kyi rmig pa bskon nas sna la ral gri rnon po btags nas skad ngan phyung ste shAg rigs kyi bu rnams brdzir bcug go/_/ba lang rmig pa rnams kyis shAg rigs kyi bu rnams brdzis nas lhu tshigs dang /_sha dang /_pags pa dang /_rus pa kun zhib mor sa la btsog btsog ltar bzhag go/_/
[\[156a.3\]]de bzhin gshegs pa'i thugs rje chen po'i stobs kyis de dag sems dang lus la mi bde ba med par gyur/_lus dang sems bde bas byang chub tu sems bskyed par gyur/_byang chub tu sems bskyed pas sems can thams cad la mnyam snyoms pa'i sems su gyur/_sems mnyam par gyur pas zhe 
[\[156a.4\]]sdang gi sems med par gyur/_zhe sdang med pas tshe 'phos nas mtho ris kyi lhar skyes so/_/de ltar mtho ris kyi lhar skyes nas lha'i mig gis thog ma rgyu ci las gyur pa brtags nas gcig la gcig 'di skad du bdag cag ni sangs rgyas kyi thugs rje chen po'i bka' drin gyis lhar skyes te/_rin po che sna bdun 
[\[156a.5\]]gyi gzhal yas khang dang lha rdzas kyi gos dam pa dang ldan te/_lus la 'od kyang yod la rol mo dang bde ba'i longs spyod thams cad dang ldan par gyur to zhes smras so/_/de ltar de bzhin gshegs pa'i rdzu 'phrul gyi mthus de ltar gyur pas na bdag cag kyang sems can thams cad la phan pa dang bde ba'i don 
[\[156a.6\]]du snying rje chen po'i sems bskyed de/_sangs rgyas kyi chos gang na yod pa na grong ngam/_grong rdal lam/_ri'am/_tshal lam/_shing drung ngam/_pho brang 'khor ram/_khang khyim mam/_gang na mdo sde 'di 'dri'am/_klog gam/_'don tam/_'chad pa'i gnas der chos kyang mi brel ba yid bzhin du 
[\[156a.7\]]sbyar zhing dbul bar bya'o/_/gnas der mtshon gyis gnod par byed pa dang /_rims nad dang /_mu ge mi 'byung bar bdag cag gis nyin mtshan du bsrung zhing bskyab par bgyi'o/_/zhes de skad ces smon lam btab nas lha de dag gi tshe dang /_stobs dang /_lus kyi mdog dang /_'od gsal ba 
[\[156b\]]
[\[156b.1\]]snga bas kyang lhag par bzang bar gyur te/_de dag rab tu dga' nas nam mkha'i phyogs nas phyir dong ngo /_/gzhan yang de bzhin gshegs pa'i thabs mkhas pa'i thugs rje chen po dang /_dge ba'i rtsa ba'i stobs ni bsam gyis mi khyab bo/_/de'i tshe rgyal po bai dUr+yas yul ser skya phab nas 
[\[156b.2\]]shAg rigs kyi bu rnams med par byas pa'i 'og tu shAg rigs kyi bu mo bzang mo ci la yang mkhas pa gzhan pas lhag pa lnga brgya zhig gdams nas bu mo lnga brgyas skor te/_rol mo byas nas phyir bdag gi yul du 'ongs te/_btsun mo dang slas rnams bcas su pho brang du 'dus tshogs nas skyil mo krung 
[\[156b.3\]]bcas te 'dug go/_/gdan la 'dug nas bdag skyid do legs so zhes smras so/_/de nas shAg rigs kyi bu mo rnams kyis rgyal po bai dUr+ya la khyod cis skyid ces smras so/_/rgyal pos smras pa/_kho bo dgra las rgyal bas skyid do/_/bu mo rnams kyis smras pa/_khyod rgyal ba ma yin no/_/ji ste 
[\[156b.4\]]rgyal po'i dmag rnam bzhi kun log na yang shAg rigs kyi bu gcig las mi thub bo/_/bdag cag shAg rigs kyi mi rnams sangs rgyas kyi slob mar gyur te/_ci la yang brtod pa med pas rgyal po rgyal bar zad do/_/gal te ngan sems bskyed nas khyod snga phyi lan gsum bzhi'i bar du yul ser skyar 
[\[156b.5\]]dmag rnam bzhi drangs pa na rtag tu pham par byas pa ma yin nam/_khyod thog ma dmag drangs pa'i tshe shAg rigs kyi bu rnams 'di skad zer ro/_/rgyal po bai dUr+ya khrel med pa drin mi shes par gnod pa byed du 'ong ba de dang 'gyed par gyur na mdzangs ngan gyi bye brag gang yang med dkar nag kyang mi mngon 
[\[156b.6\]]gyis/_bdag cag gis skrag pa tsam byas te phyir bzlog pa'i phyir thams cad kyis 'di skad ces dam bcas so/_/bdag cag gis mda' cig car 'phangs la pha rol la smas shing gnod par mi bya'o zhes dmag rnam bzhi bshams nas rgyang grags bzhi bcu'i mdun du khyod kyi dmag bsu nas kun gyis 
[\[156b.7\]]mda' 'phangs na mda'i rgyun ma chad de/_rgyal po khyod skrag nas phyir ma log gam/_de nas yang zhag dgu bcu lon pa'i 'og tu phyir dmag rnam bzhi drangs nas shAg rigs la drangs te brgal ba na/_de'i tshe shAg rigs kyi bu rnams 'di skad ces bgros so/_/rgyal po bai dUr+ya sdig pa can 
[\[157a\]]
[\[157a.1\]]khrel dang ngo tsha mi shes pa da yang bdag cag la gnod pa byed du 'ongs pas bdag cag shAg rigs rnams kyis 'di ltar dam bca'o/_/dgra de dag la bdag gis cig car mda' 'phangs la de dag gi lus la gnod par mi 'gyur bar de'i ya lad kyi rgyun kun bcad de/_khrab 
[\[157a.2\]]kyis la lhags par bya'o zhes dam bcas nas shAg rigs kun gyis mda' 'phangs nas khrab kyi rgyun kun bcad de sgren mor bzhag go/_/de nas rgyal bu khyod skrag nas de ni bdag cag gi srog la bab na ji ltar bya zhes bgros pa las blon po gcig gis 'di skad ces gros ma btab bam/_
[\[157a.3\]]shAg rigs rnams ni sangs rgyas kyi slob ma yin pas srog mi gcod pa'i khrims bsrungs te snying rje che bas bdag cag la gnod pa ma byas kyi de lta ma yin na bdag cag gi lus dang srog med par 'gyur ro zhes smras nas de ltar bden na da dung du brgal lo zhes smras te/_de'i tshe na shAg rigs 
[\[157a.4\]]kyi bu rnams ni lag pa mi 'gul bar sdod do/_/rgyal po bai dUr+ya'i dmag rnam bzhi drung du bsnyen kyang shAg rigs kyi bu rnams mi rgol bar sdod do/_/de nas bram ze zhig 'dug pas shAg rigs rnams la 'di skad ces smras so/_/da mi bde ba byung bzhin du ci'i phyir mi rgol bar sdod ces 
[\[157a.5\]]smras pa dang /_shAg rigs rnams kyis smras pa/_bdag cag ni ci la yang brtod pa med de/_gal te 'di dang brtod par gyur na sangs rgyas kyi slob mar mi rung ngo zhes smras so/_/de nas bram ze de dag gis smras pa la ma rangs te/_gcig pu shAg rigs kyi mdun du 'phags nas rgyal 
[\[157a.6\]]po bai dUr+ya'i dmag la brgal te mda' gcig 'phangs pas mi bdun bdun rmas par byas pas ring po mi thogs par rmas pa dang shi ba mang bar gyur te/_rgyal po khyod dmag rnam bzhi dang phyir ma log gam/_dmag phyir log pa'i 'og tu shAg rigs rnams 'di snyam du sems par gyur to/_/
[\[157a.7\]]bdag cag rnams bram ze 'di dang lhan cig 'dug cing 'grogs pa'i mi rigs so snyam bsams nas shAg rigs rnams 'dus nas bram ze yul de nas bskrad do/_/bram ze de bskrad pa'i 'og tu yang rgyal pos dmag rnam bzhi drangs nas yul ser skya phab nas rgyal bar byas pa yin no/_/de 
[\[157b\]]
[\[157b.1\]]nas rgyal po bai dUr+ya skyengs te ngo tsha bar gyur to/_/de nas rigs ngan pa'i shan pa bkug nas shAg rigs kyi bu mo rnams rkang pa dang lag pa gtubs la sna dang rna ba bcad de shing rtas bskyas nas dur khrod du bor ro/_/de'i tshe shAg rigs kyi bu mo rnams rkang lag bcad nas sa la 'gre zhing sdug 
[\[157b.2\]]bsngal chen po myong bar gyur nas srog la bab bo/_/de'i tshe shAg rigs kyi bu mo rnams sdug bsngal gyis gdungs pas la la ni pha ma dang ming po dang phu nu mo'i ming nas 'bod/_la la ni gnam 'bod/_la la ni sa 'bod/_la la ni rab tu sdug bsngal bar 'bod par gyur to/_/de'i nang na 
[\[157b.3\]]shAg rigs kyi bu mo mchog tu gyur pa gcig gis bu mo rnams la 'di skad ces smras so/_/phu nu mo dag 'di ltar rig par gyis shig_/bdag gis sngon sangs rgyas las 'di ltar thos so/_/gang zhig phongs shing nyam thag par gyur pa na sems rtse gcig tu sangs rgyas yid la byas te 
[\[157b.4\]]mtshan nas brjod la srog phyogs na bsam pa bzhin du 'grub cing bde bar 'gyur ro zhes thos so/_/de nas shAg rigs kyi bu mo lnga brgya rnams sems rtse gcig tu btud nas 'thun par sangs rgyas shAkya thub pa dgra bcom pa yang dag par rdzogs pa'i sangs rgyas la phyag 'tshal lo zhes 
[\[157b.5\]]brjod de/_kyi hud kyi hud/_e ma re sdug_/e ma re sdug_/bcom ldan 'das bde bar gshegs pa zhes bos so/_/de skad smras ma thag tu de bzhin gshegs pa thugs rje chen po'i shugs kyis steng gi nam mkha' la snying rje chen po'i sprin chags te/_snying rje chen po'i sprin las char pa 
[\[157b.6\]]bab nas char pa'i thigs pas bu mo'i lus la phog go/_/char pas phog ma thag tu bu mo de dag gi lag pa dang /_rkang pa la sogs pa yan lag thams cad snga mkho bzhin du sos par gyur to/_/de'i tshe shAg rigs kyi bu mo rnams rab tu dga' bar gyur nas thams cad tshig 'thun par de 
[\[157b.7\]]bzhin gshegs pa byams pa'i pha ma dang /_bla na med pa bcom ldan 'das ni 'jig rten gyi sman dam pa'o/_/'jig rten gyi snang ba'i spyan no/_/khams gsum gyi sdug bsngal las thar bar mdzad pa'o/_/shin tu bde ba sbyin pa'o/_/de ci'i phyir zhe na/_bdag cag sdug bsngal 
[\[158a\]]
[\[158a.1\]]gyis gdungs pa las thar bar gyur pas bdag cag gis sangs rgyas kyi bka' drin dran par bya ba'i phyir da sangs rgyas kyi bka' drin bsab par bya na thabs ji lta bu zhig gis bka' drin bsab par bya/_de bzhin gshegs pa'i sku ni rdo rje'i sku/_rtag tu gnas pa'i 
[\[158a.2\]]sku/_bkres pa dang skom pa med pa'i sku/_gzugs dam pa'i sku/_bsam gtan dang /_ting nge 'dzin dang /_dbang po dang /_stobs dang /_byang chub kyi yan lag bsam gyis mi khyab pa phun sum tshogs pa dang ldan pa'o/_/mtshan sum cu rtsa gnyis dang /_dpe byad bzang 
[\[158a.3\]]po brgyad cus yongs su brgyan pa'o/_/yongs su mya ngan las 'das pa chen po la gnas shing sems can thams cad la sgra gcan 'dzin dang 'dra bar gzigs so/_/dgra dang gnyen la yang mnyam par gzigs te lan mi re ba yin na/_da bdag cag gis sangs rgyas kyi 
[\[158a.4\]]bka' drin bsab par bya na/_bdag cag rab tu byung ste tshul khrims bsrungs la dam pa'i chos gzung ngo snyam bsams nas/_chos gos dang lhung bzed btsal te/_dge slong ma'i gtsug lag khang du song nas rab tu 'byung bar gsol te dge slong ma'i gnas su phyin nas dge slong ma 
[\[158a.5\]]drug sde dang sngar phrad par gyur te/_dge slong ma drug sdes bdag cag la 'di skad ces bsgo'o/_/bu mo khyod rnams gzhon zhing lang tsho'i dus la bab la byad bzhin bzang la sdug na ci'i phyir 'di lta bu gtang dka' ba gtong bar sems shing rab tu 'byung bar sems/_de bas na 'jig rten 
[\[158a.6\]]gyi 'dod pa lnga las longs spyad na mi skyid dam/_skyid pa myong nas tshe nar phyin te rab tu byung na mi slebs sam zhes bsgo'o/_/drug sde ma rnams kyis bsams pa/_'di dag rab tu ma byung na gdon mi za bar bdag cag gi chos gos dang /_lhung bzed dang /_'dod pa thams cad dbul bar 
[\[158a.7\]]'gyur ro bsams nas shAg rigs kyi bu mo rnams rab tu 'byung ba'i bgegs byas so/_/bu mo rnams kyis tshig de thos nas lhag par mi dga' zhing mya ngan gyis non par gyur te/_ci'i phyir da dung yang 'di lta bu'i 'jigs pa chen po dang phrad par 'gyur/_kha zas bzang po'i nang na dug ma 
[\[158b\]]
[\[158b.1\]]rungs pa yod pa ltar dge slong ma de dag kyang de dang 'dra ste/_'jig rten gyi 'dod pa lnga ni 'jigs pa'i skyon mang bar bdag cag gis kyang shes na/_ci'i phyir 'di dag de la yon tan du lta snyam bsams nas skad phyung ste ngus so/_/de nas phyir byung ste song song ba las dge slong ma ud pa la'i 
[\[158b.2\]]mdog dang phrad de/_bdag cag la ci'i phyir ngu zhes dris so/_/bdag cag gis dge slong ma la bsams pa ltar ma gyur pas ngu ba yin no zhes smras so/_/ud pa la'i mdog gis smras pa/_khyed cir bsams na ma grub par gyur/_bdag cag gis rab tu dbyung bar gsol ba las 
[\[158b.3\]]rab tu 'byung du ma gnang ngo /_/ud pa la'i mdog gis smras pa/_khyed rab tu 'byung bar dga' na kho bos rab tu dbyung ngo /_/shAg rigs kyi bu mo rnams rab tu dga' nas ud pa la'i mdog gi slob mar rab tu byung ngo /_/de ltar rab tu byung nas thams cad 'dus te 'di skad ces gtam byas 
[\[158b.4\]]so/_/bdag cag rnams rab tu ma byung na sdug bsngal 'ga' tsam myong bar ma zad de/_pha ma dang gnyen bshes kyang dgras bsad/_bdag cag kyang sna dang /_rna ba dang /_rkang lag kun bcad gtubs te sdug bsngal mi zad mi srid pa myong ngo /_/ud pa la'i mdog gis smras pa/_khyod 
[\[158b.5\]]kyis sdug bsngal de tsam myong ba la gtam yang byar ci yod/_kho mo rab tu ma byung ba tsam na sdug bsngal myong ba'i gtam de mi gtol to/_/shAg rigs kyi bu mo rnams kyis thal mo sbyar nas slob dpon ma la rab tu ma byung ba'i tshe/_sdug bsngal ji lta bu myong ba bstan du gsol zhes smras so/_/
[\[158b.6\]]de nas dge slong ma ud pa la'i mdog ting nge 'dzin du zhugs nas mngon par shes pa'i mthus 'od zer chen po bkye ste 'dzam bu'i gling snang bar byas nas las dang rgyu 'thun pas lha dang /_klu dang /_gnod sbyin dang /_mi dang /_mi ma yin pa la sogs pa bsdus nas 'khor mang po la 'di skad ces 
[\[158b.7\]]smras so/_/kho mo rab tu ma byung ba na yul mnyan du yod pa can na 'dug pa na kho mo'i pha mas byang phyogs na gnas pa'i mi de la bag mar btang ngo /_/byang phyogs kyi mi de dag gi yul chos kyis bu btsa' kar phyir pha ma'i yul du bu btsar btang ste/_de bzhin du lo du mar de ltar snga phyir bu btsas 
[\[159a\]]
[\[159a.1\]]nas phyis bu zhig btsa' ba'i tshe khyim thab dang 'grogs te bzhon pa rta dang theg par bcas te pha ma'i yul du song ba las/_lam phyed du phyin pa las chu klung yod pa chu brug ste ma thar nas de'i nub mo 'brog dgon pa'i chu 'gram der nyal lo/_/de'i nub mo bu btsas pa 
[\[159a.2\]]dang rtswa'i nang nas sbrul gdug pa yod pa khrag gi dri tshor nas bdag bu btsas pa'i phyogs su 'ongs so/_/bdag gi drung du ma phyin par bdag gi khyim thab dang bran nyal ba'i steng du 'ongs nas btsugs te sngar bran bsad do/_/de nas khyim thab kyi thog tu 'ongs nas bdag gis sbrul 'ongs 
[\[159a.3\]]so/_/sbrul 'ongs so zhes khyim thab la bos na ma tshor te khyim thab kyang bsad do/_/de nas rta dang /_ba lang dang /_bzhon pa kun bsad do/_/kho mo 'ba' zhig thar te phyi de nyin nam nangs nas bltas na khyim thab kyi ro yang bam zhing /_sa la khrag btsog btsog ltar 'dug pa mthong nas kho 
[\[159a.4\]]mo skrag 'khams nas sa la 'gyel to/_/de nas skad chen po phyung ste ngus nas khu tshur gyis brang brdungs/_skra yang bal nas ro'i steng du 'gyel to/_/de bzhin du zhag du mar chu las ma thar te/_chu 'gram na 'dug 'dug pa las phyis chu brug pa bri nas bu chen po tshu rol du bzhag_/bu 'bring 
[\[159a.5\]]po khur du khyer/_bu chung ngu thu ba'i nang du bcug_/thu ba sos bzung ste chu 'bogs pa las chu phyed du phyin pa dang /_phyir bu la bltas na bu chen po stag gcig 'ongs nas bzung ba mthong ba dang /_kha gdangs te khus btab pa las thu ba shor ba dang bu chung ngu chur lhung ngo /_/bu chung ngu bsnyabs 
[\[159a.6\]]pa las rgyab na mo'i bu yang shor nas bu kun shi'o/_/de ltar bu gcig stag gis zos/_gzhan chur shi bas bdag pha rol tu phyin te snying gas pa tsam du sdug bsngal gyis gdungs nas kha nas khrag skyugs te/_kyi hud kyi hud ces cho nges btab nas nang gcig tu 'di 'dra ba'i sdug 
[\[159a.7\]]bsngal myong bar 'gyur bar mthong bar gyur to zhes ngu zhing 'dug 'dug pa las/_ring po ma thogs par 'dron po mang po zhig der lhags so/_/de'i tshe na 'dron po de dag gi nang na khyim bdag gcig cig kho mo'i pha ma dang mdza' zhing bshes pa zhig ste/_kho mo de'i gan du song ste pha 
[\[159b\]]
[\[159b.1\]]ma'i gtam dris so/_/de la khyim bdag des 'di skad ces smras so/_/khyod kyi pha ma dang khyim du me thar te khyim yang tshig go/_/khyod kyi pha ma yang tshig go/_/bdag gis tshig de thos nas brgyal te sa la 'gyel to/_/de nas ring zhig lon pa dang phyir sangs te song song ba las grogs po 
[\[159b.2\]]rnams mi rgod lnga brgya dang phrad de bcom mo/_/de'i tshe mi rgod kyi dpon pos bdag chung mar blangs nas rtag tu sgo srung du bcug go/_/sgo srung du bcug pa na [{]rings [,]ring [}]drag cig byung ba na tshor sang cher byos la nang du sbron cig ces bsgo'o/_/de nas dus gzhan zhig na khyim thab de mi rgod rnams 
[\[159b.3\]]dang 'phrog cing 'joms su song song ba las rgyal po'i grong khyer gyi mi rnams kyis bdas nas nyam thag ste phyir gnas su bros pa las de'i thad kar kho mo bu btsa' ba'i thad kar bab ste/_khyim thab sgo na 'bod pa thos kyang sgo 'byed ma nus pas/_de'i tshe khyim thab de 'di snyam du sems 
[\[159b.4\]]par gyur to/_/bdag gi chung ma 'di ni nga la gnod pa byed par sems pa lta/_sgo 'byed du yang ma btub bo snyam bsams nas rtsig pa la rgal nas nang du 'ongs so/_/des chung ma la ci'i phyir sgo mi 'byed ces byas so/_/chung mas smras pa/_bdag bu btsa' zhing 'dug pas sgo 'byed ma nus so/_/
[\[159b.5\]]de'i tshe na khyim thab de khros nas ji tsam du lus yod na bu yod par 'gyur te/_khyod nga la gnod pa byas pas bu de bdog na yang ci ru rung myur du sod cig ces bsgo'o/_/de'i tshe bdag bu la byams ches pas gsod ma phod do/_/de nas bdag gi khyim thab kyis ral gri phyung nas bu'i rkang lag bcad de sha 
[\[159b.6\]]'di zo shig_/sha ma zos na mgo gcad do zhes smras so/_/de nas bdag skrag nas bu'i sha zos so/_/de ltar bu'i sha zos nas khro ba yang zhi bar gyur to/_/de nas yang dus gzhan zhig na rku zhing 'phrog tu song song ba las rgyal pos zin te khrims dang sbyar nas srog bcad do/_/de'i tshe na rgyal 
[\[159b.7\]]po de'i yul chos kyis rkun po bsad nas rkun po'i ro dang chung ma gson por dur du bcug go/_/kho mo rgyan dang bcas su dur du bcug par gzhan gyis mthong nas de nas mod la gzhan gyis bdag gi rgyan 'dod pa'i phyir mtshan mo dur brus nas bdag kyang khrid de chung mar blangs nas dur rkun de 
[\[160a\]]
[\[160a.1\]]yang ring po ma lon par yang rgyal pos zin nas khrims dang sbyar nas bsad do/_/yul chos kyis rkun po'i chung ma yang gson por ro dang dur du bcug go/_/de nas ring po ma lon par spyang ki ltogs pas ro zos nas phyir byung nas bdag kyang de nas thar te myos bzhin du 
[\[160a.2\]]'thom zhing song song ba las mi mang po zhig dang phrad de/_mi de dag la 'di skad ces smras so/_/bdag shin tu sdug bsngal mang pos yongs su gzir bar gyur pas da mya ngan med pa'i bde ba'i gnas shig 'dod do/_/de nas khyim bdag bram ze zhig bdag la snying brtse ba'i phyir bdag 
[\[160a.3\]]la 'di skad ces smras so/_/sangs rgyas shAkya thub pa'i chos la zhugs na nyon mongs pa'i rkyen med de rab tu bde'o/_/zhes thos so/_/bdag gis tshig de thos nas rab tu dga' ba'i sems skyes te/_dge slong ma skye dgu'i bdag mo chen mo grags 'dzin ma ga la ba der song nas phyin 
[\[160a.4\]]pa dang rab tu byung ngo /_/rab tu byung nas mthar gyis bsgoms nas 'bras bu thob par gyur te/_rig pa gsum dang /_mngon par shes pa drug dang /_rnam par thar pa brgyad dang ldan par gyur to/_/de'i rgyu de'i rkyen gyis kho mo rab tu ma byung ba'i tshe de lta bu'i sdug bsngal chen po myong ngo /_/
[\[160a.5\]]myong nas de'i rkyen gyis rab tu byung nas 'bras bu yang thob par gyur to/_/de'i tshe shAg rigs kyi bu mo rnams de skad ces smras pa thos nas rab tu dga' ba'i sems skyes te chos la chos kyi mig rnam par dag pa thob par gyur to/_/chos nyan pa'i 'khor rnams kyang byang chub tu smon lam 
[\[160a.6\]]btab nas dga' bas phyir dong ngo /_/de'i tshe na sangs rgyas kyi yum sru dge slong ma gau ta mIs dge slong ma dang /_bar khrims ma dang /_dge sbyong ma dang /_dge bsnyen ma la sogs te bud med thams cad 'di skad ces smras so/_/sangs rgyas kyi chos ni thams cad la phan pa dang bde 
[\[160a.7\]]bar 'gyur ba'i yon tan dang ldan te/_'bras bu rnam pa gsum thob par bya ba'i phyir de bzhin gshegs pa'i chos rgya mtshor 'jug pa la sems can thams cad thob pa'i skal ba yod mod kyi bdag cag bud med thams cad la ni ma gnang ngo /_/de yang bud med thams cad la 
[\[160b\]]
[\[160b.1\]]bsgribs pa mang zhing gtong mi phod pa chags shing zhen pa dang /_kun nas nyon mongs pa'i las grangs med pas glags pa dang /_shes pa chung zhing zhen pa dang /_le lo byed cing nga rgyal che ba dang /_lus 'di nyid kyis byang chub kyi rgyur mi 'gyur zhing mtshan sum cu rtsa gnyis thob par mi rung ba dang /_'khor 
[\[160b.2\]]bar 'khor ba na 'khor los sgyur ba'i rgyal po'i 'bras bu'i mchog dge ba bcu'i chos kyis 'gro ba mang po sdud mi nus pa dang /_tshangs pa'i rgyal po'i thabs bla na med pa mi 'thob cing sems can thams cad la phan pa dang bde ba'i don du dam pa'i chos kyi 'khor lo bskor bar bskul mi nus pa'i 
[\[160b.3\]]phyir de bas na de bzhin gshegs pas bud med rnams chos la 'jug pa'i slob mar ma gnang ngo /_/lha'i bdud dam ngan par lta ba dang /_mu stegs can thams cad rtag tu ngan par lta ba la chags shing zhen te dam pa'i chos med par bya ba dang /_sangs rgyas dang /_chos dang /_dge 'dun bshig 
[\[160b.4\]]par 'dod pa dang 'dra bar de bzhin gshegs pas bud med rnams sangs rgyas kyi chos la mos kyang 'jug tu ma gnang ste/_kho mos bud med thams cad kyi phyir de bzhin gshegs pa la yang dang yang lan gsum gyi bar du sangs rgyas kyi chos la 'jug par gsol na ma gnang ngo /_/de ltar lan gsum 
[\[160b.5\]]gyi bar du gsol kyang ma gnang nas bsams pa bzhin ma gyur nas kho mo mi dga' ba'i mya ngan gyis non te/_mig mchi mas gang ste phyir byung ste song song ba las lam du kun dga' bo dang phrad nas kun dga' bos kho mo la yum ci'i phyir 'di ltar mi dga' zhing mya ngan byed ces dris so/_/kho mos de'i tshe na 
[\[160b.6\]]kun dga' bo la 'di skad ces smras so/_/bdag sangs rgyas kyi chos la dad cing mos te lan gsum gyi bar du de bzhin gshegs pa la gsol ba las ma gnang bas de'i phyir bdag mi dga' zhing mya ngan byed do zhes smras pa dang /_de'i tshe kun dga' bos bdag la 'di skad ces smras so/_/yum mi dga' ba 
[\[160b.7\]]ma byed cig_/bdag gis de bzhin gshegs pa la gsol te yum sangs rgyas kyi bstan pa la 'jug par bya'o zhes smras so/_/de nas bdag mod la dga' bar gyur to/_/de nas kun dga' bos sangs rgyas gang na ba der song nas phyin pa dang 'di skad ces gsol to/_/bcom ldan 'das bdag zhu zhing 
[\[161a\]]
[\[161a.1\]]gsol ba'i skabs dbye bar gnang na bcom ldan 'das la zhu'o zhes gsol pa dang /_bcom ldan 'das kyis bka' stsal pa/_ci dang ci 'dod pa dris shig par bka' stsal to/_/de nas bcom ldan 'das la kun dga' bos 'di skad ces gsol to/_/yum gau ta mI ni de 
[\[161a.2\]]bzhin gshegs pa'i gzugs kyi sku gso zhing bskyed bskyed de/_da mngon par sangs rgyas pa'ang yum gyi rkyen gyis mngon par rdzogs par sangs rgyas pa lags te/_yum ni de bzhin gshegs pa la drin che ba lags na de bzhin gshegs pas sems can thams cad kyang sangs rgyas kyi 
[\[161a.3\]]bstan pa la 'jug tu gnang na yum sangs rgyas kyi bstan pa la 'jug pa lta smos kyang ci 'tshal/_bcom ldan 'das kyis kun dga' bo la bka' stsal pa/_khyod smras pa bzhin te/_de bzhin gshegs pa la yum drin che bar de bzhin gshegs pas mi mkhyen pa ma yin na/_bud med rnams 
[\[161a.4\]]sangs rgyas kyi bstan pa la 'jug par ma gnang ngo /_/gal te de bzhin gshegs pas sangs rgyas kyi bstan pa la bud med 'jug tu gnang bar gyur na dam pa'i chos lo lnga brgyas sngar nub par 'gyur te/_de bas na de bzhin gshegs pa ni bud med rnams sangs rgyas kyi bstan pa la 'jug par mi dgyes 
[\[161a.5\]]so/_/de nas kun dga' bos sangs rgyas kyi zhabs la mgo bos phyag 'tshal te/_thal mo sbyar ba btud de/_yang bcom ldan 'das la 'di skad ces gsol to/_/bdag mngon du dran pa 'das pa'i sangs rgyas thams cad 'khor bzhi dang ldan na sangs rgyas shAkya thub pa 'ba' zhig 'khor bzhi dang ldan pa 
[\[161a.6\]]ma lags sam/_sangs rgyas kyis kun dga' bo la bka' stsal pa/_de ltar gau ta mI sangs rgyas kyi chos la dad na brtson 'grus chen po bskyed de/_btsun par bya ba'i chos rnam pa brgyad yongs su dag par spyod na sangs rgyas kyi chos la 'jug tu gnang ngo /_/de nas kun dga' bos sangs rgyas 
[\[161a.7\]]kyi zhabs la mgo bos phyag 'tshal te/_lan gsum bskor ba byas nas phyir song ste yum la 'di skad ces smras so/_/bdag gis de bzhin gshegs pa la nan gyis gsol nas yum chos la 'jug tu gnang ngo /_/shin tu legs so/_/kun dga' bo de bzhin gshegs pa la yang dang yang du 
[\[161b\]]
[\[161b.1\]]gsol te yum bsam pa ltar gyur pa legs so/_/yum gyis kun dga' bo la de bzhin gshegs pa'i bstan pa la 'jug tu gnang ba thos nas rab tu dga' nas bdag gi lus mi rtag pa 'dis deng 'dir rtag pa'i rin po che'i lus su gyur to/_/bdag gi srog 'di yang skad cig skad cig cing 'gyur 
[\[161b.2\]]zhing 'pho ba las deng 'dir rin po che'i srog tu gyur to/_/da ltar bdag gi lus dang /_srog dang /_nor yang rkyen 'dus pa las yod par zad de/_da ni rin po che'i nor rnyed par gyur to/_/de ltar bdag gis phan pa dang bde ba'i yon tan chen po mthong bas kun dga' bo la lhag par bkur sti 
[\[161b.3\]]bya ba dang rim gro bya ba'i sems skyes te kun dga' bo la 'di skad ces smras so/_/the tsom ma za zhig_/de bzhin gshegs pas dgongs te gsungs pa'i rjes su spyod cing lus dang srog yal yang nyams par mi bgyid do/_/de nas de bzhin gshegs pas btsun par bya ba'i chos rnam pa brgyad 
[\[161b.4\]]nyams par mi bya ba yang zhib tu bstan to/_/de'i tshe yum gau ta mI snying rje chen po'i shugs kyis ma 'ongs pa'i bud med thams cad kyi phyir bcom ldan 'das la yang 'di skad ces gsol to/_/btsun pa bcom ldan 'das ma 'ongs pa'i dus na sangs rgyas kyi chos la dad cing mos pa zhig mchis na 
[\[161b.5\]]de yang bstan pa la 'jug par gnang bar mdzad du gsol/_/bcom ldan 'das kyis bka' stsal pa/_legs so/_/bud med gang sangs rgyas kyi chos srung zhing 'dzin la mthar gyis tshul khrims dang /_sbyin pa dang /_mang du thos pa dang /_dge ba'i chos rnams nyams su len na rab tu 'byung 
[\[161b.6\]]ba dang /_khyim par 'dug kyang skyabs su 'gro ba gsum dang /_gtan khrims lnga dang /_khrims rdzogs pa'i bar du nod cing rnam par thar pa dang /_byang chub kyi yan lag gi chos kyi bar du 'jug tu gnang ngo /_/de la nan tan byas na 'bras bu rnam pa gsum yang 'thob cing lha dang mi'i mya ngan las 
[\[161b.7\]]'da' ba'i bar du thob par 'gyur ro/_/gau ta mIs de skad gsungs pa thos nas rab tu dga' mgu rangs dga' ba'i sems su gyur te/_bcom ldan 'das la 'di skad ces gsol to/_/bdag gis 'bras bu thob par gyur pa yang sangs rgyas kyi bka' drin lags so/_/bcom ldan 
[\[162a\]]
[\[162a.1\]]'das kyis bka' stsal pa/_de skad ma zer cig_/de bzhin gshegs pa ni sems can rnams la drin yod pa ma yin no/_/de bzhin gshegs pa ni sems can rnams la drin yod ce'am/_drin med ces mi dgongs so/_/gal te de bzhin gshegs pa sems 
[\[162a.2\]]can rnams la drin bgrang na mnyam snyoms pa'i thugs nyams par 'gyur te/_gau ta mI de bzhin gshegs pa ni sems can la drin yod ce'am med ces dgongs na mnyam snyoms pa yang med par 'gyur ro/_/de ci'i phyir zhe na/_sems can gang gis sangs rgyas la gnod pa zhig byas na yang 
[\[162a.3\]]de la zhe sdang ba yang med/_sems can gang spos tsan dan gyi 'de gus de bzhin gshegs pa'i sku la bskus na yang de la de bzhin gshegs pa dgyes par mi dgongs so/_/de bzhin gshegs pa ni sems can la mnyam snyoms par gzigs te/_'di ni kun dga' bo'i drin yin gyi de bzhin 
[\[162a.4\]]gshegs pa'i drin ma yin na/_kun dga' bo'i rkyen gyis bud med rnams sangs rgyas kyi bstan pa la 'jug par gyur to/_/gau ta mI ma 'ongs pa'i dus na dge slong ma dang /_dge bsnyen ma dang /_bud med rnams rtag par sems rtse gcig tu kun dga' bo la soms shig_/bkur sti dang rim 
[\[162a.5\]]gro cher byas te ming nas yang brjod la rgyun du drin dran par bya'o/_/de ma yin na nyin mtshan dus drug tu yang mi brjed par bya'o/_/dran par bya'o/_/de nas gau ta mIs dge slong ma rnams dang /_bud med rnams la 'di skad ces bsgo'o/_/bdag cag rnams kyis ston pa kun dga' bo la skyabs 
[\[162a.6\]]su gsol te srog phyogs so/_/bud med gang zhig rtag tu bde skyid pa dang /_bkra shis pa dang /_'bras bu thob par 'dod na rtag tu dpyid zla 'bring po'i tshes brgyad dang /_ston zla 'bring po'i tshes brgyad la gos sar pa gtsang ma bgos te/_sems rtse gcig tu nyin zhag gcig khrims brgyad 
[\[162a.7\]]mnos la dus drug tu brtson 'grus bskyed de mchod pa byas na kun dga' bos rdzu 'phrul gyi mthus skyob cing bsams pa bzhin du grub par byed do/_/'khor mang po rnams chos thos pas rab tu dga' nas bskor ba byas nas phyir dong ngo /_/thabs mkhas pa chen po sangs rgyas drin lan 
[\[162b\]]
[\[162b.1\]]bsab pa'i mdo las snying rje'i le'u zhes bya ste bdun pa'o//_//thabs mkhas pa chen po sangs rgyas drin lan bsab pa'i mdo/_bam po drug pa/_de'i tshe de bzhin gshegs pa la 'khor mang pos yongs su bskor nas mchod pa dang rim gro byas/_bkur sti dang phu dud 
[\[162b.2\]]du byas/_bsngags shing bstod nas 'khod do/_/de nas kun dga' bos 'khor mang po'i the tsom sems kyis rtogs nas stan las langs nas sangs rgyas la 'di skad ces gsol to/_/bcom ldan 'das ci'i slad du ma 'gags pa lta bu ma rabs rigs ngan pa yang rab tu 'byung du gnang 
[\[162b.3\]]ma 'gags pa rab tu byung bas rgyal rigs dang rje'u rigs thams cad kyi dad pa dang gus pa'i sems nyams par gyur to/_/de ltar dad pa'i sems nyams pas bsod nams kyi dngos po yongs su nyams par gyur/_rgyal po zas gtsang ma'i sras dge slong dga' bos kyang brnyas pa'i sems 
[\[162b.4\]]skyes par gyur to/_/de nas bcom ldan 'das kyis kun dga' bo dang /_'khor mang po rnams la 'di skad ces bka' stsal to/_/khyed rnams legs par nyon cig_/khyed rnams kyis de bzhin gshegs pa la mnyam snyoms pa'i thugs rje chen po dang /_dran pa nye bar gzhag pa 
[\[162b.5\]]gsum dang /_ye shes lnga dang /_ting nge 'dzin med do zhes smras kyang sla'i/_/dge slong ma 'gags pa 'di yang dag par ma rabs rigs ngan yin zhe'am/_spyod pa tha ma'am/_smon lam tha ma'am/_brtson 'grus tha ma yin no zhes byar rung ngam/_khyed rnams kyis de bzhin gshegs 
[\[162b.6\]]pa ni nyon mongs pa dang bcas pa'o/_/mi rtag pa'o/_/'gyur zhing 'pho ba'o zhes byas kyang sla'i/_dge slong ma 'gags pa ma rabs rigs ngan las rab tu byung ba yin no zhes bya bar mi rung ngo /_/de bzhin gshegs pa thams cad mkhyen pa'i ye shes kyis yang dag pa bden pa'i tshig 
[\[162b.7\]]gsung bas khyed rnams de bzhin gshegs pas gsungs pa la yid ches par bya'o/_/de bzhin gshegs pa ni 'khor ba'i skyon dang nyes pa gzigs shing mkhyen pas rang mngon par rdzogs par sangs rgyas te/_dge slong ma 'gags pa lta bu rab tu byung bas rig pa gsum dang /_mngon 
[\[163a\]]
[\[163a.1\]]par shes pa drug dang /_rnam par thar pa brgyad dang ldan te/_lha dang mi rnams kyi mchod pa'i gnas su gyur to/_/dam pa'i chos srung zhing 'dul ba 'dzin pa'i mchog dam par gyur te/_thams cad kyis mchod pa'i gnas su gyur pas na so so'i skye bo dag kyang 'bras bu dam pa 
[\[163a.2\]]gsum thob par byed do/_/'di lta ste/_da ltar gyi 'bras bu thob pa dang /_skye ba'i 'bras bu dang /_ma 'ongs pa'i 'bras bu thob par byed de/_de bas na ma 'gags pa ni spyod pa mchog dam pa dang ldan te/_phyogs gcig tu snying rje che ba'i byang chub sems dpa'o/_/sngon 'das pa'i dus 
[\[163a.3\]]na yang sangs rgyas grangs med pa bye ba brgya stong snyed la dge ba'i rtsa ba bskyed la bsnyen bkur byas nas sangs rgyas de dag gi chos la yang 'dul ba 'dzin pa'i mchog byas/_da ltar sangs rgyas shAkya thub pa'i chos la yang 'dul ba 'dzin pa'i mchog tu gyur to/_/de'i tshe dge slong dga' bos 
[\[163a.4\]]sangs rgyas kyis gsungs pa thos nas 'dug pa las langs te/_mgo bos 'phags pa kauN+Di n+ya'i rkang pa la phyag 'tshal te/_mthar gyis ma 'gags pa'i drung du phyin nas thal mo sbyar nas 'dud pa tsam byas so/_/de nas bcom ldan 'das kyis dga' bo la tshigs su bcad de bka' stsal 
[\[163a.5\]]pa/_dga' bo khyod ni shes par byos/_/dbul zhing sdug par 'gyur ba'am/_/che btsan nyams par mi 'gyur gyi/_/rab tu byung ba'i chos nyid do/_/bcom ldan 'das kyis de ltar dga' bo la bstan pa dang /_gzengs bstod pa dang /_dga' ba'i chos rnam pa du ma gsungs nas 
[\[163a.6\]]dga' bo rab tu dga' mgu rangs te/_gos tshags bcos nas 'phags pa ma 'gags pa'i rkang pa la mgo bos phyag 'tshal ba dang /_de ma thag tu gnam sa yang rnam pa drug tu g.yos so/_/lus dang sems mnyen zhing las su rung bar gyur te/_bdag gi don rab tu rnyed cing 
[\[163a.7\]]bya ba byas par gyur to/_/de nas bcom ldan 'das kyis 'phags pa ma 'gags pa la khyod kyis myur du seng ge'i sgra sgrogs shig_/'di lta ste/_dkon mchog gsum dang /_bden pa bzhi dang /_khyim pa dang /_rab tu byung ba'i 'khor bdun gyi khyad par dang /_de dag gi skyabs su 'gro 
[\[163b\]]
[\[163b.1\]]ba gsum dang /_gtan khrims lnga nas tshul khrims thams cad kyi bar du sems can la phan pa'i tshul khrims dang /_nyon mongs pa sbyong ba'i tshul khrims dang /_spyod lam gyis gdul ba'i tshul khrims dang /_bsam gtan gyi tshul khrims dang /_zag pa med pa'i tshul khrims bstan 
[\[163b.2\]]te dkon mchog gsum gyi gdung rgyas par byos shig_/de nas ma 'gags pas bcom ldan 'das la 'di skad ces gsol to/_/de bzhin gshegs pas rdzu 'phrul gyi mthus bdag la byin gyis brlabs na bdag gis de bzhin gshegs pa la [{]chung zad [,]cung zad [}]cig zhu'o/_/gsol pa/_dkon 
[\[163b.3\]]mchog gsum zhes bgyi ba gang lags/_sangs rgyas dang /_chos dang dge 'dun zhes bgyi ba dkon mchog gsum la mtshan nyid ma mchis na ci'i slad du chos dang dge 'dun bye brag dang khyad par mchis shing /_dkon mchog gsum la skyabs su mchi ba ji ltar gzungs su gzung /_skyabs su 
[\[163b.4\]]mchi ba gsum gal te gcig lags na gsum zhes gsung ba yang mi rigs/_gal te skyabs su mchi ba gsum du gsungs na/_ci'i slad du 'khor rnam pa bdun mchis par gsungs/_bcom ldan 'das ci la skyabs su mchi na skyabs su mchi ba zhes bgyi/_de nas bcom ldan 
[\[163b.5\]]'das kyis don de dag so so nas rnam par bkrol te 'di skad ces bka' stsal to/_/sangs rgyas zhes bya ba ni tshor ba ste/_chos kyi mtshan nyid thams cad mngon sum du tshor ba'i phyir ro/_/gzhan yang sems can thams cad ni khams gsum na rgyun du gnyid kyis myos te/_sangs rgyas 
[\[163b.6\]]ni byang chub kyi spyan bye bas na bdag kyang tshor la pha rol po yang tshor bar byed pas tshor ba zhes bya'o/_/sangs rgyas ni chos thams cad la thabs thob pa thams cad gsungs pa'o/_/gsol ba ji ltar na sangs rgyas kyis thams cad gsungs pa zhes bgyi ba lags/_'on te dus tshod las 
[\[163b.7\]]ma yol bar dbang po ci dang 'phrod pa bzhin du gsungs pa la bgyi ba'am/_'on te so so'i sde tha dad pa bzhin du rjes su gsungs pa la bgyi/_bka' stsal pa/_sangs rgyas ni dbang po ji bzhin dus las mi yol bar chos thams cad gsungs na phyis nye gnas rnams kyis 
[\[164a\]]
[\[164a.1\]]chos kyi sde snod bsdus pa'i tshe sde sde'i bag la bstan to/_/sangs rgyas kyis ni skabs kha cig tu nye gnas rnams la/_tshul khrims lci ba dang /_yang ba dang /_ltung ba dang /_ltung ba med pa bcas te 'dul ba'i sde snod du phye'o/_/skabs kha cig tu ni rgyu dang 'bras 
[\[164a.2\]]bu'i mtshan nyid las nyon mongs pa dang /_nye ba'i nyon mongs pa skye bas las kyi mtshan nyid gsungs te chos mngon pa'i sde snod phye'o/_/lha dang mi'i 'jig rten du bcas pa la ci dang 'phrod pa bzhin du bstan cing gsungs pa ni gzhung gcig nas 'phros pa zhes bya ste/_'dul ba'i 
[\[164a.3\]]skal ba dang ldan pa'i gang zag rnams kyis spyod pa'i las su gsungs so/_/sems can dbang po rnon po rnams la don zab mo rnam pa mang po gsungs pa ni gzhung bar ma zhes bya ste/_slob ma rnams kyi spyod pa'i las su gsungs so/_/bsam gtan gyi chos rnam pa sna tshogs 
[\[164a.4\]]gsungs pa ni gzhung sil bu zhes bya ste/_gang zag bsam gtan byed pa rnams kyi spyod pa'i las su gsungs so/_/mu stegs can mang po gzhig pa'i don du gzhung ring po gsungs so/_/gsol pa/_gal te sangs rgyas thams cad gsungs pa la gnas na mdo sde las sangs 
[\[164a.5\]]rgyas shing ljon pa zhig gi drung du bzhugs te/_shing de'i yal ga gcig gi 'dab ma las bzung nas nye gnas rnams la yal ga bzung ba 'di'i 'dab ma mang ngam/_shing ljon pa chen po'i 'dab ma mang zhes bka' stsal nas shing ljon pa'i 'dab ma mang ngo zhes gsol pa las sangs rgyas 
[\[164a.6\]]kyis kyang ngas mkhyen pa'i chos ni shing ljon pa'i 'dab ma dang 'dra'o/_/ngas bshad pa'i chos ni lag pas bzung ba'i 'dab ma dang 'dra'o zhes gsungs na sangs rgyas ni thams cad gsungs pa'o zhes bgyir rung ngam/_bka' stsal pa/_mtshan nyid tha dad pa thams cad kyi thams cad dang /_
[\[164a.7\]]mtshan nyid gcig pa thams cad kyi thams cad yod do/_/'dir ni mtshan nyid tha dad pa'i thams cad la dgongs te sangs rgyas ni thams cad gsungs pa'o zhes bshad do/_/de yang sems can gyi zad par gzung mi nus pa la bya'i/_sangs rgyas kyis gsungs mi nus pa ni ma yin no/_/
[\[164b\]]
[\[164b.1\]]gzhan yang thams cad mkhyen pa la yang thams cad gsungs pa zhes bya'i/_drang thabs su thams cad gsungs pa zhes byar mi rung ngo /_/gsol pa/_gal te sangs rgyas kyis mkhyen pas gsungs pa lags na nyan thos dang /_rang sangs rgyas kyang shes pa la brten te smra na ci'i 
[\[164b.2\]]slad du de la yang sangs rgyas zhes ming gdags/_bka' stsal pa/_de lta bu ma yin te sangs rgyas ni mkhyen pa dang gsungs pa gnyi ga'i mthar phyin to/_/theg pa gnyis kyi shes pa dang smra ba ni chos kyi mthar ma phyin pa'i phyir ro/_/gzhan yang sangs rgyas ni chos thams cad chub par 
[\[164b.3\]]mkhyen pas ming btags pa yang mkhyen gyi/_theg pa gnyis kyis de ltar mi nus so/_/gzhan yang sangs rgyas ni chos brnyes pa yang mtha' yas la chos gsungs pa yang mtha' yas te/_theg pa gnyis kyis de ltar mi nus so/_/gzhan yang sangs rgyas kyis brnyes pa'i thun mong 
[\[164b.4\]]ni theg pa gnyis kyis thob pa dang thun mong ba yang yod/_nyan thos kyis thob pa dang /_thun mong ma yin pa yang yod do/_/theg pa gsum gyi shes pa thun mong ni theg pa 'bring gis thob/_theg pa gnyis kyi shes pa thun mong ni sangs rgyas 'ba' zhig gis brnyes te theg pa gnyis 
[\[164b.5\]]kyis mi shes pa yang sangs rgyas nyag gcig gis mkhyen to/_/gzhan yang ji tsam du sgrom che na kha gab kyang che ste/_chos che na mtshan nyid kyang mtha' yas pas sangs rgyas ni mtha' yas pa'i ye shes kyis mtha' yas pa'i chos gsungs te/_theg pa gnyis kyi ye shes ni mtha' 
[\[164b.6\]]yod pas chos kyi mtshan nyid ces mi gdags so/_/gzhan yang dbang po dang don du ldan te/_dbang po zhes bya ba ni shes rab kyi dbang po'o/_/don zhes bya ba ni shes rab bo/_/dbang po'i don zhes bya ba ni shes rab kyis dmigs pa'i chos so/_/sangs rgyas ni dbang po dang don 
[\[164b.7\]]gnyi ga rdzogs te/_shes rab kyis dmigs pa'i chos kyang mthar ma phyin pa med do/_/theg pa gnyis kyis ni dbang po dang don gnyi ga ma rdzogs so/_/gzhan yang sangs rgyas ni chos thams cad kyi mtshan nyid yang dag pa ji lta ba bzhin du mkhyen pa'i yang dag pa'i ye shes 
[\[165a\]]
[\[165a.1\]]brnyes pa yin no/_/theg pa gnyis kyis ni chos kyi gting chub par mi shes pas yang dag pa'i ye shes zhes bya bar mi rung ste/_de ltar don rnam pa mang po'i sgo nas theg pa gnyis la sangs rgyas zhes byar mi rung ngo /_/bcom ldan 'das zhes bya ba ni tshig dang sgra'i sgo 
[\[165a.2\]]nas gdags su mi rung gi_/don gyi sgo nas btags pas bcom ldan 'das zhes bya ste/_de yang gnyen po'i chos thams cad mkhyen pa'i phyir ro/_/gzhan yang 'jig rten pa'i sgra skad mi 'thun pas 'jig rten pa rang gis mi shes par zad kyi/_sangs rgyas kyis ni kun mkhyen 
[\[165a.3\]]pas bcom ldan 'das zhes bya'o/_/gzhan yang dge slong rtsib logs can bya ba'i gzhung las theg pa gnyis dang so so'i skye bo dag ni kha cig dben zhing zhi ba la dad pa yang yod/_kha cig ni bsam gtan dang ting nge 'dzin la dad pa yang yod/_kha cig ni rkyen gzhan gyis gsang 
[\[165a.4\]]mkhyud de mi ston pa yang yod mod kyi/_sangs rgyas brnyes pa'i chos ni byams pa dang thugs rje'i mthur ldan pas gzhan la ston cing gsung bar spro'o/_/gzhan du na gdug pa gsum bcom pas na bcom ldan 'das zhes bya'o/_/gsol pa/_theg pa gnyis kyang gdug pa 
[\[165a.5\]]gsum bcom na ci'i slad du bcom ldan 'das zhes mi gdags bka' stsal pa/_de lta ma yin te/_theg pa gnyis ni phyir ldog pa yod kyi/_sangs rgyas la ni phyir ldog pa med pa'i phyir ro/_/phyir ldog pa la yang rnam pa gsum ste/_'bras bu phyir ldog pa dang /_'bras bu 
[\[165a.6\]]ma yin pa'i phyir ldog pa dang /_spyod pa'i las phyir ldog pa'o/_/'bras bu phyir ldog ces bya ba ni nyan thos kyi 'bras bu gsum phyir ldog par zad kyi/_'bras bu tha ma phyir mi ldog pa dang /_theg pa bar ma la rnam pa gnyis te/_gal te bskal pa brgya'i bar du rnal 'byor 
[\[165a.7\]]spyod pa'i rang sangs rgyas ni 'bras bu phyir mi ldog go/_/gal te thog ma nas theg pa chung ngu'i 'bras bu gsum las rang sangs rgyas su gyur na de'i 'bras bu ni phyir ldog par 'gyur gyi/_sangs rgyas kyi 'bras bu ni phyir mi ldog go/_/'bras bu ma yin pa'i phyir ldog pa ni gal te 
[\[165b\]]
[\[165b.1\]]theg pa gsum la phyogs pa'i gang zag 'bras bu ma thob par phyir ldog pa dang /_dge slong rnal 'byor can le lo byed pa dang /_brtson 'grus med pa dang /_rnal 'byor spyod pa la nyams te mi brtson pa 'di gsum ni 'bras bu ma yin pa'i phyir ldog pa zhes bya'o/_/spyod pa'i 
[\[165b.2\]]las phyir ldog ces bya ba ni ci tsam du thob par bya ba'i chos mngon sum du las su mi rung ba'o/_/dper na sangs rgyas kyi stobs bcu dang /_theg pa chung ngu'i ye shes bcu lta bu gcig la las su byas kyi lhag ma gzhan mi dgos pa'am/_mdo sde'i tshigs su bcad pa 'bum 
[\[165b.3\]]kha ton du shes pa las gal te kha ton du ma byas pa'i dus na de kun la spyod pa'i las phyir ldog pa zhes bya'o/_/theg pa chung ngu la yang 'bras bu phyir mi ldog pa yod/_theg pa bar ma la yang 'bras bu ma yin pa'i phyir ldog pa yod kyi/_sangs rgyas la ni 'bras bu ma yin pa'i 
[\[165b.4\]]phyir ldog pa med do/_/de yang chos thams cad la brtson 'grus ma byas pa med pa'i phyir ro/_/theg pa gnyis la ni spyod pa las phyir ldog pa yod kyi/_sangs rgyas la ni gcig tu ma nges te/_stobs bcu las gcig las su byas pas chog gi dgu las su bya mi dgos pas ldog pa 
[\[165b.5\]]zhes bya'o/_/yang gzhan du na las su bya ba la/_mi dgos pa'i phyir ldog pa med de/_dper na mdo sde'i tshigs su bcad pa khri phrag nyi shu kha ton du 'don shes na gang zag ni mthu zhen pas nyin zhag gcig gam/_nyin zhag gnyis kyi bar du rdzogs par 'don nus kyi/_sangs 
[\[165b.6\]]rgyas ni skad cig tsam gyis rdzogs pas stobs bcu yang de dang 'dra ste/_las su bya dgos na skad cig tsam gyis mdzad pa tshad med pas las su bya ba la mi dgos pa'i phyir ldog pa med do/_/gzhan yang sangs rgyas la las su bya ba la mi dgos pa'i phyir ldog pa med de/_dper 
[\[165b.7\]]na na bza' smad g.yogs gsol ba'i tshe so so'i skye bo'i chos lta bur gzhung med par gsol ba ni ma yin te/_de yang sems can mang po la phan pa'i don du phrin las ci mdzad kyang phan pa yod na las de mdzad kyi/_phan pa med na las de mi mdzad do/_/de ltar las su bya ba la 
[\[166a\]]
[\[166a.1\]]mi dgos pa'i phyir ldog pa med kyi/_so so nas dgos pa yod de gcig tu ma nges pas sangs rgyas kyi dgongs pa bsam gyis mi khyab pa zhes bya'o/_/gsol pa/_nyan thos la ci'i slad du 'bras bu gsum ni phyir ldog la/_'bras bu tha ma phyir mi ldog pa 
[\[166a.2\]]lags/_bka' stsal pa/_'bras bu gsum ni sngon yang thob pas na phyir ldog go/_/'bras bu tha ma ni da dung ma thob pas na phyir mi ldog go/_/dper na gang zag bkren pa zhig kha zas zhim po dang phrad na yun ring por mi brjed pa ltar don 'di yang de dang 'dra'o/_/gzhan yang 'bras 
[\[166a.3\]]bu tha ma ni bzod pa thogs pa med pa'i lam du 'gyur la ye shes rnam par grol ba'i lam du 'gyur ro/_/'bras bu gsum ni ye shes thogs pa med pa'i lam du ma gyur la ye shes rnam par grol ba'i lam du ma gyur pa'i phyir phyir ldog go/_/gzhan yang bden pa mthong ba'i lam ni phyir 
[\[166a.4\]]mi ldog gi_/bsam pa'i lam ni phyir ldog ste/_dag pa dang ma dag pa'i 'du shes kyis nyon mongs pa'i mdud pa gcad pa'i phyir ro/_/sems pa la ni kun nas nyon mongs pa yod kyi/_bden pa mthong ba la kun nas nyon mongs pa med de/_bden pa mthong bas kun nas nyon mongs 
[\[166a.5\]]pa med cing bden pa mthong bas/_kun nas nyon mongs pa yang mthong la don mthong bas don zab mo sems pa yang skye ste/_kun nas nyon mongs pa phyir mi ldog go/_/gzhan yang bden pa mthong ba'i ye shes kyi stobs che ba ni dper na sdong po chen pos rdzas mnan pa dang 'dra ste/_
[\[166a.6\]]sems shing yid la byed pa'i shes rab zhan pas phyir ldog pa yod do/_/gzhan yang bden pa mthong bar 'dod pa'i khams kyi bzod pa dang /_shes rab kyi sems gnyis kyis ni dgu pa'i kun nas nyon mongs pa'i mdud pa gcod do/_/khams gong ma'i bzod pa dang shes rab 
[\[166a.7\]]kyi sems gnyis kyis ni kun nas nyon mongs pa bdun cu rtsa gnyis gcod do/_/gzugs med pa'i khams kyi mthar phyin pas phyir ldog pa med do/_/don de lta bas na de 'ba' zhig la bcom ldan 'das zhes bya'o/_/gzhan yang sangs rgyas la ni bag chags kyi rnam 
[\[166b\]]
[\[166b.1\]]pa med kyi/_theg pa gnyi ga yi ni bag chags ma zad do/_/dper na dge slong rtag tu bldad pa zhes bya ba rtag par ba lang ltar bldad pa yang tshe rabs snga ma la tshe rabs du mar ba lang byed byed pa las mir skyes pa'i phyir ro/_/dper na dge slong zhig zag pa zad kyang rtag tu me long la 
[\[166b.2\]]blta ba ni tshe rabs du mar bud med sbrul 'tshong ma las mir skyes pa'i phyir ro/_/dper na dge slong zhig khri dang gdang la 'dzeg par dga' ba yang tshe rabs du mar spre'u byed byed pa las mir skyes te/_de dag la ni bcom ldan 'das zhes byar mi rung ngo /_/gsol pa/_'di skad 
[\[166b.3\]]bdag gis thos zhes bgyi ba sangs rgyas bzhugs pa'i tshe bdag gis thos zhes gsungs sam/_sangs rgyas mya ngan las 'das pa'i 'og tu thos zhes gsungs/_chos kyi mdzod bsdus pa'i tshig las bdag gis thos zhes bya na sangs rgyas shing bstan pa yang bdag la ma 
[\[166b.4\]]lus par bstan cing bshad par gsol lo zhes ma smras sam/_gsol pa/_lo nyi shu'i bar du chos kyi tshig ci bshad pa de ji ltar bstan par bgyi/_bka' stsal pa/_sangs rgyas kyi thabs mkhas pas tshigs su bcad pa gcig gis kyang chos grangs med pa ston la/_chos 
[\[166b.5\]]grangs med pa'i don yang tshigs su bcad pa gcig gis ston te/_sangs rgyas kyi mdo tsam zhig bstan na yang kun dga' bos ma lus par shes pa ni rno ba'i shes rab kyis gzungs su 'dzin pa'i stobs che ba'i phyir ro/_/chos brgyad khri yod ces bya ba ni dper na shing gi rtsa ba dang /_
[\[166b.6\]]yal ga dang /_lcug ma dang /_'dab ma la spyir sdong po gcig ces bya ba ltar/_sangs rgyas kyi sems can gyi don du thog ma nas tha ma'i bar du chos bstan pa la sde snod gcig ces bya ste/_de ltar na brgyad khri'o/_/gzhan du na sangs rgyas gdan gcig las ma g.yos par lo nyi shu'i 
[\[166b.7\]]bar du chos bshad kyang kun dga' bos ma thos na ci'i slad du bdag gis thos zhes bgyi/_bka' stsal pa/_lha rnams kyis kun dga' bo la smras zhes kyang bya/_gzhan du na sangs rgyas bcom ldan 'das kun rdzob 'jig rten pa'i thugs kyis kun dga' bos shes par byas zhes 
[\[167a\]]
[\[167a.1\]]kyang bya/_gzhan du na dge slong rnams la chos zhes kyang bya'o/_/gzhan yang kun dga' bos 'di skad ces sangs rgyas la gsol ba btab bo/_/sangs rgyas kyi na bza' rnying pa bdag la mi stsal cing yon bdag gi bsod snyoms bdag la mi stsal bar gsol to/_/
[\[167a.2\]]bdag ni chos 'dod pa'i phyir sangs rgyas la phu dud dang rim gro bgyid de/_ci bzhed pa sbyor gyi gos dang zas kyi phyir ma yin no/_/dge slong gzhan rnams ni snga dro dang phyi dro'i dus kyi tshe/_sangs rgyas mthong gi_/bdag ni nam lta 'dod pa na mthong bar gsol lo/_/gzhan yang lo nyi 
[\[167a.3\]]shu'i bar du chos gsungs/_chos bstan pa la sde snod gcig ces bya ste/_de ltar na brgyad khri'o/_/yang gzhan du na yi ge'i tsheg bar bcu drug la tshigs su bcad pa phyed do/_/yi ge'i tsheg bar sum cu rtsa gnyis la tshigs su bcad pa gcig ces bya ste/_de ltar brgyad khri'o/_/
[\[167a.4\]]yang gzhan du na tshigs bcad kyi rkang pa ring thung las yi ge'i tsheg bar bzhi bcu rtsa gnyis la tshigs su bcad pa gcig ste/_de ltar na brgyad khri'o/_/yang gzhan du na zla ba phyed phyed cing tshul khrims bstan pa la sde snod gcig ces bya ste/_de ltar na brgyad khri'o/_/yang gzhan 
[\[167a.5\]]du na sangs rgyas kyis gsungs pa'i tshigs su bcad pa drug khri drug stong la sde snod gcig ces bya ste/_de ltar na brgyad khri'o/_/yang gzhan du na sangs rgyas kyis nyon mongs pa brgyad khri'i gnyen por chos kyi sman brgyad khrir gsungs pas chos kyi sgo mo brgyad khri zhes bya'o/_/gsol 
[\[167a.6\]]pa ci'i slad du mdo sde dang chos mngon pa sangs rgyas kyis sngar ma smos la 'dul ba sangs rgyas kyis sngar smos bka' stsal pa/_mchog yin pa dang /_sangs rgyas kyis bcas pa'i phyir ro/_/dper na mdo sde lta bu ni nye gnas rnams kyis chos bstan pa yang yod/_/dper na brgya byin lha'i 
[\[167a.7\]]dbang po lta bu bdag ni sbyin pa byin pa'i nang na mchog go/_/de ci'i phyir zhe na/_bdag gis sbyin pa byin pas lha'i dbang por gyur te bsam pa yid bzhin no zhes smras te/_sangs rgyas kyis kyang de bzhin no zhes gsungs pa yang yod/_dus kha cig tu sangs rgyas sprul pa'i sangs rgyas 
[\[167b\]]
[\[167b.1\]]su sprul te/_sprul pa'i sangs rgyas kyis chos gsungs pa yang yod kyi/_'dul ba ni de lta bu ma yin te thams cad sangs rgyas kyis gsungs pas de bas na sangs rgyas kyis sngar smos so/_/yang gzhan du na mdo sde ni gnas gang na bzhugs pa bzhin gsungs kyi/_'dul 
[\[167b.2\]]ba ni de lta bu ma yin te/_gnas gang na nyes pa byung na de nyid du khrims bca' ba ma yin gyi/_mtshams kyi phyi rol du bca' ba dang /_khyim pa'i nang na nyes pa byung na dge 'dun gyi nang du bca' ba dang /_grong khyer gcig tu nyes pa byung na yang dge 'dun gyi nang du bca' ba dang /_'khor rnam 
[\[167b.3\]]lnga'i nang du nyes pa byung na dge slong dang /_dge slong ma'i nang du bca' ba dgos pas de bas na sangs rgyas kyis sngar smos pa yin no/_/yangs pa can zhes bya ba ni yul kha cig ni rgyal po'i mtshan las btags pa yang yod/_/yul kha cig yul sa las btags pa yang yod/_kha cig 
[\[167b.4\]]ni grong khyer las btags pa yang yod/_yul 'di ni klu las yul gyi ming du btags so/_/ka lan ta ka'i gnas zhes bya ba ni bya las ming du btags te/_grong khyer zhes bya ba ni grong gi bdag po'i ming ngo /_/lha sbyin zhes bya ba yang de'i pha mas lha la gsol ba btab pas bu rnyed 
[\[167b.5\]]pas na lha sbyin zhes ming du btags so/_/btsan phyug ces bya ba ni phyug pa la rnam pa gnyis te/_sems can gyi bag dang /_sems can ma yin pa'i bag go/_/sems can ma yin pa zhes bya ba ni gser dngul dang /_rin po che sna bdun gyi bang mdzod dang /_nor dbyig dang /_
[\[167b.6\]]zhing dang /_khang khyim mang du yod pa'o/_/sems can zhes bya ba ni bran pho dang /_bran mo dang /_las byed pa'i mi dang /_bal glang dang /_rta dang /_ba lang dang /_lug dang /_dbang byed pa'i grong khyim mang du yod pa ste/_de ni phyug po zhes bya'o/_/btsan zhes bya ba ni dbang dang 
[\[167b.7\]]ldan pa'am/_legs pa'i yon tan dang ldan te mi'o cog gis phu dud byed cing btsun par byed pas btsan zhes bya'o/_/dkon mchog gsum la phyogs shing skyabs su 'gro ba gsum mnos pa'o/_/gsol pa skyabs su 'gro ba gsum gyi rang bzhin ji lta bu lags/_ston pa kha 
[\[168a\]]
[\[168a.1\]]cig ni skyabs su 'gro ba gsum ni cho ga yin gyi cho ga la mtshan nyid med do/_/skyabs su 'gro ba gsum nod pa'i tshe pus mo btsugs la thal mo sbyar te/_skyabs su 'gro ba gsum kha nas tshig tu brjod pa ni lus dang ngag gi cho ga bstan pa'o/_/gal te sems rtse 
[\[168a.2\]]gcig tu byas nas lus dang ngag yod kyang cho gas bstan pa med de/_de ni cho ga bstan pa med pa zhes bya'o/_/gzhan du na skyabs su 'gro ba gsum ni lus dang /_ngag dang /_yid kyi las kyi rang bzhin gsum zhes bya'o/_/yang gzhan du na skyabs su 'gro ba gsum ni phung po lnga dge ba 
[\[168a.3\]]ste/_sems can gyi phung po lnga dge bas gsum la skyabs su 'gro bar byed de/_dkon mchog gsum ni skyabs su 'gro ba'i gnas so/_/skyabs su 'gro zhes bya ba ni mgon skyabs sam dpung gnyen gyi don te/_dper na mi zhig la nyes pa chen po byung ba las yul gzhan du 'phos pa 
[\[168a.4\]]las rgyal po pha rol po la phar skyabs su btsal na/_yul pha rol gyi rgyal pos de la khyod mi 'jigs pa 'dod na nga'i yul 'di nas mi 'gro zhing ngas bstan pa nyan na mgon skyabs bya'o zhes bsgo ba dang 'dra bar so so'i skye bo yang de dang 'dra ste/_bdud kyi dbang du gyur la skye shir 
[\[168a.5\]]'khor ba'i nyes pa yod pas dkon mchog gsum la phyogs te skyabs su 'gro bar bya'o/_/gal te dkon mchog gsum la rtse gcig tu phyogs shing skyabs su song la sangs rgyas kyi bstan pa las 'gal bar ma byas na bdud kyi rgyal po sdig pa can gyis ci byar yang med do/_/sngon phug ron 
[\[168a.6\]]gcig khras nyen nas shA ri'i bu'i phag grib mar song ba las 'on kyang skrag cing dngang ba bzhin no/_/de nas sangs rgyas kyi grib ma'i phag tu song ba las 'jigs pa med de 'dar ba yang med do/_/gal te rgya mtsho chen po 'pho zhing 'gyur yang srid kyi phug ron de ni bsgyur du med de/_de bas 
[\[168a.7\]]na sangs rgyas ni byams pa chen po dang thugs rje chen por ldan gyi/_shA ri'i bu la ni byams pa dang snying rje chen po med do/_/sangs rgyas la ni bag chags med kyi/_shA ri'i bu la ni bag chags ma zad do/_/sangs rgyas ni bskal pa grangs med pa gsum gyi bar du byang chub sems 
[\[168b\]]
[\[168b.1\]]dpa'i spyad pa spyod kyi/_shA ri'i bu ni bskal pa drug cu'i bar du dka' thub spyad de/_de bas na phug ron yang shA ri'i bu'i grib mar song ba na 'on kyang skrag cing 'jigs kyi/_sangs rgyas kyi grib mar song na 'jigs pa med par gyur to/_/gsol pa/_gal te dkon mchog gsum 
[\[168b.2\]]la skyabs su song bas sdig pa mi dge ba byang zhing 'jigs par mi 'gyur na/_ci'i slad du lha sbyin lta bu dkon mchog gsum la skyabs su song bas dad pas khyim nas rab tu byung ste tshul khrims kyang rdzogs pa las/_mtshams med pa gsum bgyis nas mtshams med pa'i sems 
[\[168b.3\]]can dmyal bar ltung bar 'gyur/_bka' stsal pa/_mgon skyabs bya ba yang skyabs bya bar 'os pa la skyabs su bya ba yin te/_lha sbyin lta bu ni mi dge ba'i sdig pa chen po byas la gdon mi za bar myong ba'i las dang yang bcas pas de'i phyir yang mgon skyabs byar yang dka'o/_/
[\[168b.4\]]gsol pa/_gal te sdig pa chen po bgyis pa la sangs rgyas kyis mgon skyabs mi mdzad na sdig pa'i las ma mchis pa la sangs rgyas kyis mgon skyabs bgyi yang ci 'tshal/_dkon mchog gsum la mgon skyabs mnga'o zhes kyang ji skad bgyi/_bka' stsal pa/_lha 
[\[168b.5\]]sbyin gyis dkon mchog gsum la skyabs su song ba yang yang dag pa'i sems kyis ma yin te skyabs su 'gro ba gsum ma rdzogs so/_/de ni rgyun du rnyed pa dang /_bkur sti dang /_grags pa 'dod pa'i phyir bdag ni thams cad mkhyen pa'i ye shes can no zhes sangs rgyas la yang 
[\[168b.6\]]sngo bas na/_de'i phyir dkon mchog gsum la mthu stobs chen po yod mod kyi mgon skyabs su mi 'gyur ro/_/dper na rgyal po ma skyes dgra lta bu la mtshams med pa'i sdig pa yod de/_mtshams med pa'i sems can dmyal bar ltung bar rigs pa las yang dag pa'i 
[\[168b.7\]]sems rtse gcig tu sangs rgyas la skyabs su gsol bas mtshams med pa'i sdig pa byang nas/_thig nag po'i sems can dmyal bar lhung nas mi'i nang nas sdig pa lci ba myong bas lci ba dang 'dra bar zhag bdun myong ba tsam gyis sdig pa kun byang bas na de ni dkon mchog gsum 
[\[169a\]]
[\[169a.1\]]gyi mgon skyabs kyi mthu zhes bya'o/_/gsol pa/_lha sbyin gyis sdig pa bgyis pa'i mgon skyabs byar mi rung ngo zhes bgyis pa mdo sde'i nang nas gang su yang rung sangs rgyas la skyabs su song na ngan song gsum du mi ltung ngo zhes bgyi ba'i don ji lta bu lags/_
[\[169a.2\]]bka' stsal pa/_lha sbyin gyis dkon mchog gsum la skyabs su song bas mtshams med pa'i sems can dmyal bar song mod kyi sdug bsngal myong ba yang zhing chung la bsti ba'i dus skabs yod do/_/dper na mi zhig ri'am/_nags tshal lam/_'brog dgon pa 'jigs pa'i 
[\[169a.3\]]gnas su phyin pa las/_gal te sangs rgyas yid la byas shing bsams na de'i yon tan gyis 'jigs shing skrag pa zhi bar 'gyur te/_de bas na dkon mchog gsum la skyabs su song na mgon skyabs su 'gyur ba yang mi [{]brdzun [,]rdzun [}]no/_/gsol pa/_dkon mchog gsum zhes bgyi ba 
[\[169a.4\]]bden pa bzhi la bden pa gang gi nang du bsdu/_dbang po nyi shu rtsa gnyis la dbang po gang gi nang du bsdu/_khams bco brgyad la khams gang gi nang du bsdu/_skye mched bcu gnyis la skye mched gang gi nang du bsdu/_phung po lnga la phung po gang gi bsdu bar bgyi/_bka' stsal pa/_dkon 
[\[169a.5\]]mchog gsum ni bden pa bzhi la 'gog pa'i bden par bsdu ste/_lam gyi bden pa'i phyogs cha gcig go/_/dbang po ni mi shes pa kun shes par bya ba'i dbang por bsdu'o/_/khams [{]bcwa [,]bco [}]brgyad la yid kyi khams dang yid kyi rnam par shes pa'i khams dang /_chos kyi khams su 
[\[169a.6\]]bsdu'o/_/skye mched bcu gnyis la yid kyi skye mched dang /_chos kyi skye mched kyi nang du bsdu'o/_/phung po lnga la zag pa med pa'i phung po lnga'i nang du bsdu'o/_/de la sangs rgyas dkon mchog ni bden pa bzhi la lam gyi bden pa'i phyogs cha gcig go/_/chos dkon mchog ni bden pa bzhi 
[\[169a.7\]]la 'gog pa'i bden par bsdu'o/_/dge 'dun dkon mchog kyang bden pa bzhi la lam gyi bden pa'i phyogs cha gcig go/_/sangs rgyas dkon mchog ni dbang po nyi shu rtsa gnyis la kun shes pa'i dbang por bsdu'o/_/chos dkon mchog ni 'gog pa'i bden pa yin pas 'dus ma byas pa ste dbang 
[\[169b\]]
[\[169b.1\]]pos bsdu ba ma yin no/_/dge 'dun dkon mchog ni dbang po nyi shu rtsa gnyis la zag pa med pa'i dbang po gsum gyi nang du bsdu'o/_/sangs rgyas dkon mchog ni khams [{]bcwa [,]bco [}]brgyad la yid kyi khams dang /_yid kyi rnam par shes pa'i khams dang /_chos kyi khams kyi phyogs cha gcig 
[\[169b.2\]]gi nang du bsdu'o/_/skye mched bcu gnyis la yid kyi skye mched dang /_chos kyi skye mched kyi phyogs cha gcig gi nang du bsdu'o/_/nye bar len pa'i phung po lnga la zag pa med pa phung po lnga'i phyogs cha gcig gi nang du bsdu'o/_/chos dkon mchog ni khams [{]bcwa [,]bco [}]brgyad la chos kyi khams kyi 
[\[169b.3\]]phyogs cha gcig gi nang du bsdu'o/_/skye mched bcu gnyis la chos kyi skye mched kyi phyogs cha gcig gi nang du bsdu'o/_/chos dkon mchog ni phung po lngar bsdus pa ma yin no/_/phung po lnga ni 'dus byas pas chos ni 'dus ma byas pa'i phyir ro/_/dge 'dun dkon mchog ni khams [{]bcwa [,]bco [}]
[\[169b.4\]]brgyad la yid kyi khams dang /_yid kyi rnam par shes pa'i khams dang /_chos kyi khams kyi phyogs cha gcig gi nang du bsdu'o/_/skye mched bcu gnyis la yid kyi skye mched dang chos kyi skye mched kyi phyogs cha gcig gi nang du bsdu'o/_/phung po lnga la zag pa med pa'i phung po lnga'i phyogs cha 
[\[169b.5\]]gcig gi nang du bsdu'o/_/gsol pa/_sangs rgyas la skyabs su gsol zhes bgyi ba sangs rgyas shAkya thub pa la skyabs su gsol lam/_'on te dus gsum gyi sangs rgyas la skyabs su gsol/_bka' stsal pa/_dus gsum gyi sangs rgyas la skyabs su gsol lo/_/ji lta zhe 
[\[169b.6\]]na sangs rgyas kyi chos kyi sku gcig tu 'thun pa'i phyir ro/_/sangs rgyas gcig la skyabs su song ba nyid sangs rgyas thams cad la skyabs su song ba ste/_sangs rgyas la tha dad pa med pa'i phyir ro/_/yang gzhan du na dus gsum gyi sangs rgyas la skyabs su gsol lo zhes bgyi ba lha rnams las kha 
[\[169b.7\]]cig ni bdag sangs rgyas 'od srung gi nye gnas yin par smra/_kha cig ni bdag sangs rgyas rnam par gzigs kyi nye gnas yin par smra ste/_de bzhin du sangs rgyas bdun char la yang so so nas bdag ni sangs rgyas che ge mo zhig gi nye gnas yin zhes smra bas de bas na sangs rgyas gcig la nga skyabs 
[\[170a\]]
[\[170a.1\]]su gsol bar 'os kyi dus gsum mi rigs so/_/gzhan yang de ltar mi rung ngo zhes smra ba yang yod de/_de ci'i phyir zhe na/_dper na rnam thos kyi bus dris pa'i mdo las rgyal po rnam thos kyi bu dkon mchog gsum la skyabs su gsol ba ni 'das pa dang /_ma byon pa 
[\[170a.2\]]dang /_da ltar bzhugs pa'i sangs rgyas la skyabs su gsol lo zhes gsungs te/_don de dang sbyar na dus gsum gyi sangs rgyas rnams la skyabs su gsol bar mngon no/_/gsol pa/_gal te de lta bu lags na lha'i bu dag so so nas bdag ni sangs rgyas che ge mo zhig gi nye gnas 
[\[170a.3\]]lags so zhes bgyi ba'i don ji lta bu lags/_bka' stsal pa/_lha'i bus smras pa la don nges par chad pa yang ci yod/_lha'i bu kha cig ni sangs rgyas gcig la skyabs su 'gro ba yang yod/_kha cig ni dus gsum gyi sangs rgyas la skyabs su song ba yang yod de/_mdor na sangs rgyas 
[\[170a.4\]]gcig la bya'o/_/gsol pa/_ci la skyabs su mchis na ni sangs rgyas la skyabs su song ba zhes bgyi/_bka' stsal pa/_skyabs su 'gro ba zhes bya ba ni ngag gi 'khor lo ste/_thams cad mkhyen pa slob pa med pa'i yon tan la skyabs su song ba'o/_/gsol pa/_gzugs 
[\[170a.5\]]kyi sku la skyabs su mchi'am/_chos kyi sku la skyabs su mchi/_bka' stsal pa/_chos kyi sku la skyabs su 'gro'i gzugs kyi sku la skyabs su 'gro ba ma yin te/_gzugs sangs rgyas ma yin pa'i phyir ro/_/gsol pa/_gzugs kyi sku sangs rgyas ma lags na ci'i slad du 
[\[170a.6\]]sangs rgyas kyi sku la khrag phyung bas mtshams ma mchis pa'i las bgyis par 'gyur/_/bka' stsal pa/_gzugs kyi sku ni chos kyi sku'i snod yin te/_chos kyi sku'i gnas so/_/de bas na gzugs kyi sku la gnod pa byas pas mtshams med pa'i las su 'gyur gyi/_gzugs 
[\[170a.7\]]kyi sku sangs rgyas yin pas mtshams med pa'i las su 'gyur ba ni ma yin no/_/gsol pa/_ci la skyabs su mchi na chos la skyabs su mchi ba zhes bgyi/_bka' stsal pa/_skyabs su 'gro ba zhes bya ba ni ngag gi 'khor lo ste/_'dod pa dang /_'dod pa med pa'i mthar phyin 
[\[170b\]]
[\[170b.1\]]cing mya ngan las 'das pa la skyabs su song ba ni chos la skyabs su song ba zhes bya'o/_/gsol pa/_bdag gi lus mthar phyin pa la skyabs su mchi'am/_gzhan gyi lus mthar phyin pa la skyabs su mchi/_bka' stsal pa/_bdag gi lus mthar phyin pa dang /_gzhan 
[\[170b.2\]]gyi lus mthar phyin pa la skyabs su 'gro ba ni chos la skyabs su song ba zhes bya'o/_/gsol pa/_ji ltar na dge 'dun la skyabs su mchi ba lags/_bka' stsal pa/_skyabs su 'gro ba ni ngag gi 'khor lo ste/_bsod nams kyi zhing slob pa dang /_mi slob pa'i nyan thos kyi yon tan 
[\[170b.3\]]la skyabs su 'gro ba ni dge 'dun la skyabs su song ba zhes bya'o/_/gsol pa/_kun rdzob kyi bden pa'i dge 'dun la skyabs su mchi'am/_don dam pa'i bden pa'i dge 'dun la skyabs su mchi/_gal te don dam pa'i bden pa'i dge 'dun la skyabs su mchi na ni sngon sangs rgyas 
[\[170b.4\]]kyis de wi dang /_pa ri la skyabs su 'gro ba gsum phog pa'i tshe/_phyis dge 'dun zhes bya ba yod par 'gyur gyis de la skyabs su song shig ces gsung ba'i mi rigs te don dam pa'i bden pa'i dge 'dun ni rtag tu 'jig rten na mchis pa lags/_bka' stsal pa/_kun rdzob kyi bden pa'i 
[\[170b.5\]]dge 'dun ni don dam pa'i dge 'dun gyi rten pa'i gnas yin pas na phyis dge 'dun yod par 'gyur gyis de la skyabs su song shig ces gsungs pa yin no/_/yang gzhan du na kun rdzob kyi bden pa'i dge 'dun la bkur zhing btsun par bya ba'i phyir yang de skad ces gsungs te/_sangs rgyas 
[\[170b.6\]]kyis ni 'khor thams cad kyi nang na dge 'dun ni sangs rgyas kyi 'khor mchog go/_/dper na 'o ma las zho 'byung la/_zho las mar 'byung mar las mar gyi snying po 'byung ste/_mar gyi snying po ni mchog rab gya nom pa dang 'dra ste/_sangs rgyas kyi 'khor dge 'dun yang de dang 'dra ste/_nye 
[\[170b.7\]]gnas dge 'dun yod na de'i nang na 'jug pa bzhi dang /_'bras bu bzhi thob pa bla na med pa'i bsod nams kyi zhing yod pas na 'khor rnam pa dgu bcu rtsa drug gi nang na dge 'dun ni gya nom pa/_mchog rab dpe zla med pa ste/_de bas na phyis dge 'dun yod par 'gyur gyis skyabs su 
[\[171a\]]
[\[171a.1\]]song shig ces gsungs pa la don dang 'gal ba med do/_/gsol pa/_sangs rgyas nyid chos lags la/_chos nyid kyang dge 'dun lags te/_dge 'dun nyid kyang chos lags pas yang dag par na chos gcig tu bas na khyad par ram bye brag ci mchis/_
[\[171a.2\]]bka' stsal pa/_chos de dag mchis mod kyi don gyi sgo nas bye brag yod do/_/dkon mchog gsum zhes bya ba bstan pa med par ye shes chen po dang /_slob pa med pa'i sa non te/_yon tan thams cad dang ldan pa ni sangs rgyas dkon mchog ces bya'o/_/'gog pa'i bden 
[\[171a.3\]]pa dang /_'dus ma byas pa ni chos dkon mchog ces bya'o/_/nyan thos kyi slob pa dang /_mi slob pa'i yon tan dang /_shes rab tu ldan pa ni dge 'dun dkon mchog ces bya'o/_/chos kyi sgo nas dbye na bstan pa med pa dang /_bslab pa med pa'i chos ni sangs rgyas 
[\[171a.4\]]dkon mchog ces bya'o/_/'gog pa'i bden pa dang /_'dus ma byas pa dang /_slob pa yang ma yin/_mi slob pa yang ma yin pa'i chos ni chos dkon mchog ces bya'o/_/nyan thos kyi slob pa dang /_mi slob pa ni dge 'dun dkon mchog ces bya'o/_/dbang po'i sgo 
[\[171a.5\]]nas dbye na sangs rgyas ni kun shes pa'i dbang po'o/_/chos ni dbang po'i chos ma yin pa'o/_/dge 'dun ni zag pa med pa'i dbang po gsum mo/_/bden pa'i sgo nas dbye na sangs rgyas ni lam gyi bden pa'i phyogs cha gcig go/_/chos ni 'gog pa'i bden pa'o/_/dge 
[\[171a.6\]]'dun yang lam gyi bden pa'i phyogs cha gcig go/_/dge sbyong gi 'bras bu'i sgo nas dbye na sangs rgyas ni dge sbyong ngo /_/chos ni dge sbyong gi 'bras bu'o/_/dge 'dun ni dge sbyong ngo /_/chos dkon mchog ni dge sbyong gi 'bras bu'o/_/bram ze'i sgo nas dbye na sangs 
[\[171a.7\]]rgyas ni bram ze'o/_/chos ni bram ze'i 'bras bu'o/_/dge 'dun ni bram ze'o/_/chos dkon mchog ni bram ze'i 'bras bu'o/_/tshangs par spyod pa'i sgo nas dbye na sangs rgyas ni tshangs par spyod pa'o/_/chos ni tshangs par spyod pa'i 'bras bu'o/_/dge 'dun ni tshangs 
[\[171b\]]
[\[171b.1\]]par spyod pa'o/_/chos dkon mchog ni tshangs par spyod pa'i 'bras bu'o/_/rgyu dang 'bras bu'i sgo nas dbye na sangs rgyas ni rgyu'o/_/chos ni 'bras bu'o/_/dge 'dun ni rgyu'o/_/chos dkon mchog ni 'bras bu'o/_/lam dang 'bras bu'i sgo nas dbye na sangs rgyas ni 
[\[171b.2\]]lam mo/_/chos ni 'bras bu'o/_/dge 'dun ni lam mo/_/chos dkon mchog ni 'bras bu'o/_/sangs rgyas kyi ston pa ni chos yin te/_chos las sangs rgyas skyes pas na chos ni sangs rgyas kyi yum yin te/_sangs rgyas ni chos la gnas so/_/gsol pa/_sangs 
[\[171b.3\]]rgyas kyi ston pa chos lags na ci'i slad du dkon mchog gsum la chos sngar mi smos/_bka' stsal pa/_sangs rgyas kyis ston pa chos yin mod kyi chos kyang sangs rgyas ma yin pa gzhan gyis mi ston te/_lam zhes bya ba yang mis bsgrub dgos pas de bas na sangs rgyas sngar 
[\[171b.4\]]smos so/_/de nas ma 'gags pas yang bcom ldan 'das la 'di skad ces gsol to/_/bcom ldan 'das dkon mchog gsum la skyabs su gsol ba mnod pa'i tshe/_sngar chos dkon mchog smos la/_phyis sangs rgyas dkon mchog smos na gsum la skyabs su mchi bar 
[\[171b.5\]]rung ngam/_bka' stsal pa/_rtogs shing shes pa med na [{]go rims [,]go rim [}]nor na yang nyes pa med de skyabs su 'gro bar chud do/_/gal te shes bzhin du ched du nor bar smras na nyes pa dang bcas la gsum la skyabs su 'gro bar yang mi chud do/_/gsol pa/_sangs rgyas dang chos 
[\[171b.6\]]smos la dge 'dun ma smos na skyabs su mchi ba gsum du rung ngam/_gal te chos dang dge 'dun smos la sangs rgyas ma smos na skyabs su mchi bar rung ngam/_gal te sangs rgyas dang dge 'dun smos la chos ma smos na gsum la skyabs su mchi bar chud dam/_bka' stsal pa/_de gang 
[\[171b.7\]]yang mi rung ste mi chud do/_/gsol pa/_gsum la skyabs su ma mchis par tshul khrims lnga thob par rung ngam/_gal te gsum la skyabs su ma mchis par yang yan lag brgyad kyi tshul khrims thob par rung ngam/_gal te gsum la skyabs su mchi ba ma mchis par tshul khrims bcu 
[\[172a\]]
[\[172a.1\]]thob par rung ngam/_zhu ba dang gsol ba bzhi'i las ma bgyis par tshul khrims rdzogs par mnod du rung ngam/_bka' stsal pa/_de dag gang yang mi rung ngo /_/gal te tshul khrims lnga nod na sngar gsum la skyabs su 'gro bar bya'o/_/gsum la 
[\[172a.2\]]skyabs su song ba'i 'og tu khrims lnga thob par 'gyur te/_de nas khrims lnga gang yin pa brjod de/_pha rol pos khrims lnga'i ming shes par bya'o/_/de bzhin du gsol pa dang zhu ba bzhi'i las byas nas tshul khrims rdzogs par 'gyur te/_de'i 'og tu gnas bzhi 
[\[172a.3\]]dang /_rtsa ba bzhi dang /_dge 'dun gyi lhag ma bcu gsum shes shing khong du chud par bya ba'i phyir brjod cing bstan par bya'o/_/yang gzhan du na skyabs su 'gro ba byas nas srog mi gcod pa'i khrims bstan na khrims thob par 'gyur te/_de bas na khrims gcig bshad pas 
[\[172a.4\]]khrims lnga thob ces bya ste/_gal te khrims gcig thub na khrims lnga char thub ces bya'o/_/yang gzhan du na khrims lnga gcig la gcig 'brel pa yang yin la thog ma nas khrims lnga mnod par dam bcas pa'i phyir ro/_/yang gzhan du na khrims lnga ni mnos pa'i 'og tu 
[\[172a.5\]]khrims thob bo/_/ston pa kha cig ni skyabs su 'gro ba gsum byas nas khrims lnga thob ces bya ba ni don bden pa ste/_ji ltar gsol pa dang /_zhu ba'i las byas pa bzhin no/_/yan lag brgyad pa'i khrims nod pa dang /_khrims bcu nod pa dang /_khrims lnga nod pa 
[\[172a.6\]]bshad pa bzhin no/_/gsol pa/_gal te sngar gsum la skyabs su mchis te/_dge bsnyen du gyur pa slad kyis gal te khrims lnga nod dam/_khrims bcu nod kyang rung /_skyabs su mchi ba gdod bgyi 'tshal lam/_bka' stsal pa/_skyabs su 'gro ba gsum ma 
[\[172a.7\]]byas kyang sngar gsum la skyabs su song bas tshul khrims kun thob bo/_/gsol pa/_gal te gsum la skyabs su mchi ba yang bgyis/_gsol pa dang zhu ba'i las kyang ma bgyis na khrims thob par 'gyur ram/_bka' stsal pa/_khrims lnga dang /_yan lag brgyad pa'i 
[\[172b\]]
[\[172b.1\]]khrims dang /_khrims bcu nod pa gsum la skyabs su song nas khrims 'thob bo/_/gal te tshul khrims rdzogs par mnod pa ni gsol ba dang /_zhu ba bzhi'i las byas pas tshul khrims rdzogs par 'gyur gyi gsum la skyabs su song bas ni ma yin no/_/tshul khrims rdzogs 
[\[172b.2\]]par mnod pa ni de'i yon tan dang bsod nams che bas na las cung zad tsam mam/_rkyen cung zad tsam gyis bsgrub par mi 'gyur bas de bas na skyabs su 'gro ba gsum dang /_dge 'dun bcu'i nang du gsol ba dang zhu ba bzhi'i las byas pas tshul khrims thob par 'gyur ro/_/
[\[172b.3\]]khrims lnga dang /_yan lag brgyad pa'i khrims dang /_khrims bcu ni yon tan dang mthu de tsam du mi che bas de bas na gsum la skyabs su song bas na tshul khrims thob par 'gyur te/_las mang po dang /_rkyen mang po mi dgos so/_/gsol pa/_tshul khrims rdzogs par mnos 
[\[172b.4\]]pa'i 'og tu rtsa ba bzhi dang /_dge 'dun gyi lhag ma bcu gsum 'ba' zhig ni bstan la gzhan dag rdzogs par mi ston/_bka' stsal pa/_tshul khrims rnam pa 'di gnyis ni nang gi lci ba yin te/_rtsa ba bzhi las gcig nyams na yang phyir gsor mi rung ngo /_/lhag ma ni 
[\[172b.5\]]gsor rung mod kyi gso dka' ste/_de yang dge 'dun la mgu ba dang /_chad pa'i las byas la gang na dge 'dun nyi shu yod pa'i mdun du nyes pa bshags dgos te/_'di ni bsrung dka' bas bsrung dgos pa'i phyir smos so/_/gzhan bslab na bsrung sla ba'i phyir smos mi dgos te/_
[\[172b.6\]]de bas na rnam pa 'di gnyis smos kyi gzhan ma smos pa yin no/_/gsol pa/_so sor thar pa'i khrims 'di zag pa med pa'i khrims lags sam/_bsam gtan gyi tshul khrims lags/_bka' stsal pa/_zag pa med pa'i khrims kyang ma yin/_bsam gtan gyi tshul 
[\[172b.7\]]khrims kyang ma yin no/_/so sor thar pa'i tshul khrims 'di ni gal te sangs rgyas 'jig rten du gshegs na ni tshul khrims 'di yod kyi/_gal te sangs rgyas 'jig rten du ma gshegs na tshul khrims 'di med do/_/zag pa med pa dang /_bsam gtan gyi tshul khrims ni sangs 
[\[173a\]]
[\[173a.1\]]rgyas 'jig rten du gshegs kyang rung /_ma gshegs kyang rung dus thams cad kyi thams cad du yod do/_/so sor thar pa'i tshul khrims ni bcas pa las yod par 'gyur gyi/_zag pa med pa dang /_bsam gtan gyi tshul khrims ni bcas pa las yod 
[\[173a.2\]]pa ma yin no/_/so sor thar pa'i tshul khrims ni gzhan las thob par 'gyur gyi/_zag pa med pa dang /_bsam gtan gyi tshul khrims ni gzhan las thob pa ma yin no/_/so sor thar pa'i tshul khrims ni gnyid kyis log gam/_ma log pa'am/_dge ba'am/_sdig 
[\[173a.3\]]pa'am/_lung du mi ston pa'i sems kyi dus thams cad du yod do/_/zag pa med pa dang /_bsam gtan gyi tshul khrims ni bsam gtan du 'dug pa dang /_zag pa med pa'i sems la nges pa'i tshe tshul khrims yod kyi/_/sems gzhan thams cad la med do/_/so 
[\[173a.4\]]sor thar pa'i tshul khrims ni mi'i nang 'ba' zhig na yod kyi/_zag pa med pa dang /_bsam gtan gyi tshul khrims ni lha dang mi gnyis la yod do/_/so sor thar pa'i tshul khrims ni 'dod pa'i khams 'ba' zhig na yod kyi/_zag pa med pa dang /_bsam gtan gyi tshul 
[\[173a.5\]]khrims ni 'dod pa'i khams dang /_gzugs kyi khams na rdzogs par yod do/_/zag pa med pa'i tshul khrims dang /_so sor thar pa'i tshul khrims ni sangs rgyas kyi slob ma 'ba' zhig la yod mod kyi/_bsam gtan gyi tshul khrims ni mu stegs can la yang yod do/_/
[\[173a.6\]]gsol pa/_dge bsnyen gyi khrims lnga la du ni rang bzhin gyi sdig lags/_du ni bcas pa'i sdig lags/_bka' stsal pa/_bzhi ni rang bzhin gyi sdig_/chang 'thung ba'i khrims gcig ni bcas pa'i sdig go/_/chang 'thungs pas ni bag med pa le lo'i gnas yin pa ste/_sdig 
[\[173a.7\]]pa bzhi'i grogs su 'gyur ro/_/khrims lnga la chang 'thung ba ni bag med pa'i gzhi yin pas/_khrims bzhi yang nyams par byed de/_dper na sangs rgyas 'od srung gi tshe dge bsnyen zhig chang 'thungs pa'i rkyen gyis gzhan gyi chung ma la 'dod pas log par g.yem pa yang byas/_
[\[173b\]]
[\[173b.1\]]pha rol po'i bya yang brkus nas bsad do/_/gzhan zhig gis khyod ci'i phyir 'di ltar byed ces dris na bdag gis byas pa med ces zer te/_de ltar chang 'thungs pas khrims bzhi char cig car nyams par byas so/_/chang 'thungs na mtshams med pa bzhi yang byed par 'gyur te/_dge 
[\[173b.2\]]'dun gyi dbyen 'ba' zhig byed mi nus so/_/'di yang sngon gyi las kyis gnyer ba ma yin mod kyi/_'on kyang smyo ba dang mi dran par smyo ba myong bar 'gyur ro/_/chang 'thungs pas ban glang myos pa ltar myos shing 'khrug par 'gyur te/_chang gis myos na yang dag pa'i las su 
[\[173b.3\]]bya ba bsam gtan dang /_mdo sde klog pa dang /_'don pa dang /_dge 'dun gyi las bya ba rnams shor bar 'gyur te/_rang bzhin gyi sdig pa ma yin mod kyi rang bzhin gyi sdig pa dang 'dra'o/_/de nas ma 'gags pas yang bcom ldan 'das la 'di skad ces gsol to/_/
[\[173b.4\]]dge bsnyen gyi khrims lta bu sems can 'ba' zhig las khrims thob bam/_sems can ma yin pa las kyang thob par rung /_'on te gsad du rung ba dang /_rkur yod pa dang /_mi tshangs par spyad du rung ba dang /[ {]brdzun [,]rdzun [}]smrar rung ba'i sems can las khrims thob par 'gyur ram/_
[\[173b.5\]]'on te gsad du mi rung ba dang /_rkur ma mchis pa dang /_mi tshangs par spyad du mi rung ba dang /[ {]brdzun [,]rdzun [}]smrar mi rung ba dang /_sems can las kyang khrims thob par 'gyur/_bka' stsal pa/_sems can las ni khrims bzhi thob par 'gyur gyi sems can ma yin pa las chang 
[\[173b.6\]]mi 'thung ba'i khrims thob par 'gyur ro/_/sems can du gtogs pa gsod du rung ba'am/_gsod du mi rung ba'am/_mi tshangs par spyan du rung ba'am/_mi rung ba'am/_rkur rung ba'am/_mi rung ba'am/[ {]brdzun [,]rdzun [}]smrar rung ba'am/_mi rung ba thams cad las tshul khrims 
[\[173b.7\]]thob ste/_mtshams med pa'i sems can dmyal ba yan chad/_'du shes med 'du shes med min gyi skye mched man chad stong gsum gyi stong chen po'i 'jig rten gyi khams su gtogs pa de bzhin gshegs pa'i bar du srog dang bcas pa thams cad las tshul khrims 'di bzhi thob par rung 
[\[174a\]]
[\[174a.1\]]ste/_de yang thog ma tshul khrims nod pa'i tshe srog chags thams cad kyi srog mi gcod pa dang /_thams cad ma byin par mi len pa dang /_thams cad la mi tshangs par mi spyod pa dang /[ {]brdzun [,]rdzun [}]thams cad mi smra'o zhes bya ba'i mtha' dang tshad gzung du med pas de bas na 
[\[174a.2\]]sems can thams cad las tshul khrims mi thob par 'gyur ba med do/_/tshul khrims 'bogs pa cho ga bzhin du byas na sngar khong du chud cing yid ches par bya ba'i phyir chos bshad la sems can thams cad la byams pa dang snying rje'i sems bskyed du gzhug go/_/de ltar lhag par 
[\[174a.3\]]mos pa'i sems skyes na lhag pa'i tshul khrims thob par 'gyur ro/_/yang tshul khrims thob pa ni sems can thams cad las so so nas tshul khrims bzhi thob par 'gyur te/_tshul khrims bzhi so sor dbye na tshul khrims bcu gnyis su 'gyur ro/_/sems can las srog 
[\[174a.4\]]mi gcod pa dang /_ma byin par mi len pa dang /_mi tshangs par mi spyod pa dang /[ {]brdzun [,]rdzun [}]mi smra bas bzlog pa'i nyes pa bzhi skye ba yang rgyu dang rkyen gsum gyi phyir te/_de yang 'dod chags las skye ba dang /_zhe sdang las skye ba dang /_gti mug las skye ba'o/_/sems can thams 
[\[174a.5\]]cad la mi dge ba bcu gnyis po 'di yod de/_mi dge ba 'di las bzlog na dge ba'i tshul khrims kyi rnam par rig byed kyi gzugs bcu gnyis thob par 'gyur ro/_/dpag tu med pa'i sems can thams cad las thob pa yang de dang 'dra'o/_/gal te dgra bcom pa khri phrag brgya'am/_
[\[174a.6\]]'bum phrag brgya mya ngan las 'das kyang /_thog mar dgra bcom pa de dag las tshul khrims thob na dgra bcom pa mya ngan las 'das kyang tshul khrims nyams par 'gyur ba ma yin no/_/chang mi 'thung ba'i khrims ni lus 'di thog ma nas tha ma'i bar du stong gsum gyi stong chen 
[\[174a.7\]]po'i 'jig rten gyi khams ji tsam tshang du gtogs pa thams cad la rngub re zhing khrims kyi rnam par rig byed kyi gzugs 'thob ste/_thog ma khrims nod pa'i tshe chang thams cad mi 'thung ngo zhes byas pas gal te chang thams cad zad kyang tshul khrims ni rtag tu yod pas mi nyams so/_/gsol pa/_
[\[174b\]]
[\[174b.1\]]thog ma khrims nod pa'i tshe bud med thams cad kyi sgo gsum nas 'dod pas log par mi g.yem pa'i khrims mnos la phyis chung ma blangs na tshul khrims 'di nyams par 'gyur ram/_bka' stsal pa/_nyams par mi 'gyur ro/_/ji lta zhe na/_thog ma bud med la 'dod pas log par 
[\[174b.2\]]mi g.yem pa'i khrims thob la 'di ni bdag gi chung ma yin pas 'dod pas log par g.yem pa ma yin te/_khrims 'di ni nyams par mi 'gyur ro/_/don 'di dang sbyar na thams cad 'thun te/_khrims brgyad dang /_khrims bcu dang /_sems can dang /_sems can ma yin pa rnams 
[\[174b.3\]]las tshul khrims thob pa yang de dang 'dra'o/_/tshul khrims nyis brgya lnga bcu yang sems can kun la so so nas tshul khrims bdun bdun zhig thob ste/_de yang rnam par dbye na tshul khrims nyi shu rtsa gcig tu 'gyur ro/_/sems can thams cad la lus dang ngag gi sdig pa bdun 
[\[174b.4\]]'byung ste/_sdig pa 'byung ba 'di yang rgyu dang rkyen rnam pa gsum gyis skye'o/_/de yang 'dod chags kyis skye ba dang /_zhe sdang gis skye ba dang /_gti mug gis skye ba ste/_de ltar na rgyu dang rkyen gsum gyis sdig pa bdun skye ste/_de ltar na mi dge ba'i sdig pa bdun gsum nyi shu gcig 
[\[174b.5\]]go/_/sdig pa de las bzlog na tshul khrims su 'gyur te/_sems can gcig la tshul khrims kyi rnam par rig byed kyi gzugs nyi shu rtsa gcig yod pa bzhin du sems can thams cad la yang de dang 'dra'o/_/don de dang sbyar na dus gcig tu tshul khrims grangs med pa thob par ni rung gi_/
[\[174b.6\]]dus gcig tu cig car nyams par 'gyur ba'am/_dus gcig tu med par 'gyur ba ni ma yin no/_/tshul khrims nyams zhes bya ba ni gal te tshul khrims kyi rtsa ba nyams na gong nas gong du 'phar bar mi 'gyur te/_ji ste tshul khrims phul la phyis nod na yang tshul khrims thob par mi 'gyur 
[\[174b.7\]]ro/_/dper na nyin zhag gcig gi yan lag brgyad pa'i khrims kyi rtsa ba nyams na phyis khrims brgyad dam/_khrims lnga'am/_khrims bcu'am/_khrims rdzogs pa'am/_bsam gtan gyi tshul khrims sam/_zag pa med pa'i tshul khrims sam/_tshul khrims 'di dag gang 
[\[175a\]]
[\[175a.1\]]yang nod du mi rung ngo /_/gal te tshul khrims lnga'i rtsa ba nyams na yang khrims brgyad dam/_bcu'am/_tshul khrims rdzogs pa'am/_bsam gtan gyi tshul khrims sam/_zag pa med pa'i tshul khrims mnos kyang thams cad thob par mi rung ngo /_/gal te 
[\[175a.2\]]khrims lnga nyams pa'i 'og tu khrims lnga phul la khrims bcu nod pa de ni gnas ma yin no/_/gal te khrims lnga phul ba'i 'og tu khrims lnga nod kyang rung /_khrims brgyad dam/_khrims bcu'am/_khrims rdzogs pa'am/_bsam gtan gyi tshul khrims sam/_zag pa med pa'i 
[\[175a.3\]]khrims mnos kyang khrims gang yang mi 'thob bo/_/gal te khrims bcu'am/_khrims rdzogs pa'i rtsa ba nyams na gong nas gong du 'phar ba'am/_khrims phul te khrims nod pa ni ji ltar khrims lnga las bshad pa dang 'dra'o/_/gsol pa/_bsam gtan gyi tshul khrims dang /_
[\[175a.4\]]zag pa med pa'i tshul khrims dang /_so sor thar pa'i tshul khrims dang /_tshul khrims 'di gsum las tshul khrims mchog ces bgyi ba gang lags/_bka' stsal pa/_bsam gtan gyi tshul khrims mchog ste/_gzhan du na so sor thar pa'i tshul khrims kyang mchog yin 
[\[175a.5\]]no/_/de ji lta zhe na/_gal te sangs rgyas 'jig rten du gshegs na tshul khrims 'di yod par 'gyur gyi/_bsam gtan gyi tshul khrims dang /_zag pa med pa'i tshul khrims ni thams cad kyi dus su yod do/_/so sor thar pa'i tshul khrims ni sems can dang sems can ma yin pa las 
[\[175a.6\]]kyang thob par rung gi_/bsam gtan gyi tshul khrims dang /_zag pa med pa'i tshul khrims ni sems can thams cad las thob pa ma yin no/_/so sor thar pa'i tshul khrims ni sems can thams cad la byams pa'i sems kyis thob par 'gyur gyi/_bsam gtan gyi tshul khrims dang /_
[\[175a.7\]]zag pa med pa'i tshul khrims ni byams pa'i sems kyis thob pa ma yin no/_/so sor thar pa'i tshul khrims ni sangs rgyas kyi chos 'dzin par 'khor rnam pa bdun 'jig rten na yod cing [(]thag [,]theg [)]pa rnam gsum gyi 'bras bu rgyun mi 'chad par byed pa'i gzhir 'gyur ba yin gyi/_bsam gtan gyi 
[\[175b\]]
[\[175b.1\]]khrims dang /_zag pa med pa'i khrims ni de lta bu ma yin te/_de bas na khams gsum na mchog rab phul du gyur pa yin no/_/thog ma khrims nod pa'i tshe gsol ba dang zhu ba bzhi'i las byas ma thag tu tshul khrims rdzogs par 'gyur te/_thog ma'i sems skad cig ma dang po'i 
[\[175b.2\]]tshul khrims kyi rnam par rig byed kyi gzugs ni las zhes kyang bya/_las kyi lam zhes kyang bya'o/_/sems skad cig ma phyi ma las khrims kyi rnam par rig byed kyi gzugs byung ba ni las zhes bya'i/_las kyi lam ma yin no/_/de lta bas na sems kyi skad cig ma dang po las 
[\[175b.3\]]tshul khrims kyi rnam par rig byed kyi gzugs bsam pa yongs su rdzogs te/_bsam pa dang ldan pas bsam pa'i las kyi lam zhes bya'o/_/tshul khrims snga mas rgyu byas te/_tshul khrims lhag ma'i rnam par rig byed kyi gzugs lhun gyis grub pas de bas na de la las zhes bya'i las 
[\[175b.4\]]kyi lam ma yin no/_/dang po'i sems skad cig ma gcig gi khrims ni cho ga dang yang bcas la cho ga med pa yang ma yin no/_/phyis rim gyis skye ba'i khrims ni cho ga med pa 'ba' zhig dang ldan gyi/_cho ga dang bcas pa ma yin no/_/thog ma'i sems skad cig ma gcig gi khrims ni tshul 
[\[175b.5\]]khrims zhes kyang bya/_dge bar spyod pa zhes kyang bya/_'dul ba zhes kyang bya'o/_/phyis rim gyis de ma thag tu skye ba'i tshul khrims kyang don de dang ldan no/_/de nas ma 'gags pas yang bcom ldan 'das la gsol pa/_dus gsum du bkum pa'i nang na dus gang gis tshul khrims thob 
[\[175b.6\]]par 'gyur/_bka' stsal pa/_da ltar gyi dus kyi sems skad cig ma gcig gis khrims thob par 'gyur ro/_/'das pa dang ma 'ongs pa ni chos yin te/_sems can ma yin pas khrims mi 'thob kyi/_da ltar gyi sems skad cig ma gcig ni sems can yin pas na khrims 'thob bo/_/
[\[175b.7\]]gsol pa/_dge ba'i sems kyis tshul khrims thob bam/_mi dge ba'i sems kyis sam/_'on te lung du ma bstan pa'i sems kyis sam/_sems med pas khrims thob par 'gyur/_bka' stsal pa/_thams cad kyis thob par 'gyur te/_thog ma dge ba'i sems kyis dge 
[\[176a\]]
[\[176a.1\]]'dun gyi rkang pa la phyag byas la chos gos dang lhung bzed blangs te mkhan po gang yin pa la gsol ba gdab bo/_/de nas tsog tsog por 'dug ste thal mo sbyar la gsol ba dang zhu ba bzhi'i las bar chad med par dge ba'i sems kyis khrims rdzogs pa ni dge ba'i 
[\[176a.2\]]sems kyis tshul khrims thob pa zhes bya'o/_/gal te de ltar cho ga rim gyis byed pa na rtag tu dge ba'i sems dang ldan te/_las byed pa las gsol ba dang zhu ba bzhi'i las byed pa'i tshe/_'dod chags dang zhe sdang la sogs pa mi dge ba'i bsam pa byung na sems can de nyid 
[\[176a.3\]]kyis tshul khrims kyi rnam par rig byed kyi gzugs dang ldan yang de ni mi dge ba'i sems kyis khrims thob pa zhes bya ste/_de yang thog ma'i dge ba'i sems dang /_dge ba'i las kyi shugs kyis khrims thob pa yin gyi mi dge ba'i sems kyis thob pa ma yin no/_/sngar dge ba'i sems 
[\[176a.4\]]kyis cho ga'i las byas la gsol ba dang zhu ba bzhi'i las byed pa'i tshe/_gal te gnyid log gam/_yur na log cing yur ba'i sems las khrims kyi rnam par rig byed kyi gzugs skye ba ni lung du ma bstan pa'i sems kyis khrims thob pa zhes bya'o/_/sngar dge ba'i sems kyis cho ga 
[\[176a.5\]]byas la gsol ba dang zhu ba bzhi'i las byed pa'i tshe 'gog pa'i ting nge 'dzin la snyoms par zhugs na de'i tshe khrims kyi rnam par rig byed kyi gzugs dang ldan pas de ni sems med pa las khrims thob pa zhes bya'o/_/ma 'gags pas yang gsol pa gal te khyim pas khrims lnga ma mnos par 
[\[176a.6\]]thal byung khrims bcu mnos na/_khrims thob par 'gyur ram/_bka' stsal pa/_dus gcig du dge bsnyen gyi khrims dang /_dge sbyong gi khrims rnam pa gnyis thob bo/_/gal te khrims lnga yang ma mnos/_khrims bcu yang ma mnos par thal byung khrims rdzogs par mnos na yang 
[\[176a.7\]]dus gcig tu khrims gsum char thob par 'gyur ro/_/ma 'gags pas gsol pa/_bcom ldan 'das gal te khrims rdzogs par mnos pas dus gcig tu khrims rnam pa gsum char thob par 'gyur na/_rim gyis sngar khrims lnga mnos la de'i 'og tu khrims bcu mnos te/_phyis 
[\[176b\]]
[\[176b.1\]]khrims rdzogs par mnod do zhes bgyir yang ci 'tshal/_bka' stsal pa/_dus gcig tu tshul khrims gsum char thob mod kyi/_gang sangs rgyas kyi chos la lhag par mos pa ni gdon mi za bar rim gyis sngar khrims lnga mnos te/_dul bar byas la dad pa dang /_mos pa lhag par 
[\[176b.2\]]skyes nas de'i 'og tu khrims bcu nod do/_/khrims bcu mnos nas dge ba'i rtsa ba lhag par skyes nas de'i 'og tu tshul khrims rdzogs par mnos na/_de ltar rim gyis sangs rgyas kyi chos kyi ro thob cing mos pa brtan pa mi shigs par 'gyur ro/_/dper na rgya mtsho chen por 'jug pa 
[\[176b.3\]]yang bags kyis zab pa dang 'dra bar sangs rgyas kyi chos kyi rgya mtshor 'jug pa yang de dang 'dra ste/_tshul khrims rdzogs par cig car mnos na [{]go rims kyang [,]go rim yang [}]shor la spyod lam yang nyams par 'gyur ro/_/gzhan du na tshul khrims kyang sems can kha cig ni khrims lnga mnos pas lam 
[\[176b.4\]]gyi 'bras bu thob par 'gyur ba yang yod do/_/sems can kha cig ni tshul khrims bcu mnos pa'i rkyen gyis lam gyi 'bras bu thob pa yang yod de/_de ltar rgyu dang rkyen rnam pa tha dad pas na de bzhin gshegs pas [{]go rims [,]go rim [}]bstan pa yin no/_/gal te sngar khrims lnga mnos la de'i 
[\[176b.5\]]'og tu khrims bcu mnos na khrims bcu mnos pa'i tshe yang khrims gnyi ga dang ldan no/_/khrims lnga dang khrims bcu mnos pa'i 'og tu khrims rdzogs par mnos na rdzogs par mnos pa'i tshe khrims gsum char dang yang ldan no/_/khrims lnga dang /_khrims bcu dang /_khrims 
[\[176b.6\]]rdzogs par mnod pa rnam pa bdun la gsol ba dang zhu ba bzhi'i las byed pa'i khrims 'ba' zhig ni rim gyis dus gsum du thob bo/_/lhag ma rnam pa drug nod pa ni dus gcig gis thob kyi/_dus gsum gyi rim pa med do/_/de ltar tshul khrims rnam pa gsum dus gcig tu thob 
[\[176b.7\]]pa 'gal te tshul khrims phyir dbul ba'i tshe bdag ni deng phyin chad dge sbyong yin te/_dge slong ma yin no/_/zhes smras pas tshul khrims rdzogs pa med kyang tshul khrims gnyis med pa ma yin te yod do/_/tshul khrims lnga dang /_tshul khrims bcu mnos pa las da phyin cad bdag ni 
[\[177a\]]
[\[177a.1\]]dge bsnyen yin te/_dge sbyong ma yin no zhes smras na khrims bcu med par zad kyi/_khrims lnga yod do/_/gal te bdag ni khyim pa dang rab tu byung ba'i khrims thams cad dbul te/_bdag la skyabs su 'gro ba'i dge bsnyen du zung shig ces smras na tshul khrims 
[\[177a.2\]]rnam pa gsum cig car med kyang skyabs su 'gro ba gsum med pa ma yin no/_/[{]go rims kyis [,]go rim gyis [}]tshul khrims rnam pa gsum thob pa dang /_phyir dbul ba'i cho ga dang /_rim pa ni ji ltar dus gcig tu khrims thob pa bstan pa dang 'dra'o/_/gsol pa gal te sngon dge bsnyen las rab tu 
[\[177a.3\]]byung ste khrims bcu mnos na khrims lnga ma mchis par mi 'gyur ram/_bka' stsal pa/_med par mi 'gyur te/_ming dang [{]go rims [,]go rim [}]brjes par zad kyi/_khrims med par 'gyur ba ma yin no/_/de yang dge bsnyen gyi ming stor te dge sbyong gi ming thob bo/_/khyim pa'i [{]go rims [,]go rim [}]stor gyi rab tu 
[\[177a.4\]]byung ba'i [{]go rims [,]go rim [}]thob bo/_/gsol pa dge slong gi tshul khrims rdzogs par mnos na khrims bcu dang khrims lnga ma mchis par mi 'gyur ram/_bka' stsal pa/_med par mi 'gyur te/_de yang ming dang [{]go rims [,]go rim [}]stor bar zad de/_dge sbyong gi ming stor nas dge slong gi ming thob bo/_/
[\[177a.5\]]dge sbyong gi [{]go rims [,]go rim [}]stor nas/_dge slong gi [{]go rims [,]go rim [}]thob ste/_thog ma dang tha ma'i bar du tshul khrims yin gyi/_ming tsam ni 'phral la 'dogs so/_/dper na skyed shing dang shing gi lo ma lta bu dpyid dang dbyar ni sngo/_ston ni ser/_dgun ni skya ste/_de yang dus kyis bsgyur bas shing 
[\[177a.6\]]gi lo ma kha dog tha dad par 'gyur gyi/_thog ma nas tha ma'i bar du shing gi lo mar zad de tshul khrims yang de dang 'dra bar rtag tu tshul khrims gcig tu zad na dus kyis tha dad par 'gyur ro/_/gzhan yang dper na 'o ma dang /_zho dang /_mar dang /_mar gyi snying po ni rnam pa bzhir tha dad de/_
[\[177a.7\]]de ltar dus kyi tha dad kyang gcig tu zad pa dang 'dra bar/_tshul khrims kyang de dang 'dra ste/_dus gsum gyis tha dad kyang /_tshul khrims la tha dad pa med do/_/ma 'gags pas yang gsol pa/_bcom ldan 'das dge bsnyen khrims nod pa nyams kyis rdzogs par nod par 
[\[177b\]]
[\[177b.1\]]mi nus pa tshul khrims gcig gam/_gnyis sam/_bzhi'i bar du mnos na tshul khrims mnos par chud dam/_bka' stsal pa/_des khrims mi 'thob bo gsol pa/_gal te khrims mi thob na mdo sde dag las phyogs cha chung ba'i dge bsnyen dang /_phyogs cha che 
[\[177b.2\]]ba'i dge bsnyen dang /_phyogs cha rdzogs pa'i dge bsnyen mchis par gsungs na de'i don de ji lta bu lags/_bka' stsal pa/_de skad ces gsungs pa yang khrims bsrungs pa'i yon tan che chung yod pa las dgongs te gsungs kyi/_de ltar tshul khrims mnod du rung ba ni ma 
[\[177b.3\]]yin no/_/ma 'gags pas yang gsol pa/_bcom ldan 'das khrims lnga nod pa'i nyin zhag gcig gam/_nyin zhag gnyis nas nyin zhag bcu'i bar du de ltar mnos na khrims thob par 'gyur ram/_bka' stsal pa/_de ltar mi rung ngo /_/sangs rgyas kyis tshul khrims 
[\[177b.4\]]bcas pa yang so so nas dus dang tshad yod de/_de yang tshul khrims lnga nod pa ni gdon mi za bar nam 'tsho'i bar du mnod dgos so/_/gal te yan lag brgyad pa'i khrims mnod na gdon mi za bar nyin zhag gcig pa mnod dgos te/_de bas na snga ma mi rung ngo /_/gsol ba 
[\[177b.5\]]dang zhu ba bzhi'i las byas te khrims nod pa yang rab dang /_'bring dang /_tha ma yod do/_/de la khrims lnga ni khrims tha ma'o/_/khrims bcu ni khrims 'bring po'o/_/khrims rdzogs pa ni khrims rab ces bya'o/_/khrims lnga la yang rab 'bring rnam pa gsum ste/_gal te 
[\[177b.6\]]chung zhing zhan pa'i sems kyis khrims mnos pa ni khrims tha ma zhes bya'o/_/sems 'bring gis tshul khrims mnos pa ni khrims 'bring thob par 'gyur ro/_/gal te sems rab kyis tshul khrims mnos pa ni khrims rab thob par 'gyur ro/_/tshul khrims rdzogs pa la rab 
[\[177b.7\]]'bring gsum yod pa yang khrims lnga bstan pa bzhin no/_/gal te sngar sems tha mas khrims mnos pa'i 'og tu sems rab 'bring gis khrims bcu mnos na khrims lnga ni snga ma las skye zhing lhag pa med kyi/_khrims lnga ma gtogs par kha zas dus ma yin par mi bza' ba'i 
[\[178a\]]
[\[178a.1\]]bar du khrims lhag ma lnga ni lhag pa'i khrims su 'gyur te/_tshul khrims sngar mnos pa lnga ni tha mar 'gyur ro/_/sems tha mas sngar khrims lnga mnos la/_de'i 'og tu sems rab dang 'bring gis khrims rdzogs par mnos na yang khrims sngar mnos 
[\[178a.2\]]pa lnga ni skye ba'am lhag pa med kyi/_khrims snga ma lnga ma gtogs par tshul khrims gzhan thams cad tshul khrims rdzogs par mnod pa'i tshe rab dang lhag pa'i sems kyis mnos pas lhag pa'i tshul khrims rab thob par 'gyur ro/_/de bas na so sor thar pa'i tshul khrims 
[\[178a.3\]]ni nyis rim du thob pa med de rim par dbye na khrims lnga ni tha ma zhes bya'o/_/khrims bcu ni 'bring zhes bya/_tshul khrims rdzogs pa ni rab ces bya'o/_/don gyi sgo nas dbye na sems rab kyi khrims lnga mnos na khrims de ni rab ces bya/_sems 'bring gis khrims bcu mnos na 
[\[178a.4\]]khrims 'bring zhes bya/_sems tha mas tshul khrims rdzogs par mnos na tshul khrims tha ma zhes bya'o/_/don dang sbyar na sems rab dang /_'bring dang /_tha ma las tshul khrims thob pa mi 'thun te/_nges par gcig tu chad pa med do/_/gal te mkhan po zhig la khrims 
[\[178a.5\]]bcu nod par gsol ba btab pa las khrims bcu nod pa'i tshe mkhan po mngon sum du ma gyur kyang khrims bcu thob bo/_/gal te khrims bcu nod pa'i tshe mkhan po shi na shi bar shes sam thos na khrims mnos kyang khrims mi 'thob bo/_/gal te shi bar mi shes ma thos na khrims 
[\[178a.6\]]thob bo/_/gsol ba dang zhu ba bzhi'i las byed pa'i tshul khrims mnod pa ni mkhan po mngon sum du ma gyur na khrims mnod kyang khrims thob par mi 'gyur te/_dge 'dun gyi grangs ma tshang ba'i phyir ro/_/gal te dge 'dun gyi grangs tshang na mkhan po med kyang khrims mnod du rung ngo /_/ma 
[\[178a.7\]]'gags pas yang gsol pa/_bcom ldan 'das dge bsnyen gyi khrims lnga pas tshong spogs bgyir rung ngam/_bka' stsal pa/_tshong spogs byar rung ste/_las rnam pa 'di lnga ni mi bya'o/_/rkang 'gros phyugs kyi tshong spogs kyi las mi bya'o/_/bdag nyid kyi phyugs yod na tshong du 
[\[178b\]]
[\[178b.1\]]gnang gi_/shen pa la btsong du mi rung ba dang /_mda' gzhu mtshon cha'i bag tshong spogs bgyir mi rung ba dang /_bdag la yod pa ni 'tshong du rung ba dang /_chang gi tshong spogs kyi las byar mi rung ste/_bdag nyid la yod na 'tshong du rung ba dang srin bu mang du 'chi bas 'bru mar 'tshir du 
[\[178b.2\]]mi rung ba dang /_rgya gar gyi chos kyis de bzhin te/_ga bu sha tshun chad ni 'bru mar 'tshir ba'i nang na srin bu med na nyes pa med do/_/kha dog tshon chen po rnam pa lnga btso blag byed pa yang srin bu mang du 'chi bas mi rung ste/_yog sha la sogs pa yul gzhan dag na tshon gyi btso blag byed 
[\[178b.3\]]pa las srin bu mang du 'chi ste/_de bas na mi gnang ngo /_/yul rgya yul yang kha dog mthing ga btso ba ni srin bu mang du 'chi bas btso blag rnam pa lnga'i nang du gtogs so/_/ma 'gags pas yang gsol pa/_bcom ldan 'das nyin zhag gcig gis khrims brgyad ces bgyi ba dus 
[\[178b.4\]]ma lags par phyem red kha zas mi 'tshal ba ma gtogs pa dgur 'gyur na ji ltar brgyad ces bgyi/_bka' stsal pa/_khrims zhes bya ba ni chos kyis phyem red dus ma yin par kha zas mi za ba yin te/_khrims brgyad kyi yan lag yin te/_grogs su gyur pas yan lag 
[\[178b.5\]]gi khrims brgyad ces bya'i/_dgur ni ma yin no/_/gsol pa/_yan lag brgyad pa'i khrims mnos na gang zag de 'khor rnam pa bdun la 'khor gang gi nang du bsdu/_bka' stsal pa/_nam 'tsho ba'i bar gyi khrims ma mnos kyang nyin zhag gcig gi khrims yod pas de la 
[\[178b.6\]]yang dge bsnyen zhes bya'o/_/gzhan du na dge bsnyen zhes byar ni nam 'tsho ba'i bar du tshul khrims mnos pa med la/_dge bsnyen ma yin zhes byar ni nyin zhag gcig gi khrims yod pas de ni gang zag bar ma do zhes mdo sde las kyang 'byung ngo /_/ma 'gags pas yang 
[\[178b.7\]]gsol pa/_bcom ldan 'das 'khor bdun ma gtogs par so sor thar pa'i tshul khrims mchis sam/_bka' stsal pa/_yod de yan lag brgyad kyi khrims nyid yin no/_/don de dang sbyar na yan lag brgyad kyi khrims mnos pa 'khor rnam pa bdun gyi nang du ma gtogs so/_/
[\[179a\]]
[\[179a.1\]]yan lag brgyad pa'i khrims mnos pa'i chos kyis ni nyin zhag gcig gi bar du srog mi gcod do zhes tshig de skad chad pas na khrims gzhan nam 'tsho'i bar du mnos pa dang bsrer yang mi rung ngo /_/gsol pa/_yan lag brgyad kyi khrims mnod pa nyin 
[\[179a.2\]]zhag gnyis sam/_gsum mam/_bcu'i bar du cig car mnod du rung ngam/_bka' stsal pa/_thog ma sangs rgyas kyis nyin zhag gcig gi khrims su bcas pas de las 'dar mi rung ngo /_/gal te nyams kyis mnod nus na nyin zhag gcig cing lan re mnod dgos 
[\[179a.3\]]te/_nyin zhag du mnos kyang rung ngo /_/nyin zhag gcig gi yan lag brgyad kyi khrims mnod pa'i thabs ni pha rol po gzhan las mnod dgos te/_de yang gang las mnod ce na/_'khor lnga po gang yang rung ba las mnod dgos so/_/yan lag brgyad kyi khrims mnos 
[\[179a.4\]]pa'i 'og tu gal te sems can la brdeg btsog byas na tshul khrims rnam par dag pa ma yin no/_/khrims mnos pa'i nyin par brdeg btsog ma byas la phyi de nyin brdeg btsog bya bar dam bcas na yang tshul khrims rnam par dag pa ma yin te/_mdor na lus dang ngag gis 
[\[179a.5\]]ji tsam du tshul bzhin ma yin pa'i las byas na khrims ma nyams mod kyi rnam par dag pa ma yin no/_/gal te lus dang ngag rnam par dag kyang sems kyis 'dod chags kyi rnam par rtog pa bskyed dam/_zhe sdang gis 'tshe ba'i rnam par rtog pa bskyed na yang rnam par dag pa 
[\[179a.6\]]ma yin no/_/gal te lus dang ngag dang yid kyi las gsum rnam par dag kyang rjes su dran pa drug yid la ma byas na de yang tshul khrims rnam par dag ces mi bya'o/_/yan lag brgyad kyi khrims mnos pa'i 'og tu rjes su dran pa drug yid la byas na tshul khrims rnam par dag 
[\[179a.7\]]ces bya'o/_/mdo sde dag las 'dzam bu'i gling gi rgyal po 'dzam bu'i gling gi khams su gtogs pa'i mi thams cad dang /_de'i nang na yod pa'i gser dang /_dngul dang /_nor dbyig thams cad la dbang ba'i bsod nams kyis yan lag brgyad pa'i tshul khrims rnam par dag 
[\[179b\]]
[\[179b.1\]]pa'i bsod nams bcu drug char yang dgos pa'i cha gcig tsam yang mi phod do zhes 'byung ngo /_/su yang rung yan lag brgyad pa'i khrims nod par byas la bag med par rang nyam du rol mo'am/_gal te na kha zas zhim po la bag med par bza' ba dang /_rtsed mo rnam pa sna 
[\[179b.2\]]tshogs yid bzhin du bag med par byas pa'i 'og tu khrims mnod pa ni snga dro la yang rung phyi dro la yang rung khrims thob par mi 'gyur ro/_/gal te snga nas khrims mnod pa'i sems med la bag med pa'i las rnam pa sna tshogs byas pa'i 'og tu dge ba'i bshes gnyen dang phrad 
[\[179b.3\]]de khrims mnos na snga dro yang rung phyi dro yang rung dus thams cad du khrims thob bo/_/khrims mnod par chas pa las bgegs sam bar chad byung ste dbang med pa las/_phyis bgegs dang bar chad med pa'i 'og tu khrims mnos na snga dro yang rung phyi dro yang rung dus thams 
[\[179b.4\]]cad du khrims thob bo/_/gsol pa/_gal te nyin par khrims srung la mtshan mo mi srung ba'i khrims mnos na yan lag brgyad kyi khrims thob bam/_gal te mtshan mo khrims srung la nyin par mi srung ba'i khrims mnos na yan lag brgyad kyi khrims thob par 'gyur ram/_
[\[179b.5\]]bka' stsal pa/_gang yang khrims mi thob bo/_/de bas na sangs rgyas kyis thog ma nas nyin zhag gcig pa'i khrims su bcas te/_nges pa'i tshad yin pas 'gal bar byar mi rung ngo /_/ma 'gags pas yang gsol pa/_bcom ldan 'das 'o na de ltar khrims mi thob 
[\[179b.6\]]na/_mdo dag las dge slong ig zhi zhig 'brog dgon pa zhig na [{]yi dgas [,]yi dwags [}]kha cig sdug bsngal sna tshogs myong ste/_la la ni nyin par longs spyod bgyid la mtshan mo sdug bsngal bgyid pa yang mchis/_la la ni mtshan mo longs spyod bgyid la nyin par sdug bsngal myong ba dag mthong ngo /_/
[\[179b.7\]]de bas na de dag kyang sngon mi'i nang na nyin par ni khrims srung la mtshan mo ni sdig pa bgyid pa'am/_yang na mtshan mo khrims srung la nyin par sdig pa'i las bgyid pa mi 'thun pa'i don de dag ji lta bu lags/_bka' stsal pa/_skye ba snga ma'i rgyu dang rkyen 'ba' zhig la brten du yang 
[\[180a\]]
[\[180a.1\]]mi rung ste/_'di skad du bshad pa yang mdo sde'am 'dul ba las bshad pa ma yin te/_de la bden pa'i don nges pa zhes byar yang mi rung ngo /_/gzhan du ni 'di skad bshad pa 'di ni 'phags pa kA ta ya nas ig zhi zhig gdul ba'i phyir sprul pa yin gyi 
[\[180a.2\]]yang dag pa ma yin no zhes 'byung ngo /_/yan lag brgyad pa'i khrims mnos pa las khrims phyir 'bul na nges par 'khor rnam pa lnga la 'bul mi dgos kyi/_pha rol po gang zag gcig la khrims phyir dbul lo zhes tshig gcig smras pas khrims phul bar 'gyur ro/_/so 
[\[180a.3\]]sor thar pa'i khrims thob pa'i sgo nas dbye na lam rgyud lngar gtogs pa la mi'i rgyud du gtogs pa 'ba' zhig gis khrims thob kyi rgyud lhag ma gzhan gyis khrims mi thob bo/_/dper na lha'i rgyud du gtogs pa ni bde ba'i longs spyod la chags shing zhen pas khrims mi thob 
[\[180a.4\]]bo/_/dper na sngon 'phags pa maud gal gyi nye gnas shig nad kyis btab pa las 'phags pa maud gal sum cu rtsa gsum gnam du sman pa 'tsho byed la dpyad 'drir song ba las/_de'i tshe lha'i bu rnams rab tu dga' ba'i skyed mos tshal du rtser 'dong ba'i khar 
[\[180a.5\]]babs nas 'phags pa maud gal de dag 'gro ba'i lam kar sdod cing 'dug pa las lha'i bu rnams 'phags pa maud gal la mig gis blta tsam yang mi khom par song ngo /_/'tsho byed kyi thad kar phyin pa dang /_rgyang ma nas maud gal lag pa bteg pa tsam zhig 
[\[180a.6\]]byas nas shing rta khrid de song ngo /_/de nas 'phags pa maud gal 'di snyam du sems so/_/'tsho byed 'di sngon mi'i nang na 'dug pa'i tshe bdag gi slob ma yin na nga ni lha'i longs spyod la chags te/_sngon gyi dran pa nyams par gyur to snyam bsams nas rdzu 'phrul gyis 
[\[180a.7\]]'tsho byed kyi shing rta 'gro ba med par byin gyis brlabs so/_/de nas 'tsho byed shing rta las babs te 'phags pa maud gal gyi rkang pa la phyag byas nas maud gal gyis rgyu rkyen mang po rnam pa sna tshogs gtams so/_/'tsho byed kyis maud gal la smras pa/_bdag mi'i 
[\[180b\]]
[\[180b.1\]]nang na 'dug pa'i tshe btsun pa'i slob ma yin pas lag pa tsam bteg ste bro dris kyi lha'i bu gzhan dag de ltar byed pa yod dam/_lhar skyes pa ni bde ba'i longs spyod la zhen cing chags pas dbang med de de ltar gyur pa yin no/_/maud gal gyis 'tsho byed la smras pa/_
[\[180b.2\]]slob ma zhig nad kyis btab ste na na de la ji ltar gso bar bya/_'tsho byed kyis smras pa/_re shig kha zas mi bza' bar bya'o/_/de nas maud gal gyi bus lha'i dbang po brgya byin la 'di skad ces bskul to/_/sangs rgyas 'jig rten du gshegs pa yang shin tu phrad 
[\[180b.3\]]dka' na ci'i phyir skabs skabs su drung du song ste dam pa'i chos mi gleng /_de nas brgya byin lha'i dbang pos 'phags pa maud gal gyi bsam pa sems kyis shes nas lha'i bu zhig mngags te/_lha'i bu zhig 'bod du btang ba las lan gsum gyi bar du bos na ma 
[\[180b.4\]]'ongs so/_/lha'i bu de la lha'i bu mo gcig dang rol mo byed pa gcig las med kyang 'dod pa la chags shing zhen pas lha'i dbang po tshig btsan mod kyi gtong ma phod de phyis gdod 'ongs so/_/de nas brgya byin gyis ci'i phyir de ltar gyur ces dris na ji ltar gyur pa drang por 
[\[180b.5\]]gsol to/_/brgya byin gyis maud gal la gsol pa/_lha'i bu 'di la lha'i bu mo gcig dang rol mo byed pa gcig las med kyang gtong mi phod do/_/rtse dga' ni lha'i dbang por gyur te/_gzhal med khang sna tshogs mang po dang lha'i bu mo grangs med pas bskor/_
[\[180b.6\]]lha'i zhal zas ro brgya dang ldan pa sna tshogs dang lha'i rol mo brgya stong snyed la longs spyod cing rtse dga' bas shar phyogs su bltas na nub phyogs kyang brjed pa de lta ci smos te/_sangs rgyas 'jig rten du gshegs pa dang phrad pa yang dka'/_dam pa'i chos thos pa 
[\[180b.7\]]yang shin tu dka' bar shes mod kyi 'dod pa'i bde bas bcings glags te rang dbang med pas shes kyang byar med par gyur to/_/tshul khrims mnos pa'i chos ni dpa' zhing rtul phod pa'i sems kyis chad par dam bcas pas khrims thob par 'gyur te/_lha'i bu lta 
[\[181a\]]
[\[181a.1\]]bu ni 'dod pa'i bde ba la chags pas mi dge ba'i sems kyi shas che ste/_dge ba'i sems kyi mthu chung na ci'i dbang gis khrims thob par 'gyur/[ {]yi dgas [,]yi dwags [}]lta bu ni bkres pa dang skom pas sdug bsngal te lus dang sems 'bar zhing tshig pa'i 
[\[181a.2\]]phyir ro/_/sems can dmyal ba pa ni tsha grang gi sdug bsngal grangs med pas gzir te mi bzod pa sna tshogs myong zhing lus dang sems gdungs par gyur pas khrims thob pa'i rgyu med do/_/dud 'gro lta bu ni las kyis bsgribs te shes pa med pas khrims 
[\[181a.3\]]mnod pa'i cho ga med do/_/mdo sde kha cig las skabs kha cig tu klus tshul khrims mnos par 'byung ba dge ba'i sems kyis yan lag brgyad pa'i khrims mnos pas nyin zhag gcig gi bar du dge ba'i sems kyis bsod nams ni thob kyi las kyis bsgribs pas 
[\[181a.4\]]tshul khrims ni thob pa ma yin no/_/gling bzhis dbye na lho'i 'dzam bu'i gling dang /_nub kyi ba lang spyod dang /_shar gyi lus 'phags gling dang /_gling gsum po 'dir gtogs pa'i rgya mtsho'i gling phran na 'khod pa'i mi rnams kyis khrims thob bo/_/dper na nub kyi ba lang 
[\[181a.5\]]spyod na 'phags pa'i 'du la gnas par sangs rgyas kyis lung bstan te/_da ltar sangs rgyas kyi mdzad pa chen po rgyas par byed pas 'khor rnam bzhi yang yod do/_/shar gyi lus 'phags gling na yang dge slong yod de/_de na yang sangs rgyas kyi chos byed pas 'khor 
[\[181a.6\]]bzhi po dag yod do/_/byang gi sgra mi snyan 'ba' zhig na sangs rgyas kyi chos med de/_tshul khrims kyang mi thob bo/_/de yang bsod nams kyi las kyi rnam par smin pas bsgribs shing gti mug gis bsgribs pa'i phyir 'phags pa'i chos kyi snod du ma gyur to/_/gang 
[\[181a.7\]]zag la rnam pa bzhi ste/_gang zhe na/_skyes pa dang /_bud med dang /_ma ning dang /_mtshan ma gnyis pa'o/_/rnam pa 'di bzhi la skyes pa dang bud med gnyis kyis ni khrims thob par rung /_ma ning dang mtshan ma gnyis gnyis kyis khrims mi 'thob/_de yang 
[\[181b\]]
[\[181b.1\]]skyes pa dang bud med la yang gang pha ma bsad pa dang /_dgra bcom pa bsad pa dang /_sangs rgyas kyi sku la ngan sems kyis khrag phyung ba dang /_dge 'dun gyi dbyen byas pa dang /_dge slong ma la mi tshangs par spyad pa dang /_gca' 'phrang du chom po dang /_
[\[181b.2\]]rkun gnas byed pa dang /_dge ba'i rtsa ba bcad pa dang /_gang zag 'di dag ni gang yang tshul khrims mi thob bo/_/de la don chen po'i sgo nas brtags na sangs rgyas kyi chos la shin tu dad cing mos pa ni 'dir mi gtogs te/_lha'am/_klu'am/[ {]yi dgas [,]yi dwags [}]sam/_
[\[181b.3\]]gnod sbyin nam/_byang gi sgra mi snyan nam/_ma ning ngam/_mtshan ma gnyis pa'am/_sdig pa mi dge ba sna tshogs byas kyang skyabs su 'gro ba gsum mnod du rung ngo /_/gsol pa/_dus gsum gyi sangs rgyas rnams tshul khrims brnyes pa mnyam mam/_bka' 
[\[181b.4\]]stsal pa/_mi mnyam mo/_/tshul khrims thob ces bya ba ni sems can dang sems can ma yin pa'i ris las khrims thob par 'gyur te sangs rgyas gcig 'jig rten du gshegs na sems can grangs med pa ji snyed kyi don mdzad de lhag ma ma lus pa'i mya ngan las 
[\[181b.5\]]bzlas pas phyis sangs rgyas 'jig rten du gshegs pa dag sems can de dag gang las kyang tshul khrims brnyes te/_de ltar na sangs rgyas rnams snga phyir tshul khrims brnyes pa mi mnyam mo/_/dper na sangs rgyas 'od srung gis sems can grangs med pa zhig 
[\[181b.6\]]btul te lhag ma ma lus par mya ngan las bzlas kyang sangs rgyas 'od srung gis ni sems can de dag kun las tshul khrims brnyes na/_sangs rgyas shAkya thub pas ni sems can de dag gang las kyang tshul khrims ma brnyes so/_/sangs rgyas thams cad 
[\[181b.7\]]'dra bar dngos po 'di gsum ni mnyam mo/_/gang zhe na/_spyod pa'i tshogs mnyam pa dang /_chos kyi sku mnyam pa dang /_sems can gyi don mdzad pa mnyam pa'o/_/sangs rgyas thams cad 'dra bar bskal pa grangs med pa gsum gyi bar du byang chub sems dpa'i 
[\[182a\]]
[\[182a.1\]]spyod pa spyad de/_yan lag lnga'i chos kyi sku yongs su rdzogs shing stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs te thams cad kyis sems can grangs med pa ji snyed mya ngan las 
[\[182a.2\]]bzlas so gsol pa/_mdo sde dag las sangs rgyas gcig 'jig rten du gshegs na sems can bye ba khrag khrig dgu bcu snyed mya ngan las 'da' ba'i don mdzad do zhes 'byung na/_ci'i slad du sems can grangs med pa'i don mdzad ces gsungs/_bka' 
[\[182a.3\]]stsal pa/_mdo sde dag las sangs rgyas gcig 'jig rten du gshegs na sems can bye ba khrag khrig dgu bcu snyed kyi don mdzad ces smos pa ni sangs rgyas de las grol bar gyur pa la bya ste/_grol ba'i sems can de dag kyang la la ni sangs rgyas nyid kyis 
[\[182a.4\]]don mdzad pa yang yod/_kha cig ni slob mas don mdzad pa yang yod/_kha cig ni bzhag pa'i chos kyis grol ba yang yod de/_sems can bye ba khrag khrig dgu bcu zhes smos pa ni sangs rgyas nyid kyis don mdzad pa la bya/_sems can grangs med pa lhag ma 
[\[182a.5\]]ma lus pa'i mya ngan las bzlas zhes bya ba ni spyir don mdzad pa la bya'o/_/dus gsum gyi sangs rgyas thams cad mnyam pa ni dus gsum mnyam gyi tshul khrims brnyes pa ni mi mnyam mo/_/gsol pa/_sdom pa ma yin pa'i khrims zhes bgyi ba sems can 
[\[182a.6\]]dang sems can ma yin pa las thob par 'gyur ram/_zin pa dang ma zin pa kun gyis khrims thob par 'gyur/_bka' stsal pa/_sems can las sdom pa ma yin pa'i khrims thob par 'gyur gyi/_sems can ma yin pa las sdom pa ma yin pa'i khrims mi thob bo/_/
[\[182a.7\]]gzhan du na gsod du rung ba'i sems can las sdom pa ma yin pa'i khrims thob kyi/_gsod du mi rung ba'i sems can las khrims mi thob bo/_/yang gzhan du na gsod du rung ba dang /_gsod du mi rung ba'i sems can gnyi ga las sdom pa ma yin pa'i khrims thob 
[\[182b\]]
[\[182b.1\]]ces bya'o/_/dper na shen pa lug gsod pa ni rtag tu gsod pa'i sems dang chas te lug gsod pa 'ba' zhig yid la byed pas de'i tshad gzung du med do/_/ji ste lha dang mir skyes na 'phral du gsod pa'i las mi byed kyang skye ba gcig nas gcig tu 'khor bas phyir lug tu skye 
[\[182b.2\]]ba'i chos yod do/_/de bas na sems can thams cad las sdom pa ma yin pa'i khrims thob par 'gyur te/_sdom pa ma yin pa'i khrims bcu gnyis kyang de dang 'dra'o/_/sdom pa ma yin pa'i khrims bcu gnyis zhes bya ba ni 'di lta ste/_shen pa dang /_gshed ma dang /_
[\[182b.3\]]phag gso ba dang /_bya gso ba dang /_nya shor ba dang /_rngon pa dang /_bya shor ba dang /_sbrul shor ba dang /_klu la sngags 'debs pa dang /_btson rdzi byed pa dang /_rkun po byed pa dang /_rkun po 'dzin pa dang bcu gnyis so/_/dar gyi srin bu gso ba yang sdom pa ma yin pa'i khrims kyi nang du 
[\[182b.4\]]'dus so/_/sdom pa ma yin pa'i khrims nyams pa'i dus gsum yod de/_shi ba'i dus dang chags shing zhen pa zad pa'i dus dang /_sdom pa'i tshul khrims mnod pa'i dus so/_/dper na skyabs su 'gro ba gsum mnod pa'i tshe thog ma'i tshig dang po gcig smras pas sdom pa 
[\[182b.5\]]ma yin pa'i khrims nyams so/_/de'i 'og tu tshig gnyis pa dang gsum pa smras pa'i tshe na dge ba'i tshul khrims thob par 'gyur ro/_/gsol pa gang zag gis sdom pa ma yin pa'i las byed pa na dus tshod gang gi tshe dge ba'i tshul khrims nyams shing mi dge ba'i khrims thob 
[\[182b.6\]]par 'gyur/_bka' stsal pa/_shen pa'o zhes tshig gcig dang por smra ba'i tshe dge ba'i khrims nyams par 'gyur la shan pa'o zhes lan gnyis lan gsum smras pas mi dge ba'i khrims thob par 'gyur ro/_/yang gzhan du na gang gi tshe dge ba'i khrims btang ba de nyid kyi tshe 
[\[182b.7\]]mi dge ba'i khrims thob bo/_/ji ste dge ba'i khrims srung ba'i gang zag cig bdag shen pa'o zhes dam ni ma bcas/_khe dang rnyed pa tsam la chags te phag phrug gso zhing gsod pa'i las byed na de'i tshe dge ba'i khrims nyams pa zhes bya ste/_de ni dge ba'i khrims gtang 
[\[183a\]]
[\[183a.1\]]ba mi dge ba'i khrims thob pa zhes bya'o/_/gal te bdag shen pa'o zhes nges par dam bcas na yang mi dge ba'i khrims thob par 'gyur ro/_/mi dge ba'i khrims nod pa ni bdag gis dam bcas pa tsam gyis thob par 'gyur te/_pha rol gzhan las 
[\[183a.2\]]mnod mi dgos so/_/gal te mi dge ba'i khrims nyin zhag gcig gam gnyis nas nyin zhag bcu'am/_lo gcig gam/_lo gnyis kyi bar du mnod par dam bcas na dam bcas pa'i dus ring thung las de bzhin thob par 'gyur te/_de bas na sdig pa mi dge ba'i chos ni skye 
[\[183a.3\]]shi 'khor ba la gzhol bar byed kyi gong nas gong du 'phar ba'i don med do/_/de ltar na mi dge ba'i khrims ni dngos po de nyid kyis thob pa yin te/_dge ba'i tshul khrims dang mi 'dra'o/_/thabs mkhas pa chen po sangs rgyas drin lan bsab pa'i mdo las ma 'gags pa'i 
[\[183a.4\]]le'u zhes bya ste brgyad pa'o//_//thabs mkhas pa chen po sangs rgyas drin lan bsab pa'i mdo/_bam po bdun pa ste tha ma/_gzhan yang byang chub sems dpa' sems dpa' chen po drin lan shes pa dang /_drin lan bsab pa dang /_thabs mkhas pa chen pos 
[\[183a.5\]]sems can rnams la phan pa dang bde ba'i don byed pa dag dus dang skabs shes na bstan cing bcos pa la gnod par mi 'gyur ro/_/rigs kyi bu sangs rgyas mngon par 'jig rten du byung ba 'jigs pa med pa'i rgyal po zhes bya ba de bzhin gshegs pa dgra bcom pa yang dag par 
[\[183a.6\]]rdzogs pa'i sangs rgyas rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_ston pa rgyal ba 'jig rten du gshegs te/_skal ba dang ldan pa'i don mdzad do/_/skal ba dang ldan pa rnams kyi don mdzad 
[\[183a.7\]]nas yongs su mya ngan las 'das so/_/mya ngan las 'das nas dam pa'i chos la spyod pa'i tshe bram ze'i bu yid gzhungs shing rno ba'i shes rab dang ldan pa gtan khrims lnga srung ba/_dam pa'i chos 'dzin pa zhig byung ngo /_/dus gzhan zhig na bram ze'i bu de yul gzhan zhig tu don 
[\[183b\]]
[\[183b.1\]]gnyer du song song ba las 'gron du 'gro ba'i lam de 'jigs sa che bas lam grogs lnga brgya dang 'grogs te song ngo /_/lam grogs de dag dang 'jigs sar phyin nas 'jigs sa de na mi rgod lnga brgya zhig gnas te/_rtag tu 'dron po rgyu ba rnams 'joms so/_/de'i tshe na mi rgod de dag 
[\[183b.2\]]gis 'dron po de dag gzhom par byas nas mi rgod kyi dpon po des mi gcig sngar 'dron po de dag ji ltar 'gro ba lta zhing rtog tu btang ngo /_/de'i tshe mi rgod de dag gi nang na mi gcig cig sngon bram ze'i bu de dang mdza' zhing bshes pas sngar mi de dag gi nang du 'ongs te bram ze'i bu de la 'di 
[\[183b.3\]]skad ces bsgo'o/_/rigs kyi bu khyod 'di ltar rig par byos shig_/do nub nam gyi cha stod la dgra 'ong gis/_ci nas kyang khyod nyid la gnod pa dang smas par ma gyur par khyod nyid kyis byol ba'i thabs byos shig par bsgo'o/_/de'i tshe bram ze'i bu des tshig de dag thos nas dper na 
[\[183b.4\]]mi brnangs pa ltar mid du yang med la skyug tu yang med pa bzhin mi bde bar gyur nas grogs po rnams la gtam byar ni grogs po rnams kyis mi de bsad kyis dogs/_ci ste grogs po rnams kyis mi de bsad na grogs po rnams ngan 'gro gsum du sdug bsngal grangs med pa 
[\[183b.5\]]myong bar 'gyur te/_gal te grogs po rnams la ma smras na ni dgras grogs po rnams bsad par 'gyur ro/_/gal te grogs po rnams bsad na dgra rnams ngan 'gro gsum du ltung zhing sdug bsngal grangs med pa myong ngo snyam bsams nas bdag gis sems can la phan pa dang /_bde 
[\[183b.6\]]ba'i thabs byas te/_bdag nyid ngan 'gro gsum du ltung zhing sdug bsngal myong yang sla'o snyam bsams nas ral gri thogs nas sbron pa'i mi de bsad nas grogs po rnams bde bar byas so/_/de'i tshe na grogs po rnams kyis de ltar gyur pa mthong nas bram ze'i bu de la 'di skad ces 
[\[183b.7\]]smras so/_/bram ze'i bu khyod ni mi'i nang na mchog tu gyur pa shin tu dge ba yin na/_ci'i phyir deng 'dir 'di lta bu'i sdig pa chen po byed ces smras so/_/de'i tshe bram ze'i bu des pus mo sa la btsugs nas thal mo sbyar te ngo mtshar dang ldan pa'i sems kyis grogs po dag la 'di skad ces 
[\[184a\]]
[\[184a.1\]]smras so/_/bdag de ring bya bar mi rigs pa'i sdig pa chen po byas te/_de yang sems can rnams la phan pa dang /_grogs po rnams la bde bar bya ba'i phyir ro/_/grogs po rnams kyis smras pa/_khyod nyid kyis mi bsad pa la nged bde bar byas so zhes brjod du 
[\[184a.2\]]yang ci yod/_bram ze'i bus smras pa/_bdag gis bsad pa'i mi 'di ni dgra ma rungs pa yin te/_dgra 'dis grogs po khyed gsod du 'ongs pas bdag ni grogs po khyed kyi phyir mi 'di'i srog bcad pas na khyed rnams ni bde bar yul du phyin te/_bdag ni sems can dmyal 
[\[184a.3\]]ba'i sdug bsngal myong yang sla'o/_/de nas grogs po lnga brgya rnams kyis skad phyung ste ngus nas 'di skad ces smras so/_/gnam mtha' 'og na phangs par bya ba ni srog las 'da' ba med do/_/'jigs pa'i nang na 'chi ba las 'da' ba med de/_de bas na sems can thams cad 
[\[184a.4\]]ni lus dang srog gi phyir gser dang /_dngul dang /_rin po che dang /_yul sa dang /_chung ma dang /_bu dang /_zas dang gos kyang yongs su gtong ste/_bdag cag ni deng du phyir lan cig 'tsho ba'i srog thob bo zhes smras nas bram ze'i bu khyod sems can gyi phyir ngan 'gro gsum gyi sdug 
[\[184a.5\]]bsngal khyad du bsad pas bdag cag ni khyod kyi drin shin tu lci ba dran par byed do/_/drin lci ba dran pas na deng bdag cag bla na med pa yang dag par rdzogs pa'i byang chub tu sems bskyed do/_/zhes smras nas thams cad byang chub tu sems bskyed do/_/de'i tshe na mi rgod lnga brgya rnams 
[\[184a.6\]]kyis kyang 'di skad ces smras so/_/khyod ni kun gyi mchog shin tu dge ba yin no zhes zer na ci'i phyir 'di lta bu'i sdig pa chen po byed/_bram ze'i bus smras pa/_bdag ni bya bar mi rigs pa'i sdig pa chen po byas te/_de yang sems can thams cad la phan pa dang /_khyed rnams kyi lus dang 
[\[184a.7\]]srog gi bskyab bya ba'i phyir ro/_/de nas mi rgod de dag gis bram ze'i bu la smras pa/_khyod nyid kyis mi bsad pa la bdag cag la phan pa yang ci zhig yod/_bram ze'i bus smras pa/_mi rgod khyed rnams 'di na 'dug par snga nas shes kyang bdag kyang ma smras te/_rgyal po yang ma 
[\[184b\]]
[\[184b.1\]]sbran/_bdag gi grogs po rnams la yang ma smras/_gtam ma byas pas khyed kyi lus dang srog bde bar gyur pa yin no/_/de'i tshe mi rgod de dag gis de skad ces smras pa thos nas 'di snyam du gyur to/_/bdag cag gi lus dang srog kyang gzod gson no snyam bsams nas bram 
[\[184b.2\]]ze'i bu la thal mo sbyar te/_skyes bu chen po shin tu legs so/_/snying rje chen po dang ldan pa bdag cag gis deng phyin chad ci dang ci bya ba bstan du gsol/_bram ze'i bus smras pa/_khyed rnams myur du bla na med pa'i byang chub tu sems skyed cig_/de nas mi rgod rnams kyang drin 
[\[184b.3\]]lan bsab pa'i phyir de ma thag tu bla na med pa yang dag par rdzogs pa'i byang chub tu sems bskyed par gyur to/_/bcom ldan 'das kyis kun dga' bo la bka' stsal pa/_byang chub sems dpa' brtson 'grus la gnas pa byang chub yongs su brgyan pa dang /_sangs rgyas kyi bka' 
[\[184b.4\]]drin gyi lan bsab par 'dod pa dag rtag tu sems can thams cad la bu gcig pa dang 'dra bar 'du shes bskyed cing dran par bya'o/_/rigs kyi bu 'di ltar rig par bya ste/_de'i dus de'i tshe na bram ze'i bu de gzhan zhig yin par ma sems shig_/de ltar mi blta'o/_/de'i tshe bram ze'i 
[\[184b.5\]]bur gyur pa de ni da ltar nga nyid yin no/_/de'i rgyu de'i rkyen gyis bskal pa dgu bcu snyed kyi 'khor ba las 'das nas myur du bla na med pa yang dag par rdzogs pa'i byang chub tu mngon par rdzogs par sangs rgyas so/_/gzhan yang byang chub sems dpa' thabs mkhas pa chen po spyod 
[\[184b.6\]]cing drin lan shes pa dang /_drin lan bsab pa ni 'di lta ste/_sangs rgyas bcom ldan 'das 'od ma'i tshal na bzhugs pa na/_dge slong gcig lus la 'brum bu'i nad kyis btab nas lus la kun nas rnag khrag rgyun du zag pas thams cad kyis mi 'dod de/_gtsug 
[\[184b.7\]]lag khang gi phyi rol gnas khang zhig par gyur pa tha ma zhig gi nang du bzhag go/_/de'i tshe de bzhin gshegs pas rdzu 'phrul gyi mthus 'khor mang pos gcig gis kyang mi shes par byin gyis brlabs nas de bzhin gshegs pa nyag gcig dge slong nad pa'i thad du 
[\[185a\]]
[\[185a.1\]]gshegs te/_chus bkru bar dgongs nas 'dod pa'i khams kyi lha rnams shis par bya ba'i phyir brgya byin lha'i dbang po lha'i 'khor tshad med pa brgya stong gis bskor te lha rdzas kyi me tog char bzhin du phab/_lha rdzas kyi rol mo rnam pa sna tshogs byas nas 
[\[185a.2\]]steng gi nam mkha' la 'khod do/_/de'i tshe na sum cu rtsa gsum gnam gyi lha'i dbang po bsod nams brgya las grub pa'i bum pa dam pa'i nang na snying rje chen po'i chu gtsang mas bkang nas lag na thogs te/_de bzhin gshegs pa'i zhabs la mgo bos phyag 'tshal nas de 
[\[185a.3\]]bzhin gshegs pa la mdun nas bsu ste phyogs gcig tu sdod do/_/de'i tshe na de bzhin gshegs pas bsod nams brgya dang ldan pa'i phyag brkyang nas phyag sor mnyen zhing ring ba lnga las 'od zer chen po bkye nas lha dang 'khor mang po de dag rnams snang bar byas te/_'khor 
[\[185a.4\]]mang po de dag 'dug nas de bzhin gshegs pa nyid dge slong nad pa'i drung du gshegs te dbu'i spyi gtsug nas 'od zer bkye nas dge slong nad pa snang bar byas so/_/dge slong nad pa de la reg ma thag tu na ba'i sdug bsngal byang bar gyur te/_rma'i rnag khrag dang bcas pa'i 
[\[185a.5\]]lus kyis skyabs su gsol nas lus kyis de bzhin gshegs pa la phyag 'tshal ma nus pas de bzhin gshegs pas phyag g.yas pas brgya byin lha'i dbang po las rin po che'i bum pa blangs te dge slong nad pa'i spyi bo nas chu blugs te/_phyag g.yon pas dge slong nad pa'i lus kyi 
[\[185a.6\]]rma bkrus shing byugs pas dge slong nad pa'i rma thams cad de bzhin gshegs pa'i phyag gi rjes su sos par gyur to/_/de ltar rma kun sos nas dge slong de dga' mgu rangs par gyur te sangs rgyas shAkya thub pa la phyag 'tshal lo/_/thugs rje chen po'i yab la phyag 'tshal 
[\[185a.7\]]lo/_/bla na med pa'i sman pa'i rgyal po mchog la phyag 'tshal lo zhes brjod do/_/bdag gi lus kyi nad rnams ni deng du sos par gyur na sems kyi nad 'ba' zhig ma sos pas de bzhin gshegs pas thugs brtse ba'i slad du bdag la chos kyi sman stsal cing sems kyi nad kyang 
[\[185b\]]
[\[185b.1\]]gso bar gsol to/_/de nas de bzhin gshegs pas dge slong nad pa de la 'di skad ces bka' stsal to/_/de bzhin gshegs pa ni khyod kyi drin shin tu lci bar dgongs pas na de bzhin gshegs pas khyod kyi drin lan bsab par mdzad do/_/de'i tshe dge slong nad pa de 
[\[185b.2\]]shin tu dga' bar gyur te/_de bzhin gshegs pas spro ba dang /_dga' ba dang /_gzengs bstod pa mdzad nas dge slong nad pa de dgra bcom pa'i 'bras bu thob nas rig pa gsum dang /_mngon par shes pa drug dang /_rnam par grol ba brgyad dang ldan par gyur to/_/brgya 
[\[185b.3\]]byin lha'i dbang po la sogs pa lha'i 'khor thams cad the tsom du gyur te/_de bzhin gshegs pa la 'di skad ces gsol to/_/ci'i slad du de bzhin gshegs pa nyid phyag dar te dge slong nad pa'i lus kyi rma khrag kun bkrus te/_dge slong 'di la shin tu drin lci ba yod do zhes 
[\[185b.4\]]gsungs pa'i don bdag cag la bkrol zhing bshad du gsol/_sangs rgyas kyis brgya byin lha'i dbang po dang lha'i 'khor mang po rnams la 'di skad ces bka' stsal to/_/khyed rnams legs par nyon la shin tu yid la zung shig dang /_dngos po de dag bstan par bya'o/_/brgya byin 
[\[185b.5\]]lha'i dbang po sngon 'das pa'i dus bskal pa grangs med tshad med pa'i pha rol na rgyal po sdig pa can chos ma yin par byed pa kun la 'phrog rlom byed pa zhig byung ngo /_/de'i tshe rgyal po sdig pa can de la blon po lnga brgya zhig bkug nas dku gsang gcig tu byas te/_gsang la btags 
[\[185b.6\]]nas blon po de la 'di skad ces bsgo'o/_/gang su yang rung khrims las 'gal bar byas na khyed kyis chad pas bcad par dbang bskur gyis/_khyed kyis nor ci thob kyang rung nga dang thun mong du bya'o zhes bsgo'o/_/de'i tshe na lnga brgya po des rtag tu gzhu rdeg byed de nor mang du thob pa ni 
[\[185b.7\]]de bzhin du btang /_gang nor med pa la ni srog la bab kyi bar du gnod pa byed de/_de'i tshe na dge bsnyen gcig khrims las 'gal ba cung zad cig byas pas lnga brgya pa'i gan du khrid nas gzhu brdeg bya bar byas pa las dge bsnyen shin tu dge ba yin no zhes thos pas gnod pa 
[\[186a\]]
[\[186a.1\]]ma byas par yan par btang ngo /_/de'i rkyen gyis dge bsnyen de yang shin tu dga' bar gyur to/_/kau shi ka 'di ltar rig par bya ste/_de'i tshe de'i dus na lnga brgya po de ni dge slong nad pa 'di yin no/_/de'i tshe de'i dus na dge bsnyen du gyur pa de ni da ltar nga nyid yin no/_/
[\[186a.2\]]de bas na byang chub sems dpa' ni bskal pa grangs med pa'i sngon rol gyi drin yang ba yang lci bas glan pa yin te/_mngon par sangs rgyas kyi bar du yang rtag tu mi brjed do/_/de'i tshe na brgya byin lha'i dbang po dang lha'i 'khor mang po rab tu dga' bar gyur te/_lha'i 'khor bzhi khri brgyad 
[\[186a.3\]]stong snyed kyis bla na med pa yang dag par rdzogs pa'i byang chub tu sems bskyed par gyur to/_/byang chub tu sems bskyed nas lha rdzas kyi rol mo byas te/_phyir rang rang gi gnas su song ngo /_/bcom ldan 'das kyis kun dga' bo la bka' stsal pa/_rigs kyi bu'am rigs kyi bu mo gang 
[\[186a.4\]]drin shes pa dang /_drin lan bsab pa ni don rnam pa 'di bzhi la nan tan bya'o/_/bzhi gang zhe na/_dge ba'i bshes gnyen bsten pa dang /_sems rtse gcig tu chos nyan pa dang /_don yid la byed pa dang /_ji ltar bstan pa bzhin du spyod pa'o/_/gzhan yang chos rnam pa bzhi la gnas 
[\[186a.5\]]par bya'o/_/bzhi gang zhe na/_chos la gnas kyi gang zag gi rjes su mi gnas pa dang /_don la gnas kyi yi ge'i rjes su mi gnas pa dang /_ye shes la gnas kyi rnam par shes pa'i rjes su mi gnas pa dang /_nges pa'i don gyi mdo sde la gnas kyi bkri ba'i don gyi mdo sde la mi gnas 
[\[186a.6\]]pa ste/_chos 'di brgyad la nan tan byed na ni drin lan shes pa zhes bya'o/_/gzhan yang chos rnam pa brgyad dang ldan na drin lan bsab pa zhes bya'o/_/brgyad gang zhe na/_'di lta ste/_rnyed pa dang /_khe dang /_smad pa dang /_bstod pa dang /_grags pa dang /_'phya ba dang /_sdug bsngal dang /_bde 
[\[186a.7\]]ba la mi blta ba'o/_/gzhan yang dngos po 'di bzhi la nan tan byed pa ni drin lan shes pa zhes bya/_drin lan bsab pa zhes kyang bya'o/_/bzhi gang zhe na/_'di lta ste/_byams pa bsgoms pa'i rkyen gyis sems can sdig pa can dag mthong na byams shing snying brtse ba'i sems bskyed pa 
[\[186b\]]
[\[186b.1\]]dang /_snying rje bsgoms pa'i rkyen gyis sdug bsngal ba'i sems can rnams mthong na mi skyo bar lta zhing mi gtong ba dang /_dga' ba bsgoms pa'i rkyen gyis slob dpon dang /_bla ma dang /_pha ma dang /_yon tan dang ldan pa rnams mthong na dga' ba'i sems bskyed pa dang /_btang snyoms bsgoms 
[\[186b.2\]]pa'i rkyen gyis dgrar gyur pa'i sems can mthong na zhe sdang gi sems mi bskyed pa'o/_/de'i tshe kun dga' bos gos tshags su bcos nas sangs rgyas la 'di skad ces gsol to/_/bcom ldan 'das de bzhin gshegs pa thog ma nas byang chub tu sems bskyed pa na drin shes pa dang /_drin lan 
[\[186b.3\]]bsab pa'i don gyi dngos po bzhi ci ltar nan tan du mdzad pa lags/_bcom ldan 'das kyis kun dga' bo la bka' stsal pa/_sngon 'das pa'i dus bskal pa grangs med dpag tu med tshad med pa'i pha rol na sangs rgyas rnam par gzigs zhes bya ba de bzhin gshegs pa dgra bcom 
[\[186b.4\]]pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa ston pa rgyal ba 'jig rten du byung ste/_skal ba dang ldan pa rnams kyi don mdzad do/_/skal ba dang ldan pa rnams kyi 
[\[186b.5\]]don mdzad nas yongs su mya ngan las 'das te/_dam pa'i chos dang gzugs brnyan las chos bya ba yang nub nas yul bA rA Na sI zhes bya ba na mi rnams kyang skyid cing bde la lo yang legs te rgyal po de yang drang po'i chos kyis yul gyi srid 'tsho'o/_/yul de na ri drang srong 'phags zhes bya ba 
[\[186b.6\]]zhig yod de/_ri de la rgyun tu rang sangs rgyas lnga brgya gnas so/_/de ma yin pa mngon par shes pa lnga dang ldan pa'i drang srong yang mang du gnas so/_/de'i tshe ri de la [{]ri dgas [,]ri dwags [}]dang gcan gzan yang mang du gnas te/_de na seng ge yi dam brtan zhes bya ba zhig lus kyi spu gser gyi 
[\[186b.7\]]mdog tu 'dug pa/_mthu stobs dang gzi brjid che ba/_skad phyung na bya rnams kyang sa la ltung ba/[ {]ri dgas [,]ri dwags [}]rnams kyang 'bros pa zhig yod de/_ri de la 'gro zhing rgyu ba dang /_rang sangs rgyas dge sbyong gi gzugs dang spyod lam du ldan pa gcig dang phrad nas de la shin tu dga' ba'i 
[\[187a\]]
[\[187a.1\]]sems skyes te/_nyin gcig bzhin du nye bar bsnyen nas rgyun du mdo sde klog pa dang dam pa'i chos 'chad pa thos par gyur to/_/de'i tshe na rngon pa chen po ma rungs pa zhig gis seng ge'i pags pa gser gyi mdog tu 'dug pa de mthong nas rab tu dga' ba'i sems 
[\[187a.2\]]skyes te 'di snyam du sems so/_/gal te bdag gis gser gyi seng ge de bsad de pags pa bshus la rgyal po la phul na gdon mi za bar bya dga' chen po thob par 'gyur te/_rabs bdun gyi bar du phongs pa med par 'gyur ro snyam bsams nas/_yang 'di snyam du bsams so/_/
[\[187a.3\]]seng ge yi dam brtan zhes bya ba 'di ni gcan gzan gyi rgyal po yin pas mda' gzhus kyang mi rdzi/_rnyi dang rgyas kyang byar med de/_da bdag gis thabs 'di lta bu zhig bya'o/_/[{]ri dgas [,]ri dwags [}]kyi rgyal po seng ge 'di ltar dge sbyong gi phyi bzhin 'brang bas bdag kyang dge sbyong gi gzugs su 
[\[187a.4\]]byas la/_chos gos kyi 'og tu mda' gzhu sbas la mig phab la gom pa dal bus song ste shing drung zhig tu 'dug na/_des bdag mthong ma thag tu gdon mi za bar bdag gi drung du 'ong ste/_gal te bdag gi drung du 'ongs na gzhu bdungs bkang ste/_dug mda' 'phangs na gdon mi za 
[\[187a.5\]]bar sod do snyam bsams nas phyir khyim du 'ongs te 'di skad ces smras so/_/bdag rgyud kyis rngon pa byed byed de gnas na gcan gzan la spu gser du 'dug pa yang ma thos na mthong ba lta ci smos te/_da bdag gis de bsad pa'i phyir skra dang kha spu bregs la/_chos gos gyon 
[\[187a.6\]]nas phyir yang ri de la song nas shing drung zhig na 'dug na/_de'i tshe seng ge yi dam brtan gyis dge slong mthong nas rab tu dga' ste mchong rgal nas dge slong de'i drung du bsnyen te/_rkang pa la bldag go/_/de nas rngon pa des seng ge la mda' 'phangs so/_/de nas dug mdas sdug 
[\[187a.7\]]bsngal bar gyur te skad phyung nas gzung zhing mchong bar byas pa la 'di snyam bsams so/_/'di ni dge sbyong gi gos kha dog bsgyur ba gyon pa yin te/_dus gsum gyi sangs rgyas kyi 'phags pa'i rgyal mtshan yin pas 'di la bdag gis gnod pa byas na dka' ba ma yin na/_gal 
[\[187b\]]
[\[187b.1\]]te 'di la gnod pa byas te srog gi dbang po dang phral nas sangs rgyas rnams kyi 'phags pa'i rgyal mtshan ma rungs par byas pa yin no snyam bsams nas cang ma byas par bsdad pa las/_ring po ma lon par dug langs nas lhag par sdug bsngal mi bzod par gyur te/_yang 
[\[187b.2\]]'di snyam du bza' zhing bca' ba'am/_snyam bsams pa las 'di ni dka' ba ma yin na/_gal te bdag gis 'di la gnod pa byas na sangs rgyas rnams dang 'phags pa rnams kyis smod par 'gyur te/_'jig rten na dge ba byed pa dang /_sdig pa byed pa yang bye 
[\[187b.3\]]brag med de/_'di ni sdig pa can yin te bdag gsod du 'ongs pas gal te bdag gis de la bzod pa ma byas na ni sdig pa can de dang tha dad pa yang med de/_gang yang bzod pa sgom pa de la thams cad byams par 'gyur ro/_/gang mi bzod pa de la ni thams cad sdang bar 
[\[187b.4\]]'gyur bas de la nyon mongs pa skye bar 'gyur te/_nyon mongs pa skyes par gyur na skye shi'i 'khor bar 'gyur ro/_/skye shir 'khor ba na mi khom pa'i gnas su skye bar 'gyur/_mi khom pa'i gnas su skyes na dge ba'i bshes gnyen dang 'bral bar 'gyur/_dge ba'i 
[\[187b.5\]]bshes gnyen dang bral na dam pa'i chos mi thos par 'gyur/_dam pa'i chos ma thos na the tsom gyi dra bas glags par 'gyur/_the tsom gyi dra bas glags par gyur na bla na med pa yang dag par rdzogs pa'i byang chub dang bral bar 'gyur te/_de bas na bdag ni sdig pa'i sems mi 
[\[187b.6\]]bskyed do snyam bsams nas tshigs su bcad pa 'di skad ces smras so/_/bdag gi lus srog yal bla yi/_/mi dge sdig pa'i sems mi bskyed/_/bdag ni srog dang bral yang rung /_/ngur smrig gyon la gnod mi bya/_/rab tu byung ba'i mi dag la/_/nam 
[\[187b.7\]]du'ang ngan sems mi skyed do/_/tshigs su bcad pa 'di dag smras nas tshe'i dus byas par gyur te/_gnam sa yang lan drug tu g.yos so/_/gcan gzan dang [{]ri dgas [,]ri dwags [}]kyang skrag nas phyogs bzhir bros so/_/sprin med par char pa bab nas nyi ma yang 'od mi snang bar gyur 
[\[188a\]]
[\[188a.1\]]to/_/de'i tshe rngon pa des gos phud nas gri thogs nas pags pa bshus te phyir khyim du song ngo /_/phyir khyim du song nas rgyal po la phul lo/_/rgyal pos pags pa de mthong nas rab tu dga' ste blon po rnams la 'di skad ces smras so/_/bdag 
[\[188a.2\]]skyes nas dud 'gro la lus kyi pags pa spu gser gyi mdog tu 'dug pa yod pa yong ma thos te/_da 'dir mig gis mngon sum du mthong ba ngo mtshar che'o ngo mtshar che'o zhes rngon pa de la khyod ji lta bu zhig gi thabs byas te pags pa 'di lta bu thob ces dris so/_/de nas rngon 
[\[188a.3\]]pas rgyal po la 'di skad ces gsol to/_/rgyal po chen po 'jigs pa med pa stsal na drang por smra'o zhes gsol to/_/rgyal pos kyang khyod ci 'dod pa bzhin gnang ngo bar bsgo nas rngon pa des kyang ji ltar gyur pa bzhin du gsol to/_/rgyal pos kyang tshig de thos nas 
[\[188a.4\]]shin tu mya ngan gyis non te/_dper na mi brnangs pa bzhin mid du yang med la skyug tu yang med pa ltar mi bde bar gyur te/_/blon po chen po thams cad dang /_rgyal phran dang /_'khor mang po kun bsdus te 'di skad ces bsgo'o/_/khyed rnams shes par gyis shig_/ngas 
[\[188a.5\]]sngon mkhas pa shes rab can dag las 'di skad ces thos te/_dud 'gro'i khams su skyes pa'i nang na lus kyi spu mdog gser lta bur 'dug na gdon mi za bar byang chub sems dpa' yin no zhes zer te/_gal te so so'i skye bo las gcig tsam bla na med pa'i byang chub tu 
[\[188a.6\]]sems bskyed na/_sems can thams cad la phan pa dang bde ba'i don chen po byed pa yin/_ci'i phyir rngon pa sdig pa can 'dis de 'dra ba'i thabs byas te/_byang chub sems dpa' bsad pa 'di gal te bdag gis blon thabs sam/_bya dga'a'am/_bal gyi glang po 
[\[188a.7\]]che'am/_rta'am/_rin po che sna bdun nam/_gos sam/_zas sam/_nor ram/_'bru'am/_nor 'di ltar byin par gyur na sdig can de dang 'thun par gyur te de'i grogs su 'gyur ro snyam bsams nas rngon pa de'i srog gi dbang po bcad do/_/de ltar rngon pa de'i srog 
[\[188b\]]
[\[188b.1\]]gi dbang po bcad nas seng ge'i pags pa thogs te ri de la song nas shing glang mgo'i tsan dan spungs te seng ge'i pags pa dang ro bsregs so/_/de ltar seng ge'i ro bsregs nas rus pa bsdus te mchod rten brtsigs nas mchod pa byas so/_/bcom ldan 'das 
[\[188b.2\]]kyis kun dga' bo la 'di skad ces bka' stsal to/_/rigs kyi bu dag de'i tshe de'i dus na seng ge yi dam brtan zhes bya ba de ni da ltar shAkya thub pa nga nyid yin no/_/de bas na byang chub sems dpa' ni dge ba'i bshes gnyen dang bsten pa'i phyir lus dang srog gi phyir yal 
[\[188b.3\]]yang sla'i sdig pa'i sems mi bskyed do/_/de ci'i phyir zhe na/_drin shes pa dang /_drin lan bsab pa'i phyir ro/_/de yang ji lta zhe na/_byang chub sems dpa' ni dge ba'i bshes gnyen la bsten pas bla na med pa yang dag par rdzogs pa'i byang chub myur du thob par 
[\[188b.4\]]'gyur ro/_/rigs kyi bu byang chub sems dpa' ni rgyun du brtson 'grus su dge ba'i bshes gnyen la bsten te khams gsum gyi nyon mongs pa gzhom zhing rgud par bya ba'i phyir sangs rgyas kyi chos tshig gcig tsam mam/_tshigs su bcad pa gcig gam/_don gcig 
[\[188b.5\]]tsam gyi bar du nyan pa la rab tu brtson par byed do/_/de ltar byang chub sems dpa' sems rtse gcig tu sangs rgyas kyi gsung rab tshol ba na chos 'dod pa'i sems dang shin tu ldan pas lus dang srog kyang mi phangs par me ma mur gyi lcags sam/_sa gzhi las kyang 'bog 
[\[188b.6\]]cing 'gro ste gnod par mi sems so/_/byang chub sems dpa' ni tshigs su bcad pa 'ga' tsam gyi phyir yang lus dang srog mi phangs na mdo sde bcu gnyis lta ci smos/_tshigs su bcad pa gcig tsam gyi phyir yang lus dang srog mi phangs na de ma yin pa phyi'i zang zing lta 
[\[188b.7\]]ci smos/_chos thos pa'i don gyis lus dang sems shin tu bde bar 'gyur te/_shin tu dad pa'i sems skyes pas yang dag pa'i lta ba'i sems thob par 'gyur ro/_/chos ston pa mthong na pha ma mthong ba ltar nga rgyal gyi sems mi skye'o/_/sems can gyi don du chos nyan 
[\[189a\]]
[\[189a.1\]]gyi rnyed pa dang grags pa'i phyir ma yin/_sems can la phan pa dang bde ba'i don byed kyi/_bdag la phan pa'i don gyi phyir ma yin no/_/dam pa'i chos kyi phyir rgyal po dang /_bkres skom dang /_grang ba dang /_tsha ba dang /_stag dang /_
[\[189a.2\]]spyang ki la sogs te/_gcan gzan khro bo dang /_rkun po dang /_dgra la sogs pas 'jigs pa ma yin no/_/sngar dbang po rnams kyi nyon mongs pa btul nas de'i 'og tu chos nyan par byed kyi dus ma yin par nyan pa ni ma yin te/_sems rtse gcig tu nyan 
[\[189a.3\]]par byed do/_/chos la bkur sti bya ba'i phyir chos ston pa la rim gro gus par byed pa ni byang chub sems dpa' drin shes pa dang drin lan bsab pa zhes bya'o/_/ji ltar na byang chub sems dpa' sems rtse gcig tu chos nyan pa zhe na/_chos nyan pa la rnam pa 'di 
[\[189a.4\]]bzhi ste/_yang dag pa'i sems dang /_rtse gcig pa'i sems dang /_thams cad du thams cad kyi sems dang /_dge ba'i sems dang bzhi ste/_de ni byang chub sems dpa' mdo sde bcu gnyis tshol ba la brtson pa zhes bya'o/_/de ci'i phyir zhe na/_
[\[189a.5\]]sangs rgyas kyi bka' drin lci ba dran pa ni sangs rgyas thams cad kyi dam pa'i chos kun tu rgyas par bya ba'i phyir/_sangs rgyas kun gyi dam pa'i chos skye zhing 'phel bar bya ba'i phyir/_'jig rten pa dag sangs rgyas kyi chos la dad par bya ba'i phyir/_sems can 
[\[189a.6\]]thams cad bla na med pa'i byang chub par bya ba'i phyir/_de bas na byang chub sems dpa' phyogs bcu'i sems can grangs med pa dran par byed do/_/sangs rgyas kun gyi bka' drin lci ba bsab pa'i phyir/_byang chub sems dpa' ni mdo sde bcu gnyis tshol ba la 
[\[189a.7\]]brtson par byed do/_/byang chub sems dpas brtson 'grus su sangs rgyas kyi chos tshol ba ni sems can thams cad dad pa'i sems bskyed pa'i phyir rgyu'i rig pa'i bstan bcos slob par byed do/_/gzhan yang nyes pa'i skyon thams cad shes par bya ba dang /_mu 
[\[189b\]]
[\[189b.1\]]stegs can gyi ngan par lta ba'i gtsug lag gzhig par bya ba dang /_sems can gdul ba'i thabs mkhas pa shes par bya ba dang /_de bzhin gshegs pas gsungs pa'i don dang /_'jig rten pa'i tshig gi don rnam par dbye bar bya ba'i phyir/_byang chub 
[\[189b.2\]]sems dpa' rgyu'i rig pa'i bstan bcos slob par byed do/_/byang chub sems dpa' ci'i phyir sgra'i rig pa'i bstan bcos slob par byed ce na/_sgra'i tshig yongs su dag par brgyan pa dang /_yongs su ma dag pa'i tshig gis don gsal bar ston mi nus pa dang /_don 
[\[189b.3\]]thams cad shes shing khong du chud par bya ba dang /_yang dag pa'i tshig mi nyams pas nga rgyal gyis mi shigs pa dang /_ngan par lta ba las bzlog cing sems can gdul ba'i thabs mkhas par shes par bya ba'i phyir byang chub sems dpa' sgra'i rig pa'i bstan 
[\[189b.4\]]bcos slob par byed do/_/byang chub sems dpa' ci'i phyir sman dpyad kyi rig pa'i bstan bcos slob ce na/_sems can rnams mi dge ba'i nad brgya rtsa bzhi dang dbral bar bya ba dang /_sems can thams cad la byams shing snying brtse ba'i phyir sems can rnams 
[\[189b.5\]]dad pa'i sems bskyed par bya ba dang /_de ltar nad dang bral bas dga' ba'i sems skye bar bya ba dang /_de ltar dga' ba'i sems skyes pas/_rtag tu sangs rgyas dran par 'gyur te/_snying rje chen pos sems can rnams pha rol tu phyin par bya ba'i phyir/_byang 
[\[189b.6\]]chub sems dpa' sman dpyad kyi rig pa'i bstan bcos slob par byed do/_/byang chub sems dpa' ni ci'i phyir/_'jig rten gyi bzo'i rig pa slob par byed ce na/_sems can la phan par bya ba'i phyir/_nor zang zing rnyed sla bas sems can rnams dad pa 
[\[189b.7\]]bskyed par bya ba rnams dang /_'jig rten gyi bya ba'i dngos po kun shes pas nga rgyal gzhom pa dang /_sems can gdul bar bya ba dang /_srid pa'i chos thams cad kyis bsgribs pa kun bsal ba'i phyir/_byang chub sems dpa' bzo'i rig pa slob par byed do/_/
[\[190a\]]
[\[190a.1\]]gal te byang chub sems dpa' rig pa'i dngos po lngar ma bslabs na nam du yang bla na med pa yang dag par rdzogs pa'i byang chub tu thams cad mkhyen pa'i ye shes thob par mi nus so/_/de bas na bla na med pa'i byang chub thob pa'i phyir rig pa'i 
[\[190a.2\]]dngos po lnga bslab par bya'o/_/byang chub sems dpa' ni drin shes pa dang /_drin lan bsab pa ni sems can la bshad pa'i dngos po bshad cing bstan par bya'o/_/ji ltar bshad ce na/_bla na med pa yang dag par rdzogs pa'i byang chub thob par bya ba'i phyir/_rig 
[\[190a.3\]]pa lnga dang ldan par bshad par bya'o/_/bshad pa la yang rnam pa gnyis te/_rim gyis bshad pa dang /_yongs su dag par bshad pa'o/_/de la ji ltar na rim gyis bshad pa zhe na/_sngar sbyin pa'i pha rol tu phyin pa bshad la de'i 'og tu tshul khrims kyi pha rol tu phyin 
[\[190a.4\]]pa nas/_shes rab kyi pha rol tu phyin pa'i bar du bshad pa dang /_drin shes pa dang /_drin bsab pa'i phyir/_don yid la byed cing chos bzhin du gnas pa ni rim gyis bshad pa zhes bya'o/_/de la yongs su dag par bshad pa zhes bya ba ni gang zhe na/_nyan pa 
[\[190a.5\]]'dug la 'chad pa 'greng na de la bshad par mi bya'o/_/gal te nyan pa chos la skyon tshol lam bshad pa la skyon tshol na de la bshad par mi bya'o/_/gal te nyan pa gang zag la rten gyi chos la mi rten na chos la mi rten pas de la bshad par mi bya'o/_/gal te nyan pa yi ge 
[\[190a.6\]]la rten la don la mi rten na bshad par mi bya ba nas bkri ba'i don la rten gyi nges pa'i don gyi bar la mi rten na bshad par mi bya'o/_/de ci'i phyir zhe na/_gang zag de ni sangs rgyas dang /_byang chub sems dpa' rnams kyi yongs su dag pa'i chos la ma gus pa'i phyir ro/_/gal 
[\[190a.7\]]te bshad cing ston pa yang chos la bkur sti byed la/_chos nyan pa gang gus pa'i sems kyis rtse gcig tu nyan cing nga rgyal gyi sems med pa ni yongs su dag par bshad pa zhes bya'o/_/gzhan yang rim gyis bshad pa zhes bya ba ni thams cad bshad pa'o/_/thams 
[\[190b\]]
[\[190b.1\]]cad bshad pa zhes bya ba ni mdo sde bcu gnyis nas tshig gcig gam/_tshigs su bcad pa gcig gam/_tshigs su bcad pa phyed kyi bar du bshad pa ste/_de yang tshig gi sgra dang /_don dang /_chos su ldan la/_chos dang don bstan pa yang spro ba dang /_
[\[190b.2\]]gzengs bstod pa dang /_dga' bar bya ba'i phyir dus su bstan pa dang /_dus kha cig tu gshe zhing spyo ba dang /_dus kha cig tu drang por thad kar bstan pa dang /_dus kha cig tu dpe rnams bstan te ci dang 'phrod pa bzhin du bstan pa dang /_dus kha cig tu de bas nye zhing sla bar 
[\[190b.3\]]bstan pa dang /_dus kha cig tu ji ltar mos pa bzhin du 'jug sla ba bstan pa ni byang chub sems dpa'i drin shes pa dang /_drin bsab pa la mkhas pa'i mchog chos rim gyis bshad pa zhes bya'o/_/gzhan yang yongs su dag par bshad pa zhes bya ba ni/_byang chub sems 
[\[190b.4\]]dpa' sems dpa' chen po dgra sdang ba la byams pa'i sems sgom ste/_byams pa'i sems kyis sems can sdig pa dang bcas pa dang /_gang zag bag med pa dang /_le lo can dag la thabs rnam pa mang po nas chos bstan nas rgyags shing dregs pa dang /_
[\[190b.5\]]gang zag dbul phongs pa'i bar du thabs rnam pa mang pos chos ston par byed kyi bdag stod pa'am/_gzhan smod pa'am/_bza' ba dang /_btung ba dang /_rnyed pa dang /_grags pa'i phyir ma yin pa ni byang chub sems dpa' drin shes shing drin bsab pa la mkhas 
[\[190b.6\]]pa'i chos yongs su dag pa bshad pa zhes bya'o/_/de la ji ltar na chos bzhin du gnas pa yin zhe na/_lus dang /_ngag dang /_yid kyi las dge ba'i chos sgom zhing yongs su dag pa dang ldan te/_drin shes pa dang /_drin bsab pa yang bla na med pa yang dag 
[\[190b.7\]]par rdzogs pa'i byang chub yongs su bstan pa'o/_/gzhan yang byang chub sems dpa' sems dpa' chen po drin shes shing drin bsab pa ni don yid la byed de/_mang du thos pas gzungs thob par byed cing chos kyi sgron ma 'bar bar bya ba'i phyir/_sems can 
[\[191a\]]
[\[191a.1\]]thams cad la phan pa dang bde ba'i don du sbyin pa dang /_tshul khrims dang /_mang du thos pa la brtson par bya/_chos ston cing 'chad pa la mchod pa dang rim gro bya'i chos la skyon mi gdags/_ston cing 'chad pa la skyon mi gdags/_gnod pa 
[\[191a.2\]]dang 'tshe ba med pa'i sems kyis sems can la mi 'jigs pa sbyin pa ni drin shes pa zhes bya'o/_/lha dang mi'i longs spyod myong zhing mya ngan las 'da' ba'i lam thob pa ni drin shes pa dang /_drin bsab pa zhes bya'o/_/byang chub sems dpa' ni/_gzhan yang dngos 
[\[191a.3\]]po bzhis bzod pa bsgom zhing mi bzod pa yongs su spangs te byang chub brgyan pa'i phyir/_sems can mang po bsdus nas bzod pa bsgom pa la bkod de/_bdag kyang bzod pa byed de/_gzhan yang bzod pa byed pa la 'god cing 'jigs pa dang bral ba ni drin shes pa zhes 
[\[191a.4\]]bya'o/_/de ltar bzod pa byas pa'i rkyen gyis zhe sdang gi sems mi 'byung bas 'khor phun sum tshogs pa dang ldan te/_sdug bsngal ba'am/_nyon mongs pa mi 'byung bas 'gyod pa'i sems med de/_lus 'di dang bral nas kyang lha dang mi'i longs spyod myong zhing mya 
[\[191a.5\]]ngan las 'da' ba thob pa ni drin bsab pa zhes bya'o/_/rigs kyi bu gzhan yang byang chub sems dpa'i dngos po rnam pa bzhis brtson 'grus rtsom ste/_le lo yongs su spangs nas byang chub brgyan pa'i phyir sems can yongs su sdud do/_/byang chub kyi lam gyi phyir 
[\[191a.6\]]brtson 'grus rtsom pas nyal na yang bde la/_sad na yang bde ste/_nyon mongs pa dang bral bas bde ba'i chos skye zhing 'phel te/_lus kyis bde ba'i longs spyod myong ba ni bdag la phan pa'i don byed pa zhes bya'o/_/byang chub sems dpa' brtson 'grus rtsom 
[\[191a.7\]]yang sems can la mi 'tshe ste/_'tshog rdeg dang /_gshe ba dang /_spyo ba med pa ni gzhan la phan pa'i don byed pa zhes bya ste/_lus 'di dang bral nas kyang /_lha dang mi'i longs spyod myong zhing mthu dang dbang du ldan te/_byang chub kyi lam thob pas 'bras bu 
[\[191b\]]
[\[191b.1\]]chen po thob par 'gyur te/_'di ni byang chub sems dpa' brtson 'grus rtsom pa'i dngos po bzhi zhes bya'o/_/byang chub sems dpa'i ting nge 'dzin sgom pas 'khrug pa'i sems yongs su spangs te/_byang chub brgyan pa'i phyir sems can yongs su sdud do/_/byang 
[\[191b.2\]]chub kyi lam gyi phyir ting nge 'dzin bsgoms pas tshe 'di la yang 'jig rten gyi bde ba myong la/_lus dang sems dben zhing zhi ba ni drin lan shes pa zhes bya'o/_/de ltar lus dang sems dben zhing zhi bas sems can la mi 'tshe ba ni drin bsab pa zhes bya ste/_byang 
[\[191b.3\]]chub sems dpa' lus 'di dang bral nas/_rnam par dag pa'i lus thob cing bde ba phun sum tshogs pa'i longs spyod myong ste/_yongs su mya ngan las 'da' ba thob pa ni/_byang chub sems dpa'i bsam gtan sgom pa'i dngos po bzhi zhes bya'o/_/gzhan 
[\[191b.4\]]yang byang chub sems dpa' drin shes pa dang /_drin bsab pa ni shes rab dang ldan pas ma rig pa bcom ste/_byang chub yongs su brgyan pa'i phyir/_bsdu ba'i chos rnam pa bzhis sems can yongs su sdud do/_/byang chub kyi phyir shes rab bsgoms pas 
[\[191b.5\]]chos kyi dbyings shes shing rtogs pa'i phyir/_lus kyi bde ba'i longs spyod myong ba ni bdag la phan pa'i don zhes bya'o/_/sems can rnams kyi 'jig rten gyi don dang /_'jig rten las 'das pa'i don bskyed pa ni gzhan la phan pa'i don zhes bya'o/_/nyon 
[\[191b.6\]]mongs pa dang shes bya'i sgrib pa rnam pa gnyis yongs su spangs pas na 'bras bu chen po zhes bya ste/_'di ni drin shes shing drin bsab pa'i byang chub sems dpa'i shes rab kyi dngos po bsam gyis mi khyab pa bzhi zhes bya'o/_/gzhan yang byang chub sems dpa' sngon 
[\[191b.7\]]gyi gnas dran pa'i mngon par shes pas sngon 'das pa'i dngos po shes rab kyis rtogs te/_sems can rnams kyi dge ba dang sdig pa'i las brtags nas dge ba'i ris su 'thun pa'i sems can thams cad la phan pa dang /_bde ba'i don du byang chub sems dpa' sems 
[\[192a\]]
[\[192a.1\]]dpa' chen po thabs mkhas pas dga' ldan gnam du tshe phun sum tshogs par skyes so/_/de na mchog tu gyur pa gsum dang ldan te/_tshe mchog tu gyur pa dang /_gzugs mchog tu gyur pa dang /_grags pa mchog tu gyur pa'o/_/thog 
[\[192a.2\]]ma gnas de nas babs pa'i tshe 'od zer chen po bkye nas phyogs bcu snang bar byas te yum gyi lhums su 'jug pa dang /_lhums na ji srid gnas pa dang /_lhums nas bltam pa'i dus mkhyen to/_/phyogs bcur phyogs re rer yang mis ma brten par gom pa bdun 
[\[192a.3\]]bdun bor te 'di skad ces bsgrags so/_/bdag gi da ltar gyi lus 'di ni nangs kyi tha ma ste/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lta 'phye chen po rnams kyis me tog dang /_bdug 
[\[192a.4\]]spos dang /_rol mo dang /_sil snyan dang /_ba dan dag dang /_gdugs dam pa rnams kyis mchod pa byas so/_/skyes bu chen po'i mtshan sum cu rtsa gnyis dang ldan pas de'i lus las mchog tu gyur pa gzhan med do/_/byams pa'i shugs kyis bdud kyi 
[\[192a.5\]]dpung rnams bcom mo/_/lhu tshigs re re la yang gyad mthu bo che'i stobs re re dang ldan no/_/gzhon nu bus pa'i tshe 'jig rten gyi dngos po ma bslabs par thams cad kun rtogs shing shes so/_/ston pa med par rang btsal te bla na med pa yang dag par rdzogs 
[\[192a.6\]]pa'i byang chub lhun gyis grub bo/_/tshangs pa'i lha'i dbang pos bskul nas sems can rnams la chos kyi 'khor lo bskor to/_/ting nge 'dzin la mnyam par bzhag pas/_'brug sgra bsgrags kyang ma g.yos so/_/gcan gzan rnams nye bar bsten te pha ma 
[\[192a.7\]]bzhin du sdug par bsams so/_/byol song gis bsod snyoms phul ba yang sangs rgyas kyis de'i bsam pa mkhyen to/_/lha dang klus char phab ste lus kyi khrus byas so/_/shing ljon pa'i yal ga yang de'i phyogs su btud de grib mas skyabs byas so/_/mngon 
[\[192b\]]
[\[192b.1\]]par sangs rgyas nas kyang lo drug gi bar du bdud ma rungs pas rgyun du glags btsal kyang glags ma rnyed do/_/rgyun du ting nge 'dzin la mnyam par bzhag pas dran pa nye bar gzhag pa'i sems yongs su rdzogs te/_rnam par rtog pa 'byung ba dang /_'gag 
[\[192b.2\]]pa la shin tu mkhas pas de ni byang chub sems dpa'i skye ba thun mong ba bsam gyis mi khyab pa zhes bya'o/_/skye ba thun mong ma yin pa ni sems can la phan pa dang /_bde ba'i don du dper na gang zag smyos pa dag de bzhin gshegs pa mthong ba'i rkyen gyis sngon gyi 
[\[192b.3\]]sems sor chud pa'am/_dmus long gis mthong bar gyur pa'am/_mngal mgo log tu gyur pa legs par btsas pa'am/_'on pa rna bas thos par gyur pa'am/_'dod chags dang /_zhe sdang dang /_gti mug can dug gsum byang bar 
[\[192b.4\]]gyur pa de lta bu ni skye ba thun mong ma yin pa bsam gyis mi khyab pa zhes bya'o/_/gzhan yang skye ba thun mong zhes bya ba ni/_de bzhin gshegs pa'i mdzad pa bsam gyis mi khyab pa ste/_rtag tu glo g.yas pa phab nas gzims pa dang /_seng ge'i rgyal po 
[\[192b.5\]]lta bur rtswa 'jag ma ltar mi 'grug pa dang /_rlung gi rgyal po bai ram bas kyang na bza'i mtha' tsam mi g.yo ba dang /_gshegs pa'i gom stabs [{]ri dgas [,]ri dwags [}]kyi rgyal po seng ge'am ngang pa'i rgyal po ltar gshegs pa dang /_gshegs su cha ba na zhabs g.yas 
[\[192b.6\]]pa sngar 'dor ba dang /_gnas gang dang gang du gshegs kyang sa gzhi mtho dma' mnyam pa dang /_bsod snyoms la dri nga ba'i skyon med cing zhal nas phyir mi 'brul ba ni skye ba thun mong ba bsam gyis mi khyab pa zhes bya'o/_/gzhan yang skye ba thun mong ba bsam gyis 
[\[192b.7\]]mi khyab pa ni 'di lta ste/_zhabs kyi mthil mnyam zhing gang ba yin/_zhabs kyi mthil na 'khor lo rtsibs stong dang ldan pa yod pa yin/_phyag sor phra la ring ba yin/_zhabs kyi rting ba zlum la gang ba yin/_phyag sor gyi bar dra bas 'brel ba yin/_
[\[193a\]]
[\[193a.1\]]phyag dang zhabs 'jam zhing mnyen pa yin/_zhabs kyi byin pa [{]ri dgas [,]ri dwags [}]kyi rgyal po e na ya ltar zlum la shugs kyis gzhol ba yin/_zhabs kyi long bu phyir mi snang ba yin/_phyag pus mor slebs pa yin/_rta'i rgyal po 
[\[193a.2\]]ltar mtshan sbubs kyi nang du nub pa yin/_shing n+ya gro d+ha ltar sku'i yan lag yongs su rdzogs pa yin/_sku'i ba spu gyen du nyal ba yin/_ba spu re re nas g.yas su 'khyil ba yin/_sku mdog gser btso ma ltar 'dug pa yin/_rtag pa'i 'od 'dom 
[\[193a.3\]]gang dang ldan pa yin/_pags pa mnyen zhing 'jam la rdul dang dri mas mi gos pa yin/_gnas bdun yongs su gang ba yin/_sku'i stod seng ge ltar 'dug pa yin/_phyag gi lag ngar zlum la shugs kyis gzhol ba yin/_sgrog rus mnyam 
[\[193a.4\]]par gang ba yin/_sku'i stod smad 'byes pa'i mtshan dang ldan pa yin/_zhal gyi tshems bzhi bcu dang ldan pa yin/_tshems kyi thags bzang zhing mnyam pa yin/_tshems kyi mdog dkar ba yin/_'gram pa [{]ri dgas [,]ri dwags [}]kyi rgyal po seng ge ltar gang ba 
[\[193a.5\]]yin/_ro bro ba'i mchog dang ldan pa yin/_sha'i do ker gyi mtshan dang ldan pa yin/_ljags ring la yangs pa yin/_tshangs pa'i sgra dbyangs dang ldan pa yin/_spyan gyi mdog mthon mthing ltar 'dug pa yin/_spyan khyu mchog gi rgyal po ltar 'dug 
[\[193a.6\]]pa yin/_smin mtshams kyi mdzod spu dkar po dang ldan pa yin no/_/de bzhin du bsam gyis mi khyab pa'i dpe byad bzang po brgyad cu dang ldan te/_dpe byad bzang po re re la yang dpe byad bzang po'i mchog dam pa brgya stong snyed yod de/_dpe byad bzang po de 
[\[193a.7\]]dag re re la yang byang chub sems dpa' thog ma byang chub tu sems bskyed nas byang chub la shin tu brtan pas drin shes shing drin bsab pa'i phyir spyod pa dam pa de dag spyad de/_de bas na bla na med pa'i byang chub thob par gyur to/_/sangs rgyas kyis bka' stsal 
[\[193b\]]
[\[193b.1\]]pa/_de bzhin gshegs pa ni sngon yun ring po bskal pa grangs med pa tshad med pa'i bar du tshul khrims yongs su dag par bsrungs pas/_zhabs kyi mthil mnyam par gang ba'i mtshan dang ldan par gyur pa yin no/_/pha ma dang /_slob dpon dang /_bla ma 
[\[193b.2\]]dang /_gang zag yon tan dang ldan pa la mchod pa dang /_bkur stir byas pa'i rkyen gyis zhabs kyi mthil 'khor lo'i mtshan dang ldan par gyur pa yin no/_/sems can rnams la mi 'tshe zhing 'phrog pa dang rku ba'i sems med la pha ma dang /_slob dpon dang /_bla ma dang /_
[\[193b.3\]]yon tan dang ldan pa'i gang zag la rgyang ma nas bsu bskyal byas shing khri stan bting la nga rgyal spangs te/_rim gro dang /_bkur sti dang /_phyag byas pas de'i rgyu de'i rkyen gyis sor mo phra zhing ring bar gyur pa'i mtshan dang ldan par gyur pa yin no/_/gong du smos pa'i 
[\[193b.4\]]bya ba gsum dang ldan pas rting ba zlum la gang ba'i mtshan dang ldan par gyur pa yin no/_/bsdu ba'i chos rnam pa bzhis 'gro ba mang po yongs su bsdus pas/_de'i rgyu de'i rkyen gyis sor mo'i bar dra bas 'brel pa'i mtshan dang ldan par gyur pa yin no/_/mar 
[\[193b.5\]]dang 'bru mar gyis pha ma dang /_slob dpon dang /_bla ma dang /_yon tan dang ldan pa'i gang zag gi lus la bskus shing mnyes pas/_de'i rgyu de'i rkyen gyis rkang lag mnyen zhing ring la 'jam pa yin no/_/dge ba'i chos bsgom pa la mi skyo bas/_de'i 
[\[193b.6\]]rgyu de'i rkyen gyis thal gong mnyam la lag ngar zlum zhing shugs kyis gzhol ba yin no/_/chos thos par dga' zhing gzhan la chos ston par yang mos te/_chos kyi phyir mngag gzhug gi las byas na/_de'i rgyu de'i rkyen gyis long bu'i rus pa mi snang ba'i 
[\[193b.7\]]mtshan dang ldan no/_/sgo gsum yongs su dag cing nad g.yog dang /_sman gyi sbyin pa byin te/_nga rgyal med la bza' ba dang /_btung ba la chog shes pa'i rgyu dang rkyen gyis lus drang por 'greng na lag pas pus mor slebs pa yin no/_/'khon 
[\[194a\]]
[\[194a.1\]]gcugs su gyur pa la tshig 'jam pos bsdums te/_/bdag kyang ngo tsha ba dang ldan pa'i chos spyad de gzhan yang spyod du bcug na/_de'i rgyu de'i rkyen gyis/_rta'i rgyal po ltar mtshan sbubs kyi nang du nub pa yin no/_/bdag 
[\[194a.2\]]gi sgo gsum yongs su dag la/_gzhan yang yongs su dag par byed cing /_sems can dag 'byung ba chen po bzhi 'khrugs te/_nad du gyur pa'i sman dpyad kyis gsos pas na/_de'i rgyu de'i rkyen gyis/_lus kyi mtshan yongs su rdzogs pa 
[\[194a.3\]]yin no/_/chos thos par dga' zhing gzhan la chos ston par mos pas na/_lus kyi ba spu gyen du nyal ba'i mtshan dang ldan pa yin/_chos kyi don zab mo yid la bgyid cing dge ba'i chos sgom par mos la/_pha ma dang /_slob dpon dang /_bla ma 
[\[194a.4\]]dang /_yon tan dang ldan pa'i gang zag la mchod pa byas pa dang /_sangs rgyas kyi mchod rten dang /_dge 'dun gyi gnas khang dang /_lam srang na 'dug pa'i bong ba'am/_rdo ba'am/_tsher ma'am/_mi gtsang ba med par byas na/_de'i 
[\[194a.5\]]rgyu de'i rkyen gyis spu re re nas g.yas phyogs su 'khyil pa'i mtshan dang ldan par gyur pa yin no/_/pha rol po gzhan dag la zas dang /_skom dang /_rgyan dang /_de la sogs pa byin zhing zhe sdang gi sems med na/_de'i rgyu de'i rkyen gyis gser btso 
[\[194a.6\]]ma'i mdog dang ldan pa dang /_'od rtag pa'i mtshan nyid dang ldan pa yin no/_/ci'i las kyis ba spu'i khung bu re re nas spu re re skyes pa'i mtshan dang ldan zhe na/_las de nyid kyi rgyu las gyur te/_las kyi rgyu de nyid kyis lus mnyen zhing 'jam la rdul dang dri 
[\[194a.7\]]mas mi gos pa'i mtshan dang ldan pa yin no/_/sems can dag la/_dgos pa'i zang zing rgyun du gtong bas na/_de'i rgyu de'i rkyen gyis/_gnas bdun mnyam par gang ba'i mtshan dang ldan pa yin no/_/bdag gi nga rgyal dang dregs pa bcom nas/_rang 
[\[194b\]]
[\[194b.1\]]bzhin gyis mnyen zhing des pa'i sems kyis sems can gyi yid dang sbyor te/_/chos bzhin du spyod la/_mi dge ba'i chos spangs pa'i phyir dge ba'i chos ston na/_de'i rgyu de'i rkyen gyis/_ro stod [{]ri dgas [,]ri dwags [}]kyi rgyal po seng ge lta bu'i mtshan dang /_smin mtshams 
[\[194b.2\]]dang /_sgrog rus mnyam par gang ba'i mtshan dang /_sor mo ring ba'i mtshan dang /_lus kyi mtha' yang zhing 'jam pa'i mtshan dang ldan pa yin no/_/phra ma yongs su spangs te/_rtsod cing 'khon pa'i bsdums byas pas/_de'i rgyu de'i rkyen gyis so 
[\[194b.3\]]bzhi bcu dang ldan pa'i mtshan dang /_so'i thags bzang ba'i mtshan dang /_so mnyam pa'i mtshan dang ldan pa yin no/_/'dod pa'i khams kyi byams pa bsgoms pas/_de'i rgyu de'i rkyen gyis/_so dkar ba'i mtshan dang ldan pa yin no/_/slong ba 
[\[194b.4\]]mthong na dga' ba'i sems kyis bsu bskyal byas pas/_de'i rgyu de'i rkyen gyis/_seng ge'i 'gram pa lta bu'i mtshan dang ldan par gyur pa yin no/_/sems can thams cad la bu gcig pa bzhin du 'dra bar lta bas/_de'i rgyu de'i rkyen gyis/_ro bro ba'i 
[\[194b.5\]]mchog gi mtshan dang ldan pa yin no/_/sems can la bla na med pa'i chos kyi ro rtag tu gtong zhing brjed cing mi dran pa la yang dran par byas te/_bdag kyang tshul khrims lnga srung la gzhan yang bsrung bar bskul zhing byams pa'i sems kyis chos kyi sbyin 
[\[194b.6\]]pa chen po byas na/_de'i rgyu de'i rkyen gyis sha'i gtsug tor gyi mtshan dang lce ring zhing yangs pa'i mtshan dang ldan pa yin no/_/bden pa'i tshig dang /_chos kyis dga' ba'i tshig dang /_mnyen des pa'i tshig smra'i/_dus ma yin pa'i tshig mi 
[\[194b.7\]]smra bas/_de'i rgyu de'i rkyen gyis tshangs pa'i sgra dbyangs dang ldan pa yin no/_/snying rje'i sems bsgoms pas sems can rnams la pha ma lta bur lta bas/_de'i rgyu de'i rkyen gyis mig mthon mthing ltar 'dug pa dang /_mig khyu mchog gi rgyal po lta 
[\[195a\]]
[\[195a.1\]]bu'i mtshan dang ldan pa yin no/_/yon tan dang ldan pa'i legs pa mi bcabs shing /_bstod cing bsngags pas/_de'i rgyu de'i rkyen gyis/_mdzod spu dkar po'i mtshan dang ldan pa yin no/_/mtshan sum cu rtsa 
[\[195a.2\]]gnyis 'di dag gi rgyu dang rkyen sa sor bshad mod kyi/_de'i rgyu de'i rkyen yang dag pa ni/_tshul khrims dang brtson 'grus so/_/de ci'i phyir zhe na/_gal te tshul khrims ma bsrungs/_brtson 'grus ma spyad na/_mi'i lus kyang thob par 
[\[195a.3\]]mi nus na/_mtshan sum cu rtsa gnyis thob pa lta smos kyang ci dgos/_spyi gtsug bltar mi snang ba dang /_sha'i gtsug tor gyi mtshan gnyis la tha dad pa med do/_/gzhan yang ci byed do cog la gcig tu ma nges te/_'gyod pa'i sems med na/_de'i 
[\[195a.4\]]rgyu de'i rkyen gyis/_rkang mthil mnyam par gang ba'i mtshan thob bo/_/de yang sems rtse gcig tu byas na/_de'i rgyus 'khor lo'i rtsibs stong dang ldan pa'i mtshan dang /_mtshan gsum pa dang /_bzhi pa dang /_sor mo'i bar 'brel pa dang /_gnas 
[\[195a.5\]]bdun mnyam par gang ba dang /_mnyen zhing 'jam pa dang /_phrag pa zlum pa dang /_sgrog rus gang ba dang /_lus drang ba dang /_lce ring zhing yangs pa'i mtshan dang ldan pa yin no/_/de yang bya brtag tu byas na/_de'i rgyus sor mo ring 
[\[195a.6\]]ba'i mtshan dang /_lag pas pus mor slebs pa'i mtshan dang /_'od rtag pa 'dom gang gi mtshan dang /_so thags bzang zhing ya yo med pa'i mtshan thob bo/_/bya ba yongs su dag par byas na/_de'i rgyus mtshan lhag ma gzhan rnams thob 
[\[195a.7\]]par 'gyur ro/_/gzhan yang sems can dag la dge ba 'ba' zhig gi sems bskyed pas/_de'i rgyus rkang lag mnyen zhing 'jam pa dang /_pags pa mnyen zhing 'jam la/_rdul dang dri mas mi gos pa'i mtshan thob bo/_/rim gyis 
[\[195b\]]
[\[195b.1\]]bsgom zhing spyod pa dang /_dus bzhin du bsgoms shing spyod pas de'i rgyus/_gnyis pa dang /_gsum pa dang /_bzhi pa'i mtshan thob bo/_/dge ba'i chos bsgom pa la mos shing /_'gyod pa'i sems med pas/_de'i rgyus lus kyi mdog gser lta 
[\[195b.2\]]bu dang /_'od rtag pa dang /_so dkar ba dang /_smin mtshams kyi mdzod spu'i mtshan thob bo/_/bstod cing bsngags na yang nga rgyal mi skye la/_bdag gi legs pa bcabs te rlom sems med na de'i rgyus rta lta bur mtshan sbubs su nub pa'i mtshan thob bo/_/
[\[195b.3\]]dge ba'i las ci byas pa byang chub tu bsngos na de'i rgyus/_ba spu'i khung re re nas spu re re skye ba'i mtshan dang /_ba spu gyen du nyal ba dang /_so bzhi bcu dang ldan pa dang /_ro bro ba'i mchog gi mtshan thob bo/_/rtag tu brtson 'grus byas na/_de'i rgyus 'gram 
[\[195b.4\]]pa'i lha nga zlum pa dang /_lus kyi stod seng ge lta bu'i mtshan thob bo/_/sems can thams cad la bu gcig pa dang 'dra bar sdug par bsams pas de'i rgyus so thags bzang zhing mnyam pa dang /_mig mthon mthing du 'dug pa dang /_
[\[195b.5\]]mig khyu mchog gi rgyal po lta bu'i mtshan thob bo/_/dge ba'i chos sgrub pa la skyo zhing ngal ba'i sems med pas mtshan lhag ma gzhan rnams thob bo/_/byang chub sems dpa' sems dpa' chen po mtshan nyid la spyod cing gnas pa'i tshe mtshan 
[\[195b.6\]]sum cu rtsa gnyis kyi las byed do/_/rnam par dag pa'i spyod pa la gnas pa'i tshe/_mtshan sum cu rtsa gnyis yod mod kyi/_yongs su rdzogs pa'am/_gsal ba ma yin no/_/spyod pa bcu gsum pa la gnas pa na mtshan rnams kyang mngon 
[\[195b.7\]]par gsal bar yongs su rdzogs so/_/sangs rgyas kyi chos kyi mtshan grangs med mod kyi sems can rnams la mi 'thun te/_rab dang /_'bring dang /_tha ma yod pas bsam gyis mi khyab pas na/_de bas na/_sangs rgyas kyis 
[\[196a\]]
[\[196a.1\]]mtshan bzang po sum cu rtsa gnyis gsungs so/_/sems can thams cad kyi bsod nams ji tsam yod pa phyogs gcig tu bsdus te spungs nas/_de bzhin gshegs pa'i ba spu gcig gi mtshan dang mnyam mo/_/
[\[196a.2\]]ba spu'i khung bu thams cad kyi bsod nams ji snyed cig yod pa/_gcig tu bsdus te spungs nas/_dpe byad bzang po gcig dang mnyam mo/_/dpe byad bzang po ji tsam yod pa'i bsod nams ji snyed yod pa de las brgya 'gyur du byas na mtshan 
[\[196a.3\]]gcig dang mnyam ste/_smin mtshams kyi mdzod spu dkar po'i mtshan dang /_spyi gtsug bltar mi snang ba'i mtshan ni ma gtogs so/_/de ma yin pa mtshan gzhan thams cad gcig tu bsdus te/_stong 'gyur du byas na/_mtshan gong ma 
[\[196a.4\]]gnyis su 'gyur ro/_/mtshan sum cu rtsa gnyis dang /_dpe byad bzang po brgyad cu po'i bsod nams ji snyed yod pa gcig tu bsdus spungs te khri phrag stong 'gyur du byas pa dang /_de bzhin gshegs pa'i 'brug sgra lta bu'i dbyangs zab cing 
[\[196a.5\]]rgyang ring por grags pa'i mtshan dang mnyam ste/_gsung sgra des ni/_sangs rgyas kyi zhing tshad med mtha' yas bsam gyis mi khyab pa'i rdul phra rab snyed du grags shing /_sems can gyi don du byams pa dang /_snying rje chen po spyod pas/_drin 
[\[196a.6\]]shes pa dang /_drin bsab pa 'di ni bsam gyis mi khyab bo/_/de ltar mtshan dang dpe byad bzang po de dag re res kyang /_so so'i skye bo tshad med grangs med pa bye ba brgya stong gis sa chen po'i rdul phra rab snyed la phan pa dang bde ba'i don byas nas/_byang chub 
[\[196a.7\]]tu sems bskyed du bcug go/_/de ltar mthar gyis/_bsgrub pa yongs su rdzogs nas/_mtshan dang dpe byad bzang po rnam gnyis thob ste/_mtshan dang dpe byad bzang po yongs su rdzogs nas/_byang chub kyi shing drung du song ste/_bdud kyi dpung 
[\[196b\]]
[\[196b.1\]]rnams btul te/_mngon par sangs rgyas nas/_yang dag par chos kyi 'khor lo bskor to/_/so so'i skye bo la phan pa dang bde ba'i don du 'dod pa'i chu'i klung las bsgral nas/_shes rab kyi pha rol tu phyin pa'i 'gram du bkod de/_sems can 
[\[196b.2\]]thams cad la phan pa dang bde ba'i don yongs su rdzogs par byas so/_/bcom ldan 'das kyis/_kun dga' bo dang /_byang chub sems dpa' sems dpa' chen po la sogs te/_'khor mang po thams cad la/_'di skad ces bka' stsal to/_/
[\[196b.3\]]rigs kyi bu dag khyed rnams la su zhig sangs rgyas kyi bka' drin rtag tu gzo zhing /_dam pa'i chos bsrung ba'i phyir/_thabs mkhas pa chen po drin lan bsab pa'i mdo sde shin tu zab mo 'di/_glegs bam du bri ba dang /_klog pa dang /_kha ton byed 
[\[196b.4\]]par 'gyur/_su zhig gis phyi ma'i dus ngan pa'i tshe/_brtson 'grus chen po bskyed de/_bla na med pa yang dag par rdzogs pa'i byang chub 'di srung zhing gzungs su 'dzin par 'gyur/_su zhig gis chos bsrung ba'i phyir/_mdo sde 'di rgyas par spel 
[\[196b.5\]]zhing sems can thams cad la phan pa dang /_bde ba'i don byed par nus/_zhes bka' stsal pa dang /_de'i tshe 'khor de nyid na/_byang chub sems dpa' sems dpa' chen po khri brgya stong snyed 'dug pa las langs te/_gos tshags bcos nas 
[\[196b.6\]]blo gos phyogs gcig tu gzar te/_pus mo g.yas pa'i lha nga sa la btsugs thal mo sbyar ba btud nas/_sangs rgyas la 'di skad ces gsol to/_/bcom ldan 'das/_bdag cag gis slad ma'i dus ngan pa'i tshe/_bla na med pa 
[\[196b.7\]]yang dag par rdzogs pa'i byang chub 'di bsrung zhing /_dam pa'i chos gzungs su bzung ste/_sems can mang po la phan pa'i don byed par spro'o/_/de nas byang chub sems dpa' seng ges 'di skad ces gsol to/_/bcom ldan 
[\[197a\]]
[\[197a.1\]]'das/_bdag kyang thabs rnam pa sna tshogs kyis/_sems can rnams yongs su bsdu bar spro'o/_/byang chub sems dpa' rdo rjes gsol pa/_sems can gang ngan 'gro gsum du ltung bar 'gyur ba dag_/bdag 
[\[197a.2\]]gis ci nas kyang mi ltung bar bgyi bar spro'o/_/byang chub sems dpa' 'jam dpal gyis gsol pa/_sems can rnams ci dang ci 'dod pa/_bdag gis thams cad yongs su rdzogs par bgyi bar spro'o/_/byang chub sems dpa' 
[\[197a.3\]]ye shes rgyal mtshan gyis gsol pa/_bdag gis ni/_sems can rnams la ye shes chen po'i chos kyi rgyal mtshan sbyin par bgyi ba spro'o/_/byang chub sems dpa' chos kyi rgyal mtshan gyis gsol pa/_bcom ldan 'das/_bdag 
[\[197a.4\]]gis ni/_sems can rnams la chos yongs su sbyin par spro'o/_/byang chub sems dpa' nyi 'od kyis gsol pa/_bcom ldan 'das/_bdag gis ni/_sems can rnams la bde ba sbyin par spro'o/_/byang chub sems dpa' zla 
[\[197a.5\]]'od kyis gsol pa/_bcom ldan 'das/_bdag gis ni/_sems can rnams la bsod nams kyi las byed du gzhug par bskul bar spro'o/_/byang chub sems dpa' dge sbyong gis gsol pa/_bcom ldan 'das/_bdag gis ni 
[\[197a.6\]]sems can rnams la thams cad bag med pa la mi gnas par bskul bar spro'o/_/byang chub sems dpa' blo gros mi zad pas gsol pa/_bcom ldan 'das/_bdag gis ni/_sems can thams cad la/_zad pa mi shes pa'i dbyings 
[\[197a.7\]]kyi/_don mthong bar bstan par spro'o/_/byang chub sems dpa' zla 'od bus gsol pa/_bcom ldan 'das/_bdag ni sems can thams cad la/_bla na med pa'i bde ba sbyin pa bgyi bar spro'o/_/zhes byang chub 
[\[197b\]]
[\[197b.1\]]sems dpa' de dag_/so so nas dam bcas so/_/byang chub yongs su brgyan cing /_sems can thams cad la phan zhing /_bde ba dang /_sangs rgyas kyi bka' drin dran zhing /_sangs rgyas kyi bka' drin bsab pa'i phyir/_
[\[197b.2\]]stan las langs nas/_thal mo sbyar ba btud de/_sangs rgyas kyi mdo sde 'di/_bdag cag la gtad du gsol/_zhes gsol to/_/de'i tshe tshe dang ldan pa kun dga' bos/_'di skad ces gsol to/_/bcom ldan 'das mdo sde 'di'i 
[\[197b.3\]]mtshan ci zhes bgyi/_/ji ltar yongs su gzung /_bcom ldan 'das kyis/_kun dga' bo la bka' stsal pa/_mdo sde 'di'i ming /_dge ba'i dngos po kun bsdu ba zhes kyang bya/_thabs mkhas pa chen po zhes kyang bya/_dgongs 
[\[197b.4\]]pa dam pa'i spyod pa zhes kyang bya/_sangs rgyas drin lan bsab pa zhes kyang bya'o/_/bcom ldan 'das kyis/_kun dga' bo dang /_byang chub sems dpa' sems dpa' chen po rnams la 'di skad ces bka' stsal to/_/khyed rnams 
[\[197b.5\]]ji ltar bstan pa bzhin du/_nan tan du spyod cig_/sangs rgyas kyis yongs su gdams pa'i le'u 'di bstan pa'i tshe/_nyan thos bdun khri nyis stong gis/_bla na med pa'i byang chub tu sems bskyed par gyur to/_/gzhan yang /_lha 
[\[197b.6\]]dang /_klu dang /_gnod sbyin dang /_dri za dang /_mi 'am ci dang /_lto 'phye chen po dang /_mi dang /_mi ma yin pa dang /_de la sogs pa thams cad sangs rgyas kyis gsungs pa la rjes su yi rang bar gyur to/_/thabs mkhas 
[\[197b.7\]]pa chen po sangs rgyas drin lan bsab pa'i mdo las/_nye bar bsnyen pa'i le'u zhes bya ste dgu pa'o//_//thabs mkhas pa chen po sangs rgyas drin lan bsab pa zhes bya ba'i mdo rdzogs so//_//
[\[198a\]]
[\[198a.1\]{D354}]@##/_/bod skad du/_'phags pa legs nyes kyi rgyu dang 'bras bu bstan pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal 
[\[198a.2\]]bu rgyal byed kyi tshal mgon med zas sbyin gyi kun dga' ra ba na bzhugs te/_de'i tshe bcom ldan 'das byang chub sems dpa' tshad med pa dang /_lha dang mi'i 'khor mang pos yongs su bskor cing sems rtse gcig tu chos nyan pa dag la chos ston par mdzad do/_/de nas tshe dang 
[\[198a.3\]]ldan pa kun dga' bos sems can rnams kyi ched du bcom ldan 'das la 'di skad ces gsol to/_/bcom ldan 'das da ltar 'jig rten na rnam pa gcig tu mir skyes par mtshungs pa la/_kha cig ni sdug cing kha cig ni byad bzhin mi sdug pa dang /_kha cig ni dpa' zhing 
[\[198a.4\]]kha cig ni zhan pa dang /_kha cig ni dbul zhing kha cig ni phyug pa dang /_kha cig ni sdug bsngal zhing kha cig ni bde ba dang ldan pa dang /_kha cig ni ya rabs su gyur cing kha cig ni ma rabs su gyur te/_sgra dbyangs mi mtshungs shing skad tha dad par gyur pa dang /_kha cig 
[\[198a.5\]]ni lo brgya lon kyang 'chi bar mi 'gyur la kha cig ni lo sum cu lon nas sngar 'gum pa dang /_kha cig ni lo [{]bcwa [,]bco [}]lnga lon nas glo bur du 'chi ba dang /_kha cig ni ma'i mngal nyid du 'gum pa dang /_kha cig ni byad bzhin sdug cing mdzes pa dang /_kha cig ni dbul zhing ma 
[\[198a.6\]]rabs su gyur la byad bzhin mi sdug pa dang /_kha cig ni phyug cing ya rabs su skye ba dang /_kha cig ni dpa' zhing dman par gyur la/_kha cig ni zhan cing rigs mthon por skyes pa dang /_kha cig ni sdug bsngal zhing tshe ring la kha cig ni bde zhing tshe thung ba dang /_kha 
[\[198a.7\]]cig ni dge ba spyad kyang nongs skyon dang bcas par gyur la/_kha cig ni sdig pa bgyis kyang bsod nams kyi phan yon thob pa dang /_kha cig ni tsho zhing dkar yang mig ya yor gyur cing mi gsal la/_kha cig ni sngo zhing gnag kyang mngal byad dang ldan pa dang /_kha cig 
[\[198b\]]
[\[198b.1\]]ni thung zhing bong chung yang sems rtsal dang ldan pa dang /_kha cig ni ring zhing bong che yang gzhan dag gi g.yog bgyid pa dang /_kha cig ni bu tsha mang la kha cig ni gcig pu gnas pa dang /_kha cig ni slad rol du rgyu zhing bkres pa dang /_grang ba dag gis nyen par 
[\[198b.2\]]'gyur la/_kha cig ni khyim na gnas kyang gos zas dag la dga' 'byor pa dang /_kha cig ni gzhon pa'i tshe dbul zhing phongs la rgas pa'i tshe gdod phyug por 'gyur ba dang /_kha cig ni yus ma mchis bzhin du yang nongs pa ma mchis par nan gyis go rar stsal ba dang /_
[\[198b.3\]]kha cig ni pha ma yang snying rje dang ldan la bu yang sri zhu che zhing mdo sde dang gtsug lag gi don gleng bar bgyid la/_kha cig ni phu bo nu bo so sor phye nas 'thab cing rtsod par bgyid pa dang /_kha cig ni khang khyim dag brtsigs nas 'byor pa sna tshogs dang ldan la/_kha cig ni 
[\[198b.4\]]khang khyim ma mchis pas gzhan dag la rten pa dang /_kha cig ni bya 'dab chags bzhin du shing dang thang la gnas pa dang /_kha cig ni gcan gzan gyi rnam pa dang mtshungs shing spu'i gos dang ldan pa zas su rtswa 'tshal zhing khrag 'thung ba dang /_kha cig ni yi ge ma 
[\[198b.5\]]'tshal ba dang /_kha cig ni ci yang ma bgyis par bde ba'i rnam par smin pa myong bar 'gyur la/_kha cig ni sla ba bgyid pa'i gnas kyang mi rnyed pa dang /_kha cig ni dbang po gsal bas shes pa dang ldan la/_kha cig ni dbang po mi gsal bas shes pa dang mi ldan pa dang /_
[\[198b.6\]]kha cig ni btsal na gdod thob par 'gyur la/_kha cig ni ma btsal bar yang rnyed par 'gyur ba dang /_kha cig ni phyug kyang ser sna che la/_kha cig ni dbul por gyur kyang gtong ba la dga' ba dang /_kha cig ni tshig smras pa rnams mnyan zhing des la/_kha cig ni tshig 
[\[198b.7\]]smras pa rnams gtum zhing brlang ba dang /_kha cig ni mang po kun gyis bkur zhing snying du sdug par 'gyur la/_kha cig ni mang po kun gyis thag ring du spong bar bgyid pa dang /_kha cig ni byams pa'i sems kyis srog chags gso bar bgyid la/_kha cig ni srog chags dpag 
[\[199a\]]
[\[199a.1\]]tu ma mchis pa dag gsod par bgyid pa dang /_kha cig ni yangs pa mang po kun gyis yid du mchi bar 'gyur la/_kha cig ni gzhan dag gis spong bar bgyid pa dang /_kha cig ni chung ma dang gyos sgyug la sogs pas sdang bar 'gyur la/_kha cig ni gnyen 
[\[199a.2\]]bshes kun dga' bar 'gyur ba dang /_kha cig ni chos kyi tshig mnyan par dga' ba dang /_kha cig ni mdo sde thos nas gnyid log bgyid pa dang /_kha cig ni dpa' zhing rtsal dang ldan yang zhes ma mchis la kha cig ni tshig 'bru dang don dag la slob par mos pa dang /_kha 
[\[199a.3\]]cig ni dud 'gro'i dbyibs tha dad pa sna tshogs bgyis pa dag gda' na/_bcom ldan 'das de dag gi rgyu dang 'bras bu gang lags pa rgya cher bkas bshad du gsol/_'khor mang po rnams kyis thos shing rtogs par 'gyur la sems rtse gcig tu dge ba la gzhol bar 
[\[199a.4\]]'gyur ba lags so/_/bcom ldan 'das kyis bka' stsal pa/_kun dga' bo khyod kyis ji ltar dris pa de de bzhin te/_rnam par smin pa myong bar mi mtshungs par gyur pa de dag thams cad ni tshe rabs snga ma dag_/las kyi spyod pa mi mnyam pa'i dbang gis na 
[\[199a.5\]]tha dad pa'i bye brag brgya stong mang po myong bar gyur pa yin te/_tshe 'di la byad bzhin sdug pa gang yin pa de ni bzod pa dang du blangs pa las 'ongs pa yin no/_/byad bzhin mi sdug pa gang yin pa de ni khong khro ba las 'ongs pa yin no/_/mir gyur kyang dbul por gyur pa gang 
[\[199a.6\]]yin pa de ni ser sna byas pa las 'ongs pa yin no/_/mir gyur kyang phyug por gyur pa gang yin pa de ni sbyin pa btang ba las 'ongs pa yin no/_/ya rabs mthon por gyur pa gang yin pa de ni gzhan dag la gus par phyag byas pa las 'ongs pa yin no/_/ma rabs su gyur pa gang 
[\[199a.7\]]yin pa de ni nga rgyal byas pa las 'ongs pa yin no/_/mir gyur kyang lus ring zhing bong che ba gang yin pa de ni gus pas bkur sti byas pa las 'ongs pa yin no/_/lus thung ngu gang yin pa de ni chos la brnyas pa las 'ongs pa yin no/_/mir gyur kyang bka' blo mi bde ba gang yin 
[\[199b\]]
[\[199b.1\]]pa de ni sngon lug byas pa las 'ongs pa yin no/_/mir gyur kyang gnag cing rid pa gang yin pa de ni de bzhin gshegs pa'i snang ba bsgribs pa las 'ongs pa yin no/_/mir gyur kyang mchu mi sdug pa gang yin pa de ni mchod rten gyi zas myangs pa las 'ongs pa yin no/_/mir gyur 
[\[199b.2\]]kyang mig dmar ba gang yin pa de ni me'i ser sna byas pa las 'ongs pa yin no/_/mir gyur kyang mig mi gsal ba gang yin pa de ni khra'i mig brus pa las 'ongs pa yin no/_/mir gyur kyang lkugs pa gang yin pa de ni chos la skur pa btab pa las 'ongs pa yin no/_/mir gyur 
[\[199b.3\]]kyang 'on par gyur pa gang yin pa de ni chos thos par mi dga' ba las 'ongs pa yin no/_/mir gyur kyang so rnon por gyur pa gang yin pa de ni rus pa 'cha' zhing sha za bar mngon par dga' ba las 'ongs pa yin no/_/mir gyur kyang sna dgye bor gyur pa gang yin pa de ni dri mi 
[\[199b.4\]]zhim pa dag gis de bzhin gshegs pa la mchod pa byas pa las 'ongs pa yin no/_/mir gyur kyang mchu sho rer gyur pa gang yin pa de ni nya'i 'gram pa phug pa las gyur pa yin no/_/mir gyur kyang skra ser por gyur pa gang yin pa de ni phag gi spu btogs pa las 'ongs 
[\[199b.5\]]pa yin no/_/mir gyur kyang rna ba ral bar gyur pa gang yin pa de ni gzhan dag gi rna ba phug pa las gyur pa yin no/_/mir gyur kyang lus kyi sha brur lta bur gyur pa gang yin pa de ni gos yang zhing srab pa dag bgos nas de bzhin gshegs pa'i sku gzugs kyi spyan sngar 
[\[199b.6\]]'ongs pa las gyur pa yin no/_/mir gyur kyang mdog gnag pa gang yin pa de ni de bzhin gshegs pa'i sku gzugs khyams dag gi 'og tu bzhag nas dud pas bdugs pa las gyur pa yin no/_/mir gyur kyang rkang lag zha bor gyur pa gang yin pa de ni mkhan po 
[\[199b.7\]]dang /_slob dpon dang bla ma rnams mthong yang ldang ba med pa las gyur pa yin no/_/mir gyur kyang sgur por gyur pa gang yin pa de ni gos yang zhing srab pa dag bgos nas phan tshun du 'gro ba'i tshe de bzhin gshegs pa'i sku gzugs la rgyab kyis phyogs pa las gyur pa 
[\[200a\]]
[\[200a.1\]]yin no/_/mir gyur kyang 'phral ba mi sdug pa gang yin pa de ni de bzhin gshegs pa mthong ba'i tshe phyag kyang mi byed la/_lag pas 'phral bar brdabs pa las gyur pa yin no/_/mir gyur kyang gnya' ba thung ba gang yin pa de ni bla ma dag mthong nas mgo sbas 
[\[200a.2\]]te bros nas 'byol ba las gyur pa yin no/_/mir gyur kyang rtag par snying na ba gang yin pa de ni sems can gyi lus kyi yan lag bcad cing gtubs pa las gyur pa yin no/_/mir gyur kyang mdze can du gyur pa gang yin pa de ni nyes pa med par gzhan dag gi nor blangs pa las 
[\[200a.3\]]gyur pa yin no/_/mir gyur kyang dbugs thung ba gang yin pa de ni dgun grang ba'i dus kyi tshe gzhan dag la zas grang mo dag byin pa las gyur pa yin no/_/mir gyur kyang bu khye'u dang bu mo med par gyur pa gang yin pa de ni bya mang po rnams kyi phru gu bsad pa las gyur pa yin 
[\[200a.4\]]no/_/mir gyur nas bu tsha mang ba gang yin pa de ni sems can gso bar dga' ba las 'ongs pa yin no/_/mir gyur nas tshe ring ba gang yin pa de ni byams pa'i sems dang ldan pa las 'ongs pa yin no/_/mir gyur nas tshe thung ba gang yin pa de ni srog chags mang po 
[\[200a.5\]]bsad pa las gyur pa yin no/_/mir gyur nas phyug por gyur pa gang yin pa de ni sbyin pa btang ba las gyur pa yin no/_/mir gyur nas rta dang shing rta dang ldan pa gang yin pa de ni dkon mchog gsum la rta dang shing rta phul ba las gyur pa yin no/_/mir gyur nas dbang po 
[\[200a.6\]]gsal ba gang yin pa de ni mdo sde 'dri zhing kha ton 'don pa las gyur pa yin no/_/mir gyur kyang dbang po mi gsal ba gang yin pa de ni dud 'gro'i gnas nas 'ongs pa yin no/_/mir gyur kyang gzhan gyi bran dang bran mo byed pa gang yin pa de ni bu lon chags pa las 'ongs pa yin 
[\[200a.7\]]no/_/mir gyur kyang mi brtan zhing yang ba gang yin pa de ni sngon spre'u byas pa las 'ongs pa yin no/_/mir gyur kyang mdze nad kyis btab pa gang yin pa de ni dkon mchog gsum rnam par bshig pa las gyur pa yin no/_/mir gyur kyang rkang lag 'jam 'grus su gyur 
[\[200b\]]
[\[200b.1\]]pa gang yin pa de ni sems can gyi rkang lag dam du bcings pa las 'ongs pa yin no/_/mir gyur kyang lus la rma dang shu ba 'byung zhing yun ring por sman dang dpyad byas kyang sos su mi btub pa gang yin pa de ni sems can la brdeg btsog byas pa las gyur pa yin no/_/
[\[200b.2\]]mir gyur kyang rang bzhin mi srun pa gang yin pa de ni sdig sbrul byas pa las 'ongs pa yin no/_/mir gyur nas dbang po drug tshang ba gang yin pa de ni tshul khrims bsrungs pa las 'ongs pa yin no/_/mir gyur kyang dbang po rnams ma tshang ba gang yin pa de ni tshul khrims 
[\[200b.3\]]'chal pa las 'ongs pa yin no/_/mir gyur kyang gtsang sbra med pa gang yin pa de ni phag byas pa las 'ongs pa yin no/_/mir gyur nas glu gar la dga' ba gang yin pa de ni rol mo mkhan byas pa las 'ongs pa yin no/_/mir gyur kyang 'dod chen che ba gang yin pa de ni khyi 
[\[200b.4\]]byas pa las 'ongs pa yin no/_/mir gyur nas gnya' bar lba ba yod pa gang yin pa de ni gcig pu bsnogs pa las 'ongs pa yin no/_/mir gyur nas kha'i dri mnam pa gang yin pa de ni tshig ngan gyis gzhan la spyos pa las 'ongs pa yin no/_/mir gyur kyang pho 
[\[200b.5\]]mtshan dang mi ldan pa de ni khyi dang phag rnams kyi rlig pa bcad pa las gyur pa yin no/_/mir gyur nas lce thung ba gang yin pa de ni dben pa dag tu bla ma dag la tshig mi snyan pa brjod pa las 'ongs pa yin no/_/mir gyur nas gzhan gyi chung ma la g.yem par mngon par dga' 
[\[200b.6\]]ba de ni shi 'phos nas bya ngang pa dag tu ltung bar 'gyur ro/_/mir gyur kyang bdag dang nye zhing gnyen du 'brel pa dag la g.yem par mngon par dga' ba gang yin pa de ni shi 'phos nas bye'u mchil pa dag tu ltung bar 'gyur ro/_/mir gyur nas mdo sde dang bstan bcos dag la ser 
[\[200b.7\]]sna byed cing shes kyang sbas nas gzhan dag la mi ston pa gang yin pa de ni shi 'phos nas shing srin dag tu skye bar 'gyur ro/_/mir gyur nas mda' gzhu thogs shing gzhom pa la mngon par dga' ba gang yin pa de ni shi 'phos nas kla klo can du ltung bar 'gyur ro/_/rngon pa byed 
[\[201a\]]
[\[201a.1\]]cing srog chags gsod pa la mngon par dga' ba gang yin pa de ni shi 'phos nas 'phar spyang dag tu ltung bar 'gyur ro/_/mgo rgyan dang me tog thogs pa la mngon par dga' ba gang yin pa de ni shi 'phos nas/_gcin rtug gi srin bu byed par 'gyur ro/_/
[\[201a.2\]]gos ring po gyon par dga' ba de ni/_shi 'phos nas srin bu mjug [{]rings [,]ring [}]byed par 'gyur ro/_/nyal zhing za bar mngon par dga' ba de ni shi 'phos nas phag tu skye bar 'gyur ro/_/gos tshon can gyon par mngon par dga' ba de ni shi 'phos nas bye'u khre'u byed par 'gyur 
[\[201a.3\]]ro/_/gzhan gyi tshig zlos shing ku re byed par mngon par dga' ba de ni shi 'phos nas bya ne tso byed par 'gyur ro/_/phra ma byed pa la mngon par dga' ba gang yin pa de ni shi 'phos nas sbrul lus po che dag tu skye bar 'gyur ro/_/nyes pa med par dgra la rnam par 'tshe ba gang yin pa de 
[\[201a.4\]]ni shi 'phos nas srin bu 'khon du 'dzin pa'i sems dang bcas pa dag tu skye bar 'gyur ro/_/gzhan gyi dbyen byed par dga' ba gang yin pa de ni shi 'phos nas srin bya dag tu skye bar 'gyur ro/_/dmod mo'i tshig smra ba la mngon par dga' ba gang yin pa de ni shi 'phos nas wa dag 
[\[201a.5\]]tu skye bar 'gyur ro/_/gzhan dag skrag cing dngang bar mngon par dga' ba gang yin pa de ni shi 'phos nas [{]ri dgas [,]ri dwags [}]sha ba'i rigs su skye bar 'gyur ro/_/tshe snga ma la shing gi lham bgos nas dri gtsang khang du zhugs pa gang yin pa de ni tshe 'di la rta'i rigs su skye bar 'gyur ro/_/
[\[201a.6\]]tshe snga ma la 'phyen gtong ba la mngon par dga' ba gang yin pa de ni srin bu mnam po'i rigs su skye bar 'gyur ro/_/tshe snga ma la dge 'dun gyi gtun dang rang thag yongs su spyod pa gang yin pa de ni tshe 'di la srog chags srin bu mgo rdebs pa dag tu skye bar 'gyur ro/_/tshe snga ma 
[\[201a.7\]]la gzhan dag gi zas kyi gegs byas na tshe 'di la shing srin byed par 'gyur ro/_/dge 'dun gyi chu brkus nas yongs su spyad pa gang yin pa de ni tshe 'di la nya dang chu srin dag tu skye bar 'gyur ro/_/dge 'dun gyi sa gzhi dag la mi gtsang ba 'dor ba gang yin pa de ni bshang gci'i nang du 
[\[201b\]]
[\[201b.1\]]srin bu dag tu skye bar 'gyur ro/_/dge 'dun gyi shing tog brkus pa gang yin pa de ni 'jim rdzab za ba'i srin bu byed par 'gyur ro/_/dge 'dun gyi dkor brkus pa gang yin pa de ni rang thag 'dren pa'i glang dang bong bu byed par 'gyur ro/_/dge 'dun gyi dkor la nan gyis slong zhing snga 
[\[201b.2\]]skyin byed na [(]phu [,]phug [)]ron dkar po byed par 'gyur ro/_/dge 'dun la 'phya zhing dmod par byed na glang gi gnya' ba'i srin bur skye bar 'gyur ro/_/dge 'dun gyi tshod ldum zos na tshod ma'i srin bur skye bar 'gyur ro/_/dge 'dun gyi khri stan la 'dug na sa'i srin bu mjug [{]rings su [,]ring du [}]skye 
[\[201b.3\]]bar 'gyur ro/_/dge 'dun gyi yo byad sna tshogs dag la yongs su spyod par byed na phye ma leb tu skye bar 'gyur ro/_/rus pa dag thogs nas gtsug lag khang du 'jug par byed na bya mchu [{]rings su [,]ring du [}]skye bar 'gyur ro/_/dmar rtsi dang dkar rtsi dag mchu la bskus nas gtsug lag 
[\[201b.4\]]khang du 'jug par byed na bya mchu dmar ba dag tu skye bar 'gyur ro/_/gos tshon can bgos te/_gtsug lag khang du 'gro bar byed na bya kha dog ser po dag tu skye bar 'gyur ro/_/khyo shug gtsug lag khang du gnas nas nyal po byas na bya mgo sngon dag tu skye bar 'gyur ro/_/
[\[201b.5\]]de bzhin gshegs pa'i mchod rten la brdzis na rnga mo'i lus byed par 'gyur ro/_/lham bgos te de bzhin gshegs pa'i dri gtsang khang du 'gro bar byed na sbal par skye bar 'gyur ro/_/chos nyan pa'i tshe klag cor zer na ni bya lce brgya pa dag tu skye bar 'gyur ro/_/dge slong ma gtsang 
[\[201b.6\]]ma sun par byed na shi 'phos nas sems can dmyal ba'i gnas lcags kyi brag phug tu ltung zhing ral gri'i 'khor lo brgya stong du ma dus gcig tu babs nas lus gcod par 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/
[\[201b.7\]]bcom ldan 'das kyis 'di skad gsungs pa ltar dge 'dun gyi rdzas yongs su spyod pa gang lags pa de dag la yang dag par shin tu lci ba zhig lags par gyur na sbyin bdag bzhi po ji ltar gtsug lag khang du mchi zhing bkur sti dang phyag 'tshal bar bgyid pa lags/_bcom 
[\[202a\]]
[\[202a.1\]]ldan 'das kyis bka' stsal pa/_dge 'dun gyi gtsug lag khang du 'gro ba la sems rnam pa gnyis yod de/_dge ba'i sems dang mi dge ba'i sems gang yin pa'o/_/dge ba'i sems zhes bya ba ji lta bu zhe na/_gang gis gtsug lag khang du phyin nas de 
[\[202a.2\]]bzhin gshegs pa mthong na phyag byed pa dang /_dge 'dun mthong na gus par bkur sti byas nas mdo sde'i don 'dri bar byed pa dang /_sdom pa yang dag par blangs nas nyes pa 'chags par byed pa dang /_nor rdzas dag yongs su btang nas dkon mchog gsum gyi zhal ta 
[\[202a.3\]]byed pa dang /_lus dang srog la phangs pa med par chos chen po yongs su bsrung zhing yang dag par 'dzin par byed pa'i gang zag de lta bu dag ni gom pa gcig 'dor bar byed na yang lha'i gzhal med khang drung du 'ong zhing /_ma 'ongs pa na khyim bdag shug de ka bzhin 
[\[202a.4\]]du rnam par smin pa'i 'bras bu myong bar 'gyur ba gang yin pa de ni skyes bu mchog tu dge ba zhes bya'o/_/mi dge ba'i sems dang ldan pa ji lta bu zhe na/_sems can gang la la zhig gtsug lag khang du 'jug pa'i tshe dge 'dun la slongs mo dang /_g.yar po dang /_snga 
[\[202a.5\]]skyin 'ba' zhig bya bar sems pa dang /_dge 'dun gyi skyon tshol zhing rtse gcig tu rnam par bshig pa 'ba' zhig tu 'dod pa dang /_dge slong gi dge 'dun gyi zas zos na yang sems la gnod pa ci yang med cing khur ba dang /_shing tog dang /_ldam ldum dag khyer nas rang 
[\[202a.6\]]gi khyim du 'gro bar byed pa'i gang zag de lta bu dag shi 'phos ma thag tu lcags kyi thu lum za ba'i sems can dmyal bar ltung zhing zangs kyi nang du btso ba dang /_sbar ba'i mes bsregs pa dang /_ral gri lta bu'i ri lo ma can gyi ljon shing la 'dzeg pa la sogs pa'i sdug bsngal 
[\[202a.7\]]gang yang mi myong ba med par 'gyur te/_'di ni skyes bu mchog tu mi dge ba zhes bya'o/_/bcom ldan 'das kyis bka' stsal pa/_kun dga' bo 'di ni ngas ma 'ongs pa'i dus kyi slob ma dag la rjes su bstan pa yin gyis bag yod par bsgrims te/_dkon mchog gsum 
[\[202b\]]
[\[202b.1\]]po dag la nyes pa mi byed pa dang /_nur ba'i sems skye ba med par de bzhin gshegs pa'i bka' stsal pa bzhin byed na/_de bzhin gshegs pa byams pa 'jig rten du byung ba'i tshe yongs su mya ngan las 'da' bar 'gyur bar the tshom med do/_/bcom ldan 'das kyis 
[\[202b.2\]]bka' stsal pa/_tshe 'di la gzhan gyi lus las gos bshus te phrog par byed na shi 'phos nas grang ba'i sems can dmyal bar ltung ba dang /_gzhan yang dar gyi srin bur skyes nas 'tshed par 'gyur ro/_/tshe 'di la sku gzugs dang mdo sde'i spyan sngar mar me sbar bar 
[\[202b.3\]]mngon par mi dga' na shi 'phos nas ri khor yug gi bar na sems can dmyal ba'i gnas mun nag yod pa dag tu ltung bar 'gyur ro/_/tshe 'di la sems can gyi srog bcad pas dmyal zhing gtub par byed na shi 'phos nas sems can dmyal ba mtshon ltar rab tu rno ba'i 
[\[202b.4\]]ri la ral gri lo ma can gyi ljon shing 'dzeg pa dag tu ltung bar 'gyur ro/_/tshe 'di la kha cig sdig gtong zhing rngon pa byed par mngon par dga' ba de dag ni shi 'phos nas sog les 'dral ba'i sems can dmyal bar ltung bar 'gyur ro/_/tshe 'di la mang du 'dod pas 
[\[202b.5\]]log par g.yem pa gang yin pa de ni shi 'phos nas zangs kyi ka ba rab tu 'bar ba la 'ju ba dang /_lcags kyi khri rab tu tsha ba la nyal ba'i sems can dmyal bar ltung bar 'gyur ro/_/tshe 'di la chung ma mang po 'chang ba gang yin pa de ni lcags kyi rang thag tu 'thag pa'i 
[\[202b.6\]]sems can dmyal bar ltung bar 'gyur ro/_/tshe 'di la khyim thab mang po bdog pa gang yin pa de ni shi 'phos nas sbrul gdug pa dang ldan pa'i sems can dmyal bar ltung bar 'gyur ro/_/tshe 'di la sgo nga bsregs pa gang yin pa de ni shi 'phos nas me ma mur rab tu tsha ba 
[\[202b.7\]]dang ldan pa'i sems can dmyal bar ltung bar 'gyur ro/_/tshe 'di la phag dang bya rnams bshu shing 'thog pa gang yin pa de ni shi 'phos nas zangs dag tu 'tshed pa'i sems can dmyal ba dag tu ltung bar 'gyur ro/_/tshe 'di la phag dang khyi'i rlig pa 'byin pa gang yin pa de ni 
[\[203a\]]
[\[203a.1\]]shi 'phos nas rdo zur dang ldan pa'i sems can dmyal bar ltung bar 'gyur ro/_/tshe 'di la chang 'thungs nas myos par byas pa gang yin pa de ni shi 'phos nas lcags khu 'thung ba'i sems can dmyal bar ltung bar 'gyur ro/_/tshe 'di la sems can gyi lus kyi 
[\[203a.2\]]yan lag bcad cing gtub pa gang yin pa de ni shi 'phos nas lcags kyi 'khor lo dang ldan pa'i sems can dmyal bar ltung bar 'gyur ro/_/tshe 'di la dge 'dun gyi shing tog brkus pa gang yin pa de ni shi 'phos nas lcags kyi thu lum za ba'i sems can dmyal bar ltung 
[\[203a.3\]]bar 'gyur ro/_/tshe 'di la phag gi rgyu ma dang sha zos pa gang yin pa de ni shi 'phos nas ljan ljin gyis gang ba'i sems can dmyal bar ltung bar 'gyur ro/_/tshe 'di la nya gson por zos pa gang yin pa de ni shi 'phos nas mtshon cha dang /_dbyig pa dang /_ral gri'i so 
[\[203a.4\]]can gyi ljon shing dang ldan pa'i sems can dmyal bar ltung bar 'gyur ro/_/tshe 'di la ma yar mor gyur nas chung ma snga ma'i bu dag la ner pa byas pa gang yin pa de ni shi 'phos nas me rab tu 'bar ba'i shing rta dang ldan pa'i sems can dmyal bar ltung bar 'gyur ro/_/tshe 'di la 
[\[203a.5\]]phra ma byas nas dkrugs ma byas pa gang yin pa de ni shi 'phos nas lcags kyi thong gshol gyis rmo ba'i sems can dmyal bar ltung bar 'gyur ro/_/tshe 'di la mi snyan pas gzhan dag la spyos pa gang yin pa de ni shi 'phos nas lce rab tu 'byin pa'i sems can dmyal bar ltung 
[\[203a.6\]]bar 'gyur ro/_/tshe 'di la [{]brdzun [,]rdzun [}]mang du smras pa gang yin pa de ni shi 'phos nas lce lcags kyi gzer gyis 'debs pa'i sems can dmyal bar ltung bar 'gyur ro/_/tshe 'di la srog bcad nas log pa'i lha la mchod sbyin byas pa gang yin pa de ni shi 'phos nas lcags kyi gtun 
[\[203a.7\]]gyis brdungs pa'i sems can dmyal bar ltung bar 'gyur ro/_/tshe 'di la bon mo byas nas 'dre gdon gyi tshig 'don cing gzhan dag bslus te nor blangs pa gang yin pa de ni shi 'phos nas sha'i ri lta bu'i sems can dmyal bar ltung bar 'gyur ro/_/tshe 'di la bon mo byas nas mig 
[\[203b\]]
[\[203b.1\]]btsums te/_sa la nyal nas gzhan dag la mtho ris su skye bar 'gyur ro zhes drang po ma yin pa'i 'dre gdon dag gis len pa gang yin pa de ni shi 'phos nas rked pa gtub pa'i sems can dmyal bar ltung bar 'gyur ro/_/tshe 'di la bon mo byas nas gzhan dag gi srog bcad 
[\[203b.2\]]de/_lha 'dre dang lam lnga'i sa'i bdag po dang srin mo la sogs pa la mchod pa byed du bcug pa gang yin pa 'di lta bu la sogs pa de dag thams cad ni skyes bu blun po rnams 'drid pa yin pas shi 'phos nas sta res gcod pa'i sems can dmyal bar ltung bar 'gyur ro/_/
[\[203b.3\]]sems can dmyal ba'i srungs ma rnams kyis yan lag bcad cing gtub pa dang /_bya lcags kyi mchu can rnams kyis mig gi 'bras bu gnyis la 'thog par 'gyur ro/_/tshe 'di la bon mo byas nas mi shi ba'i ro rnams sbed pa dang /_khang khyim rnams kyi bzang ngan dang /_
[\[203b.4\]]rigs lnga po rnams kyis khe 'thob pa dang /_mi 'thob pa lta ba dang /_klu rnams bde bar 'god pa dang /_dar gyi srin bu dag la gtang rag gtong ba dang /_srin mnan nas skyes bu blun po dag bslus te/_nor mang por blangs pa dang /[ {]brdzun [,]rdzun [}]tshig gis bzang ngan ston pa gang 
[\[203b.5\]]yin pa de dag ni shi 'phos nas lcags kyi dra ba can gyi sems can dmyal bar ltung bar 'gyur bas bya 'dab chags ma rungs pa tshad med pa snyed de'i lus la 'dus te/_sha rnams ma lus par zos nas rus pa dang rgyus pa rnams kyang 'thog par byed pas sdug bsngal dpag tu med 
[\[203b.6\]]pa dag myong bar 'gyur ro/_/tshe 'di la sman pa byas te/_nad gso bar mi nus bzhin du gzhan dag la bslus te nor blangs pa gang yin pa de ni shi 'phos nas gtar ba dang /_me btsas bsregs pa'i sems can dmyal bar ltung bar 'gyur bas lus la kun tu me rab tu 'bar ba'i 
[\[203b.7\]]sems can dmyal ba chen por ltung bar 'gyur ro/_/tshe 'di la mchod rten dang /_gtsug lag khang bshig pa dang /_mkhan po dang /_slob dpon gyis bsgo ba ma nyan pa dang /_pha ma la sri zhu med pa gang yin pa de dag ni shi 'phos nas mnar med pa'i sems can dmyal ba chen 
[\[204a\]]
[\[204a.1\]]po dang /_sems can dmyal ba chen po brgyad po dag tu sdug bsngal sna tshogs myong ba dang /_gzhan yang sems can dmyal ba chung ngu brgya sum cu rtsa drug po kun tu 'jug cing bskal pa gcig gam/_bskal pa gnyis sam/_bskal pa lnga brgya'i bar du sdug 
[\[204a.2\]]bsngal myong nas de'i 'og tu gdod thar bar gyur te/_dge ba'i bshes gnyen dang phrad na ni byang chub tu sems skyed par 'gyur la/_gal te phrad par ma gyur na ni slar yang sems can dmyal bar ltung bar 'gyur ro/_/bcom ldan 'das kyis bka' stsal pa/_mir gyur kyang lus 
[\[204a.3\]]kyi bong che zhing shin tu mnam pa dang /_khro skyen zhing dgrol dka' ba gang yin pa de ni sngon gyi rnga mo byas pa las 'ongs pa yin no/_/mir gyur kyang 'gro ba la dga' zhing zan za ba 'grus pa dang /_nyam nga ba dag la 'byol ba med pa gang yin pa de ni sngon rta byas pa las 'ongs pa yin no/_/
[\[204a.4\]]mir gyur kyang grang ba dang /_tsha ba dag bzod cing sems la 'dzin pa med pa gang yin pa de ni sngon glang byas pa las 'ongs pa yin no/_/mir gyur kyang sgra skad che ba dang /_ngo tsha med cing khrel med pa dang /_sred pa dang /_grang ba mang zhing legs nyes kyi bye brag mi phyed pa gang yin 
[\[204a.5\]]pa de ni sngon bong bu byas pa las 'ongs pa yin no/_/mir gyur kyang rtag par sha la brkam zhing bya ba dag la 'jigs pa med pa gang yin pa de ni sngon seng ge byas pa las 'ongs pa yin no/_/mir gyur kyang lus ring zhing mig zlum pa dang 'brog dgon pa na mang du rgyu ba dang /_bu dang chung 
[\[204a.6\]]ma la sdang ba gang yin pa de ni sngon stag byas pa las 'ongs pa yin no/_/mir gyur kyang spun zhing mig chung ba dang /_gnas gcig tu gnas par mos pa med pa gang yin pa de ni sngon bya 'dab chags byas pa las 'ongs pa yin no/_/mir gyur kyang rang bzhin mi brtan zhing srog 
[\[204a.7\]]chags phra mo gsod pa la dga' ba gang yin pa de ni sngon gyi wa byas pa las 'ongs pa yin no/_/mir gyur kyang dpa' zhing bshor ba dang /_'dod chags chung zhing chung ma la sred pa med pa gang yin pa de ni sngon spyang ki byas pa las 'ongs pa yin no/_/mir gyur kyang gos bzang po 
[\[204b\]]
[\[204b.1\]]la mi dga' ba dang /_ma yin pa byas pa dag la rtog pa dang /_gnyid chung zhing zhe sdang mang ba gang yin pa de ni sngon khyi byas pa las 'ongs pa yin no/_/mir gyur kyang g.yem pa la dga' zhing skye bo mang po'i yid du 'ong ba'i gtam brjod pa la mngon par dga' ba gang yin pa 
[\[204b.2\]]de ni sngon ne tso byas pa las 'ongs pa yin no/_/mir gyur kyang lus kyi bong chung zhing g.yem pa la dga' ba dang /_sems rtse gcig tu mi gnas pa dang /_gzugs mthong ma thag tu mngon par zhen pa'i sems 'byung ba gang yin pa de ni sngon bye'u mchil pa byas pa las 
[\[204b.3\]]'ongs pa yin no/_/mir gyur kyang mig dmar zhing so thung ba dang /_smra ba'i tshe lbu ba 'byung zhing nyal na gos kyis lus dkri bar byed pa gang yin pa de ni sngon sbrul dang rtsangs pa byas pa las 'ongs pa yin no/_/mir gyur kyang smras ma thag tu khong khro zhing pha rol gyi don la so sor mi 
[\[204b.4\]]rtog par ngag gi gdug pa 'byin pa gang yin pa de ni sngon sdig pa byas pa las 'ongs pa yin no/_/mir gyur kyang gcig pu dben par gnas shing zas la brkam pa dang /_mtshan mo gnyid chung ba gang yin pa de ni sngon byi la byas pa las 'ongs pa yin no/_/mir gyur kyang rtsig 
[\[204b.5\]]pa phug nas rkun po byed pa dang /_nor la brkam zhing 'khon 'byung sla ba dang /_nye ring gi mtshan ma med pa gang yin pa de ni sngon byi ba byas pa las 'ongs pa yin no/_/bcom ldan 'das kyis bka' stsal pa/_mir gyur kyang mchod rten dang /_gtsug lag khang bshig pa 
[\[204b.6\]]dang /_dkon mchog gsum gyi dkor sbas nas bdag nyid kyir yongs su spyod pa gang yin pa de ni shi 'phos nas sems can dmyal ba chen po mnar med par lhung bar 'gyur ro/_/sems can dmyal ba las thar bar gyur na yang dud 'gro'i skye gnas kyi lus 'di lta ste/_phug 
[\[204b.7\]]ron dang /_mchil pa dang /_ngur pa dang /_ne tso dang /_bye'u sngon po dang /_nya dang /_rus sbal dang /_spre'u dang /[ {]ri dgas [,]ri dwags [}]kyi lus len par 'gyur ro/_/brgya lam na mi'i lus thob par gyur na yang ma ning dang /_bud med dang /_mtshan gnyis pa dang /_dbang po med pa dang /_
[\[205a\]]
[\[205a.1\]]smad 'tshong ma dag tu 'gyur ro/_/mir gyur kyang khong khro ba dag la mngon par dga' ba de ni shi 'phos nas sbrul gdug pa dang /_stag dang /_seng ge dang /_spyang ki dang /_dom dang /_dred dang /_byi la dang /_bya khra'i rnam pa dag tu ltung bar 'gyur ro/_/brgya 
[\[205a.2\]]la brgya lam na mi'i lus thob par gyur na yang khyim bya dang /_phag gsod pa dang /_shan pa dang /_rngon pa byed pa dang /_bya shor ba dang /_btson srungs byed pa la mngon par dga' bar 'gyur ro/_/mir gyur kyang glen zhing gti mug pa dang /_rigs pa'i tshul gang yin 
[\[205a.3\]]pa mi shes pa de ni shi 'phos nas glang po che dang /_phag dang /_ba lang dang /_chu glang dang /_sro shig dang /_sbrang ma dang /_sbrang bu mchu [{]rings [,]ring [}]dang /_grog ma la sogs pa'i lus len par 'gyur te/_gal te mi'i lus thob par gyur na yang 'on pa dang /_long ba dang /_
[\[205a.4\]]lkugs pa dang /_lus kyi yan lag ma tshang ba dang /_rgyab sgur ba dang /_dbang po ma tshang ba dag tu 'gyur ro/_/mir gyur kyang khengs shing nga rgyal che ba gang yin pa de ni shi 'phos nas mi gtsang ba'i gnas kyi srin bu dang /_rnga mo dang /_bong bu dang /_stag dang /_khyi 
[\[205a.5\]]dag tu ltung bar 'gyur te/_gal te mir skyes na yang bran mo'i lus len cing dbul phongs pas slongs mo byed pa dang /_mang po kun gyis brnyas shing smad pa dag tu ltung bar 'gyur ro/_/mir gyur kyang bla ma'i mthu bsnyems pa'i rgyus gzhan gyi nor len pa gang yin pa de ni shi 
[\[205a.6\]]'phos nas sha'i ri lta bu'i sems can dmyal bar ltung bar 'gyur zhing skye bo brgya stong mang pos lus kyi sha bcad nas za bar 'gyur ro/_/tshe 'di la gzhan dag bgrang du gzhug pa la mngon par dga' ba gang yin pa de ni tshe 'phos nas glang po che dag tu skye zhing rkang lag drang bas nyal du 
[\[205a.7\]]med pa dag tu ltung bar 'gyur ro/_/tshe 'di la mchod ston dral nas nub mo zan zos pa gang yin pa de ni tshe 'phos nas [{]yi dgas [,]yi dwags [}]'dre bkren dag tu ltung bas lo brgya phrag mang por bza' ba dang /_btung ba mang po thob par mi 'gyur ro/_/'gro ba'i tshe lhu tshigs kun tu me rab tu 
[\[205b\]]
[\[205b.1\]]'bar bar 'gyur ro/_/tshe 'di la sgren mor 'dug pa la mngon par dga' ba gang yin pa de ni tshe 'phos nas grang bas sgribs pa'i srin bu dag tu skye bar 'gyur ro/_/tshe 'di la mchod ston gyi zas lhag ma khyer ba gang yin pa de ni shi 'phos nas lcags kyi sa gzhi rab tu tsha ba'i sems 
[\[205b.2\]]can dmyal bar ltung bar 'gyur ro/_/brgya la mir skyes par gyur na yang lkog ma nad kyis btab pa dang /_tshe thung bar 'gyur ro/_/tshe 'di la de bzhin gshegs pa'i sku gzugs la phyag byed na yang mgo bo sa la mi gtug pa gang yin pa de ni shi 'phos nas mgo thur du dpyangs 
[\[205b.3\]]pa'i sems can dmyal bar ltung bar 'gyur ro/_/brgya lam na mi'i nang du skyes na yang gzhan dag gis mang du slu bar 'gyur ro/_/tshe 'di la de bzhin gshegs pa'i sku gzugs la phyag byas pa na thal mo mi sbyor bar byed pa gang yin pa de ni shi 'phos nas yul mtha' 'khob 
[\[205b.4\]]dag tu skye bar 'gyur zhing 'bad pa mang pos btsal yang ci yang 'thob par mi 'gyur ro/_/tshe 'di la dril chen gyi sgra thos kyang mi ldang ba gang yin pa de ni shi 'phos nas sbrul lus chen po dag tu ltung bar 'gyur zhing lus ring la che bas srog chags phra mo mang po rnams kyis bza' 
[\[205b.5\]]bar 'gyur ro/_/tshe 'di la lag pa rgyab tu bstan te/_de bzhin gshegs pa la phyag byas pa gang yin pa de ni shi 'phos nas phyin ka log tu bcings pa'i sems can dmyal bar ltung bar 'gyur te/_gal te mir skyes par gyur na yang nyes pa med par gyod 'byung bar 'gyur 
[\[205b.6\]]ro/_/tshe 'di la thal mo sbyar nas yan lag lngas sa la gtugs te/_phyag byas pa gang yin pa de ni rtag par cho rigs btsun par 'gyur zhing rgyun du bde ba myong bar 'gyur ro/_/tshe 'di la khro skyen zhing lto la 'khong ba gang yin pa de ni sngon smyon pa byas pa las 'ongs pa yin no/_/tshe 
[\[205b.7\]]'di la mig ya yor gyur pa gang yin pa de ni sngon log pa'i sems kyis gzhan gyi chung ma la bltas pa las gyur pa yin no/_/tshe 'di la chung ma'i non byas nas pha ma la spyos pa gang yin pa de ni shi 'phos nas lce thong gshol gyis rmed pa'i sems can dmyal bar ltung bar 'gyur ro/_/
[\[206a\]]
[\[206a.1\]]tshe 'di la chang gi nang du bsnan te/_gzhan dag la byin pa gang yin pa de ni shi 'phos nas chu'i nang du srin bu dag tu skye bar 'gyur te/_brgya la mi'i nang du skyes par gyur na yang lus skrang zhing dbugs thung bas 'chi ba'i dus byed par 'gyur ro/_/bcom ldan 'das kyis 
[\[206a.2\]]bka' stsal pa/_ji skad du bstan pa'i sdug bsngal sna tshogs mang po de dag thams cad ni sdig pa mi dge ba'i las rnam pa bcu'i dbang las gyur pa yin pas rab gang yin pa de ni sems can dmyal ba'i rgyu dang rkyen byed par 'gyur ro/_/'bring gang yin pa de ni dud 'gro'i skye gnas kyi 
[\[206a.3\]]rgyu dang rkyen byed par 'gyur ro/_/tha ma gang yin pa de ni [{]yi dgas [,]yi dwags [}]kyi rgyu dang rkyen byed par 'gyur ro/_/srog gcod pa'i kha na ma tho ba des ni sems can dmyal ba dang /_dud 'gro'i skye gnas dang /_gshin rje'i 'jig rten dag tu ltung bar 'gyur ro/_/gal te mir skyes par 
[\[206a.4\]]gyur na yang rnam par smin pa'i 'bras bu rnam pa gnyis 'thob par 'gyur te/_tshe thung ba dang /_nad mang ba gang yin pa'o/_/ma byin par len pa'i kha na ma tho ba gang yin pa de ni sems can dmyal ba dang /_dud 'gro'i skye gnas dang /_gshin rje'i 'jig rten dag tu ltung bar 
[\[206a.5\]]byed do/_/gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/_dbul zhing phongs pa dang /_nor thun mong du 'gyur zhing rang dbang med pa gang yin pa'o/_/'dod pas log par g.yem pa'i kha na ma tho ba gang yin pa de ni sems 
[\[206a.6\]]can rnams sems can dmyal ba dang /_dud 'gro'i skye gnas dang /_gshin rje'i 'jig rten dag tu ltung bar byed do/_/gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/_chung ma gzhan gyis byi ba byed pa dang /_chung ma dang phan 
[\[206a.7\]]tshun rtsod cing bdag gi sems kyis bsams bzhin du mi 'gyur ba gang yin pa'o/_/[{]brdzun [,]rdzun [}]du smra ba'i kha na ma tho ba gang yin pa de ni sems can rnams sems can dmyal ba dang /_dud 'gro'i skye gnas dang /_gshin rje'i 'jig rten dag tu ltung bar byed do/_/gal te mir skyes 
[\[206b\]]
[\[206b.1\]]par gyur na yang rnam par smin pa'i 'bras bu rnam pa gnyis 'thob par 'gyur te/_skur pa mang ba dang /_rtag par gzhan gyis mang du bslus par 'gyur ba gang yin pa'o/_/phra ma byas pa'i kha na ma tho ba gang yin pa des ni sems can rnams sems can dmyal ba dang /_dud 
[\[206b.2\]]'gro'i skye gnas dang /_gshin rje'i 'jig rten dag tu ltung bar byed do/_/gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/_rtag par sgra mi snyan pa thos par 'gyur ba dang /_gang ci smras kyang rung ste/_rgyun tu rtsod pa can du 
[\[206b.3\]]'gyur ba gang yin pa'o/_/tshig kyal pa smras pa'i kha na ma tho ba gang yin pa de ni sems can rnams sems can dmyal ba dang /_dud 'gro'i skye gnas dang /_gshin rje'i 'jig rten dag tu ltung bar byed do/_/gal te mir skyes par gyur na yang rnam par smin pa'i 'bras bu rnam pa 
[\[206b.4\]]gnyis 'thob par 'gyur te/_bden pa zhig smras na yang gzhan dag yid ches par mi 'gyur ba dang /_tshig smras pa rnams gzhan gyis go bar mi 'gyur ba gang yin pa'o/_/brnab sems bskyed pa'i kha na ma tho ba gang yin pa de ni sems can rnams sems can dmyal ba 
[\[206b.5\]]dang /_dud 'gro'i skye gnas dang /_gshin rje'i 'jig rten dag tu ltung bar byed do/_/gal te mir skyes na yang rnam par smin pa'i 'bras bu rnam pa gnyis 'thob par 'gyur te/_nor la brkam zhing chog shes pa med pa dang /_mang du tshol zhing rtag par yid bzhin du mngon par 
[\[206b.6\]]grub par mi 'gyur ba gang yin pa'o/_/gnod sems kyi kha na ma tho ba gang yin pa des ni sems can rnams sems can dmyal ba dang /_dud 'gro'i skye gnas dang /_gshin rje'i 'jig rten dag tu ltung bar byed do/_/gal te mir skyes par gyur na yang rnam par smin pa'i 'bras bu rnam 
[\[206b.7\]]pa gnyis myong bar 'gyur te/_rtag par gzhan gyis glags tshol bar 'gyur ba dang /_rtag par gzhan gyis gnod pa byed par 'gyur ba gang yin pa'o/_/log par lta ba'i kha na ma tho ba gang yin pa des ni sems can rnams sems can dmyal ba dang /_dud 'gro'i skye gnas 
[\[207a\]]
[\[207a.1\]]dang /_gshin rje'i 'jig rten dag tu ltung bar byed do/_/gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/_rtag par log par lta ba'i khyim dag tu skye bar 'gyur ba dang /_sems g.yo sgyu dang bcas par 'gyur ba gang yin 
[\[207a.2\]]pa'o/_/kye sangs rgyas kyi sras rnams de ltar na sdig pa mi dge ba'i las kyi lam bcu po rnams ni sdug bsngal mang po sna tshogs kyi phung po chen po'i rgyu dang rkyen du gyur pa yin no/_/de nas de'i tshe 'khor 'dus pa chen po de nyid du sdig pa mi dge ba'i las bcu po dag byas pa gang yin pa de 
[\[207a.3\]]dag bcom ldan 'das kyis sems can dmyal ba'i sdug bsngal gyi rnam par smin pa bkas bshad pa thos pa dang /_de dag thams cad skad cher phyung ste ngus nas/_bcom ldan 'das la 'di skad ces gsol to/_/bcom ldan 'das bdag cag dge ba ji lta bu zhig spyad na sdug bsngal 
[\[207a.4\]]'di dag las thar bar 'gyur lags/_bcom ldan 'das kyis bka' stsal pa/_sems can thams cad bsod nams kyi las la gzud par bya ste/_ji ltar bsod nams mngon par bsgrub par bya zhe na/_sems can gang la la zhig tshe 'di la yongs su bskul ba'i bdag po chen 
[\[207a.5\]]po byas te/_de bzhin gshegs pa'i mchod rten dang dri gtsang khang dang /_gtsug lag khang brtsigs na/_ma 'ongs pa na gdon mi za bar rgyal po byed cing skye bo mang po la dbang byed par 'gyur bas gang yang ngag mi nyan pa med par 'gyur ro/_/tshe 'di la grong dang grong gi gtso bor 
[\[207a.6\]]gyur kyang drang dkan che zhing chos bzhin du skyong bar byed pa gang yin pa de ni ma 'ongs pa na gdon mi za bar rgyal po'i blon po byed par 'gyur zhing gos zas dang /_rta phun sum tshogs pa dang ci dang ci 'dod pa 'byor bar 'gyur ro/_/tshe 'di la skye bo mang po bsod nams byed par bskul zhing 
[\[207a.7\]]gzung ba gang yin pa de ni ma 'ongs pa na gdon mi za bar cho rigs btsun zhing shin tu phyug pa'i khyim bdag tu 'gyur bar skye bo mang po kun gyis bkur ba dang /_phyogs bcu po dag tu don gnyer ba rnams kyang 'grub par 'gyur ro/_/tshe 'di la mar me btsugs nas mchod pa 
[\[207b\]]
[\[207b.1\]]byed pa la mngon par dga' ba gang yin pa de ni nyi zla'i lhar skye bar 'gyur bas 'od zer gyis bdag nyid gsal bar byed par 'gyur ro/_/tshe 'di la sbyin pa gtong ba la dga' ba dang /_byams pa'i sems kyis srog chags gso bar dga' ba gang yin pa de ni skye ba thams cad phyug 
[\[207b.2\]]por 'gyur bas gos zas dag rang 'byung bar 'gyur ro/_/tshe 'di la skye bo mang po rnams la bza' ba dang btung ba sbyin pa la mngon par dga' ba gang yin pa de ni skye ba thams cad du lha'i zas rang 'byung bar 'gyur ba dang /_gzugs dang stobs phun sum tshogs pa dang /_
[\[207b.3\]]dbang po rno zhing spobs pa dang ldan pa dang tshe ring bar 'gyur ro/_/gang gis dud 'gro'i gnas su song ba rnams la sbyin pa yongs su btang na rnam par smin pa'i 'bras bu brgya 'gyur snyed 'thob par 'gyur ro/_/'dod chen pa dag la sbyin pa yongs su btang na rnam 
[\[207b.4\]]par smin pa stong 'gyur snyed 'thob par 'gyur ro/_/tshul khrims dang ldan pa'i dge slong la sbyin pa yongs su btang na rnam par smin pa khri 'gyur snyed 'thob par 'gyur ro/_/gang gis theg pa chen po de bzhin gshegs pa'i gsang ba'i snying po 'khor mang po la yang 
[\[207b.5\]]dag par bsgrags nas sems kyi mig 'byed pa'i chos smra ba gang dag la sbyin pa yongs su btang na rnam par smin pa'i 'bras bu tshad med pa snyed thob par 'gyur ro/_/gang gis sangs rgyas dang /_byang chub sems dpa' rnams la sbyin pa yongs su btang na rnam 
[\[207b.6\]]par smin pa'i 'bras bu mthar thug pa med pa snyed la longs spyod par 'gyur ro/_/gzhan yang gang zag rnam pa gsum la sbyin pa yongs su btang na rnam par smin pa'i 'bras bu yongs su gtugs par mi 'gyur te/_de bzhin gshegs pa rnams dang /_pha ma 
[\[207b.7\]]dang nad pa rnams so/_/zas za gcig tsam yongs su btang bas kyang rnam par smin pa'i 'bras bu tshad med pa snyed thob par 'gyur ro/_/rtag par yongs su btang bas yongs su gtugs par mi 'gyur ba lta smos kyang ci dgos/_tshe 'di la dge 'dun mang po'i sku bsil 
[\[208a\]]
[\[208a.1\]]ba gang yin pa de ni skye ba thams cad du byad bzhin sdug cing mdzes pa dang /_rang bzhin gyis gos zas dang ldan pa dang /_skye bo mang po kun gyis bkur bar 'gyur ro/_/tshe 'di la bsngags pa brjod pa dang /_mdo sde'i chos klog cing kha ton du 'don 
[\[208a.2\]]par dga' ba gang yin pa de ni skye ba'i gnas thams cad du sgra dbyangs snyan cing thos pa rnams rab tu dga' bar 'gyur ro/_/tshe 'di la tshul khrims srung bar mngon par dga' ba gang yin pa de ni skye ba thams cad du byad bzhin sdug cing mi'i nang na mchog tu 'gyur ro/_/
[\[208a.3\]]tshe 'di la lam kar khron pa brkos nas skyed shing btsugs nas grib ma mang po kun la sgrib par mngon par dga' ba gang yin pa de ni skye ba thams cad du mi'i rgyal po byed cing ro brgya dang ldan pa'i bza' ba dang btung ba bsams pa tsam gyis 'byor par 'gyur ro/_/tshe 'di 
[\[208a.4\]]la mdo sde bris te/_gzhan dag la byin nas klog tu bcug pa la mngon par dga' ba gang yin pa de ni skye ba thams cad du bdag gi spobs pa mang po dang ldan pa dang /_chos bslab pa la lan cig thos pa tsam gyis go bar 'gyur ba dang /_sangs rgyas dang /_byang 
[\[208a.5\]]chub sems dpa' rnams kyis byin gyis rlob cing yongs su srung ba dang /_rtag par mi'i nang na mchog dam pa gtso bo byed par 'gyur ro/_/tshe 'di la zam pa dang /_gru gzings bcas nas skye bo mang po sgrol bar mngon par dga' ba gang yin pa de ni skye ba thams 
[\[208a.6\]]cad du rin po che sna bdun phun sum tshogs pa dang /_skye bo mang po kun gyis bkur zhing bsngags pa brjod nas mngon par dga' ba dang /_phan tshun 'gro zhing 'ong ba'i tshe mang po kun gyis bsnyen bkur dang /_rim gro byed par 'gyur ro/_/bcom ldan 'das 
[\[208a.7\]]kyis bka' stsal pa/_kun dga' bo ngas ji skad du mdo sde de dang de dag gi rgyu dang 'bras bu bstan nas sems can mang po rnams klog pa dang /_kha ton du 'don pa dang /_mngon par bsgrub par bskul nas sdug bsngal gyi bgegs las yongs su bzlas pa 
[\[208b\]]
[\[208b.1\]]de bzhin du 'dir yang de ltar bstan pa yin pas/_gang la la zhig gis chos kyi rnam grangs 'di thos nas skur pa 'debs par byed pa de ni tshe 'di nyid la lce'i dbang po ltung bar 'gyur ro/_/de nas bcom ldan 'das la tshe dang ldan pa kun dga' bos 'di skad ces 
[\[208b.2\]]gsol to/_/bcom ldan 'das chos kyi rnam grangs 'di'i ming ci lags/_ji ltar yongs su gzung bar bgyi/_bcom ldan 'das kyis bka' stsal pa/_kun dga' bo chos kyi rnam grangs 'di ni legs nyes kyi rgyu dang 'bras bu bstan pa zhes bya ste/_byang 
[\[208b.3\]]chub sems dpa'i spyod pa mngon par sgrub par smon lam btab pa zhes bya bar yang zung shig_/bcom ldan 'das kyis chos kyi rnam grangs 'di bstan pa na/_lha dang mi stong phrag brgyad cu bla na med pa yang dag par rdzogs pa'i byang chub tu sems bskyed par gyur to/_/
[\[208b.4\]]bud med brgya stong du ma tshe 'di nyid la bud med kyi dbang po med par gyur nas skyes pa'i lus mngon par grub par [{]gyurd [,]gyur [}]to/_/sdig pa spyod pa'i skye dgu stong nyis brgya ni gdug pa'i sems spangs nas bdag gi tshe rabs dran par [{]gyurd [,]gyur [}]to/_/dge ba spyod pa'i skye bo tshad 
[\[208b.5\]]med pa dag ni mi skye ba'i bzod pa thob nas rtag par bde ba myong bar gyur to/_/tshe 'pho bar 'gyur ba tshad med pa snyed ni sangs rgyas kyi zhing yongs su dag par skyes nas byang chub sems dpa' rnams dang mnyam zhing mtshungs pa'i grogs su gyur to/_/bcom 
[\[208b.6\]]ldan 'das kyis de skad ces bka' stsal nas/_'khor 'dus pa thams cad rang gi gnas su dong ste/_bsod nams mngon par 'du byed cing rab tu dga' bas dga' bzhin du spyod par gyur to/_/'phags pa legs nyes kyi rgyu dang 'bras bu bstan pa zhes 
[\[208b.7\]]bya ba'i mdo rdzogs so//_//zhu chen gyi lots+tsha ba ban de chos grub kyis rgya gar dang rgya'i dpe las bsgyur cing zhus te gtan la phab pa//_//
[\[209a\]]
[\[209a.1\]{D355}]@#/_/dge ba dang mi dge ba'i las kyi rnam par smin pa bstan pa'i mdo/_bam po gcig go/_/'di skad bdag gis thos pa dus gcig na/_bcom ldan 'das mnyan yod na dze ta'i tshal skyabs med zas sbyin gyi kun dga' ra ba na/_byang chub sems 
[\[209a.2\]]dpa' tshad med pa dang /_lha dang mi'i 'khor mang pos bskor nas chos ston cing bzhugs so/_/de nas dga' bos 'gro ba mang po'i don gyi phyir bcom ldan 'das la 'di skad ces gsol to/_/bcom ldan 'das da ltar 'jig rten gyi khams 'dir rigs 'thun pa'i nang 
[\[209a.3\]]'dir skyes pa las/_bzang po yang mchis/_mi sdug pa yang mchis/_drag po yang mchis/_zhan pa yang mchis/_dbul po yang mchis/_phyug po yang mchis/_nyon mongs pa yang mchis/_bde ba yang mchis/_btsan pa yang mchis/_ma rabs kyang mchis/_
[\[209a.4\]]skad ni mi mtshungs/_tshig ni mi 'thun/_la la ni lo brgya lon nas 'chi ba yang mchis/_la la ni sum cu'am/_bcu lon nas 'chi ba yang mchis/_la la ni byad bzhin bzang yang dbul la/_la la ni mi sdug pa la phyug pa yang mchis/_nyams rtsal che ba ni ma rabs kyi 
[\[209a.5\]]nang na yang mchis/_nyams rtsal chung la gral mtho ba yang mchis/_la la ni nyon mongs la tshe ring ba yang mchis/_la la ni skyid cing tshe thung /_la la ni legs par spyod pa la byur dang phrad/_la la ni mi dge ba spyod pa la legs pa'i don du 'gyur ba yang mchis/_dkar 
[\[209a.6\]]zhing sha bzang la mig yo ba yang mchis/_la la ni sngo zhing gnag la mdangs dang ldan pa yang mchis/_la la ni lus chung zhing thung la snying rtsal dang ldan pa yang mchis/_la la ni che zhing ring yang gzhan gyi bran g.yog bgyid pa yang mchis/_la la ni bu tsha mang ba yang 
[\[209a.7\]]mchis/_la la ni rmongs pa yang mchis/_la la ni rtag par phyi rol du 'khyam la bkres pa yang mchis/_la la ni pho brang gi nang na 'dug cing gos dang zas kyis mi brel te longs spyod pa yang mchis/_gzhon na dbul zhing rgas na phyug cing btsan pa yang mchis/_drang 
[\[209b\]]
[\[209b.1\]]dkan che zhing 'gal bar mi byed pa las gyod la thogs pa yang mchis/_pha ni byams bu ni sri zhu che ste/_gtsug lag gi yi ge dang gzhung smos shing bshad pa yang mchis/_spun mi 'thun nas rtsod pa yang mchis/_gnas mtho zhing yo byad rnam pa sna tshogs su ldan 
[\[209b.2\]]pa yang mchis/_bdag gi khyim med la 'dron thabs su gnas pa yang mchis/_bya dang /[ {]ri dgas [,]ri dwags [}]dang /_gcan gzan dang 'dra bar gnas pa yang mchis/_gos su bal gos gyon zhing zas su sha za zhing yi ge mi shes pa yang mchis/_mi g.yo bar 'dug 
[\[209b.3\]]kyang skyid cing yon tan thob pa yang mchis/_gla za zhing gnas pa yang mchis/_yid gzhungs shing khong grol ba yang mchis/_rmongs shing blun la ngan pa yang mchis/_btsal te ma rnyed pa yang mchis/_ma btsal te rnyed pa yang mchis/_phyug cing btsan la nor 
[\[209b.4\]]dang ldan la ser sna che ba yang mchis/_dbul la sbyin pa la sred pa yang mchis/_tshig smra na bden zhing mnyen par zer ba yang mchis/_tshig smra na gzer ba bzhin du zug pa yang mchis/_gzhan gyis byams shing bkur ba yang mchis/_kun gyis spangs shing 
[\[209b.5\]]bsrings pa yang mchis/_snying rje'i sems kyis sems can gso ba yang mchis/_bag med par srog gcod pa yang mchis/_khong yangs shing kun dang 'thun pa yang mchis/_kun gyis mi 'dod pa yang mchis/_mna' ma dang sgyug mor mi 'thun pa yang mchis/_tshag 
[\[209b.6\]]pa mo dang 'dza' ba yang mchis/_la la ni chos kyi gtam la dga' ba yang mchis/_la la ni mdo sde thos nas gnyid bro ba yang mchis/_la la ni brdal bag can la mdzangs pa yang mchis/_la la ni gtsug lag khang la dga' zhing bsgom pa la 'grus/_la la 
[\[209b.7\]]ni byol song gi gzugs dang mtshungs/_la la ni [{]ri dgas [,]ri dwags [}]rnam pa sna tshogs su 'gyur ba yang mchis na/_bcom ldan 'das kyis rgyu dang 'bras bu rgyas par bshad na 'khor mang po kun gyis thos nas sems rtse gcig tu dge ba'i rjes su phyogs par 'gyur lags so/_/
[\[210a\]]
[\[210a.1\]]bcom ldan 'das kyis bka' stsal pa/_dga' bo khyod kyis ji ltar rnam par smin pa mi 'dra bar 'dri ba de bzhin du/_de dag kun kyang tshe rabs snga ma la spyod pa mi 'thun pas/_de'i phyir na khyad par sna tshogs su gyur to/_/de la da ltar byad bzhin bzang po ni 
[\[210a.2\]]bzod pa las 'ongs so/_/mi sdug pa ni zhe sdang dang khong khro ba las 'ongs so/_/dbul phongs pa ni ser sna las 'ongs so/_/btsan zhing che ba ni sangs rgyas la gus par phyag 'tshal ba las 'ongs so/_/mi ma rabs thams cad ni rgyags shing dregs pa las 'ongs so/_/
[\[210a.3\]]lus ring zhing bzang ba ni bkur sti byas pa las 'ongs so/_/lus thung ba ni chos la le lo byas pa las 'ongs so/_/blun pa ni lug las 'ongs so/_/skam zhing gnag pa ni de bzhin gshegs pa'i sku bsgribs pa las 'ongs so/_/mchu dma' ba ni chos ston pa'i zas 
[\[210a.4\]]la myangs pa las 'ongs so/_/mig tshag pa ni me bslangs pa mi ster ba las 'ongs so/_/mun sros nas mig mi mthong ba ni khra'i mig brus pa las 'ongs so/_/lkugs pa ni dam pa'i chos la skur pa 'debs pa las 'ongs so/_/'on pa ni chos thos su mi dga' ba las 
[\[210a.5\]]'ongs so/_/so sto ba ni rkang dang rus pa la sred pa las 'ongs so/_/sna bsnyer ba ni spos mi zhim pa bsregs te sangs rgyas la mchod pa las 'ongs so/_/sho re ni nya'i mchu phug pa las 'ongs so/_/skra ser ba ni phag gi spu btogs pa las 'ongs so/_/rna ba ral ba 
[\[210a.6\]]ni rna ba phug pa las 'ongs so/_/thang sbrul 'dra ba ni gos mi gtsang ba gyon te sangs rgyas la snyogs pa las 'ongs so/_/ngams gnag pa ni sangs rgyas kyi sku gzugs khyim mam khyams su bzhag pa las 'ongs so/_/zhar ba dang gyol ba ni mkhan po dang bla ma mthong 
[\[210a.7\]]ste mi ldang ba las 'ongs so/_/sgur ba ni gos mi gtsang ba gyon zhing sangs rgyas kyi sku la rgyab kyis phyogs pa las 'ongs so/_/dpral ba 'bur ba ni sangs rgyas mthong nas phyag gus par mi 'tshal zhing lag pa dpral bar gtugs pa las 'ongs so/_/mjing ba thung 
[\[210b\]]
[\[210b.1\]]ba ni btsun pa dang bla ma mthong nas mgo smad cing byol ba las 'ongs so/_/mchin pa na ba ni sems can gyi lus gtubs shing gtsags pa las 'ongs so/_/mdze can ni gzhan gyi nor ma 'os par blangs pa las 'ongs so/_/lud pa mang ba ni dgun mi gzhan la zas grang 
[\[210b.2\]]mo byin pa las 'ongs so/_/bu tsha med pa ni bya phrug mang po bsad pa las 'ongs so/_/bu tsha mang ba ni sems can mang po gsos pa las 'ongs so/_/tshe ring ba ni snying rje che ba las 'ongs so/_/tshe thung ba ni srog gcod pa las 'ongs so/_/phyug pa ni sbyin pa byas pa 
[\[210b.3\]]las 'ongs so/_/rta dang shing rta bdog pa ni dkon mchog gsum la yon phul ba las 'ongs so/_/dbang po rno ba ni slob pa la 'grus pa dang mdo sde kha ton du byas pa las 'ongs so/_/rmun po ni byol song las 'ongs so/_/bran pho dang bran mo byed pa ni bu lon ma gzhal 
[\[210b.4\]]ba las 'ongs so/_/spro thung ba ni spre'u las 'ongs so/_/yang mdze can ni dkon mchog gi rten bshig pa las 'ongs so/_/yan lag ma tshang ba ni sems can gyi rkang lag bcad pa las 'ongs so/_/gdug pa ni sbrul dang sdig pa las 'ongs so/_/dbang po drug tshang ba 
[\[210b.5\]]ni tshul khrims bsrungs pa las 'ongs so/_/dbang po drug ma tshang ba ni tshul khrims bshig pa las 'ongs so/_/gtsang sbra chung ba ni 'phags pa la ma mchod pa las 'ongs so/_/glu gar dang rol mo la dga' ba ni rol mo mkhan las 'ongs so/_/'dod chags che ba ni bya 
[\[210b.6\]]las 'ongs so/_/lba ba can snog pa las 'ongs so/_/kha dman pa ni tshig rtsub mo smra ba las 'ongs so/_/mtshan dang mi ldan pa ni khyi dang /_phag dang /_rta'i 'bras bu bton pa las 'ongs so/_/lce thung ba ni btsun pa dang bla ma la kha byas pa dang lkog tu 'phyas pa las 
[\[210b.7\]]'ongs so/_/gzhan gyi chung ma la g.yem pa byas pa ni ngang mo dang ngur par skye'o/_/gnyen dgu la g.yo byas pa ni bye'u mchil par skye'o/_/mdo sde dang gtsug lag gi yi ge spyod cing ser snas gzhan la mi ston pa ni tshe'i dus byas nas thang gi srin bur skye'o/_/mda' gzhu 
[\[211a\]]
[\[211a.1\]]thogs pa dang rta zhon pa la dga' ba ni tshe phyi ma la 'phar ba dang spyang kir skye'o/_/skra thung ba dang mgo rgyan btags pa la dga' ba ni tshe phyi ma la srin bu mchu [{]rings su [,]ring du [}]skye'o/_/nyal zhing za ba la dga' ba ni tshe phyi ma la phag tu skye'o/_/dar tshon gyi gos la dga' 
[\[211a.2\]]ba ni bye'u khre'ur skye'o/_/mi snyan pa zlos shing ku re la dga' ba ni bya ne tso ru skye'o/_/phra ma byed pa la dga' ba ni tshe phyi ma la lto 'phye mgo drug par skye'o/_/ma 'os par ku re byed pa la dga' ba ni tshe phyi ma la srin bu rmongs par skye'o/_/gtam ngan skyel ba la dga' ba ni tshe phyi ma la 
[\[211a.3\]]srin byar skye'o/_/mi la gnod pa dang ngan du dga' zhing gtam la sred pa ni tshe phyi ma la war skye'o/_/mi dngangs pa la dga' ba ni tshe phyi ma la srin bu do log tu skye'o/_/tshe snga ma la shing lham gyon zhing lha khang du 'gro ba ni tshe phyi ma la rtar skye'o/_/tshe snga ma la 'phyen bag med par btang 
[\[211a.4\]]bas ni tshe 'di la sbur bar skye'o/_/tshe snga ma la dge 'dun gyi rang 'thag dang gtun la spyad pa ni tshe 'di la srin bu mgo rdebs su skye'o/_/sems can gyi zas la gegs byas pas ni bya shing rta mor skye'o/_/tshe snga ma la dge 'dun gyi chu brkus pas ni nya dang rus sbal la sogs pa 
[\[211a.5\]]chu'i nang na gnas pa'i sems can du skye'o/_/tshe snga ma la dge 'dun sme bar byas pas ni gtsang sbra'i srin bur skye'o/_/dge 'dun gyi shing tog brkus pas ni mchis pa za ba'i srin bur skye'o/_/dge 'dun gyi nor brkus pas ni rang 'thag skor ba'i bong bu dang glang du skye'o/_/dge 
[\[211a.6\]]'dun gyi nor nan gyis bskyi brnya byas pas ni bya phug ron du skye'o/_/dge 'dun la spyo ba byas pas ni glang gi gnya' ba'i srin bur skye'o/_/dge 'dun gyi ldum skyur zos pas ni ldum bur rtsa ba gang gi srin bur skye'o/_/dge 'dun gyi khri stan la 'dug pas ni srin bu mgo dmar du skye'o/_/
[\[211a.7\]]dge 'dun gyi nor sna tshogs la spyad pas ni srin bu 'phye bor skye'o/_/mgo la rus pa'i thur ma btur nas lha khang du 'gro na bya mchu [{]rings su [,]ring du [}]skye'o/_/dkar rtsi dang dmar rtsis byugs te lha khang du 'gro na bya skyung kar skye'o/_/dar tshon gyi gos gyon te lha khang du 'gro na bye'u se rur skye'o/_/
[\[211b\]]
[\[211b.1\]]khyo shug zhag lon te lha khang du nyal na srin bu mgo sngon du skye'o/_/de bzhin gshegs pa'i mchod rten la mjug stegs 'cha' zhing 'dug pa ni rnga mor skye'o/_/lham dang 'bob gyon zhing gzhal med khang du 'gro na sbal par skye'o/_/chos nyan pa'i tshe long gtam zer na bye'u 
[\[211b.2\]]lhan dkar du skye'o/_/dge slong khrims dag pa la mi gtsang bar bskyed pa ni lcags kyi sems can dmyal bar skye'o/_/ral gri 'khor lo khri phrag brgya snyed du char pa lus kyi steng du 'bebs shing de'i lus gtubs par 'gyur ro/_/de nas dga' bos bcom ldan 'das la 'di 
[\[211b.3\]]skad ces gsol to/_/bcom ldan 'das kyis ji ltar gsungs pa de ltar dge 'dun gyi nor la spyad pa sdig lci bar gsungs te/_gal te de ltar dge ba'i las la phyogs pa dang /_sbyin bdag la sogs pa ji ltar gtsug lag khang gi nang du bsti stang bgyid pa dang /_phyag 
[\[211b.4\]]'tshal bar bgyid pa lags/_bcom ldan 'das kyis bka' stsal pa/_lha khang du 'gro ba la sems rnam pa gnyis yod de/_dge ba'i sems dang /_mi dge ba'i sems so/_/de la ji ltar na dge ba'i sems zhes bya zhe na/_lha khang du phyin pa'i tshe sangs rgyas mthong 
[\[211b.5\]]na phyag 'tshal zhing /_dge 'dun la bkur sti byed cing /_mdo sde 'dri'am/_'don nam/_khrims nod dam/_sdig pa bshags pa'am/_dkon mchog gsum gyi spyi nor la sogs pa gtong ngam/_srog la yang mi chags par dam pa'i chos 'dzin pa ni gom pa gcig 
[\[211b.6\]]bor bas kyang lhar skye bar 'gyur ro/_/ma 'ongs pa'i dus na khyim bdag tu zhugs te/_de dang 'dra ba'i longs spyod dang ldan par 'gyur ro/_/de ni dge ba'i mchog dang ldan pa yin no/_/de la gang mi dge ba ni lha khang du 'jug pa'i tshe dge 'dun la slongs mo dang bskyi brnya byed pa 
[\[211b.7\]]dang /_dge 'dun la skyon tshol zhing klan ka tshol ba dang /_dge 'dun gyi zhal zas zos kyang tshim pa med cing /_bza' shing dang /_shing tog dang /_ldum skyur la sogs pa khyim du khyer ba de lta bu ni shin tu dmyal ba'i 'khor lo dang /_shin tu 'bar ba dang /_ral gri'i ri dang /_
[\[212a\]]
[\[212a.1\]]ral gri'i shing la sogs pa'i dmyal bar shin tu sdug bsngal len par 'gyur ro/_/de ni mi dge ba'i mchog ces bya'o/_/bcom ldan 'das kyis bka' stsal pa/_dga' bo khyod ma 'ongs pa'i tshe nga'i nye gnas rnams la dkon mchog gsum gyi dkor la ma spyod par 
[\[212a.2\]]'dug cig ces gros thob shig_/de ltar ma gyur te/_bcom ldan 'das kyis gsungs pa ltar byas na sangs rgyas byams pa 'jig rten du 'byung ba'i tshe gdon mi za bar grol lo/_/bcom ldan 'das kyis bka' stsal pa/_tshe 'di la gzhan gyi nor 'phrog na/_tshe phyi ma la shin tu 
[\[212a.3\]]grang ba'i dmyal bar ltung ngo /_/dar gyi srin bur 'gyur te/_btso zhing bzhu bar 'gyur ro/_/tshe 'di la sangs rgyas kyi sku gzugs dang mdo sde la mar me yis snang ba med par byed cing mi dge ba ni kho ra khor yug gi mun nag gi sems can dmyal bar 'gyur ro/_/tshe 'di la shan pa byed 
[\[212a.4\]]cing sems can mang po'i srog gcod pa ni ral gri dang /_ral gri'i nags tshal gyi sems can dmyal bar ltung ngo /_/tshe 'di la khra dang khyi la sogs pa gtong zhing rngon pa byed pa la dga' ba ni lcags kyi sog le'i dmyal bar ltung ngo /_/tshe 'di la log par g.yam pa la dad pa che ba 
[\[212a.5\]]ni zangs kyi ka ba dang /_lcags kyi khrag gi sems can dmyal bar ltung ngo /_/tshe 'di la chung ma mang du blangs pa ni lcags kyi gtun gyi dmyal bar ltung ngo /_/tshe 'di la bud med skyes pa dang mang du nyal ba ni sbrul gdug pa'i dmyal bar ltung ste/_tshe 'di la bsreg cing btso ba'i 
[\[212a.6\]]thal ba 'bab pa'i dmyal bar ltung ste/_tshe 'di la phag dang khyi'i spu btogs pas ni shin tu bskol ba'i dmyal bar ltung ngo /_/tshe 'di la phag dang khyi dang rta'i 'bras bu bton pas ni rdo zug rngu'i dmyal bar ltung ngo /_/tshe 'di la chang mang du 'thungs pas ni/_zangs khu 'thungs pa'i 
[\[212a.7\]]dmyal bar skye'o/_/tshe 'di la sems can gtubs shing dmyal bas ni lcags kyi 'khor lo'i dmyal bar ltung ngo /_/tshe 'di la dge 'dun gyi shing tog brkus pas ni lcags kyi thu lum gyi dmyal bar ltung ngo /_/tshe 'di la khyi dang phag gi rgyu ma zos pas ni mi gtsang ba'i dmyal bar ltung 
[\[212b\]]
[\[212b.1\]]bar 'gyur ro/_/tshe 'di la nya bshor bas ni ral gri'i nags tshal gyi dmyal bar ltung bar 'gyur ro/_/tshe 'di la ma yar mo byas te/_snga ma'i bu la ner pa byed pa ni me'i shing dum gyi dmyal bar ltung bar 'gyur ro/_/tshe 'di la dbyen byed pa ni lcags kyi gshol gyi dmyal bar 'gyur ro/_/
[\[212b.2\]]tshe 'di la tshig ngan pas mi la spyo bas ni lce med pa'i dmyal bar ltung ngo /_/tshe 'di la [{]brdzun [,]rdzun [}]zer ba ni lcags kyi gzer bus gzer ba'i dmyal bar ltung ngo /_/tshe 'di la srog gcod cing lha'i srin la rjed pas ni lcags kyi bsnyung bu'i dmyal bar ltung ngo /_/tshe 'di la bon mo byed cing 'dre 
[\[212b.3\]]bos so zhes [{]brdzun [,]rdzun [}]zer zhing nor len pa ni shal ma ri'i dmyal bar ltung ngo /_/tshe 'di la bon byed cing mig btsums nas khyod kyi bla ma mchod 'os so zhes zer zhing slu ba ni sked par gtubs pa'i dmyal bar ltung ngo /_/tshe 'di la bon byed cing srog gcod du bcug ste/_lha srin rjed du 
[\[212b.4\]]bcug pa ni sta res gtubs pa'i dmyal bar ltung ste/_bsrungs mas lus gtubs shing lcags kyi bya mchu can gyis mig gnyis kyi 'bras bu btsogs par 'gyur ro/_/tshe 'di la bon byed cing gshin rngog tu 'dur ba dang /_khang khyim bzang ngan lta ba dang /_rigs lnga'i khams 
[\[212b.5\]]bde mi bde lta ba dang /_glen pa bslus te nor mang du len pa ni lcags kyi dra bar bcug pa'i dmyal bar skye'o/_/bya ma rungs pa grangs med pas lus kyi steng du 'dug nas steng gi sha zad nas rus pa dang rgyus pa btogs te/_sdug bsngal mu med pa byed par 'gyur ro/_/tshe 'di 
[\[212b.6\]]la sman byed cing nad pa gso mi nus par [{]brdzun [,]rdzun [}]gyis nor len pa ni lcags kyi thur mas btsugs pa'i dmyal bar ltung ste/_lus la kun du me 'bar ro/_/tshe 'di la lha khang dang mchod rten bshig cing dge 'dun dang /_pha ma dang mkhan po la bag med par sri zhu chung ba ni mnar 
[\[212b.7\]]med pa'i sems can dmyal ba chen po brgyad du mthar gyis 'gro'o/_/de nas sems can dmyal ba chen po brgya sum cu rtsa drug gi nang du 'gro ste/_la la ni bskal pa gcig_/la la ni bskal pa gnyis/_la la ni bskal pa lnga'i bar du 'gro ba nas/_gzod mthar phyin 
[\[213a\]]
[\[213a.1\]]nas dge ba'i bshes gnyen dang phrad na ni byang chub tu sems skye bar 'gyur ro/_/gal te ma phrad na slar yang sems can dmyal bar ltung ngo /_/bcom ldan 'das kyis bka' stsal pa/_mi lus bong che zhing gnag la spro thung ba 'gro ba la dga' ba ni rnga mo las 'ongs 
[\[213a.2\]]so/_/'gro ba la sred la za ba la rngam ste/_nyam nga ba la 'byol ba ni stag las 'ongs so/_/tsha ba dang grang bas mi 'jigs shing gzugs che ba ni glang las 'ongs so/_/sgra che zhing 'dzem bag med la gang 'dod pa dam du 'dzin cing bzang ngan bye brag mi phyed pa ni bong bu 
[\[213a.3\]]las 'ongs so/_/rtag tu sha la sred cing rngam ste 'jigs pa med pa ni seng ge las 'ongs so/_/lus ring zhing mig zlum la ri'am dgon par shin du 'gro la chung ma la sdang ba ni stag las 'ongs so/_/spu ring zhing mig zlum ste gnas gcig tu mi dga' ba ni bya las 'ongs 
[\[213a.4\]]so/_/'gyur ldog che zhing srin bu gsod pa la dga' ba ni wa las 'ongs so/_/dpa' bshor che zhing khrel 'dzem chung zhing chung ma dang bu la sred pa ni spyang ki las 'ongs so/_/g.yon can gyi ngos 'dzin la gnyid chung la khro ba ni khyi las 'ongs so/_/khro ba la dga' zhing smra bar ni 
[\[213a.5\]]'dod la mi kun gyis byams pa ni ne tso las 'ongs so/_/mang por 'dus shing smra ba la dga' zhing mya ngan mang ba ni bya khu byug las 'ongs so/_/bong chung zhing g.yem pa la dad che ste snying mi brtan pa ni bye'u mchil pa las 'ongs so/_/mig tshag la spro thung la kha nas lbu ba 'ong la nyal 
[\[213a.6\]]ba'i tshe na lus sbrid 'dod pa ni rtsangs pa las 'ongs so/_/smra na khro zhing pha rol gyi tshig mi go la khro la mi la gdug pa'i tshig 'byung ba ni sdig pa las 'ongs so/_/gcig pu 'dug cing za ba la brkam ste nub mo gnyid chung ba ni byi la las 'ongs so/_/khyim phugs dang rku ba la 
[\[213a.7\]]dad che ste gnyen ngo mi shes pa ni byi ba las 'ongs so/_/bcom ldan 'das kyis bka' stsal pa/_gang la la zhig gtsug lag khang dang mchod rten 'jig cing /_gang gis dkon mchog gsum gyi rdzas blangs shing spyad na tshe phyi ma la bstir med pa'i sems can dmyal bar 
[\[213b\]]
[\[213b.1\]]skye ste/_ci ste der skyes nas dmyal ba las thar na yang 'di lta ste/_phug ron dang /_mchil pa dang /_ngur pa dang /_ne tso dang /_bye'u ske sngo dang /_nya dang /_rus sbal dang /_spre'u dang /_phag pa dang /_sha bar skye'o/_/gal te mir skyes na yang /_ma ning dang /_bud med dang /_
[\[213b.2\]]mtshan nyid pa dang /_mtshan ma med pa spun pa la sogs par skye'o/_/mi zhe sdang che ba ni sbrul gdug pa dang /_seng ge dang /_stag dang /_spyang ki dang /_dom dang /_dred dang /_byi la dang /_khra la sogs pa thams cad du skye'o/_/ci ste mi lus thob na yang bya dang /_phag 
[\[213b.3\]]dang /_gsod pa la dad cing /_rngon pa dang /_btson rdzir 'gyur ro/_/gti mug che zhing dge mi dge'i bye brag mi phyed pa ni tshe phyi ma la bal glang dang /_phag dang /_ba lang dang /_lug dang /_ma he dang /_shig dang /_lji ba dang /_sbrang ma dang /_mchu bsnyung dang /_grog mo 
[\[213b.4\]]la sogs par skye'o/_/ci ste mi lus thob na yang /_'on pa dang /_dmus long dang /_lkugs pa dang /_lba ba can dang /_sgur po la sogs par skye'o/_/yan lag ma tshang ba dang /_dbang po ma tshang ba'i lus su 'gyur te/_chos la nan tan byed mi nus so/_/rgyags shing 
[\[213b.5\]]dregs pa ni tshe phyi ma la mi gtsang ba'i nang gi srin bu dang /_rnga mo dang /_bong bu dang /_khyi dang /_rta la sogs par skye'o/_/ci ste mi lus thob na yang bran khol du skye'o/_/dbul phongs te slongs mo byed la thams cad kyis brnyas shing dmad par 'ong ngo /_/gang dbang po yod 
[\[213b.6\]]pas bran du gzer zhing gzhan gyi nor la len pa ni tshe phyi ma la shal ma li'i sems can dmyal bar ltung ste/_sems can khri phrag brgyad stong snyed sos sha gcod cing za bar 'gyur ro/_/tshe 'di la pha rol po 'greng du mi dga' ba ni tshe phyi ma la ba lang gi lus su skye ste/_rkang 
[\[213b.7\]]lag rengs shing nyal mi shes pas gnyid log tu med par 'gyur ro/_/tshe 'di la mchod ston zos pa'i nub mo zas zos na tshe phyi ma la 'dre ltogs su 'gyur ro/_/lo khri brgya stong gi bar du bza' ba dang /_btung ba rnyed par mi 'gyur ro/_/yan man du 'gro ba'i tshe 
[\[214a\]]
[\[214a.1\]]tshigs thams cad du me 'bar ro/_/tshe 'di la sgren mor 'dug par dad pa ni spu nyung ba'i bya rtag tu 'bod par skye'o/_/tshe 'di la mchod ston gyi zas zos kyi lhag ma khyim du khyer ba ni tshe phyi ma la lcags 'bar ba'i sems can dmyal bar ltung ngo /_/ci ste mir skyes na 
[\[214a.2\]]yang lkog nad can dang /_tshe thung bar 'gyur ro/_/tshe 'di la sangs rgyas la phyag 'tshal ba'i tshe dpral ba sa la ma gtugs na spyi'u tshugs kyi dmyal bar ltung ngo /_/ci ste mir skyes na yang mi'o cog gis brnyas shing slu bar skye'o/_/tshe snga ma la sangs rgyas la phyag 'tshal ba'i 
[\[214a.3\]]tshe thal mo mi sbyor ba ni tshe phyi ma la mtha' 'khob tu skye ste/_las mang du byas te 'bras bu 'grub pa chung ngo /_/tshe 'di la zhal ton nyal nas mi langs pa ni tshe phyi ma la lto 'phye'i ris su skye'o/_/lus ring zhing che ba ni srin bu pho mo thams cad kyis za bar 'ong ngo /_/tshe 'di la 
[\[214a.4\]]lag pa bsnol te sangs rgyas la phyag 'tshal ba ni tshe phyi ma la phyin ka log tu bcings pa'i sems can dmyal bar ltung ngo /_/mi ru skyes na yang nye bar gyod la thogs par 'ong ngo /_/tshe 'di la thal mo sbyar te yan lag smad lnga sa la gtugs te/_rtse gcig pa'i sems kyis 
[\[214a.5\]]sangs rgyas la phyag 'tshal ba ni gang nas gang du skyes par rtag tu btsan zhing skyid par 'ong ngo /_/tshe 'di la 'khong zhing spro thung ba ni byol song las 'ongs so/_/tshe 'di la mig yon por 'dug pa ni gzhan gyi chung ma la mig zur gyis stegs pa las 'ongs so/_/tshe 'di la chung ma'i 
[\[214a.6\]]non byas te pha ma la rgol ba ni lce gtubs pa'i sems can dmyal bar ltung ngo /_/tshe 'di la chang gi dbang du sred pa ni tshe phyi ma la chu'i srin bur skye'o/_/ci ste mir skyes na yang lha gor dang dbugs mi bde ba'i nad kyis 'chi bar 'gyur ro/_/bcom ldan 'das kyis bka' stsal pa dga' 
[\[214a.7\]]bo ngas ji ltar bshad pa'i sdug bsngal mang po rnam pa sna tshogs kun gyis mi dge ba rnams las gyur te rab ni sems can dmyal bar ltung ngo /_/'bring ni byol song gi rgyur 'gyur ro/_/tha ma ni [{]yi dgas [,]yi dwags [}]kyi rgyur 'gyur ro/_/srog gcod pas sems can ngan song gsum du ltung ngo /_/
[\[214b\]]
[\[214b.1\]]ci ste mir skyes na yang 'bras bu rnam pa gnyis smin te/_dbul phongs pa dang /_nor thun mong du spyad pa'i dbang med do/_/mi tshangs par spyod pas kyang sems can ngan song gsum du ltung ngo /_/ci ste mir skyes na yang 'bras bu rnam pa gnyis smin te/_bdag gi chung ma la 'phyo ba dang /_
[\[214b.2\]]chen chun gnyis rtsod pa dang /_bdag gi bsam pa bzhin mi 'grub bo/_/[{]brdzun [,]rdzun [}]du smra ba yang sems can ngan song gsum du ltung bar 'gyur ro/_/ci ste mir skyes na yang 'bras bu rnam pa gnyis smin te/_gzhan gyis skur pa 'debs pa dang /_ma 'ongs pa kun gyis slu bar 'gyur 
[\[214b.3\]]ro/_/phra ma byed pa yang sems can ngan song gsum du ltung bar byed do/_/ci ste mir skyes na yang gnyen zhig pa dang /_gnyen ngan pa dang /_phrag dog can du 'gyur ro/_/ngag mi snyan par smra na yang sems can ngan song gsum du ltung ngo /_/ci ste mir skyes na yang 'bras bu rnam 
[\[214b.4\]]pa gnyis smin te/_rtag tu sgra mi snyan pa mang po thos pa dang /_smras so cog skyon can rtsod par 'gyur ro/_/tshig khyal pa byed pa yang ngan song gsum du ltung bar 'gyur te/_ci ste mir skyes na yang 'bras bu rnam pa gnyis smin te/_bden pa'i tshig smras pa yang kun gyis yid 
[\[214b.5\]]mi ches pa dang /_smras pa thams cad mi gsal bar 'ong ngo /_/'dod chags kyi kha na ma tho ba yang sems can ngan song gsum du ltung bar byed do/_/ci ste mir skyes na yang 'bras bu rnam pa gnyis smin te/_nor la chags shing chog mi shes pa'i rang bzhin dang /_mang 
[\[214b.6\]]du tshol yang bsams pa bzhin mi 'grub po/_/zhe sdang gi kha na ma tho ba yang sems can ngan song gsum du ltung bar byed do/_/ci ste mir skyes na yang 'bras bu rnam pa gnyis smin te/_gzhan gyis rtag tu glags tshol ba dang /_rtag tu gzhan gyis 'tshe bar 'gyur ro/_/
[\[214b.7\]]log par lta ba'i kha na ma tho ba yang sems can ngan song gsum du ltung ngo /_/ci ste mir skyes na yang 'bras bu rnam pa gnyis smin te/_rtag par log par lta ba'i khyim du skye ba dang /_g.yon can du skye bar 'gyur ro/_/kye rgyal ba'i sras dag de lta bu'i mi dge ba bcu ni sdug 
[\[215a\]]
[\[215a.1\]]bsngal mang pos gdung ba'i rgyu yin no/_/de nas 'khor mang po'i nang nas mi dge ba bcu'i las kyi lam byed pa dag bcom ldan 'das kyis sems can dmyal ba'i sdug bsngal rnams bshad pa 'di thos nas thams cad kyis cho nges btab ste/_bcom ldan 
[\[215a.2\]]'das la 'di skad ces gsol to/_/bdag cag rnams kyis dge ba ji lta bu zhig gis sdug bsngal de dag las ji ltar thar bar 'gyur/_bcom ldan 'das kyis bka' stsal pa/_khyed rnams sems can thams cad bsod nams kyi las 'thun par gyis shig_/ji 
[\[215a.3\]]ltar na bsod nams byed ce na/_gang la la zhig bdag nyid kyi sems can gyi don chen po byed pa gtso bor byas pa la mchod rten dang /_gtsug lag khang brtsigs na ma 'ongs pa'i dus na gdon mi za bar rgyal por 'gyur te/_'gro ba mang po'i don byed cing 'gro'o cog gi kun la mi 
[\[215a.4\]]'thun pa med do/_/tshe 'di la chos kyi 'gro ba dang /_chos la dad pa ni mi'i mchog tu 'gyur ro/_/ma 'ongs pa'i dus na gdon mi za bar blon che'am/_khams kyi dbang po blon du 'gyur ro/_/gos dang rta dang ldan zhing dgos so cog tshogs par 'gyur ro/_/tshe 'di la mi mang 
[\[215a.5\]]po la btud cing bsod nams byed pa ni phyug cing btsan pa'i khyim bdag tu 'gyur te/_mang po kun gyis bkur ba dang /_phyogs bzhi dag tu 'gro yang bgegs med cing bya'o cog 'grub bo/_/tshe 'di la sangs rgyas kyi mdun du me mar 'bud cing snang gsal la dad pa 
[\[215a.6\]]ni ma 'ongs pa'i dus na nyi ma dang zla ba'i lhar skye'o/_/'od kyis bdag la gsal bar 'gyur ro/_/tshe 'di la snying rje'i sems kyis sbyin pa byin na ma 'ongs pa'i dus na rab tu phyug cing zas dang gos kyang yid bzhin du 'grub bo/_/tshe 'di la zas skom mi la sbyin pa la 
[\[215a.7\]]dga' ba ni gar skyes pa thams cad du yid bzhin gyi zas su 'gyur zhing zas dang /_skom yang ldan la dbang po rno zhing spobs pa che ste tshe ring bar 'gyur ro/_/gang gis byol song la zas byin na ni lan brgya 'gyur 'thob bo/_/log sred la sbyin pa sbyin pas ni lan stong 
[\[215b\]]
[\[215b.1\]]'gyur 'thob bo/_/dge slong ngam/_dge slong ma'am/_khrims gtsang ma la sbyin pa byin pas ni lan khrir 'gyur ro/_/chos smra ba'i dge slong theg pa chen po spel zhing de bzhin gshegs pa'i gter bshad pa mang po kun gyi mig phyed nus pa la byin na lan grangs med tshad med 
[\[215b.2\]]pa snyed do/_/gal te sangs rgyas dang /_byang chub sems dpa' rnams la byin na 'bras bu mthar gtugs par 'gyur ro/_/gzhan yang sbyin gnas gsum la sbyin pa byas na rnam par sbyin pa'i 'bras bu zad mi shes so/_/gsum gang zhe na/_sangs rgyas dang /_pha ma dang /_
[\[215b.3\]]nad pa'o/_/de dag la zas gcig sbyin pa byas pas kyang de lta bu'i 'bras bu mi zad pa 'thob par 'gyur na/_rtag tu sbyin pa byin pa lta ci smos/_tshe 'di la dge 'dun mang po la khrus byas na skye ba thams cad du byad bzhin bzang zhing /_yid bzhin gyi gos dang ldan la mang 
[\[215b.4\]]po kun gyis bkur bar 'gyur ro/_/tshe 'di la dam pa'i chos kyi mdo sde klog pa dang /_'don pa la bsngags pas ni skye ba thams cad du sgra dbyangs snyan cing kun gyis thos par dga' bar 'gyur ro/_/tshe 'di la tshul khrims sdom pas ni skye ba thams cad du byad bzhin 
[\[215b.5\]]bzang ba dang /_mi'i mchog tu 'gyur ro/_/tshe 'di la chu dkon pa'i sar khron pa mang po brkos la skom sbyar la/_lam srang du kun shong bar byed de/_bskyed cing mi'o cog sgrol ba ni skye ba thams cad du mi'i rgyal po byed cing zas skom ro brgya dang ldan pa yid bzhin du 'byung 
[\[215b.6\]]bar 'gyur ro/_/tshe 'di la mdo sde la sogs pa 'dri'am gzhan la byin te klog tu bcug pa ni skye ba thams cad du tshig la thogs pa med cing slob pa thams cad lan cig thos pas mi brjed par zin par 'gyur ro/_/sangs rgyas dang byang chub sems dpa' yang rtag tu de la 
[\[215b.7\]]dgongs par 'gyur ro/_/mi'i nang na mchog dang phul du 'gyur ro/_/gtso bor 'gyur ro/_/tshe 'di la zam pa dang gru la sogs pa byed de/_skye bo mang po sgrol bar byed pa la dga' ba ni skye ba thams cad du rin po che sna bdun dang ldan zhing phal mang pos bkur te bsngags so/_/
[\[216a\]]
[\[216a.1\]]'gro zhing 'ong ba la bsu bskyal bar 'gyur ro/_/bcom ldan 'das kyis bka' stsal pa/_dga' bo ji ltar ngas mdo sde thams cad las rgyu dang 'bras bur bshad do/_/sems can rnams 'don nam/_klog gam/_rjes su spyod na/_mi khom pa dang /_sdug bsngal 
[\[216a.2\]]las grol bar 'gyur ro zhes gsungs so/_/gang la la zhig gis mdo sde 'di la skur pa 'debs pa ni tshe 'di nyid la yang lce rtsa ba nas 'chad par 'gyur ro/_/de nas dga' bos bcom ldan 'das la 'di skad ces gsol to/_/bcom ldan 'das mdo sde'i ming cir gdags/_ji ltar 
[\[216a.3\]]gzung bar bgyi/_bcom ldan 'das kyis bka' stsal pa/_dga' bo mdo sde 'di ni dge ba dang mi dge ba'i rgyu dang 'bras bu zhes kyang bya/_byang chub sems dpa'i lam dang spyod pa zhes kyang bya ste/_de ltar zung shig_/de'i tshe bcom ldan 'das kyis mdo sde 'di bshad na 'khor mang 
[\[216a.4\]]po'i nang du lha dang mi brgyad khri snyed bla na med pa'i byang chub tu sems bskyed do/_/bud med brgyad stong snyed ni mo'i lus las phor gyur te/_mi dge ba'i sems can thams cad kyang dge bar gyur to/_/dge sdig rnam par dbye ba'i mdo rdzogs so//_//
[\[216a.5\]{D356}]'phags pa zla ba'i snying pos zhus pa'i mdo las/_sangs rgyas kyi bstan pa gnas pa dang 'jig pa'i tshul lung bstan pa/_sngon sangs rgyas bcom ldan 'das shAkya thub pa ri kha rti rtag gi steng na bzhugs te/_de'i tshe phyogs bcu'i byang chub sems dpa' sems dpa' 
[\[216a.6\]]chen po 'khor dang bcas pa dang /_dgra bcom pa dang /_lha dang /_klu dang /_gnod sbyin dang /_dri za dang /_lha ma yin dang /_mi 'am ci dang /_lto 'phye chen po dang /_nam mkha' lding dang /_bdud sdig can la sogs pa mthu bo che thams cad tshogs pa de'i dus na sangs 
[\[216a.7\]]rgyas bcom ldan 'das shAkya thub pa'i zhal gyi smin mtshams nas 'od zer shar gyi lus 'phags dang /_lho'i 'dzam bu'i gling dang /_nub kyi ban glang spyod dang /_byang gi sgra mi snyan dang /_gling 'di bzhir 'od zer kun du khyab par bkram ste/_'od zer btang ba de'i tshe ri rab la 
[\[216b\]]
[\[216b.1\]]sogs pa ri chen po dang /_ri dang /_nags tshal dang /_sman ljongs/_ri sul/_grag grog kun la yang snang bar mnyam ste/_lag mthil dang 'dra bar gling bzhi car snang bas gsal bar gyur/_'od zer de dag las sangs rgyas kyi sku gzugs kha dog dang dbyibs sna tshogs 
[\[216b.2\]]'od dang bcas pa phal po che byung ba/_byang chub sems dpa' dang /_lha dang /_klu la sogs pa sems can mang po kun gyis mthong ste ngo mtshar du gyur to/_/de nas bcom ldan 'das shAkya thub pa la ba shra wa na la sogs pa rgyal po chen po bzhis gsol pa/_'od zer 'di lta bu de ci'i 
[\[216b.3\]]don du mdzad pa lags zhes zhus pa las/_bcom ldan 'das kyis bka' stsal pa/_nga mya ngan las 'das pa'i 'og tu gling bzhir ngas gsungs pa'i dam pa'i chos kyi gsung rab dang /_ring bsrel dang /_gzugs brnyan 'di lta bu dag 'byung ste/_'di khyed kyi lag tu gtad kyis 
[\[216b.4\]]srungs shig_/de nas bcom ldan 'das la byang chub sems dpa' zla ba'i snying pos gsol pa/_bcom ldan 'das 'di lta bu'i thugs rje chen pos bcom ldan 'das mya ngan las 'das pa'i 'og tu dam pa'i chos rgyal po chen po dag la gtad pa shin tu ngo mtshar to/_/snga ma 'das 
[\[216b.5\]]pa'i sangs rgyas mya ngan las 'das nas dgung lo du na lags nas dam pa'i chos kyi gzugs brnyan nub na/_bcom ldan 'das shAkya thub pa mya ngan las 'das pa'i 'og tu dam pa'i chos ji tsam gyi bar du gnas par 'gyur/_de nas bcom ldan 'das kyis bka' stsal pa/_'di 
[\[216b.6\]]lta bu'i the tshom zhus pa legs so/_/legs par nyon cig dang /_ngas bshad par bya'o/_/nga mya ngan las 'das nas dam pa'i chos kyi gzugs brnyan lo nyis stong du gnas par 'gyur ro/_/byang chub sems dpa' zla ba'i snying pos gsol pa/_bcom ldan 'das dam pa'i chos 
[\[216b.7\]]'di tha mar ji ltar nub par 'gyur/_rgyu ci las nyams/_sus ma mchis par bgyid/_bka' stsal pa/_nga mya ngan las 'das pa'i 'og tu lo lnga brgya'i bar du nga'i bstan pa la spyod pa'i sems can rnam par grol ba mang du 'gyur ro/_/de nas lo lnga brgya'i bar du ting nge 'dzin la spyod pa 
[\[217a\]]
[\[217a.1\]]mang du 'gyur ro/_/rgyal po dang /_blon po dang /_sems can phal rnams kyang dam pa'i chos la dad cing spyod pa yang phyir zhing nyung bar 'gyur ro/_/de nas lo lnga brgya'i bar du dam pa'i chos ston cing sems can 'dren pa dang /_thar bar byed pa'i slob dpon 
[\[217a.2\]]mang du 'byung ngo /_/nyan thos dgra bcom pa ni nyung bar 'gyur ro/_/rgyal po dang /_blon po dang /_sems can phal rnams kyang nyan pa tsam du zad de/_nyams su len cing spyod pa'am/_brtson 'grus ni mi byed de/_dad pa 'bri bar 'gyur ro/_/dam pa'i chos kyi srungs ma 
[\[217a.3\]]rnams kyang mi dga' bar 'gyur te/_dam pa'i chos la ma dad pa'i sems can rnams ni sngon bas mthu stobs skye bar 'gyur ro/_/'dzam bu'i gling gi mi'i rgyal po rnams kyang phan tshun gcig la gcig dmag 'dren cing 'khrug par 'gyur ro/_/bdud kyi ris kyang 'phel bar 'gyur 
[\[217a.4\]]ro/_/de nas yang lo lnga brgya'i tshe lo sum brgyar ni dam pa'i chos la gnas pa'i lha klu la sogs pa sems can srungs ma rnams mi gnas shing dam pa'i chos gang du dar bar 'gro bar 'gyur/_sems can chos la ma dad par 'gyur/_sems can chos spyod pa rnams kyang chos 
[\[217a.5\]]kyi gzhung bzhin mi spyod/_brtson 'grus [{]chungs [,]chung [}]pas grub pa nyung bar 'gyur/_kha dog bzhi dang bzhi las gyur pa yang 'bri/_dri dang /_ro la sogs pa yang chung bar 'gyur ro/_/mi nad dang /_phyugs nad dang /_mu ge yang 'byung bar 'gyur ro/_/lo nyis brgyar ni dge 
[\[217a.6\]]slong yang chos bzhin mi spyod/_'jig rten gyi khe dang grags pa tshol/_snying rje chung zhing khrims la mi gnas/_dam pa'i chos tshul bzhin spyod pa rnams la ni [{]glan ka [,]klan ka [}]tshol zhing skur pa 'debs/_longs spyod dang yo byad 'phrog/_'jig rten gyi rgyal po'i gsang la rten cing rgyal 
[\[217a.7\]]srid 'dzin/_rgyal po'i phrin pa'i pho nyar ngo 'phral tshol zhing 'gro/_rgyal po dang /_'bangs srid 'khrug pa'i dbyen byed/_nyo tshong dang khe spogs byed thabs tshol/_dam pa'i chos spyod pa yang snying nas nyams su blangs te mi spyod kyi/_phal cher kha gsag dang /_'phral gyi tshul 
[\[217b\]]
[\[217b.1\]]'chos pa'i ya ma brla byed de/_de'i dus na chos la dga' ba'i lha klu thams cad kyis rgyal khams kyi dge slong 'di ltar spyod pa'i sa gzhi bor te mi gnas shing /_bdud kyi ris la sogs pa chos kyi bgegs kyi ris rnams der 'byung ste/_mthu dang stobs skye bar 'gyur/_rgyal po 
[\[217b.2\]]dang /_blon po la sogs pa dad pa 'bri/_dge sdig gi dmigs mi phyed/_dam pa'i chos la rma 'byin/_dkon mchog gsum gyi dkor dang /_dge 'dun gyi rdzas la spyod cing rku 'phrog byed de sdig la mi 'dzem/_gzugs brnyan dang mchod rten rnams khad kyis bshig_/mchod 
[\[217b.3\]]pa'i yo byad phri/_de'i tshe dam pa'i chos ma nor bar spyod pa dge slong dang /_khyim pa 'ga' 'ga' tsam gnas pa de'i bsod nams kyis yul phyogs su char chu dus su 'bab cing lo legs/_mi rgyags la nad nyung zhing yul bde ba dag kyang bar 'ga' 'byung /_de lta bu mi gnas 
[\[217b.4\]]pa phal cher ni sdug bsngal mi bde ba sna tshogs 'byung /_de'i dus su rgya gar dang /_rgya ma yin pa'i rgyal po chen po gsum 'byung ste/_gsum la/_ya ba na dang /_balhi ka dang /_sha ku na dang /_'di gsum dam pa'i chos mi spyod/_dmag 'dren cing g.yul 'gyed de/_nub 
[\[217b.5\]]dang byang gi yul khams mang po zhig 'bebs par byed de/_de nas yul khams de'i mchod rten dang gtsug lag khang la sogs pa yang bshig cing mes bsregs te/_dge 'dun gyi yo byad dang dkon mchog gsum gyi dkor la sogs pa yang phrogs shing bcom ste/_rgyal po 
[\[217b.6\]]'di gsum gcig la gcig gnod pa sna tshogs kyis thab mo byed de/_gsum car gyi rgyal srid mi bde bar 'gyur ro/_/de'i rjes la rgyal po de gsum nang srid gcig tu byas nas dmag mang po 'dus te rgya gar gyi yul chu bo gang gA'i tshu rol gan da ra dang /_ma d+h+ya de sha la sogs 
[\[217b.7\]]pa'i yul phrogs nas bzung /_de'i dus na chu bo gang gA'i pha rol lho phyogs kyi rgyud na/_yul ko'u shAm bI zhes bya ba'i rgyal po ma hen dra sen zhes bya ba de la sras zhig btsas te/_de'i ming ni du spra sa ha sta zhes bya ste/_smin mtshams na lcags kyi sme ba zhig yod pa/_lag pa gru mo 
[\[218a\]]
[\[218a.1\]]man chad khrag gis bskus pa zhig 'byung ngo /_/de dang dus gcig tu rgyal po de'i blon po lnga brgya la yang bu khye'u lnga brgya btsa' ste/_de ril yang lag pa khrig pa man chad khrag can du 'byung ste/_de'i dus na rgyal po'i rta la rte'u smra shes pa zhig skyes te/_rgyal po 
[\[218a.2\]]dang /_blon po'i bu dang /_rte'u smra shes pa skyes pa'i nub mo yang nam mkha' las khrag gi char pa bab nas/_rgyal po ma hen dra se nas drang srong gi mkhan po lnga mngon par shes pa zhig la bdag cag 'khor gyi bu dang /_rta la ya mtshan 'di lta bu byung ba dang /_khrag gi char pa 
[\[218a.3\]]bab pa 'di ci'i ltas zhes smras pa dang /_drang srong na re khyod kyi bus 'dzam bu'i gling gi sa gzhi 'di mi'i khrag gis gsher bar byed par 'gyur ro/_/de'i 'og tu khyod kyi bu 'dzam bu'i gling gi rgyal po chen po byed par 'gyur ro zhes smras so/_/rgyal bu de thog ma btsas nas lo bcu 
[\[218a.4\]]gnyis lon pa dang /_de'i tshe rgyal po ya ba na dang /_balhi ka dang /_sha ku na gsum 'dus pa'i dmag sum 'bum rgyal po dang bcas te/_rgyal po ma hen dra se na'i yul du drangs pa las/_yul du dmag phal mo che byung bas rgyal po snying mi dga' ste/_mya ngan byed cing 
[\[218a.5\]]'dug pa la bu du spra sa ha stas pha la dris pa/_yab 'di ltar thugs mi dgyes pa ci las gyur ces zhus pa dang /_pha na re rgyal po gsum gyi dmag byin chen po bdag cag gi yul du byung bas mi dga' zhes smras pa dang /_bus smras pa/_yab mi dgyes su ma mdzad cig 
[\[218a.6\]]dmag 'di bdag gis thub par bgyi'o zhes bgyis pa dang /_pha na re legs so zhes smras nas/_bu dang blon po'i bu ya mtshan can lnga brgya la sogs te/_dmag nyis 'bum bcas te btang nas thab mo byas pa'i tshe/_smin mtshams na lcags kyi sme ba yod pa bskyed 
[\[218a.7\]]nas lus ril lcags su byas nas rab tu khros nas brgal ba dang /_du spra sa ha sta'i dmag rgyal te phyir log pa dang /_pha na re bu khyod kyis rgyal po gsum gyi dmag 'di lta bu dang thab mo byas pa las rgyal ba legs so/_/da phyin chad khyod kyis rgyal srid zung shig_/nga 
[\[218b\]]
[\[218b.1\]]ni 'byung ngo zhes bsgo nas rgyal srid kyang bu la byin no/_/de nas lo bcu gnyis kyi bar du rgyal po gsum gyi dmag dang 'thabs pa las dmag dpon yang ril gyis gtubs/_rgyal po gsum yang bzung nas med par byas so/_/de tshun cad 'dzam bu'i gling gi rgyal po chen po 
[\[218b.2\]]byas par gyur to/_/de nas rgyal pos blon po rnams la smras pa/_nga 'dzam bu'i gling gi rgyal po chen po byed pa ni dga' na/_gud na mi dga' ba zhig kyang yod ces smras pa dang /_blon po rnams kyis smras pa/_ci mi dgyes zhes zhus pa dang /_sems can mang po 'di snyed cig 
[\[218b.3\]]bsad pa sdig che bas mi dga' na/_sdig 'di ji lta bu zhig tu byas na sus 'byang bar 'gyur zhes smras pa dang /_blon po rnams kyis gsol pa/_yul pa Ta li pu tra ste dmar bu can zhes bya ba na chos kyi mkhan po sde snod gsum la mkhas pa/_bram ze a ga ni da ti pu tra ste mes byin 
[\[218b.4\]]gyi bu zhes bya'o/_/ming ni shi Sh+ya ka ste/_slob ma can zhes bgyi ba zhig dgon pa'i gnas na gnas pa de spyan drangs nas mchod bkur bgyis na sdig pa 'byang rngo thogs so zhes gsol pa dang /_rgyal po yang dgyes nas dge slong shi Sh+ya ka yang 'gugs pa btang nas rgyal po'i drung du 
[\[218b.5\]]'ongs so/_/de nas mkhan po shi Sh+ya ka la rgyal pos phyag byas te/_mkhan po bdag gis sdig byas pa rnams cis 'byang bar 'gyur zhes gsol pa dang /_mkhan pos smras pa/_rgyal po chen po dkon mchog gsum la lo bcu gnyis kyi bar du mchod cing skyabs su song na sdig 
[\[218b.6\]]rnams 'byang bar 'gyur ro zhes smras pa dang /_de nas rgyal po du spra sa hastas pho nya mang po phyogs bcur btang ste/_'dzam bu'i gling na dge slong 'dug go cog bkug ste/_'dzam bu'i gling gi dge slong ril 'ongs te/_chu bo gang gA'i pha rol yul ko'u shAm bI'i rgyal po du spra 
[\[218b.7\]]sa ha sta'i gnas ga la ba der bsdus pas 'dzam bu'i gling gi yul khams gzhan na chos spyod pa dang /_dge slong dag med par 'gyur ro/_/dge slong bsdus pa de'i tshe na lam du dge slong gyag cing chud zos pa yang mang ste/_rgyal po'i pho brang du ni 'bum tsam zhig phyin par 'gyur 
[\[219a\]]
[\[219a.1\]]ro/_/dge slong lam du gyag cing chud zos pa yang gcan gzan sna tshogs dang /_mi rgod dang /_chu la sogs pas phal khyer te chud zos so/_/dge 'dun mang po phyin pa dang /_rgyal pos mchod ston drangs/_yon phul te mchod pa byas so/_/de'i tshe 
[\[219a.2\]]dge 'dun rnams gcig la gcig gtam du smras pa/_khyed kyi mkhan po ga re/_slob ma gar song /_grogs po khrims zla ga re zhes so sor gtam du glengs pa dang /_stag dang /_seng ge dang /_mi rgod kyis bsad pa dang /_chus khyer ba dang /_nad kyis btab nas 
[\[219a.3\]]shi ba la sogs pa'i gtam byas nas dge slong so so nas mya ngan langs te ngud mos 'debs te brang rdung ngo /_/de nas de'i tshe rgyal pos mya ngan ma bgyid ma ngu zhes bsgo ba dang /_dge 'dun rnams ma nyan pa dang /_rgyal po yang mi dga' nas kha phyogs te nyal lo/_/nyal ba'i 
[\[219a.4\]]tshe smon lam du btab pa/_gang zag gi dge 'dun la ni skyabs su song nas mchod pa byas na/_bdag gis dgra bcom pa'i zhal ma mthong ste/_bdag gis dgra bcom pa zhig gi zhal mthong bar shog shig ces smon lam du btab pa dang /_'jig rten gyi lha zhig 
[\[219a.5\]]gis rmi ltas su bstan pa/_gan d+ha mA da na ste spos ngad ldang zhes bya ba'i ri la su d+ha na pu tra ra rna sha ste tshong dpon nor [{]bzangs kyi [,]bzang gi [}]bu zhes bya ba rab tu byung ba su ra ta ste des pa zhes bya bar ming btags pa dgra bcom pa'i 'bras bu thob pa zhig bzhugs te/_de spyan drangs nas 
[\[219a.6\]]bsnyen bkur byas te/_de la sdig bshags na sdig kyang 'byang /_the tshom yang bral bar 'gyur ro zhes lhas bstan pa rmis pa dang /_rgyal po sad pa dang 'phral du pho nya bkye ste/_spos ngad ldang gi ri las dgra bcom pa su ra ta spyan drangs te/_rgyal po'i pho brang du byon pa dang /_
[\[219a.7\]]rgyal pos kyang tshul bzhin du phyag byas shing mchod de bsnyen bkur byas so/_/de'i dus na tshes bcu bzhi'i nub mo dge 'dun ril gyis 'dus pa'i nang nas/_dge slong gsar zhugs rnams kyis sde snod gsum shes pa'i mkhan po Sh+ya ka la prA ti mo k+Sha gdon par gsol 
[\[219b\]]
[\[219b.1\]]ba las/_shi Sh+ya ka na re mi la mig zhar/_sna dang rna ba med na me long ci dgos/_bltar ci yod/_'dul ba bshad kyang khyed 'dul ba ltar mi spyod/_tshul khrims mi bsrung ba la 'dul ba bshad kyang ci phan zhes smras pa dang /_de'i tshe su ra ta zhes bya ba dgra bcom pas seng 
[\[219b.2\]]ge'i sgra phyung nas smras pa/_sangs rgyas bcom ldan 'das kyi tshul khrims ngas mnos nas da tsam gyi bar du rtswa mchog tsam yang ma nyams na/_'di skad ma zer bar prA ti mo k+Sha thon cig par smras pa dang /_mkhan po shi Sh+ya ka yang dgra bcom par ngo shes te rab tu skyengs nas cang mi 
[\[219b.3\]]zer ba dang /_shi Sh+ya ka'i slob ma dge slong aM ga da ste dpung gi tshogs 'jigs su rung zhes bya ba de 'khor 'dus pa'i nang nas langs te su ra ta zhes bya ba dgra bcom pa de la khyed ci ste nga'i mkhan po la de skad smra/_khyod khrims kyang med/_'dul ba yang mi shes na/_nga'i mkhan 
[\[219b.4\]]po sde snod gsum la mkhas pa de la ci'i phyir kha zlogs shes khros nas sgo gtan blangs te/_dgra bcom pa brdegs nas bsad do/_/de'i tshe chos la dga' ba'i gnod sbyin da d+hi mu kha zho gdong dir rga mu kha zhes bya bas lag par rdo rje thogs nas mngon du byung ste/_dge slong 
[\[219b.5\]]aM ga da la/_ci ste dgra bcom pa bsad ces zer te rdo rje phyung nas bsad do/_/de'i dus na dge slong ge rad ces bya bas mkhan po shi Sh+ya ka brdegs te bsad do/_/de nas de'i rjes la dge 'dun ril gyis 'khrugs nas gcig gis gcig bsad de gcig kyang ma lus 
[\[219b.6\]]so/_/de'i dus na nam mkha' la lha klu la sogs pa chos kyi srung ma phal po che ma dga' nas ngus pa'i mchi ma ni khrag dang me'i char bab bo/_/nam mkha' dag ni ser dang nag por gyur/_glog dang sgra chen po byung /_skar ma d+hU ma ke tu zhes bya ba lus las du ba nag po gtong 
[\[219b.7\]]ba zhig byung nas/_des skar ma dang zla ba la sogs pa 'od kyang med/_gcig kyang bltar mi snang bar 'ong ngo /_/de'i dus na sum cu rtsa gsum gnam gyi lha dang /_yum mA yA de bI la sogs pa 'khor phal mo che dang der 'ongs nas dge 'dun gyi gos tshon can ril gyis 
[\[220a\]]
[\[220a.1\]]bsdus nas khyer bar 'ong ngo /_/de'i dus na rgyal pos 'di lta bu'i ku co sgra chen po byung ba ci las gyur ces smras pa dang /_dge 'dun 'khrugs nas gcig gis gcig bsad par gyur to zhes gsol pa dang /_rgyal po mi dga' ste/_langs nas tho rangs 
[\[220a.2\]]mkhar gyi phyi rol gyi lha khang du phyin pa dang /_dge 'dun la la ni mgo bcad/_la la ni mig phyung /_la la ni rkang lag bcad de/_de ltar sna tshogs su shi ba mthong nas/_dgra bcom pa dang /_shi Sh+ya ka sde snod gsum shes pa'i mkhan po'i ro btsal nas gnyis ka'i ro rnyed 
[\[220a.3\]]pa dang /_mchan khung g.yas g.yon du bzhag nas dgra bcom pa ni nga'i pha yin/_shi Sh+ya ka ni chos kyi mdzod yin/_'di gnyis 'das par gyur pa ni da phyin cad nga'i lus dang srog kyang gces pa med/_rgyal srid kyang su 'dod pa la sbyin no zhes smras pa dang /_mig kyang 
[\[220a.4\]]ldongs te mi snang bar gyur to/_/de'i dus na blon po rnams kyis rgyal po la snying brtse ste/_mya ngan bsang ba'i phyir mi lnga brgya ban de ltar bcos te/_skra dang kha spu breg tu spu gris ma chod nas/_skra dang kha spu mes bsregs/_tshon sna brgya yang de'i tshe nub pas ban de lnga 
[\[220a.5\]]brgya yang chos gos mi bdog nas phyugs nag po dang /_dmar po'i ko ba gyon te/_ban de ltar bcos nas rgyal po'i drung du 'ongs so/_/blon pos rgyal po la ban de lnga brgya 'ongs so zhes gsol pa dang /_rgyal po dga' nas mig phye ste ban de dag la brtags na/_ban 
[\[220a.6\]]de yang ril gyis phyugs kyi pags pa gos su gyon la/_skra dang kha spu ma bregs par mes bsregs pa ni ma mthong nas rgyal po yang dga' ste/_dkon mchog gsum la mchod pa'i yo byad 'on cig ces bsgo nas ban de de rnams la mchod de/_ban de rnams la rgyal pos zhib 
[\[220a.7\]]tu brtags na/_phyugs kyi pags pa chos gos su gyon la/_skra dang kha spu ma bregs par mes bsregs pa gsal bar mthong nas rgyal po nyid som nyi ru gyur te/_'di dag dge slong ni ma yin mod kyi/_bdag gis cung zad cig dri'o snyam nas dge slong gi lta ba dang /_
[\[220b\]]
[\[220b.1\]]tshul khrims gang yin zhes dris na/_de rnams gang gis kyang dge slong gi lta ba dang /_tshul khrims dang /_brtul zhugs cung zad kyang mi shes pas rgyal po de la lan ma btab par cang mi smra bar 'khod pa dang /_rgyal pos bsams pa/_da ni sangs rgyas kyi bstan pa nub ste/_
[\[220b.2\]]dkon mchog gsum gyi tshul yang dag par rgyun chad pa lta zhig snyam nas rgyal po yang mya ngan chen po langs te ngu bar 'gyur ro/_/de nas rgyal po des ban de phal po che btungs te shi ba'i ro rnams blangs te bsregs nas mchod pa byas te/_de'i 'og tu rgyal po nyid kyang bstan pa 
[\[220b.3\]]nub pa'i thugs ngan gyis zhal 'tshos te 'das so/_/de'i tshe de'i dus na 'dzam bu'i gling gi dam pa'i chos ril gyis nub ste/_gsung rab kyi yi ge rnams kyang dung phyis pa bzhin du bltar mi mngon par gyur to/_/gser ni dngul du 'gyur ro/_/dngul ni zangs dang lcags 
[\[220b.4\]]su 'gyur ro/_/zangs dang lcags ni rdor 'gyur ro/_/rin po che dang mu tig ni rwar 'gyur ro/_/kha zas ni ro drug yod pa las mngar ba dang /_skyur ba dang /_lan tshwa'i ro la sogs pa ni nub po/_/kha ba dang /_bska ba gnyis ni lus so/_/sangs rgyas bcom ldan 'das 
[\[220b.5\]]shAkya thub pa la 'phags pa zla ba'i snying pos zhus pa'i mdo las/_sangs rgyas mya ngan las 'das nas bstan pa gnas pa dang 'jig pa'i tshul lung bstan pa'i skabs rdzogs so//_//
[\[220b.6\]{D357}]@##/_/rgya gar skad du/_Ar+ya go shr-ing ga byA ka ra Na nA ma ma hA yA na sU tra/_bod skad du/_'phags pa glang ru lung bstan pa zhes bya ba theg pa chen po'i mdo/_bam po gcig go/_/bcom ldan 'das 'jam dpal gzhon nur gyur pa la phyag 'tshal 
[\[220b.7\]]lo/_/'di skad bdag gis thos pa dus gcig na/_lha'i yang lha sangs rgyas shAkya thub pa bskal pa grangs med pa gsum nas bsod nams kyi tshogs kyi rnam par smin pas yang dag par rdzogs pa'i sangs rgyas brnyes te/_'dzam bu'i gling gi ljongs kyi yul gzhan 
[\[221a\]]
[\[221a.1\]]du 'dul ba'i sems can yongs su smin par mdzad nas yul yangs pa can gyi phyogs thub pa drang srong chen po'i gnas rgyal po'i khab na/_byang chub sems dpa' sems dpa' chen po 'phags pa byams pa la sogs pa byang chub sems dpa' du ma dang /_gnas brtan 
[\[221a.2\]]shA ri'i bu dang /_maud gal gyi bu la sogs pa nyan thos chen po stong nyis brgya lnga bcu dang /_tshangs pa dang /_brgya byin la sogs pa lha du ma dang /_lha'i rgyal po rnam thos kyi bu la sogs pa 'jig rten skyong ba du ma dang /_klu'i rgyal po chen po du ma dang /_gnod sbyin mthu 
[\[221a.3\]]chen po mang po dang /_dri za'i rgyal po gtsug phud lnga pa la sogs pa dri za mang po dang /_mi'am ci'i rgyal po yid 'ong la sogs pa mi'am ci du ma dang /_rgyal po gzugs can snying po la sogs pa 'dzam bu'i gling gi mi'i rgyal po mang po'i 'khor du ma dang thabs cig tu bzhugs 
[\[221a.4\]]so/_/de nas de'i tshe lha'i yang lha sangs rgyas shAkya thub pas phyi ma'i dus kyi yul dge ba la rjes su dgongs shing mngon sum du mdzad nas 'khor mang po la bka' stsal pa/_rigs kyi bu byang phyogs logs na/_ri glang ru dang nye ba chu bo go ma'i 'gram na thub pa drang srong chen po'i 
[\[221a.5\]]pho brang mchod rten go ma sa la gan da zhes bya ba zhig yod de/_der gdon mi za bar bya dgos pa'i phrin las shig yod pas da gshegs pa'i dus la bab bo/_/de nas de'i tshe lha'i yang lha sangs rgyas bcom ldan 'das 'khor phal mo che dang nam mkha' la 'phags te/_dri za'i 
[\[221a.6\]]rgyal po gtsug phud lnga pa la sogs pa dri za grangs med pa ni mdun na lha'i rol mo sna tshogs byed/_mi'am ci'i rgyal po yid 'ong la sogs pa mi'am ci du ma ni steng nas mchod pa'i las byed cing /_sangs rgyas bcom ldan 'das la dbyangs dang lha'i skad yid du 'ong bas bstod 
[\[221a.7\]]bzhin du 'khor de dag dang /_mchod pa de dag dang bcas te/_ri glang ru ga la ba der gshegs so/_/gshegs nas lha'i yang lha sangs rgyas bcom ldan 'das bzhengs bzhin du zhal byang phyogs su mtsho chen po yun ring po nas rgya mtsho ltar 'dug pa la gzigs te/_
[\[221b\]]
[\[221b.1\]]sku drang por bsrangs nas de bzhin gshegs pa'i ting nge 'dzin bye ba phrag brgya stong du ma la snyoms par zhugs te/_bskal pa grangs med pa gsum nas bdag nyid kyi sangs rgyas kyi spyod pa smon lam dang bsod nams mngon sum du mdzad do/_/de nas de'i tshe lha'i yang lha sangs rgyas bcom 
[\[221b.2\]]ldan 'das kyis ri glang ru dang /_yul dge ba dang /_gser gyi dkyil 'khor nas srid pa'i rtse mo'i bar du byin gyis brlabs te/_bsrung ba dang /_gtsang ba dang /_bkra shis pa dang /_mtshams bcad pa dang /_bzlas brjod dang /_dge bar mdzad do/_/de nas de'i tshe lha'i 
[\[221b.3\]]yang lha sangs rgyas bcom ldan 'das kyis 'khor de dag thams cad la bka' stsal pa/_ri glang ru bcom ldan 'das kyi pho brang mchod rten go ma sa la gan da dang bcas/_yul dge ba dang bcas pa 'di ni bskal pa bzang po'i sangs rgyas bcom ldan 'das thams cad kyi 
[\[221b.4\]]phyag mtshan dang /_ma 'dres pa dang /_thun mong ma yin pa dang /_dben pa yin te/_rgyu des na yul 'di ni dge ba zhes bya'o/_/de nas de'i tshe lha'i yang lha sangs rgyas bcom ldan 'das kyis yul dge ba dang /_mkhar dge ba can dang /_dge 'dun so so'i kun dga' 
[\[221b.5\]]ra ba dang /_gtsug lag khang dang /_dgon pa'i gnas dang /_yul der so so nas bsod nams bya ba'i dngos po dge ba byed par 'gyur ba'i rgyal po dang /_chos dang ldan pa'i dad pa can dang /_sbyin bdag dang /_li thams cad 'byung bar lung bstan to/_/de nas bcom 
[\[221b.6\]]ldan 'das kyis byang chub sems dpa' rnams la bka' stsal pa/_rigs kyi bu khyed rnams kyis kyang ma 'ongs pa'i dus na 'byung ba'i yul 'dir ci nas kyang sems can rnams dam pa chen po myur du thob par 'gyur ba dang /_ting nge 'dzin 'grub par 'gyur bar byin gyis rlobs 
[\[221b.7\]]shig_/de nas de'i tshe bcom ldan 'das mtsho rol nas cung zad cig slar bkyed de/_de'i mod la ri glang ru'i steng na gdan khri bshams pa la skyil mo krung bcas te bzhugs nas zhal nub phyogs su bcom ldan 'das kyi pho brang mchod rten go ma sa la gan da gang na ba de logs su 
[\[222a\]]
[\[222a.1\]]gzigs so/_/de nas de'i tshe 'jig rten gyi khams gzhan dang gzhan nas byang chub sems dpa' nyi khri mngon par shes pa lnga dang ldan pa'i drang srong mang po dang thabs cig tu bcom ldan 'das gang na ba de logs su lhags so/_/lhags nas bcom 
[\[222a.2\]]ldan 'das kyi pho brang mchod rten go ma sa la gan da la yang phyag 'tshal skyabs su song /_sangs rgyas bcom ldan 'das 'khor dang bcas pa la yang phyag 'tshal/_skyabs su song nas phyogs gcig tu 'khod do/_/de nas de'i tshe na sangs rgyas bcom ldan 'das kyis 
[\[222a.3\]]'khor phal mo che 'dus par mkhyen nas 'khor de dag la 'di skad ces bka' stsal to/_/bskal pa bzang po 'di la sngon sangs rgyas bcom ldan 'das bzhi byung ste/_de dag gis kyang mchod rten go ma sa la gan da yul dang bcas pa byin gyis brlabs so/_/bskal pa 
[\[222a.4\]]bzang po 'di nyid la/_ma 'ongs pa'i dus na'ang sangs rgyas stong rtsa gcig 'byung bar 'gyur te/_de dag thams cad kyang 'khor dang bcas te 'dir gshegs nas mchod rten go ma sa la gan da yul dang bcas pa byin gyis rlob cing mtshams gcad pa dang /_bkra shis 
[\[222a.5\]]pa dang /_dge bar mdzad par 'gyur ro/_/nga yang da ltar byin gyis rlob pa'i dus la bab pas byin gyis rlob par mdzad do/_/de nas de'i tshe lha'i yang lha sangs rgyas bcom ldan 'das ting nge 'dzin da ltar gyi sangs rgyas mngon sum du bzhugs pa zhes bya ba dang /_gzhan 
[\[222a.6\]]yang de bzhin gshegs pa'i ting nge 'dzin grangs med pa la snyoms par zhugs so/_/de'i tshe ting nge 'dzin la snyoms par 'jug pa rnams dang /_bsam gtan pa rnams yongs su skyong bar byed pa byang chub sems dpa' mthu chen thob kyis kyang sangs rgyas 'od srung gi 
[\[222a.7\]]mchod rten gyi drung du bzhugs te/_yul de byung bar gyur pa'i tshe bdag gi gzugs brnyan byed par 'gyur bar sa gzhi de byin gyis brlabs so/_/de bzhin du smon lam chen pos gnas pa byang chub sems dpa' 'jam dpal gzhon nur gyur pas kyang ri glang ru la gtsug 
[\[222b\]]
[\[222b.1\]]lag khang spong byed ces bya ba 'byung bar 'gyur ba'i sa gzhi der bsnyen pa byed pa rnams 'grub par 'gyur bar byin gyis brlabs so/_/de bzhin du nam mkha' ltar stobs dpag tu med pa byang chub sems dpa' nam mkha'i snying pos kyang gtsug lag khang 'jig tshogs spong 
[\[222b.2\]]byed ces bya ba 'byung bar 'gyur ba'i sa gzhi de mchod gnas su 'gyur bar byin gyis brlabs so/_/de bzhin du thugs rje chen po dang ldan pa byang chub sems dpa' 'phags pa spyan ras gzigs kyi dbang phyug gis kyang gtsug lag khang 'od can zhes bya ba 'byung bar 'gyur ba'i 
[\[222b.3\]]sa gzhi der dngos grub 'grub par byin gyis brlabs so/_/de bzhin du rtag tu byams pa dang ldan pa byang chub sems dpa' byams pas kyang gtsug lag khang bi si mo nya zhes bya ba 'byung bar 'gyur ba'i sa gzhi der bdag nyid bzhugs par byin gyis brlabs so/_/
[\[222b.4\]]de bzhin du spyod pa shin du rnam par dag pa byang chub sems dpa' sa'i snying pos kyang gtsug lag khang ye shes ri zhes bya ba 'byung bar 'gyur ba'i sa gzhi de phyag bya bar 'os par 'gyur bar byin gyis brlabs so/_/de bzhin du 'dul ba'i skye bo rnams grol bar mdzad 
[\[222b.5\]]pa la thags thogs mi mnga' ba byang chub sems dpa' sman gyi rgyal pos kyang gtsug lag khang ba no co zhes bya ba 'byung bar 'gyur ba'i sa gzhi der dngos grub 'grub par 'gyur bar byin gyis brlabs so/_/de bzhin du rdzu 'phrul chen po dang ldan pa byang chub sems dpa' 
[\[222b.6\]]kun du bzang pos kyang gtsug lag khang dge 'dun skyong zhes bya ba 'byung bar 'gyur ba'i sa gzhi der dngos grub 'grub par 'gyur bar byin gyis brlabs so/_/de bzhin du sangs rgyas bcom ldan 'das la sogs pa byang chub sems dpa' gzhan dag dang /_dgra 
[\[222b.7\]]bcom pa chen po rnams kyis kyang li yul gang dang gang du gtsug lag khang dang /_skyed mos tshal dang /_dgon pa'i gnas 'byung bar 'gyur ba'i sa gzhi thams cad dper na zla ba nya ba la skar ma'i tshogs rnams kyis yongs su bskor nas steng gi bar snang dag pa la rgyu 
[\[223a\]]
[\[223a.1\]]ba bzhin du mdzes pa dang /_yid du 'ong ba dang /_rgyas pa dang /_dga' dga' ltar 'dug par byin gyis brlabs so/_/yang de'i tshe ri glang ru la sangs rgyas bcom ldan 'das bzhugs pa dang /_byang chub sems dpa' sems dpa' chen po rnams 
[\[223a.2\]]dang /_dgra bcom pa chen po rnams kyis 'od zer rnam pa sna tshogs du ma bkye bas li yul thams cad snang ba chen pos khyab par byas so/_/de nas skad cig de nyid la mtsho chen po de'i nang na pad ma sum brgya lnga bcu rtsa gsum byung bar gyur te/_pad ma re re'i nang na yang 
[\[223a.3\]]sangs rgyas dang /_byang chub sems dpa'i sku gzugs 'od dang bcas pa bzhugs pa snang bar gyur to/_/de nas de'i tshe lha rnams kyis sngon ma mthong ba'i mtshan ma mthong nas sangs rgyas bcom ldan 'das la zhus pa dang /_bcom ldan 'das kyis bka' stsal 
[\[223a.4\]]pa/_rigs kyi bu mtsho'i nang nas pad ma sum brgya lnga bcu rtsa gsum sangs rgyas dang /_byang chub sems dpa'i sku gzugs dang bcas te byung ba 'di ni ma 'ongs pa'i dus na yul 'di byung bar gyur pa'i tshe yul 'di nyid du pad ma ji snyed pa'i dgon pa'i gnas dang /_gtsug 
[\[223a.5\]]lag khang na gaN DI brdung bar 'gyur ba dang /_gnas gang dang gang na byang chub sems dpa' sems dpa' chen po rnams dang /_nyan thos chen po rnams dang /_'od zer rnam pa sna tshogs 'gyed cing yul byin gyis brlabs pa'i sa gzhi de dag dang /_de bzhin du ngas de 
[\[223a.6\]]bzhin gshegs pa'i pho brang mchod rten go ma sa la gan da yul dge ba dang bcas pa byin gyis brlabs pa'i sa gzhi 'dir dad pa can gyi sbyin bdag rnams kyis so so nas sangs rgyas la sogs pa'i gzugs brnyan byed par 'gyur zhing /_gnas de dang de dag tu 
[\[223a.7\]]bsnyen par byas na ci dang ci 'dod pa 'grub par 'gyur ba'i snga ltas yin no/_/yang de'i tshe lha rnams stan las langs nas bcom ldan 'das la 'di skad ces gsol to/_/btsun pa bcom ldan 'das yul 'di dus ji tsam zhig na ni 'byung bar 'gyur/_su zhig gis ni 
[\[223b\]]
[\[223b.1\]]'byin par bgyid pa lags/_btsun pa bcom ldan 'das da ltar ni dgon pa chab chen po'i gter lags na/_su zhig gis ji ltar 'byin pa bka' stsal du gsol/_bcom ldan 'das kyis bka' stsal pa/_rigs kyi bu nyon cig_/nga mya ngan las 'das nas 
[\[223b.2\]]lo brgya lon pa'i tshe rgya'i yul du rgya'i rgyal po ca yang zhes bya ba bu stong tshang bar bdog pa zhig 'byung bar 'gyur te/_bu re re la yang yul re re gsar du tshol du bcug go/_/phyis nub phyogs logs nas ri glang ru dang /_bcom ldan 'das kyi pho brang mchod rten go ma sa la 
[\[223b.3\]]gan da yod pa'i yul de bzhin gshegs pa du mas byin gyis brlabs brlabs pa zhig yod do zhes thos nas de 'di snyam du ma la bdag la bu cig yod na sangs rgyas phal mo ches byin gyis brlabs pa'i gnas der yul 'debs su gzhug go snyam du bsams nas/_de'i tshe rgya'i 
[\[223b.4\]]rgyal pos rnam thos kyi bu la bu cig bslangs so/_/rnam thos kyi bus kyang 'dzam bu'i gling 'di na rgyal po mya ngan med ces bya ba'i bu zhig btsas pa byin te/_bu de ni gzugs bzang ba/_dbyibs mdzes pa/_blta na sdug pa zhig yin no/_/bu de'i don du sa las nu ma 
[\[223b.5\]]zhig byung ba dang /_bu de sngon gyi bsod nams dang dge ba'i rtsa ba'i mthus nu ma de la nu bar byed pas des na bu de'i ming sa las nu ma nu zhes bya ba'o/_/bu de myur bar skyes nas pha rgya'i rgyal pos rgyal srid kyi dbang ni bskur/_nor mang po ni byin/_blon po phal mo che ni lus 
[\[223b.6\]]kyi rim gro bar bskos nas/_rgyal bu sa las nu ma nu de blon po chen po jang sho zhes bya ba la sogs pa dmag du ma dang lhan cig tu rgya'i yul nas byung ste yul 'dir 'ong bar 'gyur ro/_/'ongs nas 'dir yul 'debs par 'gyur te/_rgyal bu sa las nu ma nu des yul 
[\[223b.7\]]btab pa'i phyir rgyu des na yul 'di'i ming ni sa las nu ma nu'i yul zhes bya bar 'gyur ro/_/dus de'i tshe na nub phyogs logs nas rgya gar gyi mi phal mo che 'dir 'ong bar 'gyur te/_rgyal po sa las nu ma nu'i 'bangs su mchid kyis 'tshal zhing chu srid gcig par dum 
[\[224a\]]
[\[224a.1\]]bar gyur nas/_rgya'i blon po chen po jang sho la sogs pas rim gyis rgya dang /_rgya gar gyi grong dang /_grong khyer dang /_grong rdal 'debs par 'gyur ro/_/de ltar rgyal po sa las nu ma nu de mi rabs du ma'i bar du yul 'di'i rgyal po byed par 'gyur ro/_/
[\[224a.2\]]rgyal po de rnams kyis kyang rim gyis so so nas yul 'dir dgon pa'i gnas dang gtsug lag khang byas na zhing chu dang /_'bangs dang /_zhal ta byed pa yang 'bul zhing /_la la yang bdag nyid kyang rab tu 'byung bar byed do/_/la la ni bu dang bu mo rab tu 'byin par 
[\[224a.3\]]byed do/_/la la ni 'bangs las grangs med pa zhig rab tu 'byung bar gnang bar byed do/_/yul 'dir mi byang chub sems dpa'i rigs can mang po zhig 'byung ste/_rtag tu dkon mchog gsum las dge ba'i rtsa ba sogs shing bsod nams bya ba'i dngos po byed 
[\[224a.4\]]par 'gyur ro/_/de ltar na yul 'di ni rgyal po sa las nu ma nus yul gtod pa'i tshul de lta bus 'byung bar 'gyur ro/_/yul 'di ni sangs rgyas 'byung ba re re'i tshe yang 'byung zhing rgyas par 'gyur ro/_/ci'i phyir yul gzhan dang gzhan dag gi ni zhig nas yun ring mo 
[\[224a.5\]]zhig tu stong zhing dgon par 'dug la yul dge ba ni sangs rgyas 'byung ba re re'i tshe mi rnams kyis brgyan cing mdzes par 'gyur zhe na/_'di ltar yul 'di ni thub pa drang srong chen po'i gnas/_de bzhin gshegs pa'i spyod yul mchod rten go ma sa la gan da zhes bya ba 
[\[224a.6\]]ri glang ru dang nye ba chu bo go ma'i 'gram na yod pa'i phyir ro/_/mchod rten 'di mdo sde'i nang nas ni ming go ma sa la gan da zhes bya'i/_'jig rten phal gyi tha snyad du ni chu bo go ma'i 'gram zhes bya bar 'dogs par 'gyur te/_'di ltar ji srid du mchod rten chu bo go ma'i 'gram zhes bya ba 
[\[224a.7\]]dang /_'od srung gi mchod rten 'di gnyis rgyas shing mchod gnas su byed pa de srid du ni yul dge ba yang rgyas shing bzang por 'gyur ro/_/nam mchod rten 'di gnyis rgud pa de'i tshe yul yang rgud cing stongs par 'gyur ro/_/de nas de'i tshe 'khor der 'dus pa'i lha rnams kyis bcom 
[\[224b\]]
[\[224b.1\]]ldan 'das kyis bka' stsal pa'i gsung de thos nas mchod rten go ma sa la gan da dang /_ri glang ru la dad pa dang gus pa chen po rnyed de/_sangs rgyas bcom ldan 'das la mgo bos phyag 'tshal skyabs su song nas spyan sngar 'di skad du bdag cag kyang dus de'i tshe 
[\[224b.2\]]yul 'dir rigs mthon por skyes nas bde bar gshegs pa'i bstan pa srung zhing /_yul chos kyi bka' khrims mi nyams par gyur cig ces smon lam btab bo/_/de nas de'i tshe bcom ldan 'das kyis lha'i rgyal po rnam thos kyi bu dang /_byang chub sems dpa' 
[\[224b.3\]]sems dpa' chen po 'du shes can zhes bya ba dang /_lha'i lha mi pham pa zhes bya ba dang /_klu'i rgyal po khyim 'tshig ces bya ba dang /_lha nam mkha'i dbyangs zhes bya ba dang /_lha gser gyi phreng ba can zhes bya ba dang /_lha mo lcags kyu can zhes bya ba dang /_lha mo 
[\[224b.4\]]gnas can zhes bya ba rnams la 'di skad ces bka' stsal to/_/rigs kyi bu khyed rnams la mchod rten go ma sa la gan da dang /_ri glang ru yul dang bcas pa dang /_nga'i bstan pa dang /_sras rnams yongs su gtad kyis yongs su bsrung ba dang /_bskyab pa 
[\[224b.5\]]dang /_bskyang ba dang /_mchod gnas su 'gyur bar gyis shig_/yul 'di'i rgyal po dang /_yul 'dzin pa'i blon po dang /_sbyin bdag chos dang 'thun pa rnams kyang yongs su gtad kyis de bzhin du gyis shig_/ri glang ru lung bstan pa'i mdo 'di yang 
[\[224b.6\]]yongs su gtad kyis 'phel zhing rgyas par gyis shig_/gang gi tshe yul 'di me'am chu'am pha rol gyi dmag gis nyen cing phongs par gyur pa na mdo 'di bklag pa dang /_kha ton dang /_mchod pa dang /_bsam pa dang /_bsgom pa byas na des na yul de'i gnod pa zhi bar 
[\[224b.7\]]'gyur ro/_/ma 'ongs pa'i dus na sems can rnams kyi las kyi rnam par smin pas yul 'dir sum pa rnams dang bod rnams 'ong bar 'gyur gyis de'i tshe mdo 'di lhogs shig dang /_mdo 'di thos nas mdo 'di'i mthu dang /_lha rnams kyi byin gyis dad pa med pa de rnams 
[\[225a\]]
[\[225a.1\]]yul 'jig par mi byed cing yid kyang 'gyod par 'gyur ro/_/ma 'ongs pa'i dus na yul 'dir rgya rnams kyang 'ong bar 'gyur gyis de'i tshe mdo 'di lhogs shig dang /_mdo 'di thos nas dad pa skye bar 'gyur ro/_/dad pa'i stobs kyis yul mi 'jig cing 
[\[225a.2\]]phyir zhing bsrung ba dang /_bsod nams bya ba'i dngos po yang byed par 'gyur te/_rgyu des na mdo 'di ni yul la phan 'dogs par byed pa yin no/_/mdo 'di'i phan yon gzhan yang mang du yod de yun thung ngus ni brjod par mi nus so/_/de'i phyir mdo 'di khyed rnams la 
[\[225a.3\]]yongs su gtad do/_/de nas de'i tshe rnam thos kyi bu la sogs pa lha rnams dang /_klu'i rgyal po dang /_lha mo de dag thams cad 'khor dang bcas te langs nas bcom ldan 'das kyi spyan sngar pus mo'i lha nga sa la btsugs te/_thal mo sbyar nas 'di skad ces gsol 
[\[225a.4\]]to/_/btsun pa bcom ldan 'das bdag cag rnams kyis bcom ldan 'das kyi bka' spyi bos len par 'tshal lo/_/yang gsol pa/_ston pa bcom ldan 'das kyis ji skad bka' stsal pa bzhin du mchod rten go ma sa la gan da dang /_ri glang ru yul dang bcas pa 
[\[225a.5\]]thams cad kyang yongs su bsrung bar 'tshal/_bde bar gshegs pa'i bstan pa dang chos dang 'thun pa'i rgyal po dang /_rab tu byung ba dang /_chos dang 'thun par yul 'dzin pa dang /_chos dang 'thun pa'i sbyin bdag dang /_gang zhig bsod nams bya ba'i dngos po 
[\[225a.6\]]bgyid par 'gyur ba de dag thams cad kyang yongs su bsrung bar ni 'tshal na/_bcom ldan 'das ji srid du yul 'dir dkon mchog gsum mchod gnas su bgyid pa dang /_yul 'dzin pas kyang chos dang 'thun par yul skyong zhing chos dang mi 'thun pa'i sems can 
[\[225a.7\]]rnams kyi mgon mi bgyid pa de srid du ni bdag cag gis yongs su bsrung bar rngo thogs te/_mdo 'di yang li yul yun ring du gnas par bgyi ba'i slad du li yul las nyi 'og tu gyur pa'i rgyal po dang /_blon po rnams la mdo sde 'di ni bcom ldan 'das kyis li 
[\[225b\]]
[\[225b.1\]]yul gyi ched du ri glang ru la bshad pa yin no zhes rnar grags par bgyi/_sug par thob par bgyi/_sems bsgyur bar bgyi'o/_/bcom ldan 'das nam yul 'dir dkon mchog gsum mchod gnas su mi bgyid cing /_chos dang mi 'thun pa rnams kyi mgon lhag par 
[\[225b.2\]]bgyid pa de'i tshe bdag cag rnams kyi gzi brjid dang mthu stobs nyams par 'gyur bas yul 'di'i ched dang bsrung bar ni rngo mi thogs so/_/de ci'i slad du zhe na/_bdag cag gi mthu stobs dang gzi brjid ni bde bar gshegs pa'i bstan pa dang /_chos dang 'thun par 
[\[225b.3\]]yul tshul bzhin du skyong ba dang /_bsod nams bya ba'i dngos po dge ba'i rtsa ba'i mthus 'phel bar 'gyur ba lags so/_/de nas de'i tshe sangs rgyas bcom ldan 'das gdan las bzhengs nas ri glang ru'i steng gi 'gram nas mchod rten go ma sa la gan da gang na ba de logs 
[\[225b.4\]]su gzigs nas/_yang nas yang du de bzhin gshegs pa'i spyod yul mchod rten go ma sa la gan da ri glang ru dang bcas pa lan gnyis lan gsum gyi bar du byin gyis brlabs nas li yul thams cad dang /_mtsho'i nang na gnas pa'i sems can grangs med pa rnams 
[\[225b.5\]]la 'od zer dang thugs rje chen pos khyab par mdzad de/_'od zer de dang thugs rje chen po des chu na gnas pa'i sems can de dag thams cad kyi sdug bsngal ni zhi bar 'gyur/_khro ba dang 'khon du 'dzin pa dang ni bral te/_byams pa'i sems dang ldan par gyur cing lha'i bde 
[\[225b.6\]]ba dang ldan nas skad cig de nyid la sems can de dag las grangs med pa zhig tshe 'phos nas lha dang mi rnams kyi nang du skyes te/_sangs rgyas nyid du 'gyur ba'i sa bon rnyed cing byang chub las phyir mi ldog par gyur to/_/de nas de'i tshe bcom ldan 'das kyis lha rnams la 
[\[225b.7\]]lan gsum gyi bar du bos nas 'di skad ces bka' stsal to/_/rigs kyi bu khyed kyis dam bcas pa rnams ni brtson 'grus med par mi 'grub bo/_/rigs kyi bu ngas bskal pa grangs med pa gsum gyi bar du dka' ba spyad pa'i bstan pa 'di dang mchod rten go ma sa la 
[\[226a\]]
[\[226a.1\]]gan da yul dang bcas pa khyed rnams la yongs su gtad kyis yongs su srungs shig_/khyed rnams las gang zhig gis nga rjes su dran zhing gzungs yod pa dang /_bstan pa bsrung ba des ni bstan pa 'di la rab tu byung ba rnams yongs su bsrung bar 
[\[226a.2\]]gyis shig_/de ci'i phyir zhe na/_mi khyim pa la la zhig lo brgya'i bar du nyin re zhing dge ba'i rtsa ba bsod nams chen po byed la/_'ga' zhig nyin gcig rab tu byung nas bstan pa la gnas na snga mas phyi ma'i bsod nams kyi brgya'i char yang mi chog go/_/de ci'i phyir zhe na/_
[\[226a.3\]]sangs rgyas gang gA'i klung gi bye ma snyed thams cad kyang sngar khyim gyi gnas spangs te rab tu byung nas spyod lam de nyid kyis byang chub chen po brnyes so/_/nga yang pha rol tu phyin pa drug yongs su rdzogs te/_sa bcu brnyes nas srid pa tha ma'i tshe na ma phyed na rgyal po'i khab nas byung 
[\[226a.4\]]ste nags tshal du gshegs so/_/nags tshal nas bzhon pa rgyal po yab kyi thog tu dkri nas rang gi skra ral gris bregs te/_nga'i gos gya nom pa rin thang med pa rngon pa de dag las chos gos ngur smrig tu brjes so/_/ngas chos gos de gyon nas dus gsum gyi sangs 
[\[226a.5\]]rgyas thams cad la phyag 'tshal skyabs su song nas rab tu byung ba'i spyod lam bzung ba dang lha thams cad la phyag 'tshal skyabs su song nas phyi bzhin du 'brang ngo /_/nga yang spyod lam de nyid kyis yang dag par rdzogs pa'i sangs rgyas brnyes so/_/de'i phyir bde bar gshegs 
[\[226a.6\]]pa'i bstan pa ni dam pa yin par shes par bya'o/_/rab tu byung ba ni bsod nams dang ldan par shes par bya'o/_/'jig rten na rab tu byung bas thob pa ma gtogs par khyim pa'i cha lugs kyis dgra bcom pa'am/_rang sangs rgyas sam/_bla na med pa'i byang chub thob 
[\[226a.7\]]pa ni sus kyang ma thos ma mthong ngo /_/rab tu byung ba'i spyod lam dam pa 'di ni 'jig rten na lha la sogs pa thams cad kyi mchod gnas yin no/_/de nas de'i tshe lha dang lha mo de thams cad stan las langs nas dbyangs gcig tu sangs rgyas bcom ldan 'das la 'di skad ces 
[\[226b\]]
[\[226b.1\]]gsol to/_/btsun pa bcom ldan 'das bdag cag rnams kyis bcom ldan 'das kyis ji ltar bka' stsal pa bzhin 'tshal zhing bsams bzhin du ni bka' las 'gal ba mi 'tshal lo/_/yul 'di sangs rgyas kyis bstan pa dang /_de bzhin gshegs pa'i spyod yul 
[\[226b.2\]]mchod rten dang bcas pa yang kun du bsrung ba dang /_bskyang ba dang /_rjes su gzung bar 'tshal gyis/_bcom ldan 'das kyis kyang bdag cag rnams la mthu bstang du gsol/_de ci'i slad du zhe na/_ma 'ongs pa rtsod pa'i dus na byin gyis brlabs brlabs pa'i yul 
[\[226b.3\]]'dir dgra mang po dang /_ma dad pa dang /_phyir rgol ba bde bar gshegs pa'i bstan pa la dad pa'i khyad par mi rnyed cing /_bstan pa gzhig pa'i slad du brtson pa dag 'byung ba'i slad du'o/_/de nas de'i tshe bcom ldan 'das kyis lha de dag la legs so zhes bya ba gnang 
[\[226b.4\]]ste/_skyes bu dam pa rnams legs so legs so/_/ngas kyang yul 'di byin gyis brlabs zin te/_byin gyis brlabs pa de nyid kyis mtshams bcad pa yang yin no/_/ma 'ongs pa rtsod pa'i dus na yul 'di gzhom pa'i phyir sum pa'i dmag phal mo che dang /_gru gu rus sna 
[\[226b.5\]]tshogs dang /_hor dang /_gzhan yang dad pa med pa dag 'ong bar 'gyur te/_de'i tshe yul gzhan dang gzhan dag nas de bzhin gshegs pa'i gzugs brnyan byin gyis brlabs pa dag yul 'dir gshegs nas yul gyi sa mtshams bsrung bar mdzad de/_bsod nams 
[\[226b.6\]]kyi stobs des na yul 'di gtan brlag par mi 'gyur ro/_/gzugs brnyan de dag gi phyi bzhin du byang chub sems dpa' dang /_lha dang /_klu mthu stobs dang ldan pa mang po dag 'ong zhing yul yul du gnod pa rnams zlog par byed/_dgra rnams kyis yul mi choms par 
[\[226b.7\]]byed de/_bde ba can zhes bya ba'i mkhar nas de bzhin gshegs pa bde ba'i 'byung gnas zhes bya ba'i gzugs brnyan gshegs nas nub phyogs mkhar ko shed du bzhugs shing yul gyi sa mtshams bsrung bar 'gyur ro/_/byang phyogs yul she na zha zhes bya ba'i de bzhin 
[\[227a\]]
[\[227a.1\]]gshegs pa'i gzugs brnyan she na zha zhes bya ba sa'i 'og nas 'byung bar 'gyur zhing yul gyi sa mtshams bsrung bar 'gyur ro/_/de bzhin gshegs pa'i gzugs brnyan ki'u lang zhes bya bar gshegs nas shar phyogs yul phye ma zhes bya ba'i mkhar du zhugs 
[\[227a.2\]]shing yul gyi sa mtshams bsrung bar 'gyur ro/_/de bzhin gshegs pa'i gzugs brnyan phyi se zhes bya ba gshegs nas/_byang phyogs kyi ri glang ru la 'od srung gi mchod rten gyi drung du bzhugs shing dge slong dgon pa pa rnams kyi dge ba'i rtsa ba bskyed cing /_de bzhin gshegs 
[\[227a.3\]]pa'i bstan pa dang /_yul gyi sa mtshams bsrung bar 'gyur ro/_/mkhar dge ba can zhes bya ba'i nang na tshong 'dus ka sa di ze zhes bya bar de bzhin gshegs pa'i gzugs brnyan rgyal po'i pho brang gnas zhes bya ba bzhugs shing mkhar dge ba yul dang bcas pa'i sa 
[\[227a.4\]]mtshams bsrung bar 'gyur ro/_/sa gzhi nyo mo nya zhes bya ba gang du rgyal po yo la zhes bya ba sa mkhar brtsig pa'i gros byed par 'gyur ba der de bzhin gshegs pa'i gzugs brnyan cu gon pa na zhes bya ba bzhugs shing mkhar dge ba can zhes bya ba yul dang bcas pa'i sa 
[\[227a.5\]]mtshams bsrung bar 'gyur ro/_/gtsug lag khang di na dz+ya zhes bya bar de bzhin gshegs pa mar me mdzad kyi gzugs brnyan thor khong du byas pa gshegs par 'gyur te/_gzugs brnyan de ni 'dzam bu'i gling gi gzugs brnyan thor khong du byas pa thams cad kyi thog 
[\[227a.6\]]mar 'byung ba yin no/_/gzugs brnyan de la mi rnams kyis ni mtshan bkor ba'i mar me mdzad ces bya bar 'dogs par 'gyur te/_de ni li yul gyi gzugs brnyan thor khong du byed pa thams cad kyi dper 'byung zhing /_bde bar gshegs pa'i bstan pa yul dang bcas 
[\[227a.7\]]pa yongs su bsrung bar 'gyur ro/_/gzhan yang de bzhin gshegs pa rin chen mang gi gzugs brnyan yul 'di'i dbus su gshegs nas phyogs bcu'i mtshams gcad par mdzad de/_ji srid du de bzhin gshegs pa'i gzugs brnyan phyogs phyogs na bzhugs pa 
[\[227b\]]
[\[227b.1\]]de dag mchod gnas su byed pa de srid du yul 'di brlag par mi 'gyur ro/_/yul 'di nas skyes pa'i mi'am/_yul gzhan nas skyes pa'i mi la la zhig de bzhin gshegs pa'i gzugs brnyan de dag la snying thag pa nas dad pa dang gus pa dang rab tu dang bar byed cing /_'di 
[\[227b.2\]]snyam du bde bar gshegs pa'i gzugs brnyan 'di dag ni yul 'di bsrung ba'i slad du gshegs so snyam du yang sems na/_gzugs brnyan de dag kyang sangs rgyas bzhugs pa bzhin du don mdzad par 'gyur ro/_/de ci'i phyir zhe na/_gzugs brnyan de dag nga dang dus 
[\[227b.3\]]gsum du gtogs pa'i sangs rgyas thams cad kyis byin gyis brlabs pa'i phyir ro/_/gzhan yang yul 'dir nga'i gzugs brnyan chen po shing rtas 'dren pa byas te/_mkhar dge ba can zhes bya ba'i nang du bzhag nas mchod gnas chen por byed par 'gyur ro/_/des na 
[\[227b.4\]]yul 'dir phyogs dang phyogs mtshams nas tshong dpon chen po rnams 'ong bar 'gyur zhing gnod pa rnams kyang zhi bar 'gyur ro/_/gzhan yang yul 'dir de bzhin gshegs pa'i gzugs brnyan nyis brgya rtsa brgyad 'od srung gi mchod rten dang bcas par 'byung bar 'gyur te/_de dag 
[\[227b.5\]]thams cad kyang cho 'phrul chen po ston cing sems can rnams kyi sdig pa chen po yongs su sbyong ba dang /_gnod pa sel bar mdzad par 'gyur ro/_/yul 'dir gnod pa dang /_'jigs pa dang /_skrag pa 'ga' zhig byung na yul 'di'i ched du phyogs lngar sbyor ba byas te/_rgyal po dang 
[\[227b.6\]]blon po rnams yul 'dzin pa gang zhig 'jigs pa dang bral bar bya ba'i phyir bde bar gshegs pa'i bstan pa las bsod nams bskyed par 'dod na gtsug lag khang tshar ma zhes bya bar bsod nams bya'o/_/de ci'i phyir zhe na/_yul 'di'i mi rnams kyi dad pa dang /_yang dag pa'i 
[\[227b.7\]]lta ba ni dang po'i gtsug lag khang de nas skye bar 'gyur ro/_/nam zhig li'i rgyal po dang /_blon po dang /_yul 'dzin pa rnams la gnod pa rnam pa sna tshogs shig byung na/_ri glang ru la sngon yang dag par rdzogs pa'i sangs rgyas gang na bzhugs bzhugs pa'i gzhi de la bskor 
[\[228a\]]
[\[228a.1\]]bar bya'o/_/yul 'di'i sems can rnams las mi dge ba 'chags par 'dod na mchod rten go ma sa la gan da'i drung du bshags par bya'o/_/de ci'i phyir zhe na/_mchod rten de ni sangs rgyas bzhugs pa bzhin du gang dag gis bskor ba'am/_me tog 
[\[228a.2\]]gam/_bdug pa'am/_dbyangs sam/_rol mo'i sgras mchod pa byas na de'i mtshams med pa lnga yang nyams dmas par 'gyur na/_gzhan lta smos kyang ci dgos/_yul 'di'i rgyal po dang /_blon po dang /_yul 'dzin pa gang zhig brtul zhugs chen po'i sdom pa 
[\[228a.3\]]len par 'dod pa des ri glang ru la gang na de bzhin gshegs pa'i gzugs brnyan pi se zhes bya ba dang /_'od srung gi mchod rten yod pa de'i dge 'dun las mnod par bya'o/_/de ci'i phyir zhe na/_yul 'dir chos kyi spyod pa yongs su rdzogs pa dang /_tshul khrims yongs 
[\[228a.4\]]su dag pa ni de nas 'byung bar 'gyur ba'i phyir ro/_/yul 'di'i mi la la zhig chad pa chen po zhig la thug na des ri glang ru la gnas pa'i 'phags pa'i dge 'dun la skyabs su 'gro bar byas te/_des na chad pa de las thar bar 'gyur ro/_/de ci'i phyir zhe na/_gnas de na thar 
[\[228a.5\]]pa thob pa stong phrag du ma phyi ma'i mtha'i bar du gnas shing mi stongs pa'i phyir ro/_/rgyu des na ri glang ru dang mchod rten go ma sa la gan da yul dang bcas pa de bzhin gshegs pa rnams kyi chang byu yin no/_/de nas de'i tshe phyogs bcu'i sangs rgyas kyi zhing dag nas byang chub sems 
[\[228a.6\]]dpa' nyi khri lhags nas/_bcom ldan 'das gang na ba de logs su thal mo sbyar ba btud de dbyangs gcig tu 'di skad ces gsol to/_/bcom ldan 'das bdag cag rnams kyis kyang thabs sna tshogs kyis de bzhin gshegs pa'i spyod yul dang yul 'di yongs su bskyang 
[\[228a.7\]]bar bgyi/_bsrung bar bgyi zhing ji srid du bde bar gshegs pa'i bstan pa dang /_dkon mchog gsum la gnas shing /_rgyal po dang blon po la sogs pa mi'i tshul khrims dang ldan pa dad pa can dang /_yul chos dang 'thun par bgyid pa mchis pa de srid du yongs su mi 
[\[228b\]]
[\[228b.1\]]gtang zhing yul 'dir dus dus spyod lam dang cha lugs ci dang ji lta bus sems can mang po'i bsod nams chen po yongs su smin par 'gyur ba dang /_sangs rgyas nyid du sems bskyed par 'gyur ba dang /_bsam gtan dang /_ting nge 'dzin la snyoms par 'jug par 
[\[228b.2\]]'gyur ba dang /_sangs rgyas nyid las phyir mi ldog par 'gyur ba de lta bu'i skye ba blang ba'i slad du kha cig gis ni rgyal rigs yongs su gzung bar bgyi/_kha cig gis ni rab tu byung ba dang /_khyim pa gzhan gyi cha lugs yongs su gzung bar bgyi'o/_/bcom ldan 'das 
[\[228b.3\]]kyis bka' stsal pa/_rigs kyi bu legs so legs so/_/rigs kyi bu khyed rnams kyis 'di ltar bskal pa bzang po'i sangs rgyas thams cad kyi spyod yul dang yul 'di gang du sems can rnams sangs rgyas nyid las phyir mi ldog par 'gyur ba de lta bur chu gang thob shig_/
[\[228b.4\]]yang de'i tshe lha rnam thos kyi bu zhes bya ba dang /_mi pham pa zhes bya ba la sogs pa lha thams cad kyis bcom ldan 'das la 'di skad ces gsol to/_/bcom ldan 'das da ni byang chub sems dpa' sems dpa' chen po rnams kyis yul 'di bsrung ba'i slad du mthu bstangs pa dang /_
[\[228b.5\]]bcom ldan 'das kyis byin gyis brlabs pa dang mthus bdag cag gis kyang de bzhin gshegs pa'i spyod yul dang /_byin gyis brlabs brlabs pa'i yul 'di kun tu bsrung zhing yal bar mi gtang bar bgyi ba'i slad du brtson 'grus chen po'i shugs kyis 'bad par 'tshal 
[\[228b.6\]]lo/_/gal te yul 'dir gru gu la sogs pa gtum po dad pa ma mchis pa rnams dang /_hor dang /_sum pa'i dmag dag mchi bar 'gyur na/_de dag phan tshun nang 'khrug 'byung ba dang /_de dag gi 'khor nang mi 'thun par 'gyur ba dang /_'gum par 'gyur bar 
[\[228b.7\]]bgyi'o/_/yang na de dag ci nas kyang 'dir mchi zhing de bzhin gshegs pa'i bstan pa 'jig mi nus par bgyi ba'i slad du gzhan gyi dbang du 'gyur bar bgyi'o/_/gal te rgya'i dmag dag mchis par gyur na de dag gi sems dad par bgyi zhing /_slar yul 'di la phan 
[\[229a\]]
[\[229a.1\]]'dogs pa dang phyis yul 'dir bsod nams bya ba'i dngos po dge ba rgya chen po bgyid du stsal to/_/nam zhig yul 'di'i sems can rnams la gnod pa bgyid pa de'i tshe na yang phyir dad par bgyi zhing /_mdo 'di yang khong du chud par bgyid du 
[\[229a.2\]]stsal to/_/gang gi tshe de dag ma 'ongs pa'i dkon mchog gsum gyi yo byad la dbang 'tshal zhing /_mnga' 'phrog pa dang /_sems can bsod nams dang ldan pa rnams la 'tshe ba de'i tshe ni bdag cag gi 'khor gnod sbyin dad pa can dang dad pa ma mchis pa du ma zhig dbang 
[\[229a.3\]]bskur te bkye nas yul der ci nas kyang yun ring zhig gi bar du rgud par bgyi zhing yul 'di 'jig mi nus par bgyi ba'i slad du mu ge dang nad dang pha rol gyi dmag mchi bar bgyid du stsal to/_/li yul gyi nor rdzas de dag gis 'tshal ba rnams kyang bkra mi shis par bgyi zhing gang 
[\[229a.4\]]dang gang du phyin pa'i yul de thams cad du yang sman yon mi thogs shing 'khrug par bgyi'o/_/de dag gi yul 'dzin pa dang dmag dpon yang rgud par bgyi'o/_/bod kyi dmag rnams la yang de bzhin du rig par bgyi ste/_de gang gi tshe de dag chos dang 'thun par yul 'di 
[\[229a.5\]]'dzin cing srung na ni bdag cag rnams kyis kyang de dag yongs su bskyang zhing rgyal bar 'gyur bar bgyi'o/_/nam zhig de dag bde bar gshegs pa'i bstan pa 'jig pa dang yul gyi mi la gnod par bgyid pa de'i tshe ni dmag rnams nang 'khrug 'byung ba dang /_dmag gi dpon 
[\[229a.6\]]po yang che thang du rgud par bgyi ste/_rgyas par ni snga ma bzhin no/_/ma 'ongs pa'i dus na yul 'di'i rgyal po dang blon po sems gya gyu can/_bsod nams chung ba dang /_dad pa med pa/_dkon mchog gsum gyi dkor la 'jol nyag tu rlom zhing /_yul gyi rtsis mgo dang 
[\[229a.7\]]'gal bar bgyid pa/_nor rdzas ma brtags pas go 'phang tshol la sems can bsod nams dang ldan pa rnams la sun 'byin tu rgol ba/_ngo tsha med pa/_mngan dus can/_'dod pa'i yon tan gyis ngoms mi myong ba/_rab tu 'byung ba dag gis sems skyo ba la la dag 
[\[229b\]]
[\[229b.1\]]'byung bar 'gyur na de dag ni bdag cag gis kyang yul 'di nas dbyung zhing yul ngan pa gzhan dang gzhan dag tu spyugs par bgyi ste/_tshul de lta bus yul 'di yongs su bskyang ba dang bsrung bar bgyi'o/_/bcom ldan 'das slad ma rtsod pa'i dus na yul 'di gzhig 
[\[229b.2\]]par brtson pa'i sems can bdud kyi phyogs sdig pa bgyid pa/_mthu stobs dang ldan pa/_yul dag tu sems can rnams kyi dad pa zlog par bgyid pa/_sems gdug cing brlang ba'i lha dang /_klu dang /_gnod sbyin dang /_srin po du ma zhig 'byung bar 'gyur la/_
[\[229b.3\]]de dag kyang bdag cag gi dbang du mi 'gyur na de la bdag cag gis thabs ji ltar 'tshal/_bcom ldan 'das kyis bka' stsal pa/_rigs kyi bu khyed yid skyo bar ma byed cig_/de ci'i phyir zhe na/_gling bzhi pa 'di na byang chub sems dpa' rnams dang /_lha mthu 
[\[229b.4\]]stobs che ba dang /_klu dang /_gnod sbyin sa thob pa du ma zhig gnas pa de dag la sems 'jam pos mchod pa chen po byas te/_mchod rten go ma sa la gan da dang /_gtsug lag khang tshar ma la sogs pa yul byin gyis brlabs brlabs pa rnams su theg pa chen 
[\[229b.5\]]po'i sde snod shes rab kyi pha rol tu phyin pa dang /_'dus pa chen po dang /_sangs rgyas phal po che dang /_dkon mchog brtsegs pa la sogs pa shin du rgyas pa'i sde mang po lhogs shig dang /_yul so so nas byang chub sems dpa' sa bcu pa la sogs pa dang /_mthu 
[\[229b.6\]]stobs che ba'i sems can de dag yul 'dir 'ongs nas chos kyi ro mnos shing dus gsum du gtogs pa'i de bzhin gshegs pa rnams kyi dam tshig las mi 'gal bar byed/_bskal pa bzang po'i sangs rgyas rnams kyi spyod yul dang yul yang srung bar byed/_yul 
[\[229b.7\]]'di'i mi dang bstan pa yang srung bar byed par 'gyur ro/_/gzhan yang ma 'ongs pa'i dus na yul dge ba 'di'i rgyal po mthu chung bar 'gyur te/_mthu chung ba des na rang gi mthu stobs kyis yul mi thub pas rgyal po dad pa can gzhan 'di lta ste/_bod kyi rgyal po dang /_
[\[230a\]]
[\[230a.1\]]rgya'i rgyal po la sogs pa la skyabs btsal nas yul srung bar byed do/_/de ci'i phyir zhe na/_ma 'ongs pa'i dus na rgya dang bod kyi yul du dkon mchog gsum gnas shing mchod gnas chen por byed pa dang /_yul de dag kyang byang chub sems dpa' 
[\[230a.2\]]sems dpa' chen po'i gnas su 'gyur zhing /_sems can de dag kyang byang chub chen po'i lam tshol ba'i ngang tshul can theg pa chen po la dad pa/_ting nge 'dzin la gzhol bar 'gyur te/_de dag gi mthu stobs kyis li yul gyi mi dang /_dkon mchog gsum brlag par mi 
[\[230a.3\]]'gyur ro/_/skyes bu dam pa khyed rnams kyis kyang bod dang rgya'i rgyal po dang blon po dag ci nas kyang mchod rten go ma sa la gan da dang /_yul dge ba 'di la ri mo byed par 'gyur ba dang /_yul 'dir bsod nams bya ba'i dngos po dge ba rgya chen po byed par 'gyur ba dang /_yul 
[\[230a.4\]]'di'i mi nyi 'og dad pa med pa'i yul gzhan du 'khyams pa rnams kyang sdug bsngal dang dbral zhing bde bar rang gi yul du bskyal nas phyir yang dag pa'i lta ba can dang /_bsod nams la dga' bar 'gyur bar sems sgyur cig dang /_dge ba'i rtsa ba de'i stobs kyis 
[\[230a.5\]]skyes bu dam pa khyed rnams kyi dge ba'i rtsa ba dang /_mdangs dang /_gzi brjid dang /_'khor 'phel bar 'gyur zhing sangs rgyas nyid du yang nye bar 'gyur gyis/_dus gsum du gtogs pa'i de bzhin gshegs pa rnams kyi gdams ngag la byas pa gzo bar gyis 
[\[230a.6\]]shig_/'di ltar yul 'di'i sems can rnams ni phyir mi ldog pa byang chub sems dpa'i las dang ldan pa/_snying rje dang ldan pa/_bden pa dang ldan pa/_gtong phod pa/_phrag dog dang 'khon du 'dzin pa rnam par spangs pa/_byas pa gzo ba/_chos la dga' ba/_yang dag 
[\[230a.7\]]pa'i lta ba can/_log par lta ba thams cad rnam par spangs pa/_sems 'jam par 'gyur te/_rgyu des na dge ba rnams zhes bya'o/_/yul 'di'i mkhar yang mi byams pa dang 'jam pa'i sems dang ldan pa rnams dang /_mchod rten dang gtsug lag khang du mas brgyan 
[\[230b\]]
[\[230b.1\]]par 'gyur te/_de'i phyir mkhar dge ba can zhes bya'o/_/gzhan yang yul gzhan dag nas sems can dad pa med pa sdang ba 'khon du 'dzin pa dag yul 'dir 'ongs pa kun yul 'di'i rdul gyis reg cing /_yul 'di nas 'khrungs pa'i 'tsho ba la longs spyod na de 
[\[230b.2\]]dag thams cad kyis sems bsgyur nas sems 'jam pa dang /_mnyen pa dang /_byams pa'i bsam pa dang /_khro ba dang 'khon du 'dzin pa spangs pa dang /_dad pa dang /_yang yul 'di'i sdig pa mi byed par 'gyur te/_yul 'di ni yon tan mang po de dag dang ldan 
[\[230b.3\]]pa yin no/_/de nas de'i tshe sngar sangs rgyas bcom ldan 'das kyis lan gsum gyi bar du byin gyis brlabs nas 'od zer thugs rje chen po dang bcas te bkye ba des chu na gnas pa'i sems can rnams kyi sems yongs su dag pa dang /_bde ba dang ldan par byas nas 
[\[230b.4\]]chu'i nang nas slar 'thon te/_phyogs bcu'i sangs rgyas kyi zhing thams cad du khyab par gyur to/_/yang 'od zer de dag slar log nas byang chub sems dpa' sems dpa' chen po rnams kyis yul byin gyis brlabs pa dang /_nyan thos chen po rnams kyis yul byin 
[\[230b.5\]]gyis brlabs pa dang /_mtsho'i nang nas byung ba'i pad ma'i steng na de bzhin gshegs pa'i gzugs brnyan bzhugs pa de dang de dag gi 'od zer dang 'dres nas nam mkha' la 'phags te steng gi nam mkha' khebs par gyur cing li yul thams cad du lha'i me tog gi char 
[\[230b.6\]]phab bo/_lha'i me tog de dag phan tshun du reg pa las chos kyi sgo mo 'di lta ste/_sangs rgyas dang /_chos dang /_dge 'dun gyi mtshan dang /_yang dag pa'i lta ba dang /_shes rab dang /_tshul khrims dang /_dge ba'i rtsa ba dang /_de bzhin gshegs pa rnams kyi dka' 
[\[230b.7\]]ba spyad pa dang /_smon lam dang /_byang chub sems dpa'i rdzu 'phrul dang /_sems can yongs su smin par byed pa dang /_dge sbyong gi 'bras bu bzhi po rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_khams gsum gyi srid pa 
[\[231a\]]
[\[231a.1\]]las nges par 'byin pa dang /_rnam par thar pa'i sgo gsum dang /_'du byed 'jig pa dang /_dran pa nye bar gzhag pa dang /_'phags pa'i bden pa dang /_rdzu 'phrul gyi rkang pa dang /_bsam gtan dang /_bsdu ba'i dngos po dang /_so so yang dag par rig pa dang /_gzugs med 
[\[231a.2\]]pa'i snyoms par 'jug pa bzhi dang /_dbang po yongs su dag pa dang /_byang chub kyi phyogs dang 'thun pa'i chos mtha' dag gi sgra 'byin par gyur to/_/gzhan yang sems yongs su dag pa dang /_byang chub kyi yan lag dang /_'phags pa'i lam dang /_snyoms par 'jug pa dang /_sa dang /_
[\[231a.3\]]stobs dang /_thugs rje dang /_byams pa chen po dang /_rten cing 'brel par 'byung ba dang /_the tshom sel ba dang /_sangs rgyas nyid las mi ldog pa dang /_ting nge 'dzin dang /_mngon par rtogs pa dang /_mi skye ba'i chos la bzod pa dang /_ma 'dres pa dang /_sangs rgyas nyid du 'gyur ba dang /_
[\[231a.4\]]mi rtag pa dang /_sdug bsngal ba dang /_bdag med pa dang /_stong pa dang /_ma byas pa dang /_ma skyes pa dang /_phyin ci ma log pa dang /_yang dag pa'i mtha' dang /_de bzhin gshegs pa'i snying po'i khongs su gtogs pa rnam par mi rtog pa'i ye shes rtogs pa dang /_rnal 'byor pa rnams 
[\[231a.5\]]kyis so so rang gis rig pa'i spyod yul dang /_skye ba sdug bsngal ba dang /_rga ba dang /_sdug pa dang bral ba dang /_mi sdug pa dang phrad pa dang /_'dod pa btsal te ma rnyed pa'i sdug bsngal gyi sgra yang byung bar gyur to/_/gzhan yang phung po lnga po dag la sems can med pa dang /_gso ba dang /_
[\[231a.6\]]gang zag dang /_srog med pa dang /_chos bden pa skye ba med pa dang /_'gag pa med pa dang /_rtag pa med pa dang /_chad pa med pa/_'ong ba med pa/_'gro ba med pa dang /_dkon mchog gsum gyi gdung dang /_byin gyis brlabs dang /_'gro ba lnga po dag gi 'khrul ba rmi lam lta bu dang /_'khor ba'i 
[\[231a.7\]]'du byed btson ra lta bu dang /_sgyu ma dang /_smig rgyu dang /_chu zla dang /_brag ca lta bu'o zhes bya ba'i sgra byung bar gyur te/_gzhan yang dad pa dang mngon par rtogs pa dang /_brtson 'grus dang /_dge ba bcu'i las kyi lam dang /_'khor bas skyo ba dang /_de lta bu la sogs pa sgra brgya stong du ma byung bar 
[\[231b\]]
[\[231b.1\]]gyur to/_/de nas 'khor 'dus pa mang po de dag dang /_byang chub sems dpa' phyogs phyogs nas lhags pa de dag thams cad sa la gnas pa'i lha dang /_klu dang /_nam mkha' la gnas pa'i lha dang /_gnod sbyin thams cad sems ngo mtshar du gyur nas rangs pa skyes te/_chos kyi sgo mo'i sgra de 
[\[231b.2\]]dag la yid mi phyed par gyur to/_/de nas de'i tshe 'khor de dag gi khong du chud par bya ba'i phyir byang chub sems dpa' sems dpa' chen po 'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das ci'i slad du cho 'phrul chen po 'di lta bu bstan pa lags/_
[\[231b.3\]]bcom ldan 'das kyis tshangs pa'i dbyangs kyis bka' stsal pa/_'jam dpal chos kyi sgo mo 'di dag ni yul dge ba nas skye ba'i sems can rnams kyi ched dang /_'khor bzhi po rnams kyi ched du yang lhag par byin gyis brlabs nas bstan pa yin te/_chos kyi sgo mo 'dis ni byang chub sems dpa' rnams 
[\[231b.4\]]tshegs chung ngu dang /_'bad pa chung ngus dbang po dang /_shes pa yongs su dag par 'gyur zhing /_chos kyi sgo mo de dang de dag kyang mngon par rtogs par 'gyur ro/_/ma 'ongs pa'i skye bo de dag ni byis pa chung ngu yan cad chos mngon par rtogs par dga' zhing rtsed mor yang chos kyi sgo mo 'di dag smra bar 'gyur ro/_/
[\[231b.5\]]sems can de dag dbang po yongs su brtas nas chos kyi mig rnam par dag pas de bzhin gshegs pa'i sku yang mthong bar 'gyur/_chos kyi rna ba rnam par dag pas chos yang dag par nod pa yang thos par 'gyur/_de dag 'khor ba na 'du byed dang chos thams cad las kyang sems rnam par grol 
[\[231b.6\]]bar 'gyur te/_sems de lta bu des na yul dgon pa byin gyis brlabs pa 'dir dge ba'i phyogs la brtson pa'am/_yang na ri glang ru la gnas pa de dag thams cad dngos grub thob par 'gyur te/_bdud sdig can gyis kyang glags mi rnyed na gzhan dag gis lta smos kyang ci dgos/_'di lta ste/_lha 
[\[231b.7\]]rnams kyis 'khor gnod sbyin nam/_dri za'am/_mi'am ci chad pas bcad par 'gyur na'ang mchod rten go ma sa la gan da dang /_ri glang ru la 'khras na de dag gis mi mthong bar 'gyur ro/_/brgya la mthong na yang sems zhi bar 'gyur te/_rgyu des na ri glang ru dang /_mchod rten go ma sa la gan da ni mtshams 
[\[232a\]]
[\[232a.1\]]bcad pa dang /_gtsang byed dang /_skyabs dang /_'jig rten gyi khams gzhan dag na gnas pa'i sems can rnams kyis kyang phyag bya bar 'os pa yin no/_/mchod rten go ma sa la gan da dang /_ri glang ru dang /_yul dge ba dang /_mkhar dge ba can dang /_dgon pa byin gyis brlabs 
[\[232a.2\]]brlabs pa'i ming thos nas dad pa skyes pa tsam gyis kyang sdig pa chen po 'byang bar 'gyur ro/_/de nas de'i tshe bcom ldan 'das kyis tshe dang ldan pa shA ri'i bu dang /_rnam thos kyi bu la bka' stsal pa/_rigs kyi bu khyed gnyis song la mtsho chen po 'di sha'i ri drol te/_byang phyogs logs su gyi 
[\[232a.3\]]sho gtsang po'i nang du pho la chu na gnas pa'i sems can rnams la mi gnod par srung ba dang /_yul 'dis mtshams mngon par gyis shig_/de nas nyan thos chen po shA ri'i bu dang rnam thos kyi bus de bzhin 'tshal lo zhes gsol nas rdzu 'phrul gyis nam mkha' las sha'i ri gang na ba de logs su 
[\[232a.4\]]chas te/_shA ri'i bus ni lag na khar gsil thogs/_rnam thos kyi bus ni lag na mdung thogs nas sha'i ri phyed stam pas blangs te/_nub phyogs logs su bzhag nas chu srol chen po btod de mtsho srog chags dang bcas par gyi sho gtsang po'i nang du pho ste/_tshul de lta bus mchod rten go ma 
[\[232a.5\]]sa la gan da dang /_ri glang ru dang /_li yul de mngon par byas so/_/de nas bcom ldan 'das kyis 'phags pa spyan ras gzigs dbang phyug dang /_byams pa la sogs pa byang chub sems dpa' sems dpa' chen po brgyad dang /_byang chub sems dpa' nyi khri drang srong dang bcas pa dang /_rnam 
[\[232a.6\]]thos kyi bu dang khyim gcig la sogs pa lha chen po brgyad dang /_'khor sum khri lnga stong lnga brgya dang bcas pa la mchod rten go ma sa la gan da la sogs pa yongs su gtad de/_lha de dag gis kyang de bzhin du mnos so/_/bcom ldan 'das kyis kyang de bzhin du gnang ngo /_/bcom ldan 
[\[232a.7\]]'das kyis de skad ces bka' stsal pa dang /_'khor de dag thams cad bcom ldan 'das kyis gsungs pa la yi rangs te mngon par bstod do//_//'phags pa glang ru lung bstan pa zhes bya ba theg pa chen po'i mdo rdzogs so//_//
[\[232b\]]
[\[232b.1\]{D358}]@##/_/rgya gar skad du/_shA rdU la kar+Na a ba dA na/_bod skad du/_stag rna'i rtogs pa brjod pa/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na/_rgyal 
[\[232b.2\]]bu rgyal byed kyi tshal mgon med zas sbyin gyi kun dga' ra ba na bzhugs te/_de nas tshe dang ldan pa kun dga' bo snga dro'i dus su chos gos dang lhung bzed thogs nas mnyan yod du bsod snyoms la zhugs so/_/de nas tshe dang ldan pa kun dga' bo bsod snyoms spyad de zas kyi bya ba byas 
[\[232b.3\]]nas chu mig gzhan zhig tu chu'i phyir phyin no/_/der phyin pa dang /_yang de'i tshe chu mig de la gdol pa'i bu mo gzugs bzang mo zhes bya ba chu 'chu zhing 'dug go/_/de nas tshe dang ldan pa kun dga' bos gdol pa'i bu mo gzugs bzang mo la 'di skad ces smras so/_/sring mo bdag 
[\[232b.4\]]la chu byin cig_/de nas gdol pa'i bu mo gzugs bzang mos tshe dang ldan pa kun dga' bo la 'di skad ces smras so/_/btsun pa kun dga' bo bdag ni gdol pa'i bu mo lags so/_/sring mo rus dang rigs 'dri ba ma yin gyis/_'on kyang de nas chu chus la byin cig btung bar 
[\[232b.5\]]bya'o/_/de nas gdol pa'i bu mo gzugs bzang mos tshe dang ldan pa kun dga' bo la chu byin no/_/de nas tshe dang ldan pa kun dga' bos chu 'thungs nas song ngo /_/de nas gdol pa'i bu mo gzugs bzang mos tshe dang ldan pa kun dga' bo'i bzhin dang /_lus dang /_skad gdangs 
[\[232b.6\]]rnams rab tu legs par mtshan mar bzung ste/_tshul ma yin pa'i yid la byed pas kun tu chags pa skyes par gyur te/_tshe dang ldan pa kun dga' bo la kho mo'i 'dod pa skyes na/_bdag gi mas rig sngags shes pas de'i mthus/_'phags pa kun dga' bo bkug la khyo bya'o snyam 
[\[232b.7\]]du bsams so/_/de nas gdol pa'i bu mo gzugs bzang mo chu thogs nas/_gdol pa'i khyim gang na ba der song ste phyin nas/_chu bum phyogs gcig tu bzhag nas rang gi ma la 'di skad ces smras so/_/kye yum mkhyen par mdzod cig_/kun dga' bo zhes bya ba'i dge 
[\[233a\]]
[\[233a.1\]]slong dge sbyong gau ta ma'i nyan thos bsnyen bkur ba de bdag khyor 'tshal gyis yum khyod kyis dpyod kyis de 'dir khug shig_/de'i mas smras pa/_ngas kun dga' bo zhi ba dang /_'dod chags dang bral ba ma yin na dgug par nus mod kyi/_'on kyang ko sa la'i 
[\[233a.2\]]rgyal po gsal rgyal dge sbyong gau ta ma la mchog tu dad pas bsten zhing bsnyen bkur byed pas/_gal te des shes na des gdol pa'i rigs rnams brlag par 'gyur ro/_/dge sbyong gau ta ma ni 'dod chags dang bral ba thams cad zil gyis gnon zhes thos so/_/de skad ces 
[\[233a.3\]]smras pa dang /_gdol pa'i bu mo gzugs bzang mos ma la 'di skad ces smras so/_/gal te dge sbyong gau ta ma de 'dod chags dang bral ba yin yang rung de'i nye gnas dge slong kun dga' bo de ma bkug na bdag lceb bo/_/gal te de khugs na ni bdag 'tsho bar 'gyur ro/_/
[\[233a.4\]]mas smras pa/_dge sbyong kun dga' bo dgug gis srog ma dor cig_/de nas gdol pa'i bu mo gzugs bzang mo'i mas khang pa'i dbus lci bas byugs nas gru bzhir byas te/_dUr ba brngas nas me sbar zhing me tog dang /_arka brgya rtsa brgyad la sngags bzlas nas re re nas mer 
[\[233a.5\]]bskyur ro/_/de la rig sngags ni 'di yin te/_a ma le bi ma le ku ku se ma ma ne ye na ban d+ho smi bin du na i tsu yA de bo bi ra sha Sha ti bi d+yo ti ta gar dza ti bisma ya pa rA dza ya ma b+hi bar+d+ha yi tuM de be b+h+yo ma nu She b+h+yo gan d+ha ra be b+h+yaHshe ki khi gra ha de bA bi shi ki gra ha do pa A nan dA s+ya a ga ma nA ya 
[\[233a.6\]]kra ma ne ya dzu ho mo swa hA/_de nas tshe dang ldan pa kun dga' bo sems g.yos te/_gtsug lag khang de nas langs nas gdol pa'i khyim gang na ba der song ngo /_/de nas tshe dang ldan pa kun dga' bo rgyang ring mo nas 'ong ba gdol pa mos mthong ngo /_/mthong nas kyang gzugs bzang 
[\[233a.7\]]mo la 'di skad ces smras so/_/bu 'ong ba 'o ni ni dge sbyong kun dga' bo yin gyis shes par gyis shig_/de nas gdol pa'i bu mo gzugs bzang mo dga' zhing mgu la yi rangs te/_tshe dang ldan pa kun dga' bo'i mal bshams so/_/de nas tshe dang ldan pa kun dga' bo gdol 
[\[233b\]]
[\[233b.1\]]pa'i khyim gang na ba der song ste phyin nas stegs bu la brten nas phyogs gcig tu 'dug ste/_tshe dang ldan pa kun dga' bo ngu zhing 'di skad ces smras so/_/bdag gis nyam nga ba'i gnas skabs 'di thob na/_da ltar bcom ldan 'das bdag la mi dgongs so/_/de nas bcom 
[\[233b.2\]]ldan 'das kyis tshe dang ldan pa kun dga' bo la dgongs par mdzad do/_/dgongs ma thag tu yang dag par rdzogs pa'i sangs rgyas kyi sngags kyis gdol pa'i sngags nyams par mdzad do/_/de'i sngags ni 'di yin te/_s+thi ti ra tsu ti ra ni swa ti sarba prA Ni b+h+yaH_se ra pra sa naM ni rdo ShaM 
[\[233b.3\]]taM sarba to pA yaM i ta yo ya tra sha s+yan+ta p+ta yA ni tsa li tA ni tsA taM be de bA na maH_sh+yaM ti sarba sid d+ha tsa yo gi na e te na sa t+ya bA kye na swa s+t+ya A nan da ya bik+Sha be/_de nas tshe dang ldan pa kun dga' bo gdol pa'i rig sngags bkrol nas gdol pa'i khyim nas byung nas rang gi gtsug lag 
[\[233b.4\]]khang gang na ba der 'gro bar brtsams so/_/gdol pa'i bu mo gzugs bzang mos mthong nas/_tshe dang ldan pa kun dga' bo la bltas nas rang gi ma la 'di skad ces smras so/_/kye yum dge slong kun dga' bo 'di mchi zhing gda'o/_/de'i mas smras pa/_bu nges par dge 
[\[233b.5\]]sbyong gau ta mas dran par byas pas des na bdag gi sngags nyams par gyur to/_/gzugs bzang mos smras pa/_yang ci yum dag sbyong gau ta ma'i sngags khyad par du stobs dang ldan la bdag cag gi de lta ma yin nam/_de la mas slar smras pa/_bu dge sbyong gau ta ma'i sngags khyad 
[\[233b.6\]]par du stobs dang ldan pa yin gyi/_bdag cag gi de lta ma yin no/_/bu 'jig rten na sngags mthu dang ldan pa'i sngags gang yin pa de dag thams cad dge sbyong gau ta ma 'dod na rab tu 'joms par byed do/_/yang 'jig rten pa'i sngags mthu dang ldan pa thams cad kyis dge sbyong gau ta 
[\[233b.7\]]ma'i sngags rab tu gzhom par mi nus so/_/de lta bas na dge sbyong gau ta ma'i sngags ni ches stobs dang ldan pa yin no/_/de nas tshe dang ldan pa kun dga' bo bcom ldan 'das ga la ba der song ste/_rim gyis phyin nas bcom ldan 'das kyi zhabs la spyi bos gtugs nas phyogs 
[\[234a\]]
[\[234a.1\]]gcig tu 'dug go/_/phyogs gcig tu 'dug nas/_bcom ldan 'das la tshe dang ldan pa kun dga' bos gnas skabs de gsol pa dang /_bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis yi ge drug pa'i rig 
[\[234a.2\]]sngags 'di bstan gyis zung la chongs shig_/lhogs la kun tu bzung na bdag nyid la phan pa dang bde bar 'gyur zhing /_dge slong dang /_dge slong ma dang /_dge bsnyen dang /_dge bsnyen ma rnams la phan pa dang bde ba thob par 'gyur ro/_/kun dga' bo yi ge drug pa'i 
[\[234a.3\]]rig sngags ni 'di yin te/_de bzhin gshegs pa dgra bcom pa yang dag par rdzogs pa'i sangs rgyas drug gis gsungs shing /_rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa dang /_da ltar yang dag par rdzogs pa'i sangs 
[\[234a.4\]]rgyas ngas kyang gsungs pa yin gyis/_de lta bas na khyod kyis zung shig_/thon cig_/kun du lhogs shig_/'di lta ste/_aN Da re ke yu re d+hi ha ste sa ra ge be ban+ta ma ti d+ha ri bi Sha tsi li mi li sA ta na yu sna tha ya saM b+ha gI lA go la pa ti ka DaM tsi la/_kun dga' bo yi ge drug 
[\[234a.5\]]pa'i rig sngags 'di ni yongs su srung ba dang /_bdag nyid bkra shis par byed pa yin te/_bsad pa'i ni chad pas grol bar 'gyur ro/_/chad pas bcad pa ni brgyad pas bral bar 'gyur ro/_/brgyad par 'os pa ni yang de bzhin du smras pas bral bar 'gyur ro/_/kun dga' 
[\[234a.6\]]bo ngas lha dang bcas pa bdud dang bcas pa/_tshangs pa dang bcas pa'i 'jig rten na/_dge sbyong dang bram zer bcas pa'i skye dgu'i tshogs dang /_lha dang /_mi rnams las gang zhig yi ge drug pa'i rig sngags 'dis bsrung ba byas nas/_bsrung skud dpung pa la 
[\[234a.7\]]btags na bkra shis par byed de/_las kyi rnam par smin pa ma gtogs par gzhan gyis zil gyis gnon par nus pa de lta bu yang dag par rjes su ma mthong ngo /_/de nas gdol pa'i bu mo gzugs bzang mos de nyid kyi mtshan mo lus khrus byas gos sar pa 
[\[234b\]]
[\[234b.1\]]bgos nas mu tig do shal gyis brgyan te/_grong khyer mnyan yod ga la ba de nas byung ste song nas grong khyer gyi sgo drung du bsdad de/_tshe dang ldan pa kun dga' bo 'ong ba la sdod cing nges par 'dir dge slong kun dga' bo 'ong ngo zhes sems so/_/de nas tshe dang ldan pa kun dga' 
[\[234b.2\]]bo snga dro'i dus su chos gos dang lhung bzed thogs nas/_mnyan yod du bsod snyoms la zhugs so/_/gdol pa'i bu mo des tshe dang ldan pa kun dga' bo rgyang ring po nas 'ong ba mthong ngo /_/mthong nas kyang tshe dang ldan pa kun dga' bo'i phyi bzhin du 'brang ngo /_/'dug na 'dug 
[\[234b.3\]]cing 'gro na 'gro bar byed do/_/khyim gang dang gang du bsod snyoms la zhugs pa de dang der sgor cang mi smra bar sdod do/_/de nas tshe dang ldan pa kun dga' bos gdol pa'i bu mo gzugs bzang mo phyi bzhin du 'brang ba mthong ngo /_/mthong nas kyang ngo tsha zhing khrel gyis dogs 
[\[234b.4\]]pas sdug bsngal zhing yid mi bde bas myur du mnyan yod nas byung nas/_rgyal byed kyi tshal ga la ba der song ngo /_/de nas gdol pa'i bu mo gzugs bzang mo tshe dang ldan pa kun dga' bo'i phyi bzhin du rjes su 'brang ngo /_/tshe dang ldan pa kun dga' bo bcom ldan 'das 
[\[234b.5\]]ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 'dug go/_/de nas tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das gdol pa'i bu mo gzugs bzang 
[\[234b.6\]]mo 'di phyi bzhin du rjes su 'brang zhing mchis la mchi na/_khyim gang dang gang du bsod snyoms la zhugs pa'i khyim de dang de'i sgor mchis nas cang mi smra bar mchis so/_/bcom ldan 'das bdag la bskyab tu gsol/_bde bar gshegs pa bdag la bskyab tu gsol/_de 
[\[234b.7\]]skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/ma 'jigs ma 'jigs shig_/de nas bcom ldan 'das kyis gdol pa'i bu mo gzugs bzang mo la 'di skad ces bka' stsal to/_/ci gzugs 
[\[235a\]]
[\[235a.1\]]bzang mo dge slong kun dga' bo khyim thab tu bya bar 'dod dam/_btsun pa 'tshal lags so/_/bcom ldan 'das kyis bka' stsal pa/_gzugs bzang mo pha mas dge slong kun dga' bo la rjes su 'gro bar gnang ngam/_bcom ldan 'das gnang lags 
[\[235a.2\]]so/_/bde bar gshegs pa gnang lags so/_/bdag gis slar yang go bar bgyi'o/_/de nas gdol pa'i bu mo gzugs bzang mos bcom ldan 'das la rab tu mnyan nas/_bcom ldan 'das kyi zhabs la spyi bos gtugs nas lan gsum bskor ba byas te/_
[\[235a.3\]]bcom ldan 'das kyi thad nas slar song ste gang na rang gi pha ma yod pa der song ste phyin nas/_pha ma'i rkang pa la mgo bos phyag 'tshal nas/_phyogs gcig tu 'dug ste/_rang gi pha ma la 'di skad ces smras so/_/yab yum dge sbyong gau ta ma rang gis dge slong kun dga' bo 
[\[235a.4\]]stsal to/_/de nas pha mas gdol pa'i bu mo gzugs bzang mo khrid nas/_bcom ldan 'das ga la ba der song ste phyin nas/_bcom ldan 'das kyi zhabs la spyi bos phyag byas te phyogs gcig tu 'dug go/_/gdol pa'i bu mo gzugs bzang mos kyang bcom ldan 
[\[235a.5\]]'das kyi zhabs la spyi bos phyag 'tshal nas phyogs gcig tu 'dug go/_/phyogs gcig tu 'dug nas kyang gdol pa'i bu mo gzugs bzang mos bcom ldan 'das la 'di skad ces gsol to/_/'di gnyis ni bdag gi pha ma lags so/_/de nas bcom ldan 
[\[235a.6\]]'das kyis gdol pa'i bu mo gzugs bzang mo'i pha ma la 'di skad ces bka' stsal to/_/bu mo gzugs bzang mo dge slong kun dga' bo la ster ram/_de gnyis kyis gsol pa/_bcom ldan 'das stsal lo/_/bde bar gshegs pa stsal lo/_/de lta na khyed gnyis rang 
[\[235a.7\]]gi khyim du slar song shig_/de nas gdol pa'i bu mo gzugs bzang mo'i pha mas bcom ldan 'das kyi zhabs la spyi bos phyag 'tshal nas/_bcom ldan 'das la lan gsum bskor ba byas te/_bcom ldan 'das kyi thad nas song ngo /_/de nas bcom ldan 'das kyis 
[\[235b\]]
[\[235b.1\]]gdol pa'i bu mo gzugs bzang mo'i pha ma song nas ring mo ma lon par thugs su chud nas/_gdol pa'i bu mo gzugs bzang mo la 'di skad ces bka' stsal to/_/gzugs bzang mo dge slong kun dga' bo don du gnyer ram/_bcom ldan 'das don du gnyer lags so/_/
[\[235b.2\]]bde bar gshegs pa don du gnyer lags so/_/de lta yin na gzugs bzang mo dge slong kun dga' bo'i cha byad du gyis shig_/bcom ldan 'das gzung bar bgyi'o/_/bde bar gshegs pa gzung lags so/_/bcom ldan 'das rab tu 'byung du gsol/_bde bar 
[\[235b.3\]]gshegs pa bdag rab tu dbyung du gsol/_de nas bcom ldan 'das kyis gdol pa'i bu mo gzugs bzang mo la 'di skad ces bka' stsal to/_/dge slong ma 'dir legs par tshangs par spyod cig ces bcom ldan 'das kyis bka' stsal pa dang /_gdol pa'i bu mo gzugs 
[\[235b.4\]]bzang mo skra byi zhing snam sbyar bgos par gyur to/_/de nas bcom ldan 'das kyis gdol pa'i bu mo gzugs bzang mo de ltar dge slong mar gyur zhing rab tu byung ba la chos kyi gtam yang ston par mdzad/_yang dag par 'dzin du 'jug par mdzad/_yang dag par gzengs 
[\[235b.5\]]stod par mdzad/_yang dag par rab tu dga' bar mdzad de/_gang zhig 'di ltar yun ring por 'khor bar bying ba'i sems can rnams kyi gnyen por gyur pa mnyan par bya ba 'di lta ste/_sbyin pa'i gtam dang /_tshul khrims kyi gtam dang /_mtho ris kyi gtam dang /_'dod 
[\[235b.6\]]pa'i ro myang bar bya ba ma yin zhing smad pa'i gtam dang /_nges par 'byung ba'i gtam dang /_'jigs pa dang /_nyon mongs pa dang /_kun nas nyon mongs pa dang /_rnam par byang ba dang /_byang chub kyi phyogs kyi chos rnams dge slong ma de la bcom ldan 'das kyis yang dag par 
[\[235b.7\]]bstan pas/_de nas dge slong ma gzugs bzang mo de la/_bcom ldan 'das kyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad/_sems dga' ba las su rung ba dang /_rab tu dga' ba'i 
[\[236a\]]
[\[236a.1\]]sems dang /_sgrib pa med pa'i sems dang /_tha ba med pa'i sems kyis bcom ldan 'das kyi bka' gang yin pa shes nas dge slong ma gzugs bzang mo dga' ba'i bsam pa dang /_las su rung ba'i sems dang /_rab tu dga' ba'i sems dang /_
[\[236a.2\]]sgrib pa med pa'i sems dang /_tha ba med pa'i sems kyis bsgoms pa'i stobs rab tu ldan pa yang dag par gsal bar byed pa'i chos bstan pa kun tu shes te/_de'i tshe sangs rgyas bcom ldan 'das kyis kun gsal bar byed pa'i chos bstan pa 'di lta ste/_sdug bsngal 
[\[236a.3\]]dang /_kun 'byung dang /_'gog pa dang /_lam rnams bcom ldan 'das kyis dge slong ma gzugs bzang mo la rgya cher bstan pas/_de nas dge slong ma gzugs bzang mo stan de nyid la 'dug bzhin du 'phags pa'i bden pa bzhi po sdug bsngal dang /_kun 'byung dang /_
[\[236a.4\]]'gog pa dang /_lam mngon par rtogs par gyur te/_'di lta ste/_gos bkrus pa dri ma med pa tshon gyis bsgyur na tshon yang dag par len pa bzhin du/_dge slong ma gzugs bzang mo stan de nyid du 'dug nas bden pa bzhi po sdug bsngal dang /_kun 'byung dang /_
[\[236a.5\]]'gog pa dang /_lam rnams mngon par rtogs par gyur to/_/de nas dge slong ma gzugs bzang mos chos mthong zhing chos thob la chos rtogs shing chos mthar thug par khong du chud nas/_the tsom las rgal zhing som nyi spangs/_tha snyad rnams dang bral zhing dri ma 
[\[236a.6\]]med pa thob pas gzhan gyi rkyen gyis mi bkri bar ston pa'i bstan pa la chos kyi rjes su 'brang bas/_bcom ldan 'das kyi zhabs la spyi bos gtugs te/_bcom ldan 'das la 'di skad ces gsol to/_/bcom ldan 'das bdag gis ni nongs lags so/_/bde bar 
[\[236a.7\]]gshegs pa bdag gis nongs lags te/_'di ltar byis pa/_'di ltar rmongs pa/_'di ltar mi gsal ba/_'di ltar mi dge ba/_bdag ni shes rab 'chal pa'i rang bzhin can lags te/_gang bdag gis dge slong kun dga' bo khyim thab tu 'tshal ba kun nas tshul 
[\[236b\]]
[\[236b.1\]]ma lags so/_/de lta bas na btsun pa bdag gis nongs pa la nongs par khums shing /_yang nongs pa la mchog tu nongs par khums nas nongs pa de bshags par bgyi'o/_/slan chad kyang nongs pa bsdam par bgyi'o/_/de lta bas na bcom ldan 'das kyis 
[\[236b.2\]]nongs par bzung nas nongs pa bsdam par bgyi'o/_/gzugs bzang mo khyod kyis nyes pa la nyes par shes nas/_'di ltar byis pa/_'di ltar rmongs pa/_'di ltar mi gsal ba/_'di ltar mi dge ba/_shes rab 'chal pa'i rang bzhin gyis gang khyod kyis 
[\[236b.3\]]dge slong kun dga' bo la khyim thab tu 'dzin zhing tshul bzhin ma yin pa byas pa la chos 'dul ba rtogs nas gang khyod kyis nyes pa la nyes par yang dag par lta zhing /_nyes pa la nyes par yang dag par mthong nas de bzhin du nyes pa 'chags shing phyin cad sdom pa 
[\[236b.4\]]ni ngas kyang khyod kyi nyes pa la nyes par gzung bar bya'o/_/phyin cad sdom la dge ba'i chos rnams 'phel ba nyid bsgrub par bya'i nyams par ni mi bya'o/_/de nas dge slong ma gzugs bzang mo la bcom ldan 'das kyis bstan zhing khyad par du rjes su gdams pas gcig 
[\[236b.5\]]pu dben par gnas shing bag yod pas bsdams shing dran pa dang shes bzhin rab tu nyams pa med pas bdag nyid gnas te/_gcig pu dben par bag yod pas bsdams shing dran pa dang shes bzhin nyams pa med pas bdag nyid gnas pas gang gi don du rigs kyi bu 
[\[236b.6\]]mo skra bregs nas chos gos bgos te/_yang dag par dad pas khyim nas khyim med par rab tu byung ba de bla na med pa'i tshangs par spyod pa la kun tu gnas pa ni mthong ba'i chos nyid la rang gis mngon par shes pa mngon du byas shing bskyed nas lung ston par byed pa yin pas 
[\[236b.7\]]des tshangs par spyad pas bya ba byas shing skye ba zad de srid par skye ba gzhan mi len par gyur to/_/mnyan yod kyi bram ze dang /_khyim bdag rnams kyis bcom ldan 'das kyis gdol pa'i bu mo rab tu phyung ngo zhes thos so/_/thos nas kyang ji ltar gdol pa'i bu mo dge 
[\[237a\]]
[\[237a.1\]]slong rnams dang yang dag par spyod par byed ces smod par byed do/_/de bzhin du dge slong ma rnams dang /_dge bsnyen rnams dang /_dge bsnyen ma rnams dang yang dag par spyad pa spyod par byed ces smod par byed cing /_ji ltar gdol pa'i bu mo la bram 
[\[237a.2\]]ze dang /_rgyal rigs dang /_khyim bdag shing sA la chen po lta bu rnams blta bar bya zhes zer ro/_/ko sa la'i rgyal po gsal rgyal gyis bcom ldan 'das kyis gdol pa'i bu mo rab tu phyung zhes grag pa thos so/_/thos nas kyang ji ltar gdol pa'i bu mo zhes 
[\[237a.3\]]bya ba dang /_dge slong rnams yang dag par spyad pa spyod par byed/_dge slong ma rnams dang /_dge bsnyen rnams dang /_dge bsnyen ma rnams dang yang dag par spyad pa spyod par byed/_ji ltar bram ze dang /_rgyal rigs dang /_khyim bdag shing sa la chen po lta bu 
[\[237a.4\]]rnams kyis blta bar bya zhes smod la sems par byed cing bzhon pa bzang po sbyar te/_bzhon pa bzang po la zhon nas mnyan yod kyi bram ze dang /_khyim bdag gi tshogs chen pos yongs su bskor te mdun du bdar nas mnyan yod nas 'phags te/_rgyal bu rgyal byed 
[\[237a.5\]]kyi tshal mgon med zas sbyin gyi kun dga' ra ba ga la ba der song ste/_ji srid bzhon pas 'gro ba'i sa de srid du bzhon pas phyin nas bzhon pa las babs nas rkang thang gi 'khor gyis bskor te/_mgon med zas sbyin gyi kun dga' ra bar zhugs so/_/zhugs nas 
[\[237a.6\]]kyang bcom ldan 'das ga la ba der song ste phyin nas/_bcom ldan 'das kyi zhabs la spyi bos phyag 'tshal nas phyogs gcig tu 'dug go/_/mnyan yod kyi bram ze dang /_khyim bdag gi tshogs chen po de dag kyang tha snyad lnga dang ldan pas 'khod do/_/yang bcom 
[\[237a.7\]]ldan 'das dang lhan cig mngon du phyogs te yang dag par dga' ba dang /_mgu bar gyur pa'i gtam sna tshogs mdzad de mjug brtul ba dang phyogs gcig tu 'dug go/_/yang gzhan dag gis bcom ldan 'das la rang rang gi pha ma'i rgyus dang /_ming dang /_rigs dang /_
[\[237b\]]
[\[237b.1\]]rus rnams bsnyad nas phyogs gcig tu 'dug go/_/yang gzhan dag gis lhan cig tu bcom ldan 'das ga la ba de logs su thal mo sbyar te phyag byas nas phyogs gcig tu 'dug go/_/gzhan dag ni yang 'thun par cang mi smra bar phyogs gcig tu 'khod do/_/de 
[\[237b.2\]]nas bcom ldan 'das kyis ko sa la'i rgyal po gsal rgyal dang /_mnyan yod kyi bram ze dang /_khyim bdag gi tshogs chen po de rnams kyi sems thugs kyis mkhyen nas/_dge slong ma gzugs bzang mo'i sngon gyi gnas skabs bstan par mdzad pa'i phyir dge 
[\[237b.3\]]slong ma de bkug nas dge slong rnams la dge slong dag de bzhin gshegs pa las mngon sum du dge slong ma gzugs bzang mo'i sngon gyi gnas skabs las brtsams nas chos kyi gtam nyan par 'dod dam/_dge slong rnams kyis bcom ldan 'das la gsol pa/_bcom 
[\[237b.4\]]ldan 'das de'i dus la bab lags so/_/bde bar gshegs pa de'i dus la bab lags te/_bcom ldan 'das gang dge slong ma gzugs bzang mo'i sngon gyi gnas skabs las brtsams nas chos kyi gtam bstan du gsol/_bcom ldan 'das las slar mnyan 
[\[237b.5\]]nas gzung bar 'tshal lo/_/dge slong dag de lta bas na/_legs par rab tu nyon la yid la zung shig dang ngas bshad do/_/bcom ldan 'das legs so legs so zhes gsol te/_dge slong de dag bcom ldan 'das la slar nyan to/_/de dag la bcom 
[\[237b.6\]]ldan 'das kyis 'di skad ces bka' stsal to/_/dge slong dag sngon byung ba 'das pa'i dus na/_chu bo gang gA'i 'gram na a ti mug ta ka dang /_sA la'i tshal gyi nags kyi phyogs gcig yod de/_de na tre shang ku zhes bya ba'i gdol pa'i rgyal po yod de gdol 
[\[237b.7\]]pa stong phrag du ma'i tshogs chen po dang lhan cig gnas so/_/yang de'i tshe dge slong dag gdol pa'i rgyal po tre shang ku zhes bya ba des skye ba snga ma'i rig byed kyi yan lag dang /_nye ba'i yan lag dang bcas pa dang /_gsang ba dang bcas pa dang /_nges par 
[\[238a\]]
[\[238a.1\]]sbyar ba'i brda dang bcas pa dang /_yi ge'i rab tu dbye ba dang bcas pa rnams dang /_bzhad gad ces bya ba dang /_lnga pa dang /_bstan bcos gzhan yang rkyang ba dang /_byA ka ra Na dang /_rgyang pan pa'i gtsug lag dang /_mchod sbyin gyi rabs dang /_
[\[238a.2\]]skyes bu chen po'i mtshan rnams la rjes su mkhas shing ji ltar chos bshad pa dang /_rig byed kyi brtul zhugs dang /_rten pa med par bshad pa la mkhas pa zhig ste/_yang rgyal po tre shang ku de la gzhon nu stag rna zhes bya ba'i bu yod pa de gzugs dang ldan pa/_rigs 
[\[238a.3\]]dang ldan pa/_tshul khrims dang ldan pa/_yon tan dang ldan pa/_yon tan thams cad dang ldan pa/_gzugs bzang zhing blta na sdug pa/_kha dog mdzes shing mchog tu kha dog rgyas pa dang ldan pa zhig yod do/_/de nas rgyal po tre shang kus gzhon nu stag rna la skye 
[\[238a.4\]]ba snga ma'i rig byed dran pa bslabs te/_'di lta ste yan lag dang /_nye ba'i yan lag dang /_gsang ba dang bcas pa dang /_nges par sbyar ba'i brda dang bcas pa dang /_yi ge'i rab tu dbye ba dang bcas pa dang /_bzhad gad zhes bya ba dang /_lnga pa dang /_bstan 
[\[238a.5\]]bcos gzhan yang chos ji ltar bshad pa dang /_rig byed kyi brtul zhugs bslabs nas/_de nas rgyal po tre shang kus 'di snyam du bsams te/_bdag gi bu gzhon nu stag rna 'di ni gzugs dang ldan pa/_rig pa dang ldan pa/_tshul khrims dang ldan pa/_yon tan 
[\[238a.6\]]dang ldan pa/_yon tan thams cad kyis brgyan pa/_gzugs bzang zhing blta na sdug pa/_kha dog mdzes shing mchog tu kha dog rgyas pa dang ldan pa/_sngags dang rig byed kyi pha rol tu phyin pa yin gyis/_khyim bya ste yang gang bdag gis gzhon nu stag rna dang 'thun 
[\[238a.7\]]par gzugs dang ldan pa/_rigs dang ldan pa/_tshul khrims dang ldan pa/_yon tan dang ldan pa de lta bu'i bu mo zhig gang nas btsal snyam mo/_/yang dus gzhan zhig gi tshe/_bram ze pad ma'i snying po zhes bya ba gyen du 'byung ba'i lung pa'i sgo zhes bya ba na/_khyab par 
[\[238b\]]
[\[238b.1\]]sa dang /_chu dang /_shing dang ldan pa rtag tu 'bru rnams smin pa/_rgyal po mi sbyin zhes bya bas bram ze de la byin nas de na gnas so/_/yang bram ze pad ma'i snying po'i pha ma bram ze'i rigs yongs su dag pa dang ldan pa/_rigs 'khrugs pa med pa/_rigs 
[\[238b.2\]]dang rus ma smad pa/_pha mes dang ma mes bdun rgyud kyi mkhan por gyur pa/_klog pa dang /_gsang sngags 'dzin pa/_rig byed gsum gyi pha rol tu phyin pa yan lag dang bcas pa dang /_nye ba'i yan lag dang bcas pa dang /_brda nges par sbyar ba dang bcas pa 
[\[238b.3\]]dang /_bzhad gad ces bya ba dang /_lnga pa dang /_rkang pa dang /_byA ka ra Na dang /_'jig rten rgyang pan pa'i gtsug lag dang /_mchod sbyin gyi rabs dang /_skyes bu chen po'i mtshan rnams rjes su sbyar ba rgyas shing grol bar ston pa zhig go/_/yang bram ze pad ma'i 
[\[238b.4\]]snying po de la gzugs bzang mo zhes bya ba'i bu mo yid du 'ong ba/_gzugs dang ldan pa/_tshul khrims dang ldan pa/_yon tan dang ldan pa/_yon tan thams cad kyis brgyan pa/_gzugs bzang zhing blta na sdug pa/_mdzes shing mchog tu kha dog rgyas pa dang 
[\[238b.5\]]ldan pa/_bdag gi gzhon nu stag rna dang 'thun pas chung mar 'os so zhes bsams te/_de nas rgyal po tre shang kus don de nyid mtshan mo phal cher sems shing mtshan mo 'das nas nang par nam nangs te/_thams cad dkar ba'i shing rta la zhon nas/_gdol 
[\[238b.6\]]pa'i blon po'i tshogs kyis bskor nas gdol pa'i pho brang nas byung nas byang phyogs su chas te/_gyen du 'byung ba'i lung pa'i sgo ga la ba der song ste/_de nas gdol pa'i rgyal po tre shang kus gyen du 'byung ba'i lung pa'i sgo'i byang shar gyi mtshams na yid bde ba zhes bya 
[\[238b.7\]]ba'i skyed mos tshal shing sna tshogs pas khyab pa/_shing sna tshogs pa'i me tog dang ldan pa/_bya sna tshogs pa sgra snyan pa sgrogs pa/_lha rnams kyi dga' ba'i tshal ltar mdzes pa zhig yod de/_der phyin nas bram ze pad ma'i snying po 'ong ba la sdod do/_/bram ze pad ma'i 
[\[239a\]]
[\[239a.1\]]snying po bram ze'i khye'u rnams la bram ze'i sngags 'chad do/_/de nas pad ma'i snying po de nyid kyi mtshan mo 'das nas thams cad dkar ba'i rta'i shing rta la zhon nas/_bram ze'i khye'u lnga brgya'i slob ma'i tshogs kyis yongs su bskor te gyen du 'byung ba nas 
[\[239a.2\]]'phags te/_bram ze'i khye'u rnams la bram ze'i sngags 'chad do/_/gdol pa'i rgyal po tre shang kus bram ze pad ma'i snying po nyi ma'i 'od zer gyi tshogs kyis bskor ba lta bu/_me 'bar ba 'od kyis bskor ba lta bu/_mchod sbyin byed pa bram ze'i tshogs kyis bskor ba 
[\[239a.3\]]lta bu/_gangs can sman tshogs kyis mdzes pa lta bu/_rgya mtsho rin po ches mdzes pa lta bu/_zla ba rgyu skar gyi tshogs kyis yongs su bskor ba lta bu/_rnam thos sras gnod sbyin gyi tshogs kyis yongs su bskor ba lta bu/_brgya byin lha'i tshogs kyis yongs su 
[\[239a.4\]]bskor ba lta bu/_bram ze slob ma'i tshogs kyis yongs su bskor ba mdzes pa rgyang ring po nas 'ong ba mthong ngo /_/mthong nas kyang bsu ste chos bzhin du byas nas 'di skad ces smras so/_/kye pad ma'i snying po legs par 'dir byon gyis bya ba cung zhig smrar yod 
[\[239a.5\]]kyis de nyon cig_/de skad ces smras pa dang /_bram ze pad ma'i snying pos gdol pa'i rgyal po tre shang ku la 'di skad ces smras so/_/kye tre shang ku bram ze ma yin pas kye zhes bod par mi nus shing rigs pa ma yin no/_/pad ma'i snying po bdag gis kye zhes 
[\[239a.6\]]bod par nus shing byar rung ste/_gang gis nus par byar rung bar 'gyur la/_gang gis de mi nus pa ni de ltar yang mi bya'o/_/kye pad ma'i snying po skyes bu'i mnyam par rtsom pa ni sngon gyi mnyam par rtsom pa las 'gyur ro/_/'di lta ste bdag gi don dang /_gzhan 
[\[239a.7\]]gyi don dang /_bdag gi 'khor gyi don dang /_'byung po thams cad kyi don bsdus pa ni da ltar 'dir khyad par du don che ba gang yin pa smra yis nyon cig_/bdag la bu stag rna zhes bya ba yod kyis de'i chung mar bu mo byin cig rin gang zhig 'dod pa de sbyin par bya'o/_/
[\[239b\]]
[\[239b.1\]]tshig de lta bu yang thos pa dang /_gdol pa'i rgyal po tre shang ku la bram ze pad ma'i snying po mchog tu khros 'khrugs shing don de la yid 'khrugs shing sdang bas de'i rkyen gyis dpral bar khro gnyer gsum bsdus nas bzhin rnam par gyur pas mig rnam par 'gyur 
[\[239b.2\]]zhing ne le ltar ser skyar gyur te/_gdol pa'i rgyal po tre shang ku la 'di skad ces smras so/_/tha mal pa'i gdol pa/_dman pa/_smad pa/_du ma za ba/_ngan pa ni gang bram ze rig byed kyi pha rol tu phyin pa la gdol pa dman pa/_gcugs pa med par 
[\[239b.3\]]'joms par byed pa/_khyod kyis tshig 'di lta bu smra bar rigs sam/_kye blo ngan mngon pa'i nga rgyal gyis tha mal pa yin par sems sam/_dman pa don ma yin pa la don du ma gnyer/_gser nam yang thal bar mi 'gyur ro/_/snang ba dang mun pa gnyis sam/_
[\[239b.4\]]gdol pa'i skye gnas su skyes pa yang bram ze dam pa rnams dang /_dman pa khyod dang 'brel par 'dod pa ji ltar ma rmongs/_gdol pa'i skye gnas su skyes pa dang /_kho bo dam par skyes pas dman pa dang mchog gnyis 'brel par mi 'dod do/_/bram ze mchog dang 
[\[239b.5\]]mchog tu 'brel par byed par 'dod kyi/_mchog dang dman pa gnyis su 'brel par mi 'dod do/_/rigs phun sum tshogs shing rigs yongs su dag cing 'khrugs pa med pa/_sngags kyi pha rol tu phyin pa klog pa dang /_sngags mchog las byung zhing rig byed kyi 
[\[239b.6\]]pha rol tu son pa/_brda nges par sbyar ba dang bcas pa/_bram ze gang gis rig byed bklags pa de lta bu'i bram ze dang 'brel bar bya ba yin gyi/_rigs mchog dang dman par 'brel par byar ni mi 'dod do/_/don du gnyer bar bya ba ma yin pa don du gnyer ba ni rlung zhags 
[\[239b.7\]]pas 'dzin par rtsom pa la 'jug pa yin te/_gang nga dang khyod 'brel par byed par 'dod pa de bzhin no/_/ro dang rigs dman pa gnyis ni 'jig rten thams cad la mi gtsang ba yin gyis dman pa myur du phar khyed cig_/'di lta bu nyid ji ltar sems gdol pa dang 
[\[240a\]]
[\[240a.1\]]gdol par lhan cig pa yin la/_dur bsrungs rnams dang ni dur bsrungs lhan cig pa yin te/_rigs gang dang gang yin pa de dang de 'brel bar byed pa yin te/_rgyal rigs rnams dang ni rgyal rigs lhan cig pa yin la/_bram ze rnams dang bram 
[\[240a.2\]]ze lhan cig pa yin la/_de bzhin du rje'u rigs rnams kyang rje'u rigs dang lhan cig pa yin la/_de bzhin du dmangs rigs rnams kyang dmangs rigs dang lhan cig tu 'dra ba rnams phan tshun 'jug pa yin gyi/_gdol pa rnams dang bram ze ni 'brel pa med do/_/
[\[240a.3\]]rigs thams cad las dman pa dang rigs mchog rnams ji ltar 'brel du 'dod/_bram ze pad ma'i snying po las lan du de lta bu'i tshig thos pa dang /_gdol pa'i rgyal po tre shang kus 'di skad ces smras so/_/ji ltar gser dang thal ba'i khyad par dmigs pa ltar bram ze 
[\[240a.4\]]rnams dang /_rigs gzhan de lta bu'i khyad par ni mi dmigs so/_/ji ltar mun pa dang snang ba'i khyad par dmigs pa ltar bram ze rnams dang rigs gzhan de lta bu'i khyad par ni mi dmigs so/_/gang bram ze rnams nam mkha' dang rgya mtsho las skyes pa ni ma yin no/_/
[\[240a.5\]]gtsub shing gis me phyung ba ltar sa rnams las skyes pa'ang ma yin no/_/bram ze'i skye gnas gang yin pa de nas gdol pa'i rigs kyang skyes pa yin te/_mchog nyid dang dman pa nyid du bram ze rnams la ci dmigs/_bram ze mchog rnams kyi ro'ang spong zhing mi 
[\[240a.6\]]gtsang bar byed do/_/rigs rnams la de lta bas na gzhan dang de la khyad par ci zhig yod/_'di ltar sdig pa'i las cung zad byed cing rnyog pa dang /_rtsod pas sems can rnams la gnod pa bya bar bram ze rnams rab tu ston to/_/byad dang ro langs kyi las bram ze rnams 
[\[240a.7\]]rab tu ston to/_/las mi bzad pa rnams la yang bsod nams yin par bram ze rnams ston to/_/sha za bar 'dod pas bram ze rnams kyi cho ga sbyar ba sngags bzlas nas ra lug bsad na mtho ris su 'gro bar smra'o/_/gang de lta bu mtho ris kyi lam yin na ci'i phyir bram ze 
[\[240b\]]
[\[240b.1\]]bdag nyid dang /_gzhan yang nye du dang /_pha dang ma dang /_spun zla dang /_sring mo dang /_de bzhin du bu dang /_bu mo dang /_chung ma rnams sngags bzlas nas bsad par mi ston/_mdza' bo dang /_gnyen dang /_bdag nyid kyang yul na gnas pa sngags de bzlas nas yang 
[\[240b.2\]]mtho ris su 'gro ba drug po rnams ci'i phyir mi gtong /_thams cad chom pas dus gcig tu dag cing bde 'gro mchog tu 'gro bar 'gyur na/_ci'i phyir phyugs rnams kyis mchod sbyin byed kyi bdag nyid kyis ci'i phyir mi byed/_bde 'gro mtho ris su ra lug 'gro bar bstan 
[\[240b.3\]]par mi bya ste/_mtho ris kyi lam de dag pa ma yin te/[ {]brdzun [,]rdzun [}]bstan pa yin no/_/bram ze rnams sdang ba'i sems kyis sha bza' bar 'dod pas rnam grangs du mas thabs bsams te/_phyugs rnams gsad pa'i cho ga bstan pa yin no/_/gzhan yang bdag gis 
[\[240b.4\]]bram ze rnams kyi cho ga gang yin pa brjod par bya ste/_rig byed bzhi las sdig pa bya bar bstan te/_gser rku ba dang chang 'thung dang /_/bla ma'i chung ma spyod pa dang /_/sdom pa'i tshogs ni 'jig pa ste/_/sdig pa bzhi ru bram ze 'dod/_/gser rku ba ni spang bar bya/_/de 
[\[240b.5\]]bzhin las gzhan sdig yod min/_/bram ze gang gis gser brkus na/_/de dag bram ze min par 'dod/_/chang ni btung bar mi bya ste/_/gzhan ni btung bar bya bar 'dod/_/bram ze gang zhig chang 'thung ba/_/de dag bram zer mi 'gyur ro/_/bla ma'i chung ma spyad mi bya/_/
[\[240b.6\]]gzhan gyi chung ma bgrod par bya/_/bla ma'i chung ma la 'gro ba/_/de dag bram zer mi 'gyur ro/_/bram ze gcig kyang gsad mi bya/_/bram ze min pa du ma bsad/_/gang zhig bram ze gsod byed pa/_/de dag bram zer mi 'gyur ro/_/bzhi po de dag gang yin pa/_/
[\[240b.7\]]bram ze rnams la sdig par 'gyur/_/de dag las gzhan sdig med 'dod/_/bzhi po de las gcig byas na/_/de ni bram ze yin mi 'gyur/_/bram ze rnams ni tshogs pa ru/_/chud min phyag kyang mi bya'o/_/stan dang chu rnams mi bstab cing /_/bsu bar yang ni mi 
[\[241a\]]
[\[241a.1\]]bya'o/_/bram ze nyams pa de la yang /_/de ni 'byung ba'i thabs snang ste/_/de yis lo ni bcu gnyis su/_/bong bu'i pags pa bgo bya zhing /_/kha T+wAM ga ni thogs par bya/_/thod pa'i nang du bza' bar bya/_/dka' thub 'di ni yang dag bzung /_/nges par 
[\[241a.2\]]rgyun ni ma bcad par/_/gang gis brtul zhugs yang dag blang /_/phyir yang bram ze 'gro bar 'gyur/_/lo ni bcu gnyis tshang ba na/_/phyi nas de ni bram zer 'gyur/_/de ni 'byung ba'i thabs su bstan/_/bram ze yi ni dka' thub yin/_/rmongs pas las ni ngan pa ste/_/'byung 
[\[241a.3\]]ba med par bstan par bya/_/bram ze de ni 'di lta ste/_/'di shes tha mal tsam nyid du/_/'jig rten gang yin rjod par byed/_/bram ze yang de lta bu'o/_/rgyal rigs kyang de lta bu'o/_/rje'u rigs kyang de lta bu'o/_/dmangs rigs kyang de lta bu yin no/_/de dag thams 
[\[241a.4\]]cad de lta bu yin pas rnam pa thams cad du bdag gi bu gzhon nu stag rna la bram ze'i bu mo gzugs bzang mo chung ma'i don du byin cig_/rin gang bab pa de 'dod pa de bzhin du bcal bar bya'o/_/gdol pa'i rgyal po tre shang ku las de lta bu'i tshig thos pa dang /_bram ze pad 
[\[241a.5\]]ma'i snying po mchog tu khros 'khrugs shing don de la yid sdang bas de'i rkyen gyis dpral bar khro gnyer gsum bsdus nas/_kha nas du ba 'thul zhing ne le ltar ser skyar gyur pas mig rnam par sgyur zhing gdol pa'i rgyal po tre shang ku la 'di skad ces smras so/_/dmangs 
[\[241a.6\]]rigs khyod ma brtags par 'di lta bu'i tha snyad kyis 'jig rten rnams mnyam zhing rigs gcig cing tha dad pa ma yin par ston nam/_'di ltar ji ltar dman pa'i rigs/_/bram ze rig byed pha rol phyin/_/dman pa'i rigs su gyur pa yis/_/rnam par nyams par khyod 'dod 
[\[241a.7\]]dam/_/rgyal por gyur nas de dman la/_/bye brag gyur par shes pa med/_/'di lta ste yul khrims dang /_grong khyer gyi khrims dang /_grong gi khrims dang /_ljongs kyi khrims dang /_sho gam gyi lugs dang /_bag ma gtong ba'i khrims dang /_bag ma len pa'i 
[\[241b\]]
[\[241b.1\]]khrims dang /_sngon gyi las kyi chos rnams kyang mi shes so/_/rigs ni bzhi po 'di dag yin te/_'di lta ste/_bram ze'i rigs dang /_rgyal rigs dang /_rje'u rigs dang /_dmangs rigs zhes bya ba ste/_de dag gi bag ma len pa'i khrims kyang bram ze rnams 
[\[241b.2\]]kyi chung ma ni rnam pa bzhir 'gyur te/_'di lta ste/_bram ze mo dang /_rgyal rigs mo dang /_rje'u rigs mo dang /_dmangs rigs mo yin no/_/kye dman pa rgyal rigs kyi chung ma ni rnam pa gsum du 'gyur te/_rgyal rigs mo dang /_rje'u rigs mo dang /_dmangs rigs mo 
[\[241b.3\]]zhes bya ba yin no/_/rje'u rigs kyi chung ma ni rnam pa gnyis su 'gyur te/_rje'u rigs mo dang /_dmangs rigs mo'o/_/dmangs rigs kyi chung ma ni gcig ste/_dmangs rigs mo nyid yin no/_/kye dman pa bram ze rnams kyi bu ni rnam pa bzhir 'gyur te/_'di lta ste/_bram ze 
[\[241b.4\]]mo dang /_rgyal rigs mo dang /_rje'u rigs mo dang /_dmangs rigs mo la skyes pa yin no/_/rgyal rigs rnams kyi bu ni rnam pa gsum du 'gyur te/_rgyal rigs mo dang /_rje'u rigs mo dang /_dmangs rigs mo las skyes pa yin no/_/rje'u rigs rnams kyi bu ni gnyis 
[\[241b.5\]]su 'gyur te/_rje'u rigs mo dang /_dmangs rigs mo las skyes pa yin no/_/dmangs rigs rnams kyi bu ni gcig tu 'gyur te/_dmangs rigs mo las skyes pa yin no/_/kye dman pa bram ze rnams kyi bu ni lus kyi stod kha nas skyes pa yin no/_/brang las ni rgyal rigs skyes 
[\[241b.6\]]pa yin no/_/lte ba nas ni rje'u rigs skyes pa yin no/_/rkang pa nas ni dmangs rigs skyes pa yin te/_kye dman pa nges par bram ze rnams ni 'jig rten thams cad sgrub par byed pa de las bdag cag skyes pa yin no/_/de nas ni rgyal rigs rnams so/_/de nas ni rje'u 
[\[241b.7\]]rigs te gsum pa'o/_/de nas ni dmangs rigs te bzhi pa yin par 'dod do/_/kye dman pa khyod rigs de lta bu bzhi pa yin par ma mthong ngam/_bdag rigs kyi mchog_/rigs kyi gtso bo/_phul du byung ba/_rigs kyi rab mchog dam par gyur pa dang /_yang dag 
[\[242a\]]
[\[242a.1\]]par 'brel par 'dod dam/_dman pa khyod spang bar bya ba yin gyi bdag gi drung nas phyir khyed cig_/yang tshig de lta bu bram ze pad ma'i snying po las thos pa dang /_gdol pa'i rgyal po tre shang kus 'di skad ces smras so/_/bram ze nyon cig 'dir khyed 
[\[242a.2\]]kyis 'jig rten thams cad sgrub par byed pa de las bdag cag skyes pa yin pas thu bo bdag cag yin la/_de nas rgyal rigs rnams so/_/de nas rje'u rigs te gsum pa'o/_/de nas ni dmangs rigs te bzhi pa yin par 'dod do zhes bstan pa la rkang pa dang bcas pa/_brla 
[\[242a.3\]]dang bcas pa/_lag pa dang bcas pa/_rtsib logs dang bcas pa/_mir gyur pa yin na yang cha cig la khyad par ci zhig yod de/_de bas na rigs bzhi ni mi grub bo/_/de lta bas na de dag la bye brag gang gis khyad par du byed pa smros shig_/de bas na khyad par med pa de'i 
[\[242a.4\]]phyir yang rigs rnams bzhir grub pa ma yin no/_/gang zhig 'di ltar byis pa rtse ba ni lam po cher 'jim pa'i gong bu las bsgongs nas bdag nyid ming 'dogs par byed de/_'di ni 'o ma'o/_/'di ni zho'o/_/'di ni mar ro/_/'di ni sha'o zhes brjod pas byis pa de dag la 'o ma 
[\[242a.5\]]la sogs pa bzhir 'gyur ba ni ma yin no/_/yang 'jim pa bsgongs pa'i sbyor ba'i bye brag yin par shes pa ltar skras ma yin/_rna bas ma yin/_mgo bos ma yin/_mig gis ma yin/_khas ma yin/_snas ma yin/_mgrin pas ma yin/_dpung pas ma yin/_brang gis ma 
[\[242a.6\]]yin/_rtsib logs kyis ma yin/_/lto dang rgyab kyis ma yin te/_/brla dang de bzhin sgyid pas min/_/rkang pa lag pas kyang ma yin/_/dbyibs kyis ma yin kha dog min/_/gnas dang 'dod pa spyod pas min/_/sna tshogs khyad par thams cad ni/_/mi rnams la ni gang yod 
[\[242a.7\]]pa/_/de ltar rang gi bsod nams rigs/_/skyes pa bud med mtshan mas phye/_/rkang pa lag pa 'thun pa na/_/de la rigs su gang gis 'dod/_/mgo bo dang ni brang rnams dang /_/pags pa dbang po'i bya bar bcas/_/lto bar ldan la yod ma yin/_/cha gcig 
[\[242b\]]
[\[242b.1\]]gnas la bye brag med/_/rigs bzhir gnas pa gang gis rtogs/_/de ltas mchog ni gang zhig yod/_/khyad par gang 'dod 'di ru smros/_/rab mchog bye brag 'dir yod min/_/rigs bzhi bye brag med par bshad/_/'dir nyes pa de lta bu yod pas gang gi 
[\[242b.2\]]tshe/_khyod kyis brjod pa de lta bu de ni rigs pa ma yin no/_/kye shes ldan bdag la slar nyon cig dang legs par bshad pa mchog tu dkar zhing mthar thug pa'i chos kyi gleng gzhi bstan par bshad par bya yis thos nas rigs pa dang mi ldan na slar smros shig_/gang 
[\[242b.3\]]yang 'dir bstan pa nges pa dang ldan zhing rigs pa med par smra na/_phyi phyir bdag las thos nas shes ldan khong du chud na mi rnams la mchog tu gyur pa'i chos kyi bye brag ni med do/_/bram ze khyod kyis rjes su dpag pa'i tshad ma gang gis de la rnam par dpyad na bram ze rnams dang 
[\[242b.4\]]gcig yin te/_'dir de lta bas na skye dgu rnams rigs gcig pa nyid de/_bdag dang yang rigs gcig pa nyid ma yin no/_/bdag dang rigs tha dad pa nyid ma yin no/_/tshangs pas 'jig rten 'di thams cad bskyed do zhes smra ba ni/_gal te tshangs pas bskyed ces bya ba 
[\[242b.5\]]'di tshang mas rigs pa ma yin te/_rigs bzhi po bstan pa bram ze dang /_rgyal rigs dang /_rje'u rigs dang /_dmangs rigs kyi tshangs pa ni rgyu ma yin te/_bram ze rnams la yang dag par dpyad na/_mi rnams kyi rigs sna tshogs pa'i rgyu 'dus pa yin te/_'di lta ste/_
[\[242b.6\]]mgo bo dang /_kha dang /_mig dang /_rna ba dang /_sna dang /_bzhin dang /_kha dog dang /_dbyibs dang /_rnam pa dang /_skye gnas dang /_zas kyi bye brag tu gyur pa rnams kyis sna tshogs par shes par bya'o/_/kye pad ma'i snying po 'di lta ste/_ba lang dang /_rta dang /_bong 
[\[242b.7\]]bu dang /_khyi dang /_rnga mo dang /[ {]ri dgas [,]ri dwags [}]dang /_bya dang /_ra lug rnams sgo nga las skyes pa dang /_mngal nas skyes pa dang /_drod gsher las skyes pa dang /_brdzus te skyes pa rnams kyis sems can rnams tha dad par shes par bya'o/_/'di lta ste/_yang rkang pa dang /_gdong 
[\[243a\]]
[\[243a.1\]]pa dang /_kha dog dang /_dbyibs dang /_zas dang /_skye gnas kyi sna tshogs par yang shes par bya'o/_/yang de lta bas na rigs bzhi po rnams tha dad par shes par mi bya'o/_/de lta bas na 'di dag bram ze rnams dang 'dra zhing gcig pa yin 
[\[243a.2\]]no/_/shing 'di dag kyang gang gis 'bras bu a mra dang /_dzam bu dang /_khardzu ra dang /_pa na sa dang /_pha le pa dang /_dge tsa ka dang /_rgun 'brum dang /_pyi sor dang /_ka pi ta dang /_starga dang /_na li ke ra dang /_ting ni ka dang /_sardza ka dang /_'bras bu dang ldan pa sna tshogs par 
[\[243a.3\]]rig par bya'o/_/'di lta ste/_rtsa ba dang /_sdong bu dang /_shun lpags kyi cha dang /_me tog dang /_mtha' yas pa ste/_lo ma dang /_me tog dang /_'bras bu dang /_sna tshogs par rig par bya'o/_/'bras bu med pa'i me tog rnams sna tshogs par rig par bya'o/_/yang de bas 
[\[243a.4\]]rigs bzhi po rnams tha dad pa ma yin no/_/bram ze 'di lta ste/_'di dag ni skams las skyes pas shing ste/_sA la dang /_na da dang /_ta ma la dang /_kar ni ka dang /_lo ma bdun pa dang /_shi ri sha dang /_'o bo da ra dang /_tsan dan dang /_sha ba dang /_da pa dang /_seng ldeng la 
[\[243a.5\]]sogs pa sna tshogs par rig par bya'o/_/'di lta ste/_rtsa ba dang /_sdong bu dang /_shun lpags kyi cha dang /_me tog tsam dang /_snying po dang /_lo ma dang /_me tog dang /_'bras bu sna tshogs par rig par bya'o/_/yang de bas na rigs bzhi po'i rigs rnams la tha dad pa med par 
[\[243a.6\]]shes par bya'o/_/'di lta ste/_'di dag ni 'o ma can gyi shing ste/_u dum bA ra dang /_pa lak+Sha dang /_a shwad tha dang /_n+ya gro d+ha dang /_bal gu zhes bya ba la sogs pa sna tshogs par rig par bya'o/_/'di lta ste/_rtsa ba dang /_sdong bu dang /_shun lpags kyi cha dang /_me tog tsam dang /_
[\[243a.7\]]snying po dang /_lo ma dang /_me tog dang /_'bras bu rnams tha dad par rig par bya'o/_/yang de bas na rigs bzhi po'i rigs rnams la tha dad pa med par shes par bya'o/_/pad ma'i snying po 'di lta ste/_yang 'di dag ni 'bras bu sman du gyur pa'i shing rnams te/_a ma la 
[\[243b\]]
[\[243b.1\]]dang /_a ru ra dang /_skyu ru ra dang /_ba ru ra dang /_a ru sha ka la sogs pa dang /_gzhan yang sna tshogs pa'i sman rigs sna tshogs pa las skyes pa dang /_rtswa dang nags nas skyes par tha dad med par shes par rig par bya'o/_/yang de bas na rigs bzhi po rnams la 
[\[243b.2\]]tha dad med par shes par bya'o/_/bram ze 'di lta ste/_'di dag ni thang las skyes pa'i me tog rnams te/_a ti mug ta ka dang /_tsam pa ka dang /_pa ta la dang /_su ma na dang /_bar Shi ka dang /_da tsu skar la sogs pa sna tshogs par rig par bya'o/_/'di lta ste/_
[\[243b.3\]]gzugs dang /_kha dog dang /_dri dang /_dbyibs sna tshogs par rig par bya'o/_/bram ze 'di lta ste/_'di dag ni chu las skyes pa'i me tog ste/_pad ma dang /_ud pa la dang /_ku mu da dang /_so'u gan di ka dang /_dri zhim la sogs pa sna tshogs par rig par bya'o/_/
[\[243b.4\]]'di lta ste/_gzugs dang /_dri dang /_kha dog dang /_dbyibs tha dad par rig par bya'o/_/yang de bas na rigs bzhi po'i rigs rnams la tha dad pa med par shes par bya'o/_/bram ze bram ze'i rigs kyang de lta bu'o/_/rgyal rigs kyang de lta bu'o/_/rje'u rigs kyang 
[\[243b.5\]]de lta bu'o/_/dmangs rigs kyang de lta bu yin te/_de lta bas na thams cad gcig pa yin no/_/gzhan yang khyod la bram ze rnams kyi rtog pa brjod par bya ste/_'di ltar skye dgu'i bdag po tshangs pa'i nam mkha' skar ma'i tshogs dang bcas pa ni mgo bo yin no/_/lto 
[\[243b.6\]]ba ni ri rnams yin no/_/brla gnyis dang rkang pa gnyis ni sa'o/_/mig gnyis ni nyi ma dang zla ba'o/_/ba spu rnams ni rtswa dang nags kyi tshogs so/_/nam mkha' las char 'bab pa ni mchi ma'o/_/chu bo rnams ni de'i gcin no/_/mtsho rnams ni de'i mi gtsang ba yin no/_/
[\[243b.7\]]de lta bu ni skye dgu'i bdag po tshangs par 'dod do/_/tshangs pa rang gi mtshan nyid ni de lta yin par rigs sam/_khyod rang gis dpyod cig_/tshangs pa gang yin pa de las bram ze rnams kyang byung /_rgyal rigs rnams kyang byung /_rje'u rigs rnams kyang byung /_dmangs 
[\[244a\]]
[\[244a.1\]]rigs rnams kyang byung bar gyur cing de ltar na gal te skyes par nges par gyur na yang 'di ltar 'gyur zhing rigs bye brag tu byas par 'gyur te/_bram ze rnams tshangs pa'i 'jig rten du 'gro bar 'gyur zhing rigs gsum po mtho ris su mi 'gro na ni de ltar na rigs 
[\[244a.2\]]bye brag tu byas par 'gyur ro/_/de lta ma yin na rigs bzhir mi 'gyur ro/_/gang gi phyir rigs bzhi po tha dad pa rnams ni dge ba'i las byas pas mtho ris su 'gro bar 'gyur te/_yang des na drang srong rnams kyang zhi ba'i dka' thub spyod par 'gyur ro/_/de'i phyir bram ze 
[\[244a.3\]]rnams la khyad par du gyur pa med do/_/gal te bram ze gcig la 'dir lce gnyis yod par 'gyur zhing de bzhin dbang po gnyis dang /_rwa bzhi dang /_mgo gnyis yod na de lta ni bram ze'i rigs khyad par du byas par 'gyur ro/_/chags pas phyin nas gzhan dag gsod 
[\[244a.4\]]pa dang /_de lta bur 'gro zhing gsod par byed pa dang /_sems can rnams la las kyi sun 'byin zhing des yang 'di ltar bram ze rnams ni mi dge ba'i bshes gnyen yin no/_/'thab cing rtsod pa dang /_pha dang yang 'khrug cing ba lang gsod par sems pa ni 'dir bram 
[\[244a.5\]]ze rnams kyi lugs so/_/srid srung gi rig byed las sngags kyis skrag par byed pa ni bram ze rnams kyi bya ba yin par bstan to/_/sdig pa byed pa dang /_skye bo du ma slu ba dang /_sgyu dang mi bzad pa de lta bu'i rnyog pas 'di ltar pha rol la gnod pa rjes su sems 
[\[244a.6\]]shing de'i rjes la mtho ris nyid du 'gro bar 'dod na de mtho ris kyi lam ma yin te/_bram ze gang zhig dka' thub mchog gis thul zhing brtul zhugs dang /_tshul khrims dang ldan pa mi 'tshe zhing zhi ba la mngon par dga' ba'i bram ze de ni tshangs pa'i gnas su skye'o/_/
[\[244a.7\]]sha dang rus par bcas pa dang /_sen mo dang bcas pa dang /_pags pa dang bcas pa dang /_bde ba dang /_sdug bsngal dang /_gcin dang phyi sa ldan par gcig la dbang po rnams la khyad par med pas de'i phyir rigs bzhi nyid du ma grub pa'o/_/bram ze 'di lta ste/_
[\[244b\]]
[\[244b.1\]]yang skyes bu 'ga' zhig la bu bzhi yod par gyur la/_de dag la ming dga' byed ces bya ba dang /_'tsho byed ces bya ba dang /_mya ngan med ces bya ba dang /_tshe brgya pa zhes bya bar btags pas pad ma'i snying po skyes bu de'i bur gyur pa de las dga' byed ces bya ba des dga' 
[\[244b.2\]]bar byed dam/_'tsho byed ces bya ba des 'tsho bar byed dam/_mya ngan med ces bya ba des yid bde bar byed dam/_gang tshe brgya pa zhes bya ba des lo brgya 'tsho bar byed pa ni ma yin gyi/_yang bram ze de dag ni ming gis tha dad par rig par bya'o/_/rigs kyis ni ma yin no/_/
[\[244b.3\]]de ci'i phyir zhe na/_'di ltar pha yang gcig las skyes pa'i bu yin te/_de la 'dir bod pa'i ched du pha dang /_ma dang /_spun zla dang /_nye dus btags pa de nyid rigs yin te/_gang de ltar rnam par shes pa de las gzhan du gyur pa ni 'ga' yang med do/_/bram ze bdag 
[\[244b.4\]]nyid legs par dpyod cig_/bram ze'i rigs zhes bya ba dang /_rje'u rigs zhes bya ba dang /_dmangs rigs zhes bya ba gang zhig yin/_rgyu thams cad kyis lag pa 'jas pa dang /_sgur po dang /_'gog pa dang /_'brum bu dang /_mdze dang /_sha bkra dang /_tha dad pa 
[\[244b.5\]]rab tu gnas te/_sha dang [{]glad pa [,]klad pa [}]dang /_pags pa dang /_gzhung pa dang /_rtsib logs dang /_gsus pa dang /_bzhin rang rang gi las kyis grub pa yin te/_de lta bu'i 'gro ba la bram zer gyur pa ni yod pa ma yin/_gang gis rigs khyad par du byas pa de bas ni rigs 
[\[244b.6\]]yod pa ma yin/_bye brag yod pa ma yin te rigs bzhi nyid du ma grub bo/_/de lta bas na bram ze khyod la bdag 'di skad smra ste/_gang 'jig rten 'di'i bram ze zhes bya ba dang /_rgyal rigs zhes bya ba dang /_rje'u rigs zhes bya ba dang /_dmangs rigs bya ba 'di dag gcig 
[\[244b.7\]]pa yin te/_thams cad la tha dad pa ni med do/_/de bas na bdag gi bu gzhon nu stag rna la bu mo gzugs bzang mo chung ma'i don du byin cig_/rin du gang bab cing 'dod pa de sbyin par bya'o/_/de lta bu'i tshig gdol pa'i rgyal po tre shang ku las thos pa dang /_bram ze 
[\[245a\]]
[\[245a.1\]]pad ma'i snying pos 'di skad ces smras so/_/yang ci khyod kyis nges brjod kyi rig byed kyang bklags/_mchod sbyin gyi rig byed kyang bklags/_snyan dngags kyi rig byed kyang bklags/_srid srung gi rig byed kyang bklags/_tshe'i rig byed kyi 
[\[245a.2\]]cho ga yang bklags/_nang gi zla ba'i dkyil 'khor khyod kyis bklags sam/_gzhan yang yan lag gi rig pa dang /_dngos po brtag pa dang /_bkra shis pa'i ltas dang /_la nye brtag pa yang bslabs shing gzhan yang khyod kyis sgra gcan 'dzin gyi 'gros dang /_
[\[245a.3\]]gza'i 'gros dang /_pa ba sangs kyi 'gros khyod kyis bklags sam/_gzhan yang khyod kyis 'jig rten rgyang pan pa dang /_rnam par bshad pa'i gsung rab dang /_byA ka ra Na rnams dang /_zla ba phyed pa rnams bklags sam/_de skad ces dris pa dang /_
[\[245a.4\]]gdol pa'i rgyal po tre shang kus bram ze pad ma'i snying po la 'di skad ces smras so/_/bram ze de bzhin te/_bdag gis de dag yang dang yang du rgya cher bklags te/_bram ze 'di ltar bdag ni 'dir rig pa'i pha rol tu phyin pa thob par gyur pa yin te/_de lta bas na khyod 
[\[245a.5\]]la bram ze'i lhan cig pa'i chos de dag rjes su dpag pa'i sgo nas bshad par bya'o/_/bram ze bskal pa dang po sngon byung ba na 'di lta ste/_bram ze'i rigs zhes bya ba dang /_rgyal rigs zhes bya ba dang /_rje'u rigs zhes bya ba dang /_dmangs rigs zhes bya ba 'di thams 
[\[245a.6\]]cad gcig ste tha dad pa med do/_/sems can mi 'dra ba rnams dang /_de bzhin 'dra ba de dag gi nang nas sems can 'ga' zhig gis 'bras kyi zhing gcig tu rmos shing bsrungs nas bdag gir byas so/_/de lta bu de rnams la rgyal rigs rgyal rigs zhes tha snyad du byas so/_/
[\[245a.7\]]bram ze gzhan yang de dag gi nang nas sems can gzhan zhig gis 'di snyam du bsams nas nad kyis yongs su bar du gcod pa dang /_lba ba'i bar chad dang /_zug rngu'i bar chad gang yin pa bdag gis bar chad rnams spangs nas dgon par phyin la rtswa dang /_shing 
[\[245b\]]
[\[245b.1\]]dang /_lo ma dang /_'dab ma dang /_yal ga rnams las rtswa'i spyil bu dang /_lo ma'i spyil bu byas nas bsam gtan byed cing gnas te/_dus tshigs su zas don du gnyer bar nang par grong du bsod snyoms su rgyu'o/_/de nas grong khyer na gnas pa'i 
[\[245b.2\]]sems can rnams 'di snyam du sems te/_kye ma sems can 'di dag ni mchog tu dka' ba byed pa ste/_bdag tu 'dzin pa yongs su spangs nas grong dang /_grong khyer dang /_ljongs dang /_yul nas 'phags pas de dag la phyi rol du dga' ba phyi rol du dga' ba zhes 
[\[245b.3\]]tha snyad du byas so/_/de la yang grong khyer la dga' ba'i sems can rnams bkur stir byed/_bla mar byed/_phu dud du byed/_mchod par byed cing de dag la sbyin par sems so/_/de na sems can de dag nyid sems can gzhan khrims la gnas pa'i nor don du gnyer bar grong 
[\[245b.4\]]khyer du babs nas sngags kyi tshig klog tu 'jug go/_/de la grong khyer na gnas pa rnams 'di skad du 'di 'ba' zhig ma yin gyi sems can gzhan klog tu 'jug pas sems can de la klog tu 'jug pa klog tu 'jug pa zhes 'jig rten gyi tha snyad du byas so/_/rgyu 'di dang rkyen 
[\[245b.5\]]'dis 'jig rten du bram ze'i rigs byung bar gyur to/_/sems can gzhan dag ni dus la bab na rigs pas las kyi mtha' byed pas de dag la rje rigs rje rigs zhes tha snyad du byas so/_/rgyu 'di dang rkyen 'dis 'jig rten du rje'u rigs byung bar gyur to/_/sems can gzhan dag 
[\[245b.6\]]ni smad pa'i las byed pas bdag 'tsho bas na de dag la dmangs rigs dmangs rigs zhes tha snyad du byas so/_/rgyu 'di dang rkyen 'dis 'jig rten du dmangs rigs byung bar gyur to/_/bram ze sngon byung ba na skye dgu gzhan zhig bag ma len du shing rta zhon nas dgon pa'i phyogs 
[\[245b.7\]]gzhan zhig tu phyin pa dang /_phyogs der shing rta chag pas de bas na gdol pa gdol pa zhes tha snyad du byas so/_/zhing rmo ba la zhing pa zhing pa zhes tha snyad du byas so/_/de dag la sems can 'ga' zhig gis tshong byas nas 'tsho bar byed pas tshong pa tshong pa zhes tha snyad du byas 
[\[246a\]]
[\[246a.1\]]so/_/chos dang ldan pa'i tshig gis 'khor rnams dga' bar byed pas na 'jig rten gyi tha snyad du ngag 'jam pa la rgyal po rgyal po zhes 'jig rten gyi tha snyad du byas so/_/yang de dag las sems can gzhan dag gis rab tu byung nas gzhan las 
[\[246a.2\]]rgyal bas na rab tu byung ba zhes bya ste/_rab tu byung ba rab tu byung ba zhes 'jig rten gyi tha snyad du byas so/_/gzhan yang bram ze gcig tu tha snyad du byas pa de khyod la rab tu bshad par bya'o/_/tshangs pa'i 'jig rten du de rig byed klog par byed pas tshangs pa'o/_/lha'i 
[\[246a.3\]]dka' thub mchog tu gyur pas lha'i dbang po kau shi ka'i rig byed klog par byed cing lha'i dbang po gau ta ma'i rig byed klog pa nas mnyes byed gau ta ma dkar gnas gau ta ma zhes brjod cing dkar gnas gau ta ma zhes zer ro/_/mkhas pa bzang po las rig byed klog pas na bzang 
[\[246a.4\]]po'i rig byed klog ces bya'o/_/'di lta ste/_rig byed rnam par 'byed cing 'di ltar rgyas par rnam par 'grel zhing phyogs dang sdeb sbyor gyi tshogs ston pa'i slob dpon ni nyi shu rtsa gcig go/_/lam gyi mchod sbyin dang srid srung gi sde rnams rnam par 'grel pas na bram ze de 
[\[246a.5\]]dag thams cad la 'chad pa zhes bya'o/_/gcig tu gyur pa las nyi shu rtsa lngar phye ba ni 'di lta ste/_skem 'dzin dang /_rgyas 'dzin dang /_snying po zhes bya ste/_de la skem 'dzin ni bcu'o/_/rgyas 'dzin ni brgyad do/_/snying po ni bdun no/_/'di dag ni bram ze rnams kyis 
[\[246a.6\]]gcig tu gyur pa las bye brag nyi shu rtsa lnga ru rnam par 'grel to/_/bram ze rjes su dpag pa'i tshad mas sdeb sbyor 'don pa'o/_/phyogs gcig tu gyur pa las rnam pa stong du bstan te/_'di lta ste/_tshul khrims shing shun dang /_dgon pa dang /_'jig rten gyi mig dang /_
[\[246a.7\]]gau ta ma dang /_bram ze dang mnyam pa dang /_chen po dang mnyam pa dang /_bzhon pa chen po dang ldan pa dang /_bden drag dang /_rig byed thams cad pa'o/_/de nas tshul khrims shing shun la ni nyi shu'o/_/dgon pa la ni mtshan ma nyi shu'o/_/'jig rten gyi mig 
[\[246b\]]
[\[246b.1\]]la ni nyi shu rtsa bzhi'o/_/gau ta ma la ni brgya'o/_/bram ze dang mnyam pa la ni brgya'o/_/chen po dang mnyam pa la ni lnga brgya'o/_/bzhon pa chen po la ni brgya'o/_/bden drag la ni brgya'o/_/rig byed thams cad pa la yang brgya ste/_'di dag ni bram ze'i sdeb sbyor gyi 
[\[246b.2\]]'don pa'i cha'i phyogs gcig tu gyur pa'i las rnams stong du phye nas bstan pa'o/_/bram ze rnams kyi rjes su dpag pa'i tshad ma 'dis lam mtshon pa ni bram ze thams cad kyi lam mo/_/lam gcig tu gyur pa las nyi shu rtsa gcig tu phye ba ni 'di lta ste/_ka tha dang /_yid sdud 
[\[246b.3\]]dang /_gnas sde dang /_rgyal ba'i rna dang /_rang gi rkang mchog go/_/de las ka tha ni bcu'o/_/yid sdud la ni bcu'o/_/gnas sde la ni bcu gcig go/_/rgyal ba'i rna ba la ni bcu gsum mo/_/rang gi rkang mchog la ni bcu drug go/_/drang srong ni bzhi bcu rtsa gcig ste/_'di 
[\[246b.4\]]ltar bram ze lam gyi cha ni nyi shu rtsa gcig tu gyur pa las nyi shu rtsa gcig tu phye ba yin no/_/bram ze rnams kyi rjes su dpag pa'i tshad ma ni srid srung gi sde tshan rnams te/_de dag ni bram ze rnams kyi srid srung gi sde tshan yin no/_/mchod sbyin gcig tu gyur pa las gnyis su dbye'o/_/
[\[246b.5\]]'byung ba rnam pa bzhi las dbye ba byas pas brgyad do/_/brgyad pa las dbye ba byas pas nyi shu rtsa gnyis so/_/bram ze 'di dag ni srid srung gi dbye ba'i mchod sbyin gcig tu bsdus pa la nyi shu rtsa gnyis so/_/bram ze rnams kyi rjes su dpag pa'i tshad ma la tha dad par phye na brgya nyi 
[\[246b.6\]]shu rtsa gnyis so/_/yang rig byed bcu drug gi dbye ba sngon gyi bram ze gang yin pa rnams kyis yang dag par bstan to/_/'don pa ni gnas dang /_byA ka ra Na dang /_'jig rten rgyang pan pa'i gtsug lag dang /_rkang pa dang /_dpyod pa'i gtsug lag dang /_'di dag rnams las mi 
[\[246b.7\]]shes pa med de khong du chud do/_/de bas na 'di dag thams cad gcig nyid du shes par bya ste/_gcig tu grub pa yin no/_/bram ze de bas ni 'di dag ni 'jig rten gyi ming tsam dang /_tha snyad tsam du bstan te/_bram ze'i rigs zhes bya ba dang /_rgyal rigs zhes bya ba dang /_
[\[247a\]]
[\[247a.1\]]rje'u rigs zhes bya ba dang /_dmangs rigs zhes bya ba 'di dag thams cad ni gcig pa yin te/_tha dad pa med kyis bdag gi bu gzhon nu stag rna la bu mo gzugs bzang mo chung ma'i don du byin cig_/rin gang bab cing 'dod pa de bzhin du gzhal 
[\[247a.2\]]bar bya'o/_/gdol pa'i rgyal po tre shang ku las de lta bu'i tshig thos pa dang /_bram ze pad ma'i snying po cang mi smra bar gyur to/_/zhum zhing phrag pa glod nas mgo smad de lan la spobs pa med pa de ni tha chad kyi gnas yin no/_/de nas gdol pa'i rgyal po tre shang kus bram ze 
[\[247a.3\]]pad ma'i snying po zhum par gyur cing phrag pa'i ga sha glod de mgo smad nas lan la spobs pa med par gnas shing cang mi smra bar gyur pa mthong ngo /_/mthong nas kyang 'di skad ces smras so/_/bram ze khyod gang gi tshe 'di ltar mi 'dra ba med pas bdag dang lhan cig tu 'brel bar gyur par 
[\[247a.4\]]shes par bya'o/_/'on te de ltar ma yin na ni bram ze khyod kyis 'di ltar shes par bya ste/_de la ji snyam du sems/_bram ze gang thos pa dang /_tshul khrims dang /_shes rab dang /_yon tan rnams dang ldan pa bram ze yin no/_/mchog gang yin pa de bdag gi bu gzhon nu 
[\[247a.5\]]stag rna la yang yon tan de dag nyid yod pas bram ze nyid du 'gyur ro/_/gang zhig snod ldan gyi mchod sbyin byed cing rta bsang gi mchod sbyin dang /_mi bsang gi mchod sbyin dang /_yang dag par spyod pa'i mchod sbyin dang /_gtan pa med pa'i mchod sbyin byed pas de dag thams cad 
[\[247a.6\]]lus dang bral nas bde 'gro mtho ris kyi 'jig rten du skye zhing 'di byed pa bram ze yin par 'dod pa ni bram ze yang de ltar ni blta bar mi bya ste/_de ci'i phyir zhe na/_bram ze rnams snod ldan gyi mchod sbyin byed cing rta bsang gi mchod sbyin dang /_mi bsang gi mchod sbyin dang /_yang 
[\[247a.7\]]dag par spyod pa'i mchod sbyin dang /_gtan pa med pa'i mchod sbyin byed cing sna tshogs pa'i sngags kyis srog gcod pa la 'jug par byed de/_de lta bas na bram ze khyod la bshad par bya ste/_de ni mtho ris kyi lam ma yin te/_bdag gis bram ze khyod kyi lam 
[\[247b\]]
[\[247b.1\]]bshad par bya yis nyon cig_/tshul khrims srung zhing blo gros don du gnyer bas bde ba gsum gyis sems rab tu zhi bar gnas pa ni 'jig rten pha rol du bde 'gro dag thob bo/_bram ze 'di ltar snga ma bzhin du snod ldan gyi mchod sbyin la dga' ba dang /_rta bsang gi mchod sbyin 
[\[247b.2\]]dang /_mi bsang gi mchod sbyin dang /_yang dag par spyod pa'i mchod sbyin dang /_gtan pa med pa'i mchod sbyin dag sbyin pa la dga' zhing yongs su 'dzin pa de dag ni med pa la mos pa ste/_mtho ris la dga' zhing 'dod pas bram ze 'di ltar phyis kyang snod ldan gyi mchod sbyin byed 
[\[247b.3\]]cing rta bsang gi mchod sbyin dang /_mi bsang gi mchod sbyin dang /_yang dag par spyod pa'i mchod sbyin dang /_gtan pa med pa'i mchod sbyin byed pa ni don med cing mchog tu bcom pa chen por 'gyur ro/_/bram ze bdag gis smras pa de lta bu yin pa'i phyir 'dir bdag dang khyod lhan 
[\[247b.4\]]cig 'brel bar bya ste/_de ci'i phyir zhe na/_chos kyi gdol pa mi gtsang ba ni ma yin no/_/gzhan yang bram ze/_dad pa tshul khrims dka' thub gtong /_/thos dang shes rab de bzhin dang /_/lta ba mtho ris brtul zhugs gnas/_/rnam pa brgyad po de dag gis/_/mtho ris 
[\[247b.5\]]gnas su 'gro bar 'dod/_/phal cher shes pa'i khyad par gyis/_/sna tshogs du ma'i mchod sbyin 'dir/_/rnam pa brgyad du nges par bstan/_/ma mnyam sring mo'i 'jig rten te/_/rab tu 'jug ldan 'di lta ste/_/nyi ma'i lha las skyes pa yin/_/mi skyes rnams ni mi las 
[\[247b.6\]]skyes/_/ba skyes ba yi bzhon pa las/_/gser mdog ldan las skyes pa dang /_/klu rnams las ni skyes pa dang /_/ma chen sa las skyes pa ni/_/chen po'i chen po 'od srung ste/_/drang srong bde ba'i yid kyis shes/_/de nas yang bram ze pad ma'i snying po la bdag gis bram 
[\[247b.7\]]ze rnams kyi rigs bshad par bya yis de nyon cig_/rigs ni 'di lta ste/_gau ta ma dang /_bad sa dang /_kod sa dang /_kau shi ka dang /_'od srung dang /_rgyas pa dang /_snying po'i rigs te/_'di dag ni bram ze'i rigs rnam pa bdun no/_/rigs de dag re re la yang rnam pa 
[\[248a\]]
[\[248a.1\]]bdun bdun du 'gyur te/_de la gau ta ma ni/_kau thu ma dang /_de ga rgya dang /_ba ra dwa dza dang /_be ra brgyad pa dang /_be ka na sa dang /_rdo rje rkang pa ste/_de dag go/_/de la bad sa las ni a dre ya na dang /_me tre ya na dang /_brga dang /_sam la ni dang /_
[\[248a.2\]]mang po skyes dang /_sa pa rna dang /_a nya tsa ste de dag go/_/de la ko sa las ni maud gal ya na dang /_go na ya na dang /_lang cha la ba dang /_bdun tshad lag na dang /_so na bu ga na ste de dag go/_/de la kau shi ka las ni ka na ya na dang /_ba ki na dang /_lo ka a kha dang /_
[\[248a.3\]]lo ki ha da ste de dag go/_/de la 'od srung las ni pan dwa ra dang /_shu kar dang /_san ti la dang /_ro tsa ni ya dang /_a na pa khra dang /_ag ni be sha ste de dag go/_/de la rgyas pa las ni dza tu karna dang /_d+ha na ma dang /_dza ya ya na dang /_pa ra sa ra dang /_bya khra na ga 
[\[248a.4\]]dang /_kan tA ya na dang /_o ba man nya ste de dag go/_/de la snying po las ni man da ya na dang /_do mra ya na dang /_ka ta ya na dang /_sha ka ya na dang /_yu gan da ya na dang /_kha na ya na dang /_ka pi sta la ya na ste de dag go/_/de la bram ze 'di lta bu'i rigs lnga 
[\[248a.5\]]bcur gcig gis ma tshang ba yin no/_/yang dag pa'i lta ba dang /_sdeb sbyor gyi gdon pa dang /_bya ka ra Na dang /_rkang pa dang /_spyod pa pa'i gtsug lag dang /_rigs pa gzhan pa dag rgyas par bdag gis bklags kyi/_gzhan gyis ni ma yin par rig par 
[\[248a.6\]]bya'o/_/'di ltar gnyen du bya ba la nges pa med par khyod kyis shes par gyis shig_/de lta bas na bram ze'i rigs zhes bya ba ni 'jig rten tha mal pas tha snyad du byas pa yin no/_/'di ltar bram ze'i rigs zhes bya ba dang /_rgyal rigs zhes bya ba dang /_rje'u rigs 
[\[248a.7\]]zhes bya ba dang /_dmangs rigs zhes bya ba yang de ltar shes par bya'o/_/de lta bas na 'di dag thams cad ni gcig pa yin te/_tha dad pa ni med do/_/bdag gi bu gzhon nu stag rna la bu mo gzugs bzang mo chung ma'i don du byin cig_/gang rin bab pa 'dod pa 
[\[248b\]]
[\[248b.1\]]de bzhin du sbyin par bya'o/_/yang tshig de lta bu gdol pa'i rgyal po tre shang ku las thos pa dang /_bram ze pad ma'i snying po zhum par gyur cing phrag pa bcum nas mgo smad de lan la spobs pa med pa 'di ni tha chad kyi gnas yin pas cang mi smra bar gyur to/_/de nas gdol 
[\[248b.2\]]pa'i rgyal po tre shang kus bram ze pad ma'i snying po zhum par gyur cing phrag pa bcum nas mgo smad de lan la spobs pa med pa ni tha chad kyi gnas yin pas cang mi smra bar gyur pa mthong ngo /_/mthong nas kyang 'di skad ces smras so/_/ci 'di 'dra ba'i sa bon btab/_/de 'dra 
[\[248b.3\]]ba yi 'bras bur 'gyur/_/skye dgu 'di ni gcig yin te/_/khyad par gyur pa de la med/_/dbang po sna tshogs de dag gis/_/bya ba tha dad mthong bar bstan/_/bram ze dang ni rigs gzhan la/_/bye brag cung zad yod ma yin/_/bdag nyid kun tu stod byed kyang /_/
[\[248b.4\]]'dir ni rigs pa ma yin te/_/skye gnas gnyis ni phrad pa las/_/khu ba khrag gnyis 'dus pa yin/_/rigs bzhi dag ni rab bstan pa/_/de ltar yin na dud 'gro ltar/_/khyod ni sring mo la 'jug pa/_/sring mo chung mar rigs ma yin/_/gang tshe re zhig 'jig 
[\[248b.5\]]rten 'di/_/tshangs las skyes par rang gis shes/_/bram ze'i chung ma sring mo nyid/_/rgyal rigs rgyal po'i sring mo nyid/_/de bzhin rje'u rigs rje rigs mo/_/dmangs rigs dmangs rigs de rigs min/_/gal te bram zes shes na ni/_/chung mar rigs 
[\[248b.6\]]pa ma yin no/_/sems can bram ze'i rigs min te/_/'di dag nyon mongs las las skyes/_/dman pa dag ni mchog tu snang /_/sems can sna tshogs rten tha dad/_/khyod ltar 'di dag rigs mchog ste/_/bram ze rgyal rigs de bzhin du/_/rje'u rigs dmangs 
[\[248b.7\]]rigs de dag la/_/tha snyad 'jug pa yod ma yin/_/nges brjod rig byed mchod sbyin dang /_/snyan dngags rig byed srid srung ste/_/'di ltar bzhad gad nges sbyar dang /_/sdeb sbyor ji ltar don med min/_/bdag nyid kyis ni brjod byas pa/_/byams rigs de 
[\[249a\]]
[\[249a.1\]]bzhin gso ba dang /[ {]go rims [,]go rim [}]dang ni rmongs byed dang /_/'dod pa'i gzugs dang yid mgyogs dang /_/dri za 'jigs dang shang ka dang /_/sprul dang rin chen sngags dang ni/_/mig 'phrul rnams ni 'jigs pa dang /_/grangs la mkhas 
[\[249a.2\]]par gyur pa dang /_/bdag la skyes bu'i rigs yod de/_/mtsho yi snying po rin chen dang /_/rang gi sring mo rnams la dga'/_/lha yi rdzu 'phrul yang dag 'thob/_/gso ba yi ni rig pa rnams/_/gdol pa yis ni ma bslabs shing /_/bram ze'i rig byed pha 
[\[249a.3\]]rol phyin/_/ser skya la sogs skyes nas ni/_/sngags mchog gi ni pha rol phyin/_/bram ze'i bu ni ma yin no/_/bram ze min yang bsam par gyis/_/rigs ngan las skyes drang srong nag_/thub pa byi ba ya na dang /_/drag shul las skyes gzi brjid ldan/_/'jigs 
[\[249a.4\]]byed mngon shes lnga ldan pa/_/thub pa chen po de dag ni/_/bram ze las skyes ma yin no/_/ci yin bram ze yang brjod kyis/_/tha snyad du ni btags pa ste/_/rdul ldan ma ni rgyal rigs las/_/mkhas shing dul dang ldan pa dang /_/bstan chos thams cad legs rtogs 
[\[249a.5\]]pa/_/thub pa dga' byed de las skyes/_/bram ze'i bu ni ma yin no/_/bram ze ci yang mi brjod kyis/_/gzi brjid dka' thub dang ldan la/_/mkhas shing dul dang ldan pa ste/_/drang srong 'jig rten du grags pa/_/gang yin de ni ma nus bskyed/_/bram ze'i bu ni ma yin 
[\[249a.6\]]no/_/ci yin bram ze yang brjod kyis/_/'di dag 'jig rten tha snyad de/_/bram ze rgyal rigs de bzhin te/_/de ltar rje'u rigs dmangs rigs ni/_/tha snyad du ni 'jigs pa yin/_/de la bram ze khyod kyis smras/_/'di dag 'jig rten tha snyad tsam/_/'di 
[\[249a.7\]]lta ste/_bram ze'i rigs zhes bya ba dang /_rgyal rigs zhes bya ba dang /_rje'u rigs zhes bya ba dang /_dmangs rigs zhes bya ba 'di dag ni thams cad gcig cing de la tha dad pa med do/_/bdag gi bu gzhon nu stag rna la bu mo gzugs bzang mo chung ma'i don 
[\[249b\]]
[\[249b.1\]]'du byin cig_/rin gang bab pa de 'dod pa bzhin du gzhal bar bya'o/_/gdol pa'i rgyal po tre shang ku las 'di lta bu'i tshig thos nas/_bram ze pad ma'i snying pos gdol pa'i rgyal po tre shang ku la 'di skad ces smras so/_/khyod kyi rigs ci yin bdag gi a 
[\[249b.2\]]tre ya'o/_/sngar ci zhig_/sngar ming ngo /_/ci zhig spyod par byed/_byams pa mang du'o/_/rabs du yin/_gsum ste/_'di lta ste/_bad sa dang /_kau sa dang /_ba ra dwa dza'o/_/ci zhig la goms/_tshangs par spyod pa dang bcas pa'i sdeb sbyor 'don pa la'o/_/
[\[249b.3\]]sdeb sbyor gyi gdon pa du zhig_/drug po 'di lta ste/_gau ta ma dang /_ra ma ya ni dang /_lang ga li dang /_sau pad tsa la dang /_ka pi tsa li ya dang /_a ra shi se na zhes bya ba yin no/_/khyod kyi ma'i rigs ci yin/_par sha ri yum mo/_/khyod kyis sa bya ti bklags sam/_
[\[249b.4\]]ji ltar yin/_de la yi ge du zhig_/gdon pa ni du zhig_/tshig ni du zhig_/rkang pa ni du zhig_/yi ge ni nyi shu rtsa bzhi'o/_/gdon pa ni gsum mo/_/tshig ni gsum mo/_/rkang pa ni yi ge brgyad do/_/khyod kyis sa byin tra thon cig_/pad ma'i snying po de bzhin te/_
[\[249b.5\]]lhan cig skyes pa'i sngags bshad par bya yis nyon cig_/khyod kyis shod cig_/smras pa/_bram ze sngon byung ba 'das pa'i dus na ba su zhes bya ba'i drang srong mngon par shes pa lnga dang ldan pa/_gzi brjid 'bar zhing mthu che ba/_bsam gtan rnams thob pa zhig byung 
[\[249b.6\]]ste/_des shing mkhan gyi bu mo ser skya ma zhes bya ba chung ma'i don du blangs so/_/de la kun du chags pa'i sems kyis bu mo de dang lhan cig chags pa spyad pas rdzu 'phrul las nyams shing bsam gtan shor ro/_/de bdag nyid kyi nyes par spyod pas nyams pas rjes su 
[\[249b.7\]]'gyod do/_/de'i tshe sngags 'di dag smras so/_/'di lta ste/_oM b+hur b+hu ba swa tad sa pi tur pa re N+ya b+har go de bas/_d+hi ma hi ts+ho yo yon pra tso da yA yad/_bram ze sngags 'dis rtog pa med par bcos nas de nyid kyi nyin zhag la bram ze sngags bzlas te/_sngon byung ba'i 
[\[250a\]]
[\[250a.1\]]skye dgu'i bdag pos ral pa dang dka' thub byas te/_nags kyi nang na 'dug ste/_dben pa'i gnas su yang de dang bdag dga' bar byed cing dka' thub byas pas lhas zas mchog byin nas gnas shing sngags 'di bzlas so/_/baM nya ka a ta sA 
[\[250a.2\]]ka n+ya ar ta tha phra khri na/_'di ni rgyal rigs kyi dag byed kyi sngags yin te/_oM tsin tra ma hid d+he be sha ka paM sha sha taM sha tra daM sha daM/_'di ni rje'u rigs rnams kyi dag byed kyi sngags yin te/_oM a ta pa pra ta pa dze me d+ha ha ma/_'di ni dmangs rigs rnams kyi dag byed kyi 
[\[250a.3\]]sngags yin te/_oM kA mA hi/_lo ke pra pa ra mam pha dz+wa naM/_de sha ma a pra ha na/_tsa b+hu bA na ta ra ya/_de lta bas na khyod kyis 'dod pa rab tu spangs nas/_mnyam pa med pa'i tshangs pa'i 'jig rten thob bo/_/bram ze 'di ni tshangs pa mi mjed kyi bdag pos dag byed du 
[\[250a.4\]]smras pa yin te/_sngon gyi yang dag par rdzogs pa'i sangs rgyas rnams kyis rjes su yi rang bar mdzad pa yin no/_/kye tre shang ku khyod kyis rgyu skar gyi dbang rnams bklags sam/_kye de bzhin te/_bdag gis rgyu skar gyi dbang tshad rnams khyod la bshad kyis nyon cig_/
[\[250a.5\]]'di lta ste/_smin drug dang /_snar ma dang /_mgo dang /_lag dang /_nam so dang /_rgyal dang /_skag dang /_mchu dang /_gre dang /_dbo dang /_me bzhi dang /_nag pa dang /_sa ri dang /_sa ga dang /_lha mtshams dang /_snron dang /_snrums dang /_chu stod dang /_chu 
[\[250a.6\]]smad dang /_gro bzhin dang /_byi bzhin dang /_mon gru dang /_mon gre dang /_khrums stod dang /_khrums smad dang /_nam gru dang /_tha skar dang /_bra nye rnams te/_kye bram ze pad ma'i snying po de dag ni rgyu skar nyi shu rtsa brgyad do/_/de la rgyu skar ni du/_dbyibs ni ji snyed 
[\[250a.7\]]yod/_yud tsam dang ldan pa ni ji snyed/_zas ni ci/_rus ni ci/_lha rnams ni gang /_kye bram ze pad ma'i snying po can smin drug ni skar ma drug ste/_dbyibs ni spu gri lta bu ste/_yud tsam sum cu'i cha dang ldan pa'o/_/zas ni zho'o/_/lha ni me'o/_/rus ni rje'u rigs so/_/
[\[250b\]]
[\[250b.1\]]rgyu skar snar ma ni skar ma lnga ste/_dbyibs ni shing rta'i 'phang lo gnyis pa lta bu'o/_/yud tsam ni bzhi bcu rtsa lnga'i cha dang ldan pa'o/_/zas ni [{]ri dgas [,]ri dwags [}]kyi sha'o/_/lha ni skye dgu'i bdag po'o/_/rus ni pa ra dwa dza'o/_/rgyu skar mgo ni skar ma gsum ste/_dbyibs 
[\[250b.2\]]ni [{]ri dgas [,]ri dwags [}]kyi mgo lta bu'o/_/yud tsam bco lnga'i cha dang ldan pa'o/_/zas ni 'bras bu dang rtsa ba'o/_/lha ni zla ba'o/_/rus ni mig ya na'o/_/rgyu skar lag ni skar ma gcig ste/_dbyibs ni thig le lta bu'o/_/yud tsam sum cu rtsa lnga'i cha dang ldan pa'o/_/zas ni 
[\[250b.3\]]mar gyi snying khu'o/_/lha ni nyi ma'o/_/rus ni rgyas pa'o/_/rgyu skar nam so ni skar ma gnyis te/_dbyibs ni rkang pa lta bu'o/_/yud tsam bco lnga'i cha dang ldan pa'o/_/kha zas ni sbrang rtsi'o/_/lha ni phur bu'o/_/rus ni dbang byed do/_/rgyu skar rgyal ni skar ma gsum ste/_dbyibs 
[\[250b.4\]]ni ril ba lta bu'o/_/yud tsam sum cu'i cha dang ldan pa'o/_/kha zas ni sbrang rtsi dang yos so/_/lha ni phur bu'o/_/rus ni yid nye'o/_/rgyu skar skag ni skar ma gcig ste/_dbyibs ni thig le lta bu'o/_/yud tsam bco lnga'i cha dang ldan pa'o/_/kha zas ni 'o ma dang 'bras chen 
[\[250b.5\]]no/_/lha ni rlung lha'o/_/rus ni sbrul lo/_/bram ze pad ma'i snying po rgyu skar 'di bdun ni shar sgor gtogs pa'o/_/rgyu skar mchu ni skar ma lnga ste/_dbyibs ni chu bo'i mgur lta bu'o/_/yud tsam sum cu'i cha dang ldan pa'o/_/zas ni til gyi ri lu dang 'o ma'o/_/lha ni sbyin 
[\[250b.6\]]pa'o/_/rus ni ser skya'o/_/rgyu skar gre ni skar ma gnyis te/_dbyibs ni rkang pa lta bu'o/_/yud tsam sum cu'i cha dang ldan pa'o/_/kha zas ni bil ba'o/_/lha ni skal ldan no/_/rus ni gau ta ma'o/_/rgyu skar dbo ni skar ma gnyis te/_dbyibs ni khri lta bu'o/_/yud 
[\[250b.7\]]tsam bzhi bcu rtsa lnga'i cha dang ldan pa'o/_/kha zas ni rdo sbal gyi sha'o/_/lha ni 'phags pa'o/_/rus ni kau shi ka'o/_/rgyu skar me bzhi ni skar ma lnga ste/_dbyibs ni lag pa lta bu'o/_/yud tsam sum cu'i cha dang ldan pa'o/_/zas ni bya sna tshogs dang sred da'o/_/
[\[251a\]]
[\[251a.1\]]lha ni nyi ma'o/_/rus ni sred da ldan no/_/rgyu skar nag pa ni skar ma gcig ste/_dbyibs ni pad ma'i snying po lta bu'o/_/yud tsam sum cu'i cha dang ldan pa'o/_/kha zas ni shing tog sna tshogs za'o/_/lha ni nyi ma'o/_/rus ni nag pa ya na'o/_/rgyu 
[\[251a.2\]]skar sa ri ni skar ma gcig ste/_dbyibs ni thig le lta bu'o/_/yud tsam bco lnga'i cha dang ldan pa'o/_/kha zas ni mon sran sde'u dang /_'bras dang /_mar ro/_/lha ni rlung lha'o/_/rus ni yid can gyi rgyud do/_/rgyu skar sa ga ni skar ma bzhi ste/_dbyibs ni rwa'i rten 
[\[251a.3\]]mgo lta bu'o/_/yud tsam ni bzhi bcu rtsa lnga'i cha dang ldan pa'o/_/kha zas ni me tog go/_/lha ni dbang po dang me lha'o/_/rus ni bsdus pa ya na'o/_/kye pad ma'i snying po rgyu skar bdun po 'di dag ni lho phyogs kyi sgor gtogs pa'o/_/rgyu skar lha mtshams ni skar ma bzhi 
[\[251a.4\]]ste/_dbyibs ni glang po che'i mgo dang sna lta bu'o/_/yud tsam sum cu'i cha dang ldan pa'o/_/zas ni sha dang chang ngo /_/lha ni phur bu'o/_/rus ni dmigs pa ya na'o/_/rgyu skar snron ni skar ma gsum ste/_dbyibs ni them skas lta bu'o/_/yud tsam bco lnga'i cha dang 
[\[251a.5\]]ldan pa'o/_/kha zas ni 'bras dang nas dang gro'o/_/lha ni dbang po'o/_/rus ni ring po'i rgyud do/_/rgyu skar snrums ni skar ma dgu ste/_dbyibs ni sdig pa lta bu'o/_/yud tsam sum cu'i cha dang ldan pa'o/_/zas ni rtsa ba dang 'bras bu'o/_/lha ni dmangs rigs sdom pa 
[\[251a.6\]]can no/_/rus ni kA t+yA ya na'i rgyud do/_/rgyu skar chu stod ni skar ma bzhi ste/_dbyibs ni ba lang gi mjug ma bsgreng ba lta bu'o/_/yud tsam sum cu'i cha dang ldan pa'o/_/kha zas ni n+ya gro d+ha'i thang chu'o/_/lha ni chu lha'o/_/rus ni dur ba'i rgyud do/_/rgyu skar chu smad ni skar 
[\[251a.7\]]ma bzhi ste/_dbyibs ni glang po che mchong ba lta bu'o/_/yud tsam bzhi bcu rtsa lnga'i cha dang ldan pa'o/_/kha zas ni sbrang rtsi dang yos so/_/lha ni rgyas pa'o/_/rus ni maud gal ya na'o/_/rgyu skar byi bzhin ni skar ma gsum ste/_dbyibs ni ba lang gi mgo lta bu'o/_/
[\[251b\]]
[\[251b.1\]]yud tsam drug gi cha dang ldan pa'o/_/kha zas ni rlung ngo /_/lha ni tshangs pa'o/_/rus ni tshangs pa dang ldan pa'o/_/rgyu skar gro bzhin ni skar ma gsum ste/_dbyibs ni rnga lta bu'o/_/yud tsam sum cu'i cha dang ldan pa'o/_/kha zas ni bya sha'o/_/lha ni khyab 'jug 
[\[251b.2\]]go/_/rus ni kA t+yA ya na gsum pa'o/_/kye bram ze pad ma'i snying po rgyu skar bdun po de dag ni nub kyi sgor gtogs pa'o/_/rgyu skar mon gre ni skar ma bzhi ste/_dbyibs ni bya lta bu'o/_/yud tsam sum cu'i cha dang ldan pa'o/_/kha zas ni rgya sran dang sran chung ngo /_/lha ni 
[\[251b.3\]]nor lha'o/_/rus ni kauN+Di n+ya'o/_/rgyu skar mon gru ni skar ma gcig ste/_dbyibs ni thig le lta bu'o/_/yud tsam bco lnga'i cha dang ldan pa'o/_/kha zas ni nas dang gro'o/_/lha ni chu lha'o/_/rus ni dan da ya na'o/_/rgyu skar khrums stod ni skar ma gnyis te/_dbyibs ni 
[\[251b.4\]]rta ba 'dra ba'o/_/yud tsam sum cu'i cha dang ldan pa'o/_/kha zas ni lug gi sha dang khrag go/_/lha ni klu dang gza' lag go/_/rus ni bram ze rna can no/_/rgyu skar khrums smad ni skar ma gnyis te/_dbyibs ni rkang pa lta bu'o/_/yud tsam bzhi bcu rtsa lnga'i cha dang ldan pa'o/_/
[\[251b.5\]]kha zas ni bal sran no/_/lha ni 'phags pa'o/_/rus ni nor rgyas kyi rgyud do/_/rgyu skar nam gru ni skar ma gcig ste/_dbyibs ni thig le lta bu'o/_/yud tsam sum cu'i cha'o/_/kha zas ni zho'o/_/lha ni rgyal po'o/_/rus ni sring mo brgyad kyi rgyud do/_/rgyu skar tha skar ni skar ma 
[\[251b.6\]]gnyis te/_dbyibs ni rta 'gro ba lta bu'o/_/yud tsam sum cu'i cha dang ldan pa'o/_/kha zas ni sbrang rtsi'i thug pa'o/_/lha ni dri za'o/_/rus ni rna 'jig nas kyi rgyud do/_/rgyu skar bra nye ni skar ma gsum ste/_dbyibs ni mo mtshan lta bu'o/_/yud tsam sum cu'i cha dang ldan 
[\[251b.7\]]pa'o/_/zas ni til dang 'bras so/_/lha ni gshin rje'o/_/rus ni brga'i rgyud do/_/kye pad ma'i snying po rgyu skar bdun po de rnams ni byang gi sgor gtogs pa'o/_/kye pad ma'i snying po rgyu skar nyi shu rtsa brgyad po de dag las rgyu skar drug ni yud tsam bzhi bcu rtsa lnga'i cha dang ldan 
[\[252a\]]
[\[252a.1\]]te/_'di lta ste/_snar ma dang /_nam so dang /_gre dang /_sa ga dang /_chu smad dang /_khrums smad ces bya ba 'di dag go/_/rgyu skar lnga ni yud tsam bco lnga'i cha dang ldan te/_'di lta ste/_lag dang /_skag dang /_sa ri dang /_snron dang /_sa ga 
[\[252a.2\]]zhes bya ba de dag go/_/drag po'i yud tsam gyi cho ga dang ldan pa gang zhe na/_snga ma las gzhan pa ste/_yud tsam sum cu'i cha dang ldan pa'o/_/kye pad ma'i snying po bdun po 'di dag ni shar gyi sgo ba ste/_smin drug ni dang po'o/_/skag ni tha ma'o/_/bdun po 'di dag ni lho sgo'i sgo ba 
[\[252a.3\]]ste/_mchu ni dang po'o/_/sa ga ni tha ma'o/_/rgyu skar bdun po 'di dag ni nub kyi sgo ba ste/_lha mtshams ni dang po'o/_/byi bzhin ni tha ma'o/_/rgyu skar bdun po 'di dag ni byang phyogs kyi sgo ba ste/_mon gre ni dang po'o/_/bra nye ni tha ma'o/_/kye pad ma'i snying po rgyu skar nyi shu rtsa 
[\[252a.4\]]brgyad po de dag las bdun ni/_stobs dang ldan pa ste/_bdun gang zhe na 'di lta ste/_shar phyogs kyi bzhi dang /_sa ga dang /_lha mtshams dang /_sa ri'o/_/gsum ni drag po ste/_lag dang /_skag dang /_bra nye zhes bya'o/_/bzhi ni mchod par bya ba ste/_byang 
[\[252a.5\]]phyogs kyi gsum dang snar ma'o/_/lnga ni 'jam pa ste/_gro bzhin dang /_nam gru dang /_mon gre dang /_snron dang /_snrums zhes bya ba'o/_/lnga ni 'dzin pa'i rigs te/_me bzhi dang /_nag pa dang /_skag dang /_mchu dang /_byi bzhin no/_/bzhi ni myur bar byed pa ste/_smin 
[\[252a.6\]]drug dang /_mgo dang /_rgyal dang /_tha skar ro/_/kye pad ma'i snying po rgyu skar nyi shu rtsa brgyad po de dag ni rim gyis 'jug pa gsum dang ldan te/_khyu mchog gi 'jug pa dang /_be'u'i 'jug pa dang /_zung lhan cig tu 'jug pa'o/_/de la rgyu skar sngon du 'gro zhing zla ba phyi 
[\[252a.7\]]nas 'gro ba ni khyu mchog gi 'jug pa zhes bya'o/_/gang gi tshe zla ba sngon du 'gro zhing rgyu skar phyir 'byung ba la ni be'u 'jug pa zhes bya'o/_/yang gang gi tshe zla ba dang /_rgyu skar gnyis lhan cig tu 'jug pa de lta bu ni 'dir zung du 'jug pa zhes bya'o/_/gzhan yang pad ma'i 
[\[252b\]]
[\[252b.1\]]snying po gza' rnams bshad par bya yis nyon cig_/'di lta ste/_pa ba sangs dang /_gza' lag pa dang /_spen pa dang /_phur bu dang /_mig dmar dang /_sgra gcan dang /_mjug [{]rings [,]ring [}]dang /_nyi ma dang /_zla ba zhes bya ba yin no/_/'di dag dang /_rgyu skar 
[\[252b.2\]]'jig rten du 'dzom pa bshad cing ji ltar nyin mtshan ring ba yang bshad par bya ste/_de la dgun gyi zla ba gnyis pa'i tshes brgyad la/_rgyu skar snar ma nyin par la yud tsam bcu gnyis su 'gyur ro/_/mtshan mo la ni yud tsam [{]bcwa [,]bco [}]brgyad do/_/sos ka'i zla ba tha ma'i 
[\[252b.3\]]tshes brgyad la rgyu skar ni snar ma'o/_/nyin mo la ni yud tsam [{]bcwa [,]bco [}]brgyad du 'gyur ro/_/mtshan mo la ni yud tsam bcu gnyis so/_/dbyar gyi zla ba tha ma'i tshes brgyad la rgyu skar ni snar ma'o/_/nyin mo la yud tsam bcu bzhi'o/_/mtshan mo la ni yud tsam bcu drug go/_/
[\[252b.4\]]kye tre shang ku nyin par rnams nyin par dang /_phyi de nyin par rjes su 'gro ba yin nam/_ci yar ngo dang mar ngo rjes su 'gro ba yin nam/_ci lo rnams dgun zla tha [{]chungs kyis [,]chung gis [}]'phel ba yin nam/_ci dus rnams dbyar zla ra bas 'phel ba yin nam/_kye tre shang ku skad cig 
[\[252b.5\]]ma rnams kyi tshang grub pa ji lta bu/_yud tsam rnams kyi ni ji lta bu yin/_kye pad ma'i snying po bud med ras bal 'khal ba 'da' ba shin du ring ba dang thung bar 'dren pa ma yin pa de lta bu ni de nyid de'i skad cig ma de'i tshad do/_/de'i skad cig ma nyi shu rtsa drug la ni skad cig 
[\[252b.6\]]gcig_/skad cig drug la ni thang cig gcig go/_/thang cig gsum la ni yud tsam gcig go/_/de lta bu'i rim pas rjes su 'brel pa'i yud tsam sum cu la ni nyin zhag tu shes par bya'o/_/yud tsam de dag la 'di lta bu'i ming du 'gyur te/_nyi ma shar ba na 
[\[252b.7\]]skyes bu drug cu rtsa dgu'i grib ma 'jam pa ni mthon po bzhi pa zhes bya ba'i yud tsam du 'gyur ro/_/skyes bu drug cus gzhal ba'i grib ma ni dkar po zhes bya ba'i yud tsam du 'gyur ro/_/skyes bu bcu gnyis kyis gzhal ba'i grib ma'i yun la yang dag par 'phel ba 
[\[253a\]]
[\[253a.1\]]zhes bya ba'i yud tsam du 'gyur ro/_/skyes bu drug gis gcal ba'i grib ma'i yun la ston zhes bya ba'i yud tsam du 'gyur ro/_/skyes bu lnga yis gcal ba'i grib ma'i yun la mngon par 'phel ba zhes bya ba'i yud tsam du 'gyur ro/_/skyes bu 
[\[253a.2\]]bzhi yis gcal ba'i grib ma'i yun la gang gsum zhes bya ba'i yud tsam du 'gyur ro/_/skyes bu gsum gyis gcal ba'i grib ma'i yun la bzhin legs zhes bya ba'i yud tsam du 'gyur ro/_/nyi ma gung na gnas pa ni gang gi rdo rje zhes bya ba'i yud tsam du 'gyur ro/_/
[\[253a.3\]]de'i rjes la ni srin po zhes bya ba'i yud tsam du 'gyur ro/_/dbus nas cung zhig yol ba skyes bu gcig gis gcal ba'i grib ma'i yun ni ro hi ta zhes bya ba'i yud tsam du 'gyur ro/_/skyes bu bzhi yis gcal ba'i grib ma'i yun ni stobs zhes bya ba'i yud tsam du 
[\[253a.4\]]'gyur ro/_/skyes bu lngas gcal ba'i grib ma'i yun ni rnam par rgyal ba zhes bya ba'i yud tsam du 'gyur ro/_/skyes bu drug gis gzhal ba'i grib ma'i yun ni ro thams cad pa zhes bya ba'i yud tsam du 'gyur ro/_/skyes bu bcu gnyis kyi gcal ba'i grib 
[\[253a.5\]]ma'i yun ni nor zhes bya ba'i yud tsam du 'gyur ro/_/skyes bu brgyad kyis gzhal ba'i grib ma'i yun ni blta na sdug ces bya ba'i yud tsam du 'gyur ro/_/skyes bu drug cu rtsa dgus gcal ba'i grib ma'i yun ni gzhan 'jigs zhes bya ba'i yud tsam du 'gyur ro/_/
[\[253a.6\]]de dag ni nyi ma nub par rtsom pa zhes bya ba'i yud tsam du 'gyur te/_de dag ni nyin mo rnams kyi yud tsam yin no/_/kye pad ma'i snying po mtshan mo rnams kyi yud tsam bshad par bya ste/_'di lta ste/_nyi ma nub pa ni drag po zhes bya ba'i yud tsam du 'gyur ro/_/de'i rjes 
[\[253a.7\]]la ni skar ma rgyu ba zhes bya ba'i yud tsam du 'gyur ro/_/de nas yang dag zung zhes bya ba'i yud tsam mo/_/de nas da ltar zhes bya ba'i yud tsam mo/_/de nas mtha' med ces bya ba'i yud tsam mo/_/de nas bong bu zhes bya ba'i yud tsam du 'gyur ro/_/de nas 
[\[253b\]]
[\[253b.1\]]sring mo zhes bya ba'i yud tsam mo/_/nam gyi gung la gnas pa na ni cha shas zhes bya ba'i yud tsam mo/_/nam gyi gung 'das pa na bram ze zhes bya ba'i yud tsam mo/_/de nas nyis skyed ces bya ba'i yud tsam mo/_/de nas marga zhes bya ba'i yud tsam mo/_/de nas mun 
[\[253b.2\]]'jigs zhes bya ba'i yud tsam mo/_/de nas me zhes bya ba'i yud tsam mo/_/de nas nyi mas gdungs pa zhes bya ba'i yud tsam mo/_/de nas byi bzhin zhes bya ba'i yud tsam mo/_/pad ma'i snying po yud tsam sum cu po de dag ni nyin zhag yin par shes par bya'o/_/
[\[253b.3\]]de yi skad cig thang cig yud tsam ni/_yud tsam sum cu'i cha mchog thang cig go/_/thang cig cha mchog drug cha skad cig go/_/skad cig nyi shu brgya cha de skad cig_/ji ltar bud med ring thung gis/_/ras bal 'da' ba 'dren spangs pa/_/'dir de skad cig ring po ste/_/
[\[253b.4\]]de yi skad cig brgya nyi shu/_/skad cig gcig de drug thang cig_/thang cig sum cu yud tsam cig_/de lta bu yi sbyor ba yis/_/yud tsam sum cu nyin zhag gcig_/nyin zhag sum cu zla gcig ste/_/zla ba bcu gnyis lo gcig go/_/bzhi mthon dkar dang 
[\[253b.5\]]'jam bcas dang /_/nyi skyes bzhin legs spong byed dang /_/ro hi stobs ldan rnam rgyal dang /_/thams cad ro pa nor dang ni/_/man da ra dang gzhan 'jigs dang /_/drag po dang ni skar ma spyod/_/yang dag gzung dang da ltar dang /_/mtha' yas dang ni bong bu dang /_/
[\[253b.6\]]srin po cha shas bram ze dang /_/arga dang ni sgrub pa dang /_/me dang me yis gdungs pa dang /_/byi bzhin zhes ni bya ba rnams/_/yud tsam rnams kyi ming yin no/_/yang bram ze dus rnams kyi 'byung ba bshad par bya yis nyon cig_/dus rnams ji ltar 'gyur ba yang brjod 
[\[253b.7\]]par bya'o/_/mig 'byed 'dzums gnyis la thang cig gcig go/_/thang cig brgyad la mchog dka' gcig go/_/mchog dka' bcu drug la ni dus tshod gcig go/_/dus tshod sum cu la chu tshod gcig go/_/de la chu tshod gnyis la ni yud tsam gcig go/_/
[\[254a\]]
[\[254a.1\]]yud tsam gcig gi tshad ci tsam zhe na/_chu srang brgya bum par blugs nas 'dzags pa'i tshad do/_/chu tshod kyi bum pa'i tshad ci tsam zhe na/_'ol ma se gcig gis gser sor bzhir bsnyad de/_phyogs bzhi nas mnyam par zlums pa'i tshad kyi bum pa'i 
[\[254a.2\]]zhabs su brtol nas/_chu zad pa de ni chu tshod gcig gi tshad do/_/chu tshod gnyis ni yud tsam gcig go/_/bram ze de lta bu'i yud tsam sum cu la ni nyin zhag gcig tu 'dod do/_/mig 'byed 'dzums bcu drug ni mchog dka'o/_/mchog dka' bcu drug la ni dus tshod 
[\[254a.3\]]gcig go/_/dus tshod drug cu la ni yud tsam gcig go/_/yud tsam sum cu la ni nyin zhag gcig go/_/nyin zhag sum cu la zla ba gcig go/_/zla ba bcu gnyis la ni lo gcig go/_/'dir mig phye ba dang btsums pa bye ba phrag bcu drug pa 'bum phrag lnga bcu rtsa 
[\[254a.4\]]brgyad dang /_stong phrag brgyad cu la ni lo ste/_yang de lta bu de ni re zhig bram ze dus 'byung ba bshad pa yin no/_/bram ze rgyang grags dang dpag tshad bskyed pa nyon cig_/rdul phra rab bdun la ni rdul phran gcig go/_/rdul phran bdun la ni mthong ba thams cad 
[\[254a.5\]]las phra ba'i nyi zer gyi rdul gcig go/_/nyi zer gyi rdul bdun la ni ri bong gi rdul gcig go/_/ri bong gi rdul bdun la ni lug rdul gcig go/_/lug rdul bdun la ni glang rdul gcig go/_/glang rdul bdun la ni sro ma gcig go/_/sro ma bdun la ni 
[\[254a.6\]]shig gcig go/_/shig bdun la ni nas gcig go/_/nas bdun la ni sor gcig go/_/sor bcu gnyis la ni mtho gang ngo /_/mtho do la ni khru gang ngo /_/khru bzhi la ni gzhu gang ngo /_/gzhu stong la ni rgyang grags gcig go/_/rgyang grags bzhi la 
[\[254a.7\]]ni ma ga d+hA'i dpag tshad gcig go/_/dpag tshad gcig la rdul phra rab bye ba phrag 'bum phrag nyi shu rtsa bzhi dang /_bye ba brgya stong phrag sum cu rtsa dgu yod de/_yang de lta bu ni dpag tshad do/_/bram ze gser bskyed pa'i tshad bshad par bya yis nyon cig_/
[\[254b\]]
[\[254b.1\]]nas bcu gnyis la ni ma sha ka gcig go/_/ma sha ka bcu drug la ni zho gcig ste/_gser gyi tshad do/_/bram ze nyon cig_/zho gcig la rdul phra rab bye ba phrag gnyis dang /_stong phrag nyi shu rtsa lnga dang /_brgya phrag lnga dang nyag brgyad yod do/_/bram ze 
[\[254b.2\]]yang de lta bu de ni gser bskyed pa'i tshad yin no/_/bram ze srang gi tshad nyon cig_/ma sha ka drug cu rtsa bzhi la ni ma ga d+hA'i srang gi srang gcig go/_/de ni srang gi tshad mdor bsdus pa yin no/_/srang gcig la rdul phra rab bye ba phrag brgyad dang brgya stong phrag bzhi bcu 
[\[254b.3\]]rtsa bzhi dang /_bdun stong nyis brgya dang nyag brgyad cu yod de/_bram ze yang de lta bu de ni srang gi tshad yin no/_/bram ze khu ba gzhal ba rnams kyi tshad nyon cig_/ma ga d+hA'i srang nyi shu rtsa bzhi bre gang ste/_khu ba rnams gcal ba'i tshad do/_/ma ga d+hA pa rnams kyi 
[\[254b.4\]]srang dang /_bre mdor bstan pa yin te/_bre gang la rdul phra rab bye ba phrag nyis brgya rtsa gsum dang /_brgya stong phrag sum cu rtsa dgu dang /_stong phrag bdun cu rtsa bzhi dang /_bdun brgya dang nyag nyi shu yod do/_/bram ze yang de lta bu de ni khu ba rnams gcal ba yin no/_/
[\[254b.5\]]bram ze 'bru rnams gcal ba'i tshad nyon cig_/srang nyi shu rtsa dgu dang zho gnyis ni ma ga d+hA'i bre gang ste/_'bru gcal ba'i tshad do/_/ma sha ka drug cu ni yang bre'i tshad do/_/mdor bstan pa yin no/_/bre gang la rdul phra rab bye ba phrag brgya lnga bcu dang /_brgya stong phrag 
[\[254b.6\]]brgyad cu rtsa gnyis dang /_stong phrag drug cu rtsa gcig dang lnga brgya yod do/_/yang bram ze de lta bu de ni 'bru gcal ba'i tshad yin no/_/yang kye tre shang ku rgyu skar rnams kyi lung bstan bklags na smros shig_/kye gzhan yang bdag gi rgyu skar rnams kyi lung bstan 
[\[254b.7\]]pa'i le'u zhes bya ba bshad kyis nyon cig_/kye bram ze smin drug la skyes pa ni grags pa dang ldan par 'gyur ro/_/snar ma la skyes pa ni legs shing skal ba dang ldan par 'gyur ro/_/mgo la skyes pa ni thab mo don du gnyer bar 'gyur ro/_/lag la 
[\[255a\]]
[\[255a.1\]]skyes pa ni khro ba blun zhing longs spyod dang ldan par 'gyur ro/_/nam so la skyes pa ni zhing rmo zhing ba lang skyong bar 'gyur ro/_/rgyal la skyes pa ni tshul khrims dang ldan par 'gyur ro/_/skag la skyes pa ni 'dod chags che bar 'gyur 
[\[255a.2\]]ro/_/mchu la skyes pa ni mthu che bar 'gyur ro/_/gre la skyes pa ni tshe thung bar 'gyur ro/_/dbo la skyes pa ni bsnyen gnas la gnas shing tshul khrims dang ldan par pha rol tu mtho ris su 'gyur ro/_/me bzhi la skyes pa ni lag pa nas rku bar 'gyur ro/_/nag 
[\[255a.3\]]pa la skyes pa ni glu dang gar la mkhas shing cho ga dang /_rig pa dang ldan par 'gyur ro/_/sa ri la skyes pa ni rtsis la mkhas shing tshogs chen po'i gtso bor 'gyur ro/_/sa ga la skyes pa ni rgyal po'i mngag gzhug par 'gyur ro/_/lha mtshams la skyes pa ni zong 
[\[255a.4\]]dang bcas pa'i tshong par 'gyur ro/_/snron la skyes pa ni longs spyod chung bar 'gyur ro/_/snrums la skyes pa ni grags pa bsten cing bu dang ldan par 'gyur ro/_/chu stod la skyes pa ni rnal 'byor par 'gyur ro/_/chu smad la skyes pa ni rigs btsun zhing dbang 
[\[255a.5\]]phyug dang ldan par 'gyur ro/_/byi bzhin la skyes pa ni grags pa dang ldan pa'i skyes bur 'gyur ro/_/gro bzhin la skyes pa ni rgyal pos mchod par 'gyur ro/_/mon gre la skyes pa ni rig pa chung bar 'gyur ro/_/mon gru la skyes pa ni phreng rgyud mkhan du 'gyur ro/_/
[\[255a.6\]]khrums stod la skyes pa ni chom rkun pa'i sde dpon du 'gyur ro/_/khrums smad la skyes pa ni dri zhim par 'gyur ro/_/nam gru la skyes pa ni gru par 'gyur ro/_/tha skar la skyes pa ni rta 'tshong bar 'gyur ro/_/bra nye la skyes pa ni shen par 'gyur ro/_/kye pad ma'i snying 
[\[255a.7\]]po de ni rgyu skar lung bstan pa'i le'u yin no/_/kye tre shang ku rgyu skar nges par bstan pa'i le'u bklags na shod cig_/pad ma'i snying po gzhan yang rgyu skar nges par bstan pa zhes bya ba'i le'u bstan par bya yis de nyon cig_/smin drug la nges par brtsams pa'i grong khyer 
[\[255b\]]
[\[255b.1\]]de ni dpal 'bar zhing rin po che'i 'od kyis gsal ba nyid du nges par bstan to/_/snar ma la nges par brtsams pa'i grong khyer ni rnam par ston cing chos dang ldan pa'i skye bos gang bar 'gyur zhing nor mang po sogs la rang bzhin gyi rig pa dang ldan pa la rang gi chung mas chog shes 
[\[255b.2\]]par 'gyur ro/_/mgo la nges par brtsams pa'i grong khyer ni dpal dang ldan zhing ba lang dang /_nor dang /_phreng ba dang /_longs spyod dang ldan la khyu mchog gis gang bar 'gyur ro/_/lag la nges par brtsams pa'i grong khyer ni bza' ba dang /_bca' ba 
[\[255b.3\]]mang po dang ldan par 'gyur zhing rmongs pa'i rang bzhin gyis gang bar 'gyur ro/_/nam so la nges par brtsams pa'i grong khyer ni dpal 'bar zhing nor dang 'bru mang po dang ldan par 'gyur zhing phyis ni 'jig par 'gyur ro/_/rgyal la nges par brtsams pa'i grong khyer 
[\[255b.4\]]ni yang dpal dang ldan zhing skye bo mi bzad pa yang sems zhi bar 'gyur la/_skye bo dam pa mang zhing chos dang ldan la der tshe ring ba dang /_mi gzi brjid dang ldan la der phyis ni 'bru'i bcud thams cad nub par 'gyur ro/_/skag la nges par brtsams pa'i 
[\[255b.5\]]grong khyer ni bsod nams chung zhing thab mo la dga' la skal ba dman zhing tshul khrims dang /_sdug bsngal dang bcas pa dang /_shin du skal ba dman zhing skye bo ma dul bas gang bar 'gyur ro/_/mchu la nges par brtsams pa'i grong khyer gang yin pa de ni rig pa 
[\[255b.6\]]dang /_nor che ba dang /_rang gi chung mas chog shes pa skyes bu mchog tu rnam par rgyal bar gnas par 'dod do/_/gre la nges par brtsams pa'i grong khyer ni bud med dang /_phreng ba dang /_zas dang /_gos bzang po dang /_ba lang dang /_nor dang ldan par 
[\[255b.7\]]'gyur ro/_/dbo la nges par brtsams pa'i grong khyer ni nor dang /_'bru dang ldan zhing skyes bu dang /_bud med rmongs pas gang bar 'gyur ro/_/me bzhi la nges par brtsams pa'i grong khyer ni rig pa dang ldan zhing nor mang la phan tshun gcugs shing mal stan dang ldan 
[\[256a\]]
[\[256a.1\]]par 'gyur ro/_/nag pa la nges par brtsams pa'i grong khyer ni bud med dang /_skyes bu thams cad dpal dang ldan zhing phyis grong khyer mes tshig par 'gyur ro/_/sa ri la nges par brtsams pa'i grong khyer ni nor mang po tshogs shing brkam 
[\[256a.2\]]chags dang /_zhe sdang dang ldan zhing rmongs pa mang bar 'gyur ro/_/sa ga la nges par brtsams pa'i grong khyer ni dpal gyis 'bar zhing mchod sbyin byed pa dang /_bstan bcos la mkhas pa sdug par 'gyur zhing phyis der 'bru dang /_bcud mes bsregs nas 'jig 
[\[256a.3\]]par 'gyur ro/_/lha mtshams la nges par brtsams pa'i grong khyer ni chos dang /_tshul khrims kyis dbang po las rgyal zhing rang gi chung mas chog shes la skyes bu rnams la bzlas pa dang /_sbyin sreg gis pha rol don du gnyer bar 'gyur ro/_/
[\[256a.4\]]snron la nges par brtsams pa'i grong khyer ni rin po che dang /_'bru rnams dang ldan zhing rtag tu rig byed dang ldan pas gang bar 'gyur ro/_/snrums la nges par brtsams pa'i grong khyer ni nor dang 'bru sogs shing tshul khrims 'chal pa'i skye bos gang zhing phyis 
[\[256a.5\]]ni sas 'jig par 'gyur ro/_/chu stod las nges par brtsams pa'i grong khyer ni nor gyi skal ba dang ldan zhing brkam chags dang /_zhe sdang che la rmongs shing ma dul ba'i skye bos gang bar 'gyur ro/_/chu smad la nges par brtsams pa'i grong khyer ni nor dang /_
[\[256a.6\]]'bru mang zhing rang bzhin gyis rig pa phun sum tshogs pa dang ldan la skye bo rtsod pa la dga' bar 'gyur ro/_/gro bzhin la nges par brtsams pa'i grong khyer ni nor dang 'bru sten cing nad med la skye bo 'brel ba'i bstan bcos la mkhas shing goms par 'gyur ro/_/
[\[256a.7\]]mon gre la nges par brtsams pa'i grong khyer ni bud med las rgyal zhing gos dang /_phreng ba dang /_'dod pa'i longs spyod mang po med par 'gyur ro/_/mon gru la nges par brtsams pa'i grong khyer ni rig pa dang mi ldan zhing g.yo la dga' zhing bud med dang /_btung 
[\[256b\]]
[\[256b.1\]]ba dang ldan zhing phyis ni chu yis 'jig par 'gyur ro/_/khrums stod la nges par brtsams pa'i grong khyer ni de dag bde ba la dga' zhing pha rol la gnod pa sbyor ba la rmongs pas bde ba spong bar 'gyur ro/_/khrums smad la nges par brtsams pa'i grong khyer 
[\[256b.2\]]ni rin po che dang /_'bru dang zas skom gyis phyug cing rtag tu khyad par du 'phel bar 'gyur ro/_/nam gru la nges par brtsams pa'i grong khyer ni skye bo rnams blta na sdug cing bong bu dang /_rnga mo dang /_ba lang dang /_nor dang /_'bru mang po dang ldan par 
[\[256b.3\]]'gyur ro/_/tha skar la nges par brtsams pa'i grong khyer ni shis pa la sogs pa rten cing skye bo nad med cing blta na sdug pas gang bar 'gyur ro/_/bra nye la nges par brtsams pa'i grong khyer ni rtsod pa la dga' zhing skal ba chung la tshul khrims nyams shing sdug 
[\[256b.4\]]bsngal 'byung ba'i skye bo ma dul ba gnas par 'gyur ro/_/grong dang /_rgyal po'i pho brang dang /_de bzhin grong rnams rgyu skar gang la brtsams pa yang mkhas pas de bzhin du rab tu brtag par bya'o/_/bzang po la dga' zhing 'jug pa de ni bdag gis skye ba snga ma 
[\[256b.5\]]la shes par byas pa yin no/_/kye pad ma'i snying po de dag ni rgyu skar nges par bstan pa'i le'u yin no/_/kye pad ma'i snying po gzhan yang rgyu skar nyi shu rtsa brgyad po de dag gi gnas nges par bshad par bya ste/_kye pad ma'i snying po rgyu skar smin drug gi gnas ni ma ga d+hA 
[\[256b.6\]]dang /_yul ka ling ka'o/_/snar ma ni skye dgu thams cad la gnas so/_/mgo ni lus 'phags dang /_rgyal po'i zhabs 'bring ba la gnas so/_/lag dang /_nam so dang /_rgyal dang /_skag rnams ni klung dang gangs can la gnas so/_/mchu ni shar phyogs 
[\[256b.7\]]kyi mi rnams la gnas so/_/gre ni rkun ma rnams la gnas so/_/dbo ni sa bon 'di rnams la gnas so/_/me bzhi ni yul 'khor ba rnams la gnas so/_/rgyu skar nag pa ni bya dang /_rkang gnyis pa rnams la gnas so/_/sa ri ni rab tu byung ba thams cad 
[\[257a\]]
[\[257a.1\]]la gnas so/_/sa ga ni chu la gnas pa'i sems can rnams la gnas so/_/lha mtshams ni tshong pa zong dang ldan pa rnams la gnas so/_/snron ni sgo srungs rnams la gnas so/_/snrums ni 'dron po rnams la gnas so/_/chu stod ni pa h+ni 
[\[257a.2\]]ka pa rnams la gnas so/_/chu smad ni kam po tse'i gling na gnas so/_/gro bzhin ni rkun ma dang pho nya rnams la gnas so/_/byi bzhin ni lho phyogs pa thams cad dang /_zangs gling pa rnams la gnas so/_/mon gru ni kau shi ka pa dang /_srid srung ba rnams la 
[\[257a.3\]]gnas so/_/mon gre ni ku ru dang /_lnga mtshan na gnas so/_/khrums stod ni gan d+ha ra ba rnams dang /_nas gling pa rnams dang /_kam po tse rnams la gnas so/_/khrums smad ni dri za rnams la gnas so/_/nam gru ni gru pa rnams la gnas so/_/tha skar ni rta 
[\[257a.4\]]'tsho ba rnams la gnas so/_/bra nye ni zhing pa bzang po rnams la gnas so/_/kye pad ma'i snying po de dag ni rgyu skar rnams kyi gnas nges par bstan pa'i le'u'o/_/kye tre shang ku dus gang la char 'bab pa zhes bya ba'i le'u bklags sam bklags so/_/kye de 
[\[257a.5\]]ltar yin na khyod kyis shod cig_/kye pad ma'i snying po de ltar na dus gang la char 'bab pa zhes bya ba'i le'u bshad kyis de nyon cig_/smin drug dang ldan pa'i sos ka'i zla ba tha ma la char 'bab pa ni a lang ka drug cu'i char nub bcu'i bar du 'bab cing pa ba sangs sngon 
[\[257a.6\]]du gnas pa ni char rgyun chad med par mtshan mo char 'bab par yang dag par shes par bya ste/_dgun dang /_dpyid kyi bar gsum bzung bar gyur pa ni ma'i stobs zhes bya bar 'gyur te/_smin drug gi yin par bstan to/_/snar ma dang ldan pa sos ka'i zla ba'i 
[\[257a.7\]]tha ma la gang du char bab pa de a lang ka nyi shu rtsa gcig 'bab cing der zhing rmos na las byed pa des 'bras bu dang bcas shing 'bru rnams phun sum tshogs shing der nad gnyis 'byung bar 'gyur te/_pho ba'i nad dang /_mig nad dang /_yul du rkun po mang ba ni snar 
[\[257b\]]
[\[257b.1\]]ma'i yin par bstan to/_/mgo dang ldan pa'i sos ka'i zla ba tha ma la gang du char pa bab pa de ni a lang ka drug cu rtsa bzhi'i char 'bab cing 'bras bu dang bcas shing phyis kyang yang dag par 'bab par shes par bya zhing rgyal po'i chad pa med cing bde ba dang /_gnod 
[\[257b.2\]]pa med par gyur pas ljongs rnams dga' bar gyur pa ni mgo'i yin par bstan to/_/lag pa dang ldan pa'i sos ka'i zla ba tha ma la gang char bab pa ni a lang ka [{]bcwa [,]bco [}]brgyad kyi char 'bab cing der zhing las la sbyor bas rlan chung ba spang bar bya zhing yul du rkun ma mang 
[\[257b.3\]]la der yang nad gsum stobs dang ldan par 'gyur te/_rims dang /_tsha ba dang /_lkog nad kyis bu chung dang /_khye'u dang /_bu mo rnams 'chi bar 'gyur te/_lag gi yin par bstan to/_/nam so dang ldan pa'i sos ka'i zla ba tha ma la gang du char bab pa de ni a 
[\[257b.4\]]lang ka dgu bcu'i char 'bab cing sprin chen po 'byung zhing dpyid zla tha [{]chungs [,]chung [}]la bab pa bde bar 'bab cing bar dang bcas shing rgyun du 'bab par 'gyur zhing rgyal po'i chad pa med par 'gyur te/_nam so yin par bstan to/_/rgyal dang ldan pa'i sos ka'i zla ba tha 
[\[257b.5\]]ma la gang du char bab pa de ni a lang ka sum cu rtsa gnyis kyi char 'bab par 'gyur te/_dma' bar zhing las bya zhing skams spang bar bya'o/_/nges par nyin dang mtshan du 'bru bzang po phun sum tshogs shing bram ze dang /_rgyal rigs der phan tshun rtsod cing /_mche ba 
[\[257b.6\]]can stobs dang ldan par 'gyur la nad gsum stobs dang ldan par 'gyur te/_'brum bu dang 'brum bu phra mo dang /_shu ba'o/_/'di ni rgyal du shes par bya'o/_/skag dang ldan pa'i sos ka'i zla ba tha ma la gang du char bab pa de ni a lang ka nyi shu rtsa gcig 'bab 
[\[257b.7\]]cing de la dma' bar zhing las bya zhing skams spang bar bya ste/_rlung mi bzad par ldang zhing rig pa dang ldan pa la bar chad 'byung zhing char des 'bru thams cad phun sum tshogs shing rgyal po dang /_blon po 'khrug par 'gyur te/_skag gi yin par bstan to/_/
[\[258a\]]
[\[258a.1\]]mchu dang ldan pa'i sos ka'i zla ba tha ma la gang du char bab pa de ni a lang ka drug cu rtsa bzhi'i char 'bab cing char des 'bru thams cad phun sum tshogs shing bya dang /_phyugs dang /[ {]ri dgas [,]ri dwags [}]rnams kyi mngal 'jig par 'gyur zhing skye ba dang 'chi 
[\[258a.2\]]bar 'gyur te/_mchu yin par bstan to/_/gre dang ldan pa'i sos ka'i zla ba tha ma la gang du char bab pa de ni a lang ka brgyad cu'i char 'bab cing /_char des 'bru thams cad phun sum tshogs shing 'bru de dag kyang gzhan gyi dmag gis khyer zhing mi rnams sdug bsngal 
[\[258a.3\]]dang ldan la mi dang phyugs rnams kyi mngal 'jig par 'gyur te gre'i yin par bstan to/_/dbo dang ldan pa'i sos ka'i zla ba tha ma la gang du char bab pa der ni a lang ka lnga bcu rtsa dgu'i char bab cing 'bru thams cad phun sum tshogs shing rgyal po'i mtshon 
[\[258a.4\]]gyis char pa 'bebs shing bram ze dang /_rgyal rigs rnams rtsod par gyur cing myur bar tshul ma yin pas skye dgu rnams brlag par 'gyur te/_dbo'i yin par bstan to/_/me bzhi dang ldan pa'i sos ka'i zla ba tha ma'i nyi ma la gang du char bab pa der ni a lang ka 
[\[258a.5\]]lnga bcu rtsa dgu 'bab cing de la 'di lta ste/_skye bo rnams bden pa med pa dang /_nad kyis mchog tu gnod cing 'bras bu chung zhing chu med pas lo nyes par 'gyur te/_me bzhi'i yin par bstan to/_/nag pa dang ldan pa'i sos ka'i zla ba tha ma la char bab pa der ni a 
[\[258a.6\]]lang ka drug cu rtsa bzhi'i char 'bab cing snying po dang ldan la/_phyis kyang 'bab cing rgyal po'i mtshon spangs shing ljongs kyi skye bo rnams dga' bar 'gyur te/_nag pa'i yin par bstan to/_/sa ri dang ldan pa'i sos ka'i zla ba tha ma'i nyi ma la gang du char bab pa der ni a 
[\[258a.7\]]lang ka nyi shu rtsa gcig gi char 'bab cing rgyal po'i mtshon dang /_bral bar 'gyur zhing rkun ma stobs dang ldan par 'gyur te/_sa ri'i yin par bstan to/_/sa ga dang ldan pa'i sos ka'i zla ba tha ma la gang du char bab pa der ni a lang ka lnga bcu'i char 'bab cing 
[\[258b\]]
[\[258b.1\]]'bru thams cad phun sum tshogs shing rgyal po dang /_skye bo rnams sngangs par 'gyur te/_me mched pa dang /_mche ba can stobs dang ldan pas zad par gyur te/_sa ga'i yin par bstan to/_/lha mtshams dang ldan pa'i sos ka'i zla ba tha ma la a lang ka drug 
[\[258b.2\]]cu'i char 'bab cing 'bru rnams phun sum tshogs la lo ma rnams rgyas par 'gyur te/_lha mtshams kyi yin par bstan to/_/snron dang ldan pa'i sos ka'i zla ba tha ma la a lang ka bcu drug gi char 'bab cing der las kyi mtha' spang bar bya zhing gshol thogs pa spangs 
[\[258b.3\]]shing de nas 'gro bar bya ste/_gzhan gyi dmag tshogs kyis ljongs de 'jig par 'gyur te/_snron gyi yin par bstan to/_/snrums dang ldan pa'i sos ka'i zla ba tha ma la a lang ka drug cu rtsa bzhi'i char 'bab cing 'bru rnams phun sum tshogs la/_yul der rkun ma mang 
[\[258b.4\]]bar 'gyur zhing pha rol dang /_rtsib logs gzer ba dang /_mig na ba 'byung la me tog dang /_'bras bu phun sum tshogs pa dang /_rgyal pos mtshon spong bar 'gyur te/_snrums kyi yin par bstan to/_/chu stod dang ldan pa'i sos ka'i zla ba tha ma la a lang ka 
[\[258b.5\]]drug cu rtsa bzhi'i char 'bab cing gza' gnyis sngon du 'gro bas/_rta 'thab pa'i zla ba phyed kyi char 'bab cing der 'bru rnams phun sum tshogs shing lto ba'i nad dang /_mig gi nad gnyis der rab tu stobs dang ldan par 'gyur te/_chu stod kyi yin par bstan to/_/
[\[258b.6\]]chu smad dang ldan pa'i sos ka'i zla ba tha ma la a lang ka rdzogs pa'i brgya'i char 'bab cing de la mtho bar zhing las bya zhing dma' bar spang bar bya'o/_/chu bo rnams cher 'bab cing dang po'i char bab pas/_'bru rnams phun sum tshogs shing /_g.yan pa dang /_'brum bu 
[\[258b.7\]]dang /_phol mig ste nad gsum rab tu stobs dang ldan par 'gyur te/_chu smad kyi yin par bstan to/_/gro bzhin dang ldan pa'i sos ka'i zla ba tha ma la a lang ka drug cu rtsa bzhi'i char 'bab cing yul gcig tu bab par gyur nas/_phyis char phun sum tshogs 
[\[259a\]]
[\[259a.1\]]par 'gyur zhing chu na gnas pa rnams la gnod par 'gyur la nad mang ba dang /_rgyal po'i chad pa drag por 'gyur te/_gro bzhin gyi yin par bstan no/_/mon gre dang ldan pa'i sos ka'i zla ba tha ma la a lang ka drug cu rtsa gcig gi 
[\[259a.2\]]char 'bab cing char gle gar 'bab pas de la ni dma' bar zhing las byed cing mtho ba spang bar bya'o/_/mtshan mo gnod pa'i sgor 'gyur zhing 'bru rnams phun sum tshogs la nad gcig stobs dang ldan te g.yan pa'o/_/rgyal po mtshon thogs par 'gyur 
[\[259a.3\]]te/_mon gre'i yin par bstan to/_/mon gru dang ldan pa'i sos ka'i zla ba tha ma la char cung zhig 'bab pas dma' bar zhing las bya zhing mtho ba spang bar bya ste/_char des 'bru thams cad phun sum tshogs shing dmag gi tshogs kyis ljongs bskor 
[\[259a.4\]]bar gyur pas mi rnams bu phrag par thogs nas yul gzhan du 'gro bar bstan te/_mon gru'i yin par bstan to/_/khrums stod dang ldan pa'i sos ka'i zla ba tha ma la a lang ka drug cu rtsa bzhi'i char bab cing dus dang po'i mtshan mo'i sgo nas mtshan mo nyi shu rtsa 
[\[259a.5\]]dgu'i bar du thab mo 'byung zhing me tog dang 'bru rnams nyams par 'gyur zhing dus der rkun ma mang zhing nad chen po gnyis 'byung ste/_dang por ni mkhris pa'i rims dang /_phyis ni gza' chen po'i stobs kyi gnod pas bud med dang /_skyes pa rnams 'chi bar 
[\[259a.6\]]'gyur te/_khrums stod kyi yin par bstan to/_/khrums smad dang ldan pa'i sos ka'i zla ba tha ma la a lang ka rdzogs pa brgya'i char 'bab par 'gyur zhing chu bo rnams cher 'bab la nad chen po bzhi stobs dang ldan par 'gyur te 'di lta ste/_pho ba'i nad dang /_mig 
[\[259a.7\]]gi nad dang /_cham pa dang /_rims byung bas khye'u dang /_bu mo rnams 'chi bar 'gyur zhing der mthon por zhing las bya zhing dma' ba spang bar bya'o/_/nad chen pos 'chi ba mang zhing me tog dang 'bras bu phun sum tshogs par 'gyur te/_/khrums smad kyi yin 
[\[259b\]]
[\[259b.1\]]par bstan to/_/nam gru dang ldan pa'i sos ka'i zla ba tha ma la a lang ka drug cu'i char 'bab cing gang dma' bar zhing las bya zhing mtho ba ni spang bar bya'o/_/char des lo thog thams cad phun sum tshogs shing rgyal pos mtshon spangs pas 'bru de dag kyang 
[\[259b.2\]]mdza' bo dang gnyen mi rnams kyis longs spyod cing ljongs la gnod pa med par gyur pas/_mdza' bo dang ldan par 'gyur te/_nam gru'i yin par bstan to/_/tha skar dang ldan pa'i sos ka'i zla ba tha ma la a lang ka bzhi bcu rtsa bzhi'i char 'bab cing bar du 
[\[259b.3\]]char che bas der ni dma' bar zhing las bya zhing mtho ba spang bar bya'o/_/gnyis su char phun sum tshogs shing skye bo rnams 'dus pa ldan zhing rkun ma stobs dang ldan par 'gyur te/_tha skar gyi yin par bstan to/_/bra nye dang ldan pa'i sos ka'i zla ba tha ma la gang du char 
[\[259b.4\]]bab pa der a lang ka rdzogs par brgya 'bab pa de mtho bar zhing las bya zhing dma' ba spang bar bya'o/_/de lo nyes pas skye bo rnams 'chi bar 'gyur zhing /_rgyal po phan tshun 'thab cing bu dang bu mo rnams 'chi bar 'gyur te/_bra nye'i yin par bstan to/_/kye pad 
[\[259b.5\]]ma'i snying po de dag ni dus gang la char bab pa'i le'u'o/_/kye pad ma'i snying po rgyu skar de rnams dang gza' sgra gcan du ldan pas 'bras bu smin par bshad par bya'o/_/kye pad ma'i snying po smin drug dang gza' sgra gcan du ldan pas ni yul ka ling ka dang /_ma ga 
[\[259b.6\]]d+hA pa rnams la nad nye bar 'byung bar 'gyur ro/_/gang gi tshe snar ma dang sgra gcan du ldan pas ni skye dgu rnams la nad nye bar 'byung bar 'gyur ro/_/gang gi tshe mgo dang gza' sgra gcan du ldan pas ni lus 'phags pa rnams dang /_rgyal po'i zhabs 'bring ba rnams 
[\[259b.7\]]la nad nye bar 'byung bar 'gyur ro/_/de bzhin du lag dang /_nam so dang /_rgyal dang /_skag dang /_gang gi tshe sgra gcan du ldan pas ni klu rnams dang /_gangs can pa rnams la nad nye bar 'byung bar 'gyur ro/_/gang gi tshe mchu dang sgra gcan du ldan pas ni 
[\[260a\]]
[\[260a.1\]]shar phyogs pa rnams la nad nye bar 'byung bar 'gyur ro/_/gang gi tshe gre dang gza' sgra gcan du ldan pas ni rkun ma'i gnas nye bar 'byung bar 'gyur ro/_/gang gi tshe dbo dang gza' sgra gcan du ldan pas ni a ban ti pa rnams la nad nye 
[\[260a.2\]]bar 'byung ngo /_/gang gi tshe me bzhi dang sgra gcan du ldan pas ni yul 'khor ba rnams la nad nye bar 'byung ngo /_/gang gi tshe nag pa dang sgra gcan du ldan pas ni bya dang rkang gnyis pa rnams la nad nye bar 'byung ngo /_/gang gi tshe sa ri dang sgra gcan du ldan pas 
[\[260a.3\]]ni rab tu byung ba thams cad la nad 'byung ngo /_/gang gi tshe sa ga dang sgra gcan du ldan pas ni chu'i sems can rnams la nad 'byung ngo /_/gang gi tshe lha mtshams dang sgra gcan du ldan pas ni zong dang ldan pa'i tshong pa rnams la nad 'byung ngo /_/gang gi tshe snron dang 
[\[260a.4\]]sgra gcan du ldan pas ni sgo srungs rnams la nad 'byung ngo /_/gang gi tshe snrums dang sgra gcan du ldan pas ni 'dron po rnams la nad 'byung ngo /_/gang gi tshe chu stod dang sgra gcan du ldan pas ni a ban ti pa rnams la nad 'byung ngo /_/gang gi tshe chu smad dang sgra gcan 
[\[260a.5\]]du ldan pas ni kam po tse'i gling pa rnams dang na pa li ka rnams la nad 'byung ngo /_/gang gi tshe byi bzhin dang sgra gcan du ldan pas ni lho phyogs pa thams cad dang /_zangs gling pa rnams la nad 'byung ngo /_/gang gi tshe gro bzhin dang sgra gcan du ldan pas ni rkun 
[\[260a.6\]]ma la nad 'byung ngo /_/gang gi tshe mon gre dang sgra gcan du ldan pas ni ku ru pa dang /_rna can pa rnams la nad 'byung ngo /_/gang gi tshe mon gru dang sgra gcan du ldan pas ni gser 'tshong ba rnams la nad 'byung ngo /_/gang gi tshe khrums smad dang sgra gcan du ldan pas ni 
[\[260a.7\]]rol mo pa rnams la nad 'byung ngo /_/gang gi tshe nam gru dang sgra gcan du ldan pas ni gru pa rnams la nad 'byung ngo /_/gang gi tshe tha skar dang sgra gcan du ldan pas ni rta 'tsho ba rnams la nad 'byung ngo /_/gang gi tshe bra nye dang sgra gcan du ldan pas ni zhing bzang po rnams 
[\[260b\]]
[\[260b.1\]]la nad 'byung ngo /_/kye pad ma'i snying po 'di dag ni gza' sgra gcan du ldan pas 'bras bu rnam par smin pa zhes bya ba'i le'u'o/_/rgyu skar so so'i las kyi dgos pa bshad pa khong du chud par bya ste/_rgyu skar gang gi las gang yin pa'i drang srong rnams ni 'di ltar 'dod 
[\[260b.2\]]do/_/smin drug ni skar ma drug yin par rig par bya ste/_de la ni me'i bya ba bya ste/_me lha mnyes par bya ba dang /_sbyin sreg byas na 'phel bar 'gyur ro/_/de la ba lang gi gnas bya zhing zho dkrogs na mar che la/_ra dang lug nyo bar bya zhing ba glang dgye bar 
[\[260b.3\]]bya'o/_/lcags bzhu ba dang /_snod thams cad bya ba dang /_rin po che bcang ba dang /_las kyi mtha' bya ba dang /_mtshon bcang ba dang /_nang khang dang khyim du me sbar ba dang /_me tog ser po dang /_dmar po'i sa bon gdab pa dang /_khyim byas pa 
[\[260b.4\]]la der 'dug par bsgrub pa dang /_gos sar pa bgo bar bya zhing rin gyis ni nyo bar mi bya'o/_/las drag po bsgrub pa g.yul 'gyed pa dang /_bcing ba rnams la bzang zhing mkhas pas pha rol dang rtsod pa'i sbyor ba ni mi bya'o/_/spu gri bya ba dang bca' ba thams 
[\[260b.5\]]cad bya zhing /_me dang ldan pa'i snod der bya zhing tshe spel ba dang /_skra bkru ba dang /_bud med rnams la sgeg pa dang /_nyi ma de la char bab na dgra ldang zhing khro ba dang /_dga' ba dang /_drag po'i las brtsam zhing rkun ma 'gyed par bzang zhing de la skyes pa tshe ring 
[\[260b.6\]]ba dang grags pa dang ldan pa dang /_mchod sbyin byed cing tshul khrims dang ldan par 'gyur te/_de dag ni smin drug la bya'o/_/snar ma la ni sa gzhi la zhing las thams cad bya ba dang /_zhing dang /_dngos po dang /_gtsug lag khang dang /_khyim gsar bya ba dang /_
[\[260b.7\]]bdag nyid kyis drag shul bya dgos pa rnams dang /_phyugs kyi gnas dang /_sa bon thams cad gdab pa dang /_gos bgo bar bya bar bstan to/_/bu lon brdar mi rung ste/_dgra 'phel ba dang /_ston mo dang chang gi sbyor ba gnyis spang bar bya'o/_/
[\[261a\]]
[\[261a.1\]]nyin par de la bab nas gang skyes kyang bkra shis shing snying rje dang bzod pa dang ldan zhing bud med dga' ba dang /_zas la brkam pa dang /_tshe ring zhing phyugs mang la nor dang 'bru mang zhing longs spyod che zhing de la rgyal bar 'gyur te/_
[\[261a.2\]]snar ma la bya'o/_/zla ba dang mgor ldan pa la rig pa tshegs chung ngus khyad par du 'phags pa dang /_dal ba'i las thams cad bya ste/_las gang snar ma la bya bar bstan pa de dag thams cad la bya'o/_/'o ma dang ldan pa'i shing las bzho ba dang /_'o 
[\[261a.3\]]ma can gyi sa bon gdab pa dang /_rgyal po rgyal sar 'jug pa dang /_gnas kyi don du 'gro ba dang /_rta dang /_glang po dang /_ba lang gdul ba la mchog tu bzang ngo /_/gos sar pa bgo ba dang /_rgyan gyis brgyan par mi bya zhing bram ze rnams kyi las 
[\[261a.4\]]thams cad de la bya bar rung ngo /_/nyi ma de la char bab pa de ni legs par bab par bstan to/_/nyi ma de la skyes pa gnyid che zhing yid g.yengs par 'gyur te/_mgo'i yin par bstan to/_/lag la ni don gnyer ba dang /_las bzang po bya ba dang /_drag po'i 
[\[261a.5\]]las rnams 'grub pas mkhas pas 'bad par bya'o/_/khron pa dang /_'obs dang /_rdzing bu de la bya bar bzang ngo /_/ba thul sar ma nyo na 'grub/_mar khu btsir ba'i las dang /_chang btsong ba dang /_bur shing gi sa bon gzugs pa dang /_nyi ma de la 
[\[261a.6\]]char bab na char mang du 'bab par shes par bya'o/_/nyi ma de la skyes pa khra zhing [{]ri dgas [,]ri dwags [}]kyi rngon pa byed par 'gyur te lag la bya'o/_/nam so la ni kha dog bcang bar bya ba dang /_ba lang sbyin pa dang /_gtsug phud gzhag pa la rung zhing sngags thams cad 
[\[261a.7\]]'grub po/_/bu don du gnyer bar chung ma blang ba dang /_yang dang yang du bya bar 'dod pa'i las de rnams bsgrub par bzang ste/_gal te 'chi ba'i dogs pa yod pas g.yo ba'i las mi bya'o/_/nyin zhag de la skyes pa mchog tu shis shing 'dod pa chung la bud 
[\[261b\]]
[\[261b.1\]]med kyi chags pa skyes bu de che zhing sna tshogs pa shes shing /_gcig la mi 'jug par bstan te/_nam so la bya'o/_/rgyal la ni bsod nams dang /_grags pa dang /_tshe bsring ba dang /_mchod pa rtag tu bya bar bzang ngo /_/bram ze'i las thams cad bya bar 
[\[261b.2\]]rung zhing rgyal po dang /_blon po gzhug pa dang /_bla ma la bsnyen bkur ba dang /_dul ba spyad pa dang /_rgyal po dbang bskur ba dang /_rang gi bu la rgyan gdags pa dang /_kha spu breg pa'i bya ba rnams de la mkhas par bya'o/_/mdun na 'don bsko ba 
[\[261b.3\]]dang /_rgyal mtshan gzugs par bya'o/_/nyi ma de la char bab pa ni kun du gnod par 'bab cing rkun ma dang nad med pas rtag tu bde bar 'gyur zhing rgyal la las thams cad bya bar rung ngo /_/dgra dang 'khon pa'i sbyor ba spang bar bya'o/_/de la skyes pa tshe ring ba 
[\[261b.4\]]dang /_grags pa dang /_longs spyod che bar 'gyur te/_rgyal la bya'o/_/skag la drag po'i las rnams byas na khyad par du 'grub ste/_rgyan brdung ba dang /_ra ba brtsig pa dang /_rdzing dang lam bcad pa bzang ngo /_/de la sbrang bu dang mchu sbrang mang zhing char 
[\[261b.5\]]gnod par 'bab cing de la skyes pa ni khro zhing gnyid che bar 'gyur te/_skag la bya'o/_/mchu la ni 'bru thams cad kyi sa bon bya ba dang /_bsdu bar bya ba dang /_sa bon gzugs pa dang /_mdzod bya zhing 'bru rnams gzhug pa dang /_pha'i bya ba dang /_dad pas 
[\[261b.6\]]bya ba thams cad de la bya zhing nyi ma de la char bab pas ni 'bru rnams 'phel bar 'gyur zhing nye du'i don du dad pas bya ba dang /_bcud rnams bskyed pa dang /_rang 'dod pa bya'o/_/nyi ma de la skyes pa ni tshe ring zhing bu mang ba dang /_bud med la chags pa che zhing zas 
[\[261b.7\]]la gdung ba dang /_g.yul du thog mar 'gro zhing rgyal bar 'gyur te/_drag po'i las thams cad la mkhas pas de la spang bar bya'o/_/mchu la bya'o/_/gre la ni dge ba dang /_zhing pa'i las don du gnyer bar bya'o/_/de la skyu ru ra la sogs pa 'bras 
[\[262a\]]
[\[262a.1\]]bu khyad par mnyam pa rnams kyi las bya ba dang /_gzhon pa rnams bkra shis kyi khrus bya ba dang /_bag phebs par bya ba dang /_gnas bya ba dang /_skal ba dang ldan zhing nye bar 'tsho ba'i las rnams bya ba dang /_byis pa'i skra bkru ba dang /_skra 
[\[262a.2\]]mdzes par bya ba dang /_skal ba dang ldan pa'i las dang /_nyi ma de la char bab pa legs par bab pa bstan te gre la'o/_/dbo la ni las thams cad bya ste/_khang pa rnying pa gso ba la sogs pa thams cad bya'o/_/de la skyes pa yid gzhungs pa dang grags pa 
[\[262a.3\]]dang ldan par 'gyur te/_gzhan yang de la byin mi nyams shing thams cad brtan par bstan to/_/de la char bab na ni thams cad phun sum tshogs par rig par bya ste/_dbo la bya'o/_/me bzhi la las phra ba thams cad bya zhing bram ze'i las thams cad bya bar 
[\[262a.4\]]bzang ngo /_/glang po dang /_glang po mchog bzhon pa dang /_rdzing bu bya ba dang /_rkus na 'grub ste/_mkhas pas gzhan ni spang bar bya'o/_/nyi ma de la char bab pa mchog tu 'grub par 'gyur zhing de la skyes pa ni dpa' zhing rku ba dang /_blo dang ldan la rig 
[\[262a.5\]]pa thams cad la mkhas shing nad med cing yun ring du 'tsho ste me bzhi la bya'o/_/nag pa la ni gos bzang po bgo ba dang /_rgyan gdags pa dang /_rgyal po rgyan gyis brgyan pa dang /_dmag chas pa la bzang bar blta'o/_/gser dang /_dngul dang /_rdzas dang /_
[\[262a.6\]]grong khyer rnams gzhal ba dang /_bdag nyid rgyan gyis brgyan pa dang /_dri dang spos kyis byug pa dang /_yon tan gyi las glu dang /_gar bya ba dang /_rnga rdung ba dang /_lder so bya ba dang /_bsrung ba dang /_rol mo dang /_zhal zhal dang /_lag gi bzo rnams 
[\[262a.7\]]bya bar bzang ngo /_/nyi ma de la char 'bab pas sna tshogs kyi las 'grub par bstan to/_/de la skyes na yid gzhungs pa dang /_mkhas shing 'dod pa chung ba dang /_tshol ba'i ngang tshul can dang /_skal ba dang ldan zhing blo rgod par 'gyur te/_tshe ring zhing bsod 
[\[262b\]]
[\[262b.1\]]nams che la bud med la dga' bar 'gyur te/_nag pa'i bya ba'o/_/sa ri la ni rta dang bong bu dgye ba'i dgos pa dang /_tshogs la ston mo sbyin pa dang /_kha zas phra mo dgye ba dang /_rnga dang /_rdza rnga dang /_khar rnga dang /_glu rnams bya ba la myur zhing 'grub bo/_/bag 
[\[262b.2\]]ma blang ba dang /_bag ma gtang ba dang /_gnyen bya ba dang /_gnas dang /_grogs po dang /_mal cha dang /_khyim du 'jug pa la bzang ngo /_/nyi ma de la char bab na rlung mi 'chad par ldang ngo /_/nyi ma de la skyes pa ni yid gzhungs shing nad mang la mkhas par 
[\[262b.3\]]'gyur te/_sa ri'i bya ba'o/_/sa ga la ni zhing gi las kyi mtha' rnams bya ba dang /_nas dang gro'i las kyi mtha' spang bar bya'o/_/lgang bu can rnams spang bar bya zhing /_'bru dang /_til dang /_sran ma dang /_de dag dang /_shing dang /_tshod ma rnams gdab 
[\[262b.4\]]cing /_khang pa'i las rnams bya ba dang /_skra bkru ba dang /_gtsang sbra bya ba la bzang ngo /_/nyi ma de la char bab pa ni bskal pa'i chu dang 'dra bar rig par bya'o/_/de la skyes pa ni yid bde bar lta zhing blo rno ba dang /_khro zhing skal ba dma' ba la bu med par 
[\[262b.5\]]'gyur te/_sa ga'i bya ba'o/_/lha mtshams la ni sdums bya ba dang /_dal ba'i las thams cad bya ba dang /_brtson 'grus brtsams la mkhas pas bsngags so/_/de la skra breg pa dang /_mtshon gyi las bya ba dang /_bsdu ba'i sbyor ba rnams 'grub par bya 
[\[262b.6\]]ste/_de brtan par 'gyur ro/_/gzhan ni nyon mongs pas gdungs shing nyams par bstan to/_/nyi ma de la char bab pa legs par 'bab par bstan to/_/de la skyes pa gnyen dang grogs por ldan la chos dang tshul khrims su bcas par 'gyur te/_lha mtshams 
[\[262b.7\]]kyi bya ba'o/_/snron la ni thog mar rgyal po dbang bskur bar bzang zhing gzhan ni nyon mongs pas gdungs par 'gyur ro/_/grong dang /_grong khyer dang /_ljongs rnams bgo bsha' bya ba dang /_rgyal po'i las thams cad bya ba la bzang zhing /_de la skyes pa 
[\[263a\]]
[\[263a.1\]]ni spun rnams kyi phu bor 'gyur zhing tshe ring ba dang /_grags pa dang ldan zhing ngo mtshar du mkhas par 'gyur ro/_/rta dang /_glang po bzhon pa dang /_khang [{]bzangs su [,]bzang du [}]'jug pa dang /_grong dang /_grong khyer dang /_yul 'khor rnams gzung 
[\[263a.2\]]ba la mchog tu bsngags so/_/yang de la smas pa ni mi 'tsho bar bstan to/_/drag po'i las rnams 'grub par bstan to/_/mkhas pas gzhan ni spang bar bya'o/_/nyi ma de la char bab pa ni legs par 'bab par bstan te/_snron gyi bya ba'o/_/snrums la ni rtsa 
[\[263a.3\]]ba dang /_la phug dang /_rtsa ba don du gnyer bas rtsa ba'i sa bon gzugs pa'i sbyor ba rung zhing rtsa ba ma yin pa rnams la ni ma yin no/_/bu lon rnying pa brdas na mdun na nor gnas par 'gyur ro/_/rtsa ba don du gnyer bar grub cing de bzhin du bud med thams cad 
[\[263a.4\]]dang /_gso ba'i rigs dang /_bud med dang /_khye'u dang /_bu mo dang /_khyo ga rnams khrus bya ba dang /_rtsa ba thams cad sbyar ba dang /_bkra shis kyi las bya ba dang /_drag po'i las rnams 'grub cing phye btag pa dang /_chang gi sbyor ba la rtag tu bzang zhing 
[\[263a.5\]]de la skyes pa nor dang ldan zhing bu mang la 'bras bu dang ldan par 'gyur te/_de la snad pa mi 'tsho bar bstan to/_/de la char bab pa legs par 'bab par mngon par bstan te/_snrums kyi bya ba'o/_/chu stod la ni chu bsgyur ba dang /_yur ba drang ba dang /_zhing la chu blug 
[\[263a.6\]]pa dang /_khron pa bya ba dang /_lam du sbyin pa'i chu gzhag pa dang /_rdzing bu bya ba dang /_'bras bu dang me tog la chu blug pa dang /_skyed mos tshal bya ba dang /_slong ba dgos pa la sbyar ba la bzang zhing drang ba'i las rnams 'grub cing de las gzhan ni mkhas pas mi bya'o/_/
[\[263a.7\]]de la mes tshig pa dang /_rims kyis btab pa mi 'tsho bar bstan to/_/nyi ma de la skyes pa ni tshe ring zhing tshul khrims kyi ngang tshul can dang /_blta na sdug par 'gyur te/_chu stod kyi bya ba'o/_/chu smad la ni dgra mi bya zhing gos drub pa bya zhing bgo bar ni mi bya'o/_/bsdu 
[\[263b\]]
[\[263b.1\]]bskyog mi bya zhing khyim mi dbub ste/_byas na 'grub par mi 'gyur ro/_/phyugs kyi gnas dang /_de bzhin du grong dpon bsko ba dang /_tshong dpon bsko ba dang /_rgyal po'i dgos pa rnams de la bya bar bzang ngo /_/nyi ma de la skyes pa 'khor mang ba'i ngang tshul 
[\[263b.2\]]can dang /_byas pa gzo bar 'gyur ba dang /_grogs po dang gcugs shing bsod nams dman zhing mkhas par 'gyur ro/_/tsha bas btab pa mi sos shing brtan par bstan to/_/nyi ma de la char bab pa legs par 'bab par bstan te/_chu smad kyi bya ba'o/_/
[\[263b.3\]]byi bzhin la tshangs pa'i lha'i mchod pa mi bya zhing /_gro bzhin la ni g.yul sprad par bya'i/_rol mo bslab pa dang /_bklags pa rnams myur bar 'grub bo/_rna cha gdags pa dang /_rgyal por dbang bskur ba dang /_bram ze'i las thams cad de la bya zhing gtor 
[\[263b.4\]]ma gtong ba dang /_dpung la blta bar bzang ngo /_/de la skyes pa ni nad med pa dang /_stobs dang ldan pa dang /_mchog sbyin gyi ngang tshul can du 'gyur ro/_/nyi ma de la char bab pa ni legs par 'bab par 'gyur ro/_/de la gro bzhin dang zla bar 'dzom na stor 
[\[263b.5\]]ba phyir rnyed par 'gyur te/_gro bzhin gyi bya ba'o/_/mon gre ni myur ba'i rgyu skar te/_mchod pa'i las thams cad dang /_bram ze'i rig byed bklag pa dang /_khrus bya ba dang /_rgyal por dbang bskur ba dang /_bram ze'i las bya ba dang /_tshong dpon bsko ba dang /_grong 
[\[263b.6\]]khyer gyi tshogs kyi dpon po bsko ba la bzang ngo /_/de la skyes pa ni yid gzhungs shing grags pa dang ldan pa longs spyod che la nor mang ba dang /_bu mang zhing dul ba'i bdag nyid can du 'gyur ro/_/stor ba dang /_tshig pa dang /_bsdams pa dang /_bcings pa 
[\[263b.7\]]rnams dga' bas phyir 'thob bo/_nyi ma de la char bab pa ni zhag bzhi'i bar du 'bab ste/_mon gre'i bya ba'o/_/mon gru la ni rtag tu sman sbyar ba dang /_grags pa'i las dang /_srid srung gi las rnams byas na 'grub cing zong btsong ba dang /_chang btsong 
[\[264a\]]
[\[264a.1\]]ba dang /_de la chu 'byung ba dang /_til dang sran ma btab pa dang /_rgya mtshor tshong pa chas pa bsgrub par bzang ngo /_/de la rgyal po'i bka' gsal ba dang /_sdig pa'i las mi bya'o/_/pho nya gtang ba dang /_sgo srungs dang /_yi ge pa 
[\[264a.2\]]bsko ba dang /_sman btu ba dang /_sman gtang ba dang /_nyi ma de la gter brko zhing brdzang ba ni mi bya'o/_/gter sar pa bzhag cing sman bza' bar bzang zhing stor ba yun ring po nas btsal ba rnyed par 'gyur ro/_/de la skyes pa ni nad med pa dang /_khro zhing gnyid 
[\[264a.3\]]che bar 'gyur te/_nyi ma de la char bab pa ni legs par 'bab par bstan to/_/mon gru'i bya ba'o/_/khrums stod la ni drag po'i sbyor ba thams cad 'grub par brjod do/_/smas pa dang rims kyis btab pa de dag mi 'tsho bar bstan te/_de la skyes pa dag ni rna ba gsang 
[\[264a.4\]]zhing longs spyod che la gnyen rnams yid du 'ong zhing nor che la las 'thun par byed cing spro thung bar 'gyur ro/_/nyi ma de la char 'bab pa ni drag por 'bab par bstan to/_/khrums stod kyi bya ba'o/_/khrums smad la ni tshe ring ba dang /_rgyas pa'i las bya'o/_/lho phyogs su mi 
[\[264a.5\]]'gro zhing grong mi brtsam mo/_/de la skyes pa ni tshe ring zhing grags pa dang tshe dang ldan pa dang /_sum 'gyur gyis lto che zhing 'jigs pa med par 'gyur ro/_/nyi ma de la char bab pa ni bde bar 'bab par bstan to/_/khrums smad kyi bya ba'o/_/nam gru la ni gser dang /_
[\[264a.6\]]dngul dang /_rin po che dang /_'bru bsgrub pa dang /_mdzod bya ba dang /_rigs rgyud kyi bya ba dang /_chang gi las kyi bya bar bzang zhing gtang ba'i las mi bya'o/_/lam sar pa gtod pa dang /_chu bsgyur ba dang /_khang par 'jug pa dang /_mig sman sbyar ba dang /_gos 
[\[264a.7\]]sar pa bgo ba dang /_dbyig blang ba bzang ngo /_/de la skyes pa ni slong zhing sbyin pa dang /_tshul khrims dang ldan la phongs shing gnyen rnams kyis bsten cing chos shes par 'gyur ro/_/char legs par 'bab cing stor ba rnyed par 'gyur bar bstan to/_/nam gru'i 
[\[264b\]]
[\[264b.1\]]bya ba'o/_/tha skar la ni skyes pa dang /_bud med dang /_rta sbyar ba dang /_me thab bya ba dang /_rta bsgrub pa dang /_shing rta bya ba dang /_bu lon bya ba dang /_sa bon gdab pa dang /_rta dang glang po gdul ba dang /_gar bya ba dang /_sman sbyar ba dang /_sman gtang 
[\[264b.2\]]bar bzang ngo /_/de la skyes pa ni blta na sdug pa dang /_yid gzhungs pa dang /_rgyal po'i gnang chen phun sum tshogs pa dang /_nad med pa la bu skye zhing skal ba bzang po dang ldan par 'gyur ro/_/char legs par 'bab cing stor ba rnyed par bstan to/_/tha skar gyi 
[\[264b.3\]]bya ba'o/_/bra nye la ni skar ma gsum yod pas/_drag po'i las bya ba dang /_bran dang gla pa bsko ba dang /_gla pa btsal ba dang /_chung ma blang bar bzang ngo /_/de la skyes pa ni thab krol dang /_bslus pa byed pa dang /_gya gyu can dang /[ {]brdzun [,]rdzun [}]che ba dang /_blo rno ba 
[\[264b.4\]]dang /_sdig pa spyod pa dang /_gtsang sme chung bar 'gyur ro/_/de la snad pa dang /_nad kyis btab pa sdug bsngal bar 'gyur ro/_/'gro ba spang bar bya'o/_/de la char nges par 'bab pa de ltar drang srong chen po rnams kyis bstan to/_/rgyu skar de'i lha gshin rje 
[\[264b.5\]]yin pas shi ba'i phyir zas sbyin no/_/de la skyes pa ni tshul khrims nyams shing bla ma la gnod pa dang /_pha rol la gnod pa byed pa dang /_brkam chags che ba dang /_pha rol la dgra byed par 'gyur te/_bra nye'i bya ba'o/_/smin drug la sogs pa'i rgyu skar bdun dang /_
[\[264b.6\]]bra nye'i bar 'di dag las 'di ni bsdu bar bya ste/_de dag gi nang nas gang dag 'bru thams cad dang /_sman thams cad phun sum tshogs pa la gnod par byed pa'i gza' gnas pas bsrung bar bya'o/_/gzhan yang rgyu skar rnams kyi ming gi le'u bshad par bya 
[\[264b.7\]]ste/_kye pad ma'i snying po 'di lta ste/_rgyu skar bzhi po 'di dag ni bde bar byed pa ste/_smad gsum dang snar ma'o/_/de bram ze gnas par byed pa ste/_de la gnas bya ba dang /_rgyal po dbang bskur ba dang /_gang so sor bstan pa'i las rnams bya bar bzang zhing gzhan 
[\[265a\]]
[\[265a.1\]]yang de la gshig pa dang /_bsreg pa dang /_bcing ba rnams byas na bkra shis par 'gyur bar bstan to/_/gzhan yang de la skyes pa bkra shis pa dang /_sbyor ba chen po dang ldan par rig par bya'o/_/kye pad ma'i snying po rgyu skar bzhi po 'di dag ni 
[\[265a.2\]]bde bar byed pa ste/_rgyal dang /_me bzhi dang /_byi bzhin dang /_tha skar te/_las bya ba la myur zhing kha ton brtsam pa dang /_lam du 'gro ba dang /_rgod ma bzhon pa dang /_lam rnams myur bar bya zhing mtshon gyi las dang /_sman gyi las rnams bya zhing zla ba bzhi 
[\[265a.3\]]pa'i mchod sbyin bya bar brtsam pa dang /_gzhan yang de la bshig pa dang /_bsreg pa dang /_bcing ba rnams bkra shis par brjod par rig par bya'o/_/gzhan yang de la skyes pa ni bkra shis shing longs spyod dang ldan pa'i rgyal por 'gyur ba dang /_dbang phyug dang longs 
[\[265a.4\]]spyod du ldan zhing gong ma la sbyin pa dang /_tshul khrims dang ldan pa'i rgyal rigs su 'gyur ba'am/_yang bram ze zhig mdun na 'don du 'gyur ro/_/kye pad ma'i snying po rgyu skar lnga po 'di dag drag po ste/_'di lta ste/_mchu dang /_stod gsum dang /_bra nye dang lnga ste/_yang 
[\[265a.5\]]de dag la bshig pa dang /_bsreg pa dang /_bcing ba rnams mi 'tsho bar brjod do/_/'di dag ni mngon sum ste/_'di lta ste/_lag dang /_skag dang /_sa ri dang /_snron dang /_mon gru zhes bya ba ste/_cha shas dgu dang /_dum bu drug go/_/bra nye ni zhing gnyis so/_/
[\[265a.6\]]nam so dang /_sa ga dang /_smad gsum gnyis kyi cha'o/_/zhing ni bco lnga'o/_/mchu dang /_snums dang /_stod gsum po de dag ni cha nges pa yin no/_/mgo dang /_rgyal dang /_me bzhi dang /_nag pa dang /_lha mtshams dang /_gro bzhin dang /_nam gru dang /_tha 
[\[265a.7\]]skar te/_rgyu skar 'di dag cha phyi ma'o/_/yud tsam sum cu'i zhing dang /_byi bzhin gyi yud tsam mnyam pas rgyal rigs so/_/gzhan yang bram ze dge ba'i yud tsam du 'gyur ba dang /_mi dge ba'i yud tsam dang /_rgyu skar thams cad dang ldan zhing gang gi gnyis 
[\[265b\]]
[\[265b.1\]]ka dge ba'i yud tsam dang ldan pa'i dge bar 'gyur ro/_/yang gang gi tshe dge ba dang /_mi dge bar 'gyur ba de'i tshe thun mong ma yin par 'gyur ro/_/ji ltar nyin par dang mtshan mo ring thung du 'gyur bar bshad par bya'o/_/dbyar zla ra ba dang /_rgyu skar mchu dang /_
[\[265b.2\]]tshes gnam stong du ldan par gyur la/_gnam stong snga ma gro bzhin dang 'dzom na nyin par la yud tsam bcu bdun yod do/_/mtshan mo la yud tsam bcu gsum du 'gyur ro/_/shing bu sor drug pa nyi ma phyed la btsugs nas grib ma la sor phyed phyed kyis 'phel zhing nyi ma 
[\[265b.3\]]'gyur la/_chu stod dang mtshan mo ldan la nyi ma dang mgo 'grogs shing dbyar gyi zla ba gnyis pa'i gnam stong dang mchur 'dzom pa na/_dbyar gyi gnyis pa'i bco lnga dang khrums stod du ldan na nyin par ni yud tsam bcu drug tu 'gyur ro/_/mtshan mo la ni yud tsam bcu 
[\[265b.4\]]bzhir 'gyur ro/_/sor gnyis kyi grib ma 'phel zhing 'gyed do/_/gro bzhin dang mtshan mor ldan pa la nyi ma dang rgyal du 'grogs shing dbyar zla tha [{]chungs kyi [,]chung gi [}]gnam stong dang chu stod du 'dzom par 'gyur zhing tshes bco lnga la tha skar du 'dzom na/_yud tsam bco lnga 
[\[265b.5\]]nyin par la yod do/_/mtshan mo la yang yud tsam bco lnga yod do/_/sor gsum gyis grib ma 'phel zhing nyi ma 'gyed do/_/chu stod dang mtshan mor ldan la mchu dang nyin mor 'grogs shing nag pa dang dbyar gyi zla ba bzhi pa'i gnam stong du 'dzom la smin drug dang 
[\[265b.6\]]tshes bco lngar 'dzom na nyin par la yud tsam bcu gsum yod do/_/mtshan mo la ni yud tsam bcu bdun yod do/_/sor bzhi'i grib mas nyi ma 'gyed la rgyu skar tha skar dang mtshan mor ldan la/_chu stod dang nyi mor 'grogs na dgun gyi zla ba dang po'i gnam stong dang lha mtshams 
[\[265b.7\]]su 'dzom zhing mgo dang bco lngar ldan na/_nyin par la yud tsam bcu gsum yod do/_/mtshan mo la yud tsam bcu bdun yod do/_/sor lnga'i grib mas nyi ma 'gyed cing smin drug dang mtshan mor 'dzom la/_nag pa dang nyin par 'grogs shing dgun gyi zla ba gnyis pa'i gnam 
[\[266a\]]
[\[266a.1\]]stong dang snron du 'dzom par 'gyur zhing rgyal dang bco lngar ldan na/_nyin par la yud tsam bcu gnyis yod do/_/mtshan mo la ni yud tsam bco brgyad yod do/_/sor drug gi grib mas nyi ma 'gyur zhing mgo dang mtshan mor 'dzom la/_sa ga dang nyi mar 
[\[266a.2\]]'grogs shing dgun gyi zla ba gnyis pa'i gnam stong dang chu stod du 'dzom la mchu dang bco lngar ldan na/_nyin par la ni yud tsam bcu gsum yod do/_/mtshan mo la ni yud tsam bcu bdun yod do/_/sor lnga'i grib ma 'gribs pas nyi ma 'gyur zhing rgyal dang mtshan mor 
[\[266a.3\]]'dzom la/_snron dang nyi ma 'grogs shing dgun gyi zla ba bzhi pa'i gnam stong dang gro bzhin du 'dzom la chu stod dang bco lngar 'dzom na/_nyin par la yud tsam bcu bzhi'o/_/mtshan mo la ni yud tsam bcu drug go/_/sor bzhi'i grib mas nyi ma 'gyur zhing mchu dang /_mtshan 
[\[266a.4\]]mor 'dzom la/_chu stod dang nyi ma 'grogs shing dpyid zla ra ba'i gnam stong dang khrums stod du 'dzom par 'gyur zhing nag pa dang bco lngar 'dzom na/_nyin par la ni yud tsam bco lngar 'gyur ro/_/mtshan mo la yang yud tsam bco lngar 'gyur zhing sor gsum gyi grib mas nyi ma 
[\[266a.5\]]'gyur zhing chu stod dang mtshan mor 'dzom la gro bzhin dang nyi mar 'grogs par 'gyur zhing dpyid kyi zla ba gnyis pa'i gnam stong dang tha skar du 'dzom la sa ga dang bco lngar 'dzom na nyin par la ni yud tsam bcu drug tu 'gyur ro/_/mtshan mo la ni yud tsam bcu bzhi'o/_/sor gnyis 
[\[266a.6\]]kyi grib mas nyi ma 'gyur zhing nag pa dang mtshan mor 'dzom la khrums stod dang nyi mar 'grogs par gyur cing dpyid kyi zla ba gsum pa'i gnam stong dang smin drug tu 'dzom par gyur la snrums dang bco lngar 'dzom na/_nyin par la ni yud tsam bcu bdun du 'gyur ro/_/
[\[266a.7\]]mtshan mo la ni yud tsam bcu gsum mo/_/sor gnyis kyi grib mas nyi ma 'gyur zhing snron dang mtshan mor 'dzom la smin drug dang nyi mar 'dzom par gyur cing /_dpyid kyi zla ba bzhi pa'i gnam stong dang rgyal du 'dzom par gyur la chu stod dang bco lnga ru 'dzom na/_nyin par 
[\[266b\]]
[\[266b.1\]]la ni yud tsam [{]bcwa [,]bco [}]brgyad du 'gyur ro/_/mtshan mo la ni yud tsam bcu gnyis su 'gyur ro/_/nyi ma phyed skad la sor phyed pa'i grib mas nyi mar 'gyur zhing chu stod dang mtshan mor 'dzom la rgyal dang nyin par 'grogs par gyur cing /_lo btsal bas yud tsam gyi bye 
[\[266b.2\]]brag rnams kyis rgyu skar de thams cad la cha dang cha ru bgo zhing gnam stong dang bco lngar phye bas mtshan mo dang nyin zhag tu shes par bya'o/_/lo lnga lnga zhing zla ba re re lhag par 'gyur zhing zla ba drug nyin mtshan mnyam par gyur la de las gzhan zla ba drug ni nyi ma ring la yang 
[\[266b.3\]]zla ba drug ni mtshan mo ring ngo /_/zla ba drug drug ni yud tsam de dag mnyam par rig par bya ste/_zla ba drug ni nyi ma byang phyogs su 'gro la zla ba drug ni lho phyogs su rgyu'o/_/zla ba drug ni rgya mtsho la lhag par 'bab par 'gyur zhing zla ba'i 'gros dang /_nyi ma'i 'gros kyis dus 
[\[266b.4\]]'phel bar 'gyur zhing rtsis dang bral bas shes par mi nus pa de ni 'di ltar lo yin par bshad par 'gyur ro/_/nyi ma dang /_zla ba dang /_sgra gcan dang /_phur bu dang /_spen pa dang /_mig dmar dang /_gza' lag dang /_'di rnams kyi gtso bo ni phur bu'o/_/spen pa 
[\[266b.5\]]dang /_gza' lag dang /_mig dmar dang /_pa ba sangs te/_de dag ni dkyil 'khor 'gros so/_/bra nye dang /_smin drug dang /_snar ma dang /_mgo ste/_de dag ni thun mong gi dang po'i dkyil 'khor ro/_/lag dang /_nam sa dang /_rgyal dang /_skag dang /_de 
[\[266b.6\]]dag ni thun mong ba ste/_dkyil 'khor gnyis pa'o/_/mchu dang /_gre dang /_dbo gnyis dang /_me bzhi dang /_nag pa ste/_de dag ni thun mong gi dkyil 'khor gsum pa'o/_/sa ri dang /_sa ga dang /_lha mtshams dang /_de dag ni thun mong ba'i dkyil 'khor 
[\[266b.7\]]bzhi pa'o/_/snron dang /_snrums dang /_chu smad dang /_chu stod dang /_gro bzhin te/_de dag ni 'jigs pa chen por gyur pa'i dkyil 'khor lnga pa'o/_/mon gre dang /_mon gru dang /_khrums gnyis dang /_nam gru dang /_tha skar dang /_bra nye ste de dag ni thun mong 
[\[267a\]]
[\[267a.1\]]ba'i dkyil 'khor drug pa'o/_/gang gi tshe rgyu skar gyi dkyil 'khor las nad de dang de'i ljongs su de'i nad yin par blta'o/_/yud tsam bcu gnyis pa'i nyin par ni gza' bcu gnyis te/_mtshan mo yud tsam drug drug rgyu ste/_drug gang zhe na/_dbyar zla ba 
[\[267a.2\]]rdzogs pa dang /_nyin par la yud tsam bcu bdun yod cing nyi ma shar nas bzhi mthon zhes bya ba'i yud tsam du 'gyur ro/_/nyi ma 'phags nas ni rnam par 'gro ba zhes bya ba'i yud tsam du 'gyur ro/_/yud tsam bcu gsum dang ldan pa'i mtshan mo la yud tsam drug la 
[\[267a.3\]]yang dag par sbyor ba zhes bya ba'i yud tsam du 'gyur ro/_/tsha bas gdungs pa zhes bya ba'i yud tsam du nam nangs pa dang 'gyur ro/_/dbyar gyi zla ba gnyis pa'i bco lnga la yud tsam bcu drug nyin par la yod cing nyi ma shar ba na bzhi mthon zhes bya ba'i yud tsam du 'gyur ro/_/
[\[267a.4\]]phyed la ni mi 'pham zhes bya ba'i yud tsam du 'gyur ro/_/nyi ma 'phags nas ni drag po zhes bya ba'i yud tsam du 'gyur ro/_/yud tsam bcu bzhi dang ldan pa'i mtshan mo la ni nyi ma nub par rtsom pa rnam par rgyu ba zhes bya ba'i yud tsam du 'gyur ro/_/mtshan phyed la ni 
[\[267a.5\]]sgyu ma chen po zhes bya ba'i yud tsam du 'gyur ro/_/nam langs pa na ni me yis gdungs pa zhes bya ba'i yud tsam du 'gyur ro/_/rta 'thab pa'i bco lnga ni yud tsam bco lnga dang ldan pa'i nyin par la nyi ma 'char ba la ni bzhi mthon zhes bya ba'i yud tsam du 'gyur ro/_/
[\[267a.6\]]nyi ma 'phags nas ni mi 'pham pa zhes bya ba'i rjes thogs la dbus ma zhes bya ba'i yud tsam du 'gyur ro/_/nyi ma de las 'phags pa'i lha'i char zhes bya ba'i yud tsam du 'gyur ro/_/yud tsam bco lnga dang ldan pa'i mtshan mo nyi ma nub pa dang drag po zhes bya ba'i yud 
[\[267a.7\]]tsam du 'gyur ro/_/mi 'pham pa zhes bya ba'i yud tsam dang /_'gro ba zhes bya ba'i yud tsam gyi rjes thogs la mtshan mo phyed du gyur nas nam nangs pa na me yis gdungs pa zhes bya ba'i yud tsam du 'gyur ro/_/rta 'thab pa'i zla ba'i tshes bco lnga la nyin mtshan mnyam 
[\[267b\]]
[\[267b.1\]]pa zhes bya ba'i nyin par la yud tsam bco lngar 'gyur zhing mtshan mo la yud tsam bco lnga'o/_/yud tsam nyin mtshan mnyam pa na nyi ma shar ba na bzhi mthon zhes bya ba'i yud tsam du 'gyur ro/_/cha mnyam par dbus na gnas pa na mnyam pa zhes bya ba'i yud tsam du 'gyur 
[\[267b.2\]]ro/_/nyi ma nub nas mtshan mo la bab pa na lha'i cha zhes bya ba'i yud tsam du 'gyur ro/_/mtshan phyed la ni mi 'pham pa zhes bya ba'i yud tsam du 'gyur ro/_/nam nangs pa na ni me yis gdungs pa zhes bya ba'i yud tsam du 'gyur ro/_/ston zla 'bring po'i bco lnga la yud 
[\[267b.3\]]tsam bcu bzhi nyin mo la yod cing nyi ma shar ba na bzhi mthon zhes bya ba'i yud tsam du 'gyur ro/_/dga' bral dang mnyam pa'i sgo zhes bya ba'i yud tsam gyi rjes la dbus su 'gyur nas nyi ma nub pa na chu zla zhes bya ba'i yud tsam du 'gyur ro/_/mtshan mo la yud tsam bcu drug 
[\[267b.4\]]dang ldan la nyi ma nub na rgyud ces bya ba'i yud tsam du 'gyur ro/_/srin po zhes bya ba dang /_mi 'pham pa zhes bya ba de'i rjes la mtshan mo phyed du gyur nas nam langs pa na me yis gdungs pa zhes bya ba'i yud tsam du 'gyur ro/_/dgun zla ra ba'i bco lnga la yud tsam bcu 
[\[267b.5\]]gsum dang nyin par ldan la nyi ma shar ba na bzhi mthon zhes bya ba'i yud tsam du 'gyur ro/_/phyed la ni dga' bral zhes bya ba'i yud tsam du 'gyur ro/_/nyi ma nub pa la ni bden bral zhes bya ba'i yud tsam du 'gyur ro/_/yud tsam bcu bdun dang ldan pa'i mtshan mo la nyi 
[\[267b.6\]]ma nub pa tsam na chu lha zhes bya ba'i yud tsam du 'gyur ro/_/mtshan phyed la ni srin po zhes bya ba'i yud tsam du 'gyur ro/_/nam langs pa na me yis gdungs pa zhes bya ba'i yud tsam du 'gyur ro/_/dgun zla 'bring po'i bco lnga la ni yud tsam bcu gnyis dang ldan pa'i nyin par 
[\[267b.7\]]nyi ma shar ba na bzhi mthon zhes bya ba'i yud tsam du 'gyur ro/_/dga' byed dang /_dga' bral zhes bya ba'i rjes la dbus su gyur nas nyi ma nub pa na rdul med ces bya ba'i yud tsam du 'gyur ro/_/yud tsam bco brgyad dang ldan pa'i mtshan mo nyi ma nub tsam na bden bral 
[\[268a\]]
[\[268a.1\]]zhes bya ba'i yud tsam du 'gyur ro/_/bong bu dang /_srin po zhes bya ba'i rjes la mtshan phyed du gyur nas/_nam langs pa na me yis gdungs pa zhes bya ba'i yud tsam du 'gyur ro/_/ji ltar sos ka'i dang po de ltar dbyar dang po/_/ji ltar dpyid ka'i 
[\[268a.2\]]gnyis pa de ltar dbyar gnyis pa/_/ji ltar dpyid ka dang po de ltar ston dang po/_/ji ltar dgun gyi bzhi pa'i de ltar ston tha [{]chungs[,]chung[}]/_/ji ltar dgun 'bring de ltar dgun dang po/_/ji ltar dgun 'bring de ltar sos ka'i gnyis/_/de lta bur ni rgyu skar rnams/_/rgyu zhing rgyu bar 
[\[268a.3\]]shes par bya/_/rgyu skar rgyu ba dang po'i le'u'o/_/ji ltar rgyu skar de dag gi nang nas nyin mtshan du ldan pas 'phel ba dang /_'grib par 'gyur bas 'gribs pa las nyin par 'phel ba'i bco lnga la zla ba phyed las gnyis pa dang /_drug pa dang /_dgu pa dang /_bcu gnyis 
[\[268a.4\]]pa de dag gi mtshams kyi zhag 'das nas nub mo sa 'dzin pa'i rgyal po chen po bzhi po shin tu 'chi ba zhes bya ba dang /_rnam par dag pa zhes bya ba dang /_'phel ba zhes bya ba dang /_tha dad pa'i rim pa zhes bya ba de dag 'thabs pas 'byung ba chen po bzhi g.yo ba las sa 
[\[268a.5\]]'gul lo/_/chu dang /_dbang po dang /_rlung dang /_me ste legs ldan rnam pa bzhi po yang gang du zla ba phyed la lan gsum g.yos te/_zla ba gcig la lan drug g.yos par gyur na pha rol gyi dmag tshogs 'ong bar 'gyur te/_dpyid zla 'bring po la sa g.yos na 
[\[268a.6\]]zhag bcu'i bar du 'jigs pa 'byung ngo /_/sos ka'i zla ba dang po la yang dang yang g.yos na zhag bcu gnyis kyi bar du 'jigs pa 'byung ngo /_/sos ka'i zla ba gnyis pa la yang yang g.yos na nyi shu rtsa lnga'i bar du 'jigs pa 'byung ngo /_/dbyar zla ra ba la yang 
[\[268a.7\]]yang g.yos na zhag bdun cu rtsa lnga'i bar du 'jigs pa 'byung ngo /_/dbyar zla 'bring po la yang yang g.yos na zla ba gsum dang zhag bcu'i bar du 'byung ngo /_/ston zla tha [{]chungs [,]chung [}]la yang yang g.yos na zhag lnga'i bar du 'byung ngo /_/dgun gyi zla ba gnyis pa la yang 
[\[268b\]]
[\[268b.1\]]yang g.yos na zhag lnga bcu rtsa lnga'i bar du 'byung ngo /_/dgun gyi zla ba gsum pa la yang yang g.yos na zhag brgya'i bar du 'jigs pa 'byung ngo /_/dgun gyi zla ba bzhi pa la yang yang g.yos na zhag nyi shu rtsa lnga'i bar du 'jigs pa 'byung ngo /_/dpyid zla ra ba la yang 
[\[268b.2\]]yang g.yos na zhag sum cu'i bar du 'jigs pa 'byung ngo /_/de dag ni sa g.yos pa'i dus ji tsam na smin pa yin par bstan to/_/de dag gi las kyi 'jug pa ni 'di ltar zla ba thams cad la dus rtag tu sa g.yo zhing shing dang /_ri dang /_chu rnams g.yo zhing shing rnams 
[\[268b.3\]]kyi lo ma ltar g.yo na bskal pa lta bu'i 'jigs pa 'byung bar bstan to/_/grong khyer dang /_grong dang /_'brog rnams na gnas pa'i mi rnams myur du 'pho zhing dgon par lo bco lnga'i bar du gnas par 'gyur ro/_/phyogs rnams nas sa rnam par g.yos na mi bde ba 
[\[268b.4\]]mi 'byung ngo /_/smin drug la sa g.yos na grong khyer dang /_grong rnams yang dang yang du mes bsregs pas rtswa yang mi lus par 'gyur ro/_/de las rnam par g.yos na sol ba mkhan dang /_nor bu mkhan dang /_khye'u dang /_mes skor byas pa'i gza' dang /_de la 
[\[268b.5\]]skyes pa dang /_lam du zhugs pa na zhing sdug bsngal bar 'gyur ro/_/snar ma la sa g.yos na sa bon thams cad nyams pas 'bru rnams 'thob par mi 'gyur zhing sdug bsngal bar 'gyur ba dang /_bud med sbrum ma rnams kyi mngal la nad 'byung ba dang /_mu ge 'byung 
[\[268b.6\]]ba dang /_smas pa dang /_nad kyis btab pa'i mi rnams sum cha 'tsho bar 'gyur/_bdag nyid chen po dang /_rgyal po dang /_dpal dang ldan pa'i mi dang mi'i mchog rnams nad kyis btab par 'gyur ro/_/mgo la sa g.yos na sman rnams nyams shing sman pa dang /_
[\[268b.7\]]mchod sbyin rtsom pa dang /_mchod sbyin byed pa dang /_bram ze nags na gnas pa dang /_dka' thub pa de dag la nad 'byung bar 'gyur ro/_/lag la sa rnam par g.yos na 'o ma can gyi shing rnams nyams shing zas dang skom dkon cing 'gron po yul 'khor chas pa dang /_
[\[269a\]]
[\[269a.1\]]dong dang 'obs brko ba dang /_sdig pa can dang /_rkun ma rnams la sa rnam par g.yos pas nad kyis 'debs par 'gyur ro/_/yang nam so la sa rnam par g.yos na dkyil 'khor byed pa'i zhal ta pa dang /_lam gyi nor can dang /_lam du 'gro ba 
[\[269a.2\]]dang /_'khor lo ba dang /_byis pa dang /_srub mkhan dang /_shen pa dang /_dud 'tsho ba rnams la sa rnam par g.yos pas nad kyis 'debs par 'gyur ro/_/rgyal la sa rnam par g.yos na bram ze rnams dang /_de bzhin du gtso bo rnams dang /_tshong pa rnams 
[\[269a.3\]]dang /_ded dpon rnams dang /_tshong pa ring por 'gro ba rnams la nad 'byung bar 'gyur zhing ser bas 'bru rnams rlog cing ri khrod na gnas pa'i rgyal po'i bsnyen bkur ba rnams sa rnam par g.yos pas nad kyis 'debs par 'gyur ro/_/skag la sa rnam par g.yos na 
[\[269a.4\]]klu rnams dang /_sbrul kha sdig pa rnams dang /_grog ma rnams dang /_grog phran rnams dang /_sril rnams dang /_khyim rnams dang /_klu mgo gcig pa rnams dang /_dug sngags mkhan rnams dang /_dug byed pa rnams dang /_sems can khung du 
[\[269a.5\]]'jug pa rnams sa rnam par g.yos pas nad kyis 'debs par 'gyur ro/_/mchu la sa rnam par g.yos na rgyal po rnams la nad 'byung zhing mchod sbyin dang /_shing las log pa rnams dang /_'dus pa'i ston mo las log pa rnams dang /_lha'i mchod sbyin las 
[\[269a.6\]]log pa rnams dang /_de la log pa thams cad dang /_gang zhig de la skyes pa dang /_bskyed pa dang /_gang mkhas pa'i mchog tu gyur pa dang /_glu mkhan rnams 'chi bar 'gyur zhing de dag dang rigs mthon po rnams nad kyis thebs par 'gyur ro/_/chu stod la sa rnam 
[\[269a.7\]]par g.yos na dus 'gyur zhing chos la dga' ba dang /_sho gam gyis 'tsho ba rnams la sa g.yos na nad kyis 'debs par 'gyur ro/_/gal te chu smad la sa rnam par g.yos na tshong pa gling du 'gro ba rnams dang /_ded dpon rnams dang /_ri khrod na 'tsho ba rnams dang /_
[\[269b\]]
[\[269b.1\]]ang ga dang /_lus 'phags po dang /_ma ga d+hA pa rnams dang /_ni ti'i bud med blangs pa rnams sa rnam par g.yos pas nad kyis 'debs par 'gyur ro/_/me bzhi la sa rnam par g.yos pas na rdza mkhan rnams dang /_sman pa rnams dang /_tshogs kyi gtso 
[\[269b.2\]]bo rnams dang /_blon po chen po rnams dang /_dmag dpon rnams sa rnam par g.yos pas nad kyis 'debs par 'gyur ro/_/'di ltar nam so la sa g.yos pa yang snga ma bzhin du blta'o/_/sa ri la sa rnam par g.yos na rkun ma tshul khrims nyams pa rnams dang /_
[\[269b.3\]]shan pa dang shan pa la dga' ba rnams dang /_shan pa'i bdag po dang /_rlung za'i dka' thub pa rnams sa g.yos nas nad kyis 'debs par 'gyur ro/_/sa ga la sa rnam par g.yos na ri chen po rnams 'chad par 'gyur ro/_/rta rgyug pa rnams dang /_lam na 'gro ba la 
[\[269b.4\]]rlung drag pos rdo rnams 'thor bas stobs med par byed la sa g.yos pas de dag nad kyis 'debs par 'gyur ro/_/yang nag pa la sa g.yos na rkun ma chen pos gnod pa byed pa 'ong zhing byi rgyug pa dang /_cho lo pa rnams dang /_mdud pa 'grol ba'i mi rnams dang /_
[\[269b.5\]]an dra ba rnams dang /_bu ram shing 'phel ba rnams dang /_phu lin pa rnams la skyabs med pa'i 'jigs pa 'ong zhing grogs dang 'bral zhing stobs che ba 'byung ngo /_/snron la sa g.yos na rgyal po chen po la gnod pa 'byung zhing khra dang /_byi ba dang /_sbrul dang /_
[\[269b.6\]]de bzhin du gcan gzan gdug pa can rnams dang /_gzhan gnod pa byed pa dang /_su ra se na pa dang /_ma la pa rnams dang /_ba lhi ba gra ha pa dang /_gnod pa med pa dang /_de la gus pa'i mi rnams myur bar sa g.yos pas nad kyis 'debs par 'gyur ro/_/
[\[269b.7\]]snrums la sa g.yos na rkang bzhi pa rnams dang /_rkang gnyis dang /_de bzhin du gnod sbyin rnams dang /[ {]yi dgas [,]yi dwags [}]rnams dang /_sems can de dag dang /_ri khrod pa rnams dang /_chu med pas lo nyes shing myur du mu ge 'byung zhing ri rnams 'chad par 'gyur ro/_/
[\[270a\]]
[\[270a.1\]]chu stod la sa g.yos na chu la gnas pa'i nya rnams dang /_shu shu ma dang /_nya phyis rnams dang /_chu srin rnams dang /_rus sbal dang /_rigs dang rus btsun pa rnams dang /_nor dang ldan pa rnams dang /_mkhas pa rnams dang /_gnyis pa 
[\[270a.2\]]rigs dang ldan pa rnams la 'jigs pa chen po 'byung zhing sa g.yos pas de dag nad kyis 'debs par 'gyur ro/_/chu smad la sa g.yos na bzo bo mkhas pa rnams la gnod pa mi 'byung zhing mgar ba rnams dang /_zhal zhal mkhan rnams dang /_mda' mkhan rnams 
[\[270a.3\]]dang /_shing mkhan rnams dang /_dbul po rnams dang /_gzhan yang bzo sna tshogs pa byed pa dang /_grong dang nye ba'i skam la gnas pa la gnod par 'gyur ro/_/gro bzhin la sa g.yos na mi gang zhig rgyal po mchod pa dang /_klog pa rnams dang /_bstan bcos 
[\[270a.4\]]mkhas pa rnams dang /_snyan dngags mkhan rnams dang /_glu mkhan rnams dang /_su ra se na pa dang /_rjes su 'jug pa rnams dang /_gos 'tshong ba dang /_gi shi ta dang /_sa ra dan dang /_de dag gi bsam pa 'grub bo/_mon gre la sa g.yos na nor can rnams 
[\[270a.5\]]la gnod pa 'byung zhing phyug po rnams dang /_grong khyer chen po dang /_tshong dpon rnams dang /_spyi cer rnams dang /_bkra shis pa dang /_bzang po sngags mkhan dang /_ri khrod pa rnams dang /_pa ri ke pa dang /_ma la pa dang /_grong khyer che ba gzhan rnams la gnod pa 
[\[270a.6\]]'byung bar 'gyur ro/_/mon gru la sa g.yos na chu la gnas pa rnams la gnod pa chen po 'byung zhing /_glang po dang /_rta dang /_bong bu dang /_rnga mo rnams la cher sdug bsngal 'byung ngo /_/de bzhin du so pi ra ka pa dang /_ma dra ba dang /_bi li kan pa dang /_ke ka yan 
[\[270a.7\]]pa dang /_rten med pa dang /_'khor lo gcig pa dang /_yul de dag gi skye bo rnams la nad 'byung ngo /_/me bzhi la sa rnam par g.yos na srin po'i gdon gyis 'dzin cing /_de bzhin du shen pa dang /_phag 'tshong ba dang /_so ba ri pa rnams 'chi bar 'gyur ro/_/tshong 
[\[270b\]]
[\[270b.1\]]gis 'tsho ba'i rje'u rigs dang /_dmangs rigs rnams dang /_zlos gar mkhan rnams dang /_nas gling pa rnams dang /_rta rnams dang /_gyad kyi yul pa rnams dang /_khu ljo dang ldan pa'i bud med rnams dang /_mdud pa 'grol ba rnams med par 'gyur ro/_/
[\[270b.2\]]mon gru la sa g.yos na tshong pa rnams la nad 'byung zhing /_chos la dga' ba dang /_grub pa rnams dang /_sho gam gyi las byed pa rnams dang /_rgyal rigs srid sgrub kyi rgyud dang /_mdza' ba rnams dang /_sin du ba'i rgyal po dang /_mda' gzhu thogs pa rnams 
[\[270b.3\]]yun ring por don med par 'gyur ro/_/nam gru la sa rnam par g.yos na g.yul drag po shom par 'gyur zhing /_grong 'joms par 'gyur ba dang /_grong gis grong phung ba dang /_ni ra ta pa rnams dang /_rgya yul pa rnams dang /_ra ma ta na gnas pa rnams dang /_zhing 
[\[270b.4\]]las bzang po byed pa rnams dang /_lung par gnas pa'i gtso bo rnams dang /_dmag dpon thams cad nges par bsregs par 'gyur ro/_/tha skar la sa rnam par g.yos na rta rnams la nad 'byung zhing grong rnams 'joms pa dang /_spun zla gsod par 'gyur zhing de la 
[\[270b.5\]]mngal chags pa dang /_de la skyes pa dang /_gsum sdug bsngal dang /_rgyun du ldan par 'gyur zhing bdun brgyud dang mngal na gnas pa dang /_bza' btung 'thung ba dang /_srid sgrub kyi rgyal rigs rnams phan tshun gsod par 'gyur ro/_/bra nye la sa g.yos na rkun ma rnams 
[\[270b.6\]]la nad chen po 'byung zhing rtsod pa 'byung ngo /_/cho lo mkhan dang /_mdud pa 'grol ba dang /_me long gi 'khor los slu bar byed pa rnams dang /_de bzhin du btson bsrungs rnams dang /_zas sdom pa dang /_gnod pa byed pa'i skye bo mi bzad pa rnams 'chi bar 'gyur ro/_/
[\[270b.7\]]sa g.yos nas zhag bdun na sprin chen po g.yo bar 'gyur te/_snum zhing gnag la ri bo lta bu ldang bar 'gyur ro zhes drang srong rnams kyis bshad do/_/gnyid 'phel ba dang /_gzhan yang bkra shis kyi dbyangs dang /_dbang po rdo rje lta bu dang /_de bzhin du der dus 
[\[271a\]]
[\[271a.1\]]tshigs ltar nyi ma dang zla ba sgrib cing de la kun nas sprin chen po'i mtshan nyid dang ldan zhing de dang 'dra bar mthong zhing the tshom skyed pa'i sprin ldang zhing 'brug bsgrags pa 'byung bar rig par bya'o zhes drang srong rnams kyis bshad do/_/de ltar shes nas gdon 
[\[271a.2\]]mi za bar sa bon thams cad gdab par bya'o/_/bya rnams bsrug na tshong pa rnams kyis bya ba 'grub bo/_/de lta bu'i sa g.yos na thams cad du bkra shis par brjod do/_/yang sa g.yos nas de'i rjes la zhag bdun na sprin ldang ste/_yang 'di ltar ka shi ka'i gos 'dra ba'i 
[\[271a.3\]]sprin gyis khyab cing mi 'thun pa'i sgra sgrogs pas nub phyogs su 'gro la chu la gnas pa'i shu shu ma ra dang /_ba lu ka dang /_nya dang /_chu srin 'dra ba'i sprin snang zhing nyi ma dang /_zla ba sgrib pa de lta bu'i mtshan nyid dang ldan pa snang na/_de ni chus sprul pa yin par rig par bya'o zhes 
[\[271a.4\]]drang srong chen po rnams kyis de skad bstan pa yin no/_/sgang dang ri'i rtse mo dang /_zhing dang /_rlan dang bral ba de dag rnams la sa bon gdab par bya ste/_dma' bar nyams par 'gyur ro/_/de bzhin du 'dam dang chur 'gyur zhing dma' bar 'dus par 'gyur ro/_/de lta 
[\[271a.5\]]bu'i sa g.yos na ni chu'i yin pas shis pa yin par rig par bya'o/_/yang 'di ltar sa g.yos nas de'i rjes la zhag bdun gyi nang du rlung drag po mi bzad pa ldang dus tshigs ltar ser skyar snang la nyi ma dang zla ba dmar por mthong zhing mtshan nyid de lta bu dang ldan par snang na/_de ni 
[\[271a.6\]]rlung gi sa g.yos pa yin par rig par bya'o/_/de lta bu gyur pa ni drang srong rnams kyis bstan pa yin no/_/de lta bu la mkhas pas 'gro bar mi bya ste/_bdag nyid bsrung bar bya zhing dgra zla las 'jigs pa chen po 'byung bas ra ba dang 'obs kyis mchog tu bsrung bar bya'o/_/de 
[\[271a.7\]]lta bu ni sa'i sa g.yos pa'i yon tan thams cad bstan pa yin no/_/mi rnams kyis me yis sa g.yos pa'i khyad par rig par bya ste/_gal te sa g.yos nas de'i rjes la zhag bdun gyi nang du skar mda' drag po ltung zhing dus tshigs ltar dmar la nyi ma dang zla ba yang 
[\[271b\]]
[\[271b.1\]]dmar bar snang ba de lta bu'i mtshan nyid dang ldan par snang ba ni me yis g.yos pa yin par rig par bya'o/_/bud shing las me mched par 'gyur bas nor bsregs shing du ba'i phreng ba snang zhing mtshon mchog tu 'bab la chu 'khyil ba snang ba zla ba dgu'i bar du char mi 'bab po/_/
[\[271b.2\]]de lta bu'i sa g.yos pa mi bzad pa ni me yis g.yos pa yin te/_rgyal po dang rgyal rigs rnams la snga dro'i tsha ba'i gnod pa 'byung bar 'gyur zhing rta dang glang po dang blon po chen po rnams la ni phyed la tsha ba'i nad 'byung la phyi dro ni ba lang dang phyugs rnams la nad 'byung ngo /_/
[\[271b.3\]]mtshan mo rkun ma rnams la gnod pa 'byung ngo /_/nam langs pa na mtha' 'khob pa rnams la 'chi ba'i 'jigs pa 'byung ngo /_/de bzhin du nam phyed na ni zhag brgyad kyi bar du na bar 'gyur zhing de nas sos par 'gyur te/_de nas yang bud med dang skyes pa la 'byung zhing 
[\[271b.4\]]thun gsum pa ni zhing rmo ba'i rang bzhin gyi las byed pa rnams la gnod pa 'byung ngo /_/mar ngo la ni drag shul gyi las byed pa'i gtum po rnams la nad 'byung ngo /_/yar ngo la ni bram ze mchod sbyin byed pa dang /_zhing pa rnams dang /_byis pa rnams dang /_rgan mo 
[\[271b.5\]]rnams dang /_chos la gnas pa'i gtso bo rnams la tsha ba'i nad 'byung bar 'gyur ro/_/dman pa dang /_dge ba dang dma' bar 'gyur ba rnams shes shing gang gis snga ma'i rang bzhin du gyur pa shes pa'i bram ze'i nyi mar gyur par blta'o/_/yang phur bu'i mnyam 
[\[271b.6\]]pa'i dge ba'i las rnam pa bzhi dang /_dmangs rigs kyi las rnam pa bzhi dang /_mnyam pa'i snyan dngags kyi las rnams shes pa dang /_so ma'i las rnam pa bzhi dang /_tshangs pa'i las des mnyam par shes pa rnams la gnod pa 'byung ngo /_/kye gzhan 
[\[271b.7\]]yang pad ma'i snying po rgyu skar nyi shu rtsa brgyad po de dag gi nad kyi le'u bshad par bya'o/_/smin drug la skyes pa'am/_bud med nad kyis btab pa zhag bzhi nas sos par bstan to/_/de'i lha ni me lha yin pas zho'i gtor ma btang na/_gtor ma des nad las ldang 
[\[272a\]]
[\[272a.1\]]bar bshad do/_/snar ma la skyes pa'am/_bud med nad kyis btab pa ni zhag lnga'i bar du na bar 'gyur ro/_/de nas sos par 'gyur te/_de'i lha ni skye dgu'i bdag po yin pas me tog gi phreng ba gtsang ma'i gtor ma btang bas/_gtor 
[\[272a.2\]]ma'i las des nad las ldang bar 'gyur ro/_/mgo la skyes pa'am/_bud med nad kyis btab pa ni zhag brgyad nas nad de las sos par 'gyur ro/_/de'i lha ni zla ba yin pas sran sngon gyi khur ba'i gtor ma btang na/_gtor ma des nad las ldang bar 'gyur ro/_/
[\[272a.3\]]lag la skyes pa'am/_bud med nad kyis btab pa ni zhag bcu'i bar du na bar 'gyur zhing de nas sos par 'gyur ro/_/de'i lha ni drag po yin pas 'bras dang /_'o thug gi gtor ma btang na/_gtor ma des nad de las ldang bar 'gyur ro/_/nam so la skyes pa 
[\[272a.4\]]'am/_bud med nad kyis btab pa ni zhag brgyad kyi bar du na zhing de nas sos par 'gyur ro/_/de'i lha ni nyi ma yin pas spos dang byug pa'i gtor ma btang na/_gtor ma des nad de las ldang bar 'gyur ro/_/rgyal la skyes pa'am/_bud med nad kyis btab pa 
[\[272a.5\]]ni zhag lnga'i bar du na zhing de nas sos par 'gyur ro/_/de'i lha ni phur bu yin pas byug pa dang /_phreng ba'i gtor ma btang na/_gtor ma des nad de las ldang bar 'gyur ro/_/skag la skyes pa'am/_bud med nad kyis btab pa ni sman gyis gso bas mi sos te/_
[\[272a.6\]]de'i lha ni sbrul yin pa'i phyir ro/_/mchu la skyes pa'am/_bud med nad kyis btab pa ni zhag brgyad kyi bar du na zhing de nas sos par 'gyur te/_de'i lha ni mtshun yin pas 'bru dang til btags pa'i ri lu'i gtor ma btang na/_gtor ma des nad de las 
[\[272a.7\]]ldang bar 'gyur ro/_/gre la skyes pa'am/_bud med nad kyis btab pa ni zhag bdun na bar 'gyur zhing /_de nas nad de las sos par 'gyur te/_de'i lha ni klu yin pas byug pa dang /_phreng ba'i gtor ma btang na/_gtor ma des nad de las ldang bar 'gyur ro/_/
[\[272b\]]
[\[272b.1\]]dbo la skyes pa'am/_bud med nad kyis btab pa ni gso ba'i sman gyis sos par mi 'gyur te/_de'i lha ni gshin rje yin pa'i phyir ro/_/me bzhi la skyes pa'am/_bud med nad kyis btab pa ni zhag lnga na bar 'gyur zhing /_de nas sos par 'gyur te/_de'i lha ni 
[\[272b.2\]]nyi ma yin pas byug pa dang /_phreng ba'i gtor ma btang na/_gtor ma des nad de las ldang bar 'gyur ro/_/nag pa la skyes pa'am/_bud med nad kyis btab pa sos par 'gyur te/_de'i lha ni dri za yin pas nas kyi ljang bu'i gtor ma btang na/_gtor ma des nad de 
[\[272b.3\]]las ldang bar 'gyur ro/_/sa ri la skyes pa'am/_bud med nad kyis btab pa ni zug zer che la zhag nyi shu rtsa brgyad kyi bar du na bar 'gyur zhing /_de'i lha ni rlung lha yin pas sna tshogs phreng ba'i gtor ma btang na/_gtor ma des nad de las ldang bar 'gyur ro/_/sa 
[\[272b.4\]]ga la skyes pa'am/_bud med nad kyis btab pa ni nad lci zhing zhag nyi shu rtsa gcig gi bar du na bar 'gyur zhing /_de nas sos par 'gyur ro/_/de'i lha ni me lha dang /_dbang po yin pas byug pa dang /_phreng ba'i gtor ma btang na/_gtor ma des nad de las ldang bar 
[\[272b.5\]]'gyur ro/_/lha mtshams la skyes pa'am/_bud med nad kyis btab pa ni zla ba phyed kyi bar du na bar 'gyur zhing /_de nas sos par 'gyur te/_de'i lha nyi ma yin pas mar gyis gang ba'i gtor ma btang na/_gtor ma des nad de las ldang bar 'gyur ro/_/snron la 
[\[272b.6\]]skyes pa'am/_bud med nad kyis btab pa ni nad tshabs che zhing zhag bcu gsum na bar 'gyur zhing /_de nas sos par 'gyur te/_de'i lha ni dbang po yin te/_byug pa dang phreng ba'i gtor ma btang na/_gtor ma des nad de las ldang bar 'gyur ro/_/snrum sa la 
[\[272b.7\]]skyes pa'am/_bud med nad kyis btab pa ni zla ba gcig na bar 'gyur zhing /_de nas sos par 'gyur te/_de'i lha ni dmangs rigs yin pas sha'i gtor ma btang na/_gtor ma des nad de las ldang bar 'gyur ro/_/chu stod la skyes pa'am/_bud med nad 
[\[273a\]]
[\[273a.1\]]kyis btab pa ni/_nad tshabs che zhing zla ba brgyad kyi bar du na bar 'gyur zhing de nas sos par 'gyur te/_de'i lha ni chu lha yin pas 'bras dang til btags pa'i gtor ma btang na/_gtor ma des nad de sos par 'gyur ro/_/chu 
[\[273a.2\]]smad la skyes pa'am/_bud med nad kyis btab pa ni zhag bdun gyi bar du na zhing de nas sos par 'gyur te/_de'i lha ni sna tshogs pa yin pas 'bras dang 'o thug gi gtor ma btang na/_gtor ma des nad de las ldang bar 'gyur ro/_/gro bzhin la skyes pa'am/_bud med 
[\[273a.3\]]nad kyis btab pa ni nad lci zhing lo gcig gi bar du na bar 'gyur te/_de'i lha ni khyab 'jug yin pas byug pa dang phreng ba'i gtor ma btang na/_gtor ma des nad de las sos par 'gyur ro/_/mon gre la skyes pa'am/_bud med nad kyis btab pa ni nad lci zhing zla ba bcu 
[\[273a.4\]]gsum gyi bar du na bar 'gyur te/_de'i lha ni ba su de ba yin pas byug pa dang /_phreng ba'i gtor ma btang na/_gtor ma des nad de las ldang bar 'gyur ro/_/mon gru la skyes pa'am/_bud med nad kyis btab pa ni zhag bcu gsum gyi bar du na bar 'gyur zhing /_de 
[\[273a.5\]]nas sos par 'gyur te/_de'i lha ni chu lha yin pas 'bras dang 'o thug gi gtor ma btang na/_gtor ma des nad de las ldang bar 'gyur ro/_/khrums stod la skyes pa'am/_bud med nad kyis btab par gyur na/_zhag bdun na bar 'gyur zhing /_de nas sos 
[\[273a.6\]]par 'gyur te/_de'i lha ni klu yin pas byug pa dang /_phreng ba'i gtor ma btang na/_gtor ma des nad de las ldang bar 'gyur ro/_/nam gru la skyes pa'am/_bud med nad kyis btab pa ni nad yang zhing zhag nyi shu rtsa brgyad na bar 'gyur zhing /_/de nas sos par 
[\[273a.7\]]'gyur te/_de'i lha ni rgyal yin pas spos dang me tog gi phreng ba'i gtor ma btang na/_gtor ma des nad de las ldang bar 'gyur ro/_/tha skar la skyes pa'am/_bud med nad kyis btab par gyur na zug zer che la zhag nyi shu rtsa brgyad kyi bar du na bar 'gyur la/_de'i 
[\[273b\]]
[\[273b.1\]]lha ni nyi ma yin pas mar dang sran sngon gyi gtor ma btang na/_gtong ma des nad de las ldang bar 'gyur ro/_/bra nye la skyes pa'am/_bud med gang nad kyis btab par gyur na sman gyis mi 'tsho ste/_de'i lha ni gshin rje yin pa'i phyir ro/_/mkhas pas tshul khrims 
[\[273b.2\]]la sbyar bar bya ste/_des mtho ris su 'gro bar 'gyur ro/_/kye pad ma'i snying po de ni nad kun nas 'byung ba zhes bya ba'i le'u yin no/_/gzhan yang kye pad ma'i snying po bcings pa thar pa zhes bya ba'i le'u bshad kyis nyon cig/_kye pad ma'i snying po smin 
[\[273b.3\]]drug la btson du bzung ba ni zhag gsum nas thar bar 'gyur ro/_/zhes bstan to/_/snar ma la btson du bzung ba ni yang zhag gsum nas thar bar 'gyur ro/_/mgo la btson du bzung ba ni zhag nyi shu nas thar bar 'gyur ro/_/lag la btson du bzung ba ni zla 
[\[273b.4\]]ba phyed nas thar bar 'gyur ro/_/nam so la btson du bzung ba ni zhag gcig nas thar bar 'gyur ro/_/rgyal la btson du bzung ba ni zhag gsum nas thar bar 'gyur ro/_/skag la btson du bzung ba ni yang zhag gsum nas thar bar 'gyur ro/_/mchu la 
[\[273b.5\]]btson du bzung ba ni zhag bcu drug nas thar bar 'gyur ro/_/gre la btson du bzung ba ni zhag bcu nas thar bar 'gyur ro/_/dbo la btson du bzung ba ni zhag bdun nas thar bar 'gyur ro/_/me bzhi la btson du bzung ba ni zhag lnga nas thar bar 'gyur ro/_/nag 
[\[273b.6\]]pa la btson du bzung ba ni zhag bdun nas thar bar 'gyur ro/_/sa ri la btson du bzung ba ni zhag bcu gnyis nas thar bar 'gyur ro/_/sa ga la btson du bzung ba ni zhag nyi shu rtsa drug nas thar bar 'gyur ro/_/lha mtshams la btson du bzung ba ni zhag nyi shu rtsa 
[\[273b.7\]]dgu nas thar bar 'gyur ro/_/snron la btson du bzung ba ni zhag bcu nas thar bar 'gyur ro/_/snrums la btson du bzung ba ni zhag nyi shu rtsa drug nas thar bar 'gyur ro/_/chu stod la btson du bzung ba ni zhag bcu bzhi nas thar bar 'gyur ro/_/de bzhin du 
[\[274a\]]
[\[274a.1\]]chu smad la yang brjod par bya'o/_/gro bzhin dang /_mon gre dang /_mon gru dang /_khrums stod dang /_khrums smad dang /_nam gru ste/_de dag la btson du bzung ba ni zhag bcu bzhi nas thar bar 'gyur ro/_/tha skar la btson du 
[\[274a.2\]]bzung ba ni zhag gsum nas thar bar 'gyur ro/_/bra nye la btson du bzung ba ni nyon mongs shing mi shor bar bstan to/_/kye pad ma'i snying po de dag ni bcings pa thar pa zhes bya ba'i le'u yin no/_/kye pad ma'i snying po gzhan yang sme ba'i mtshan ma bshad par bya 
[\[274a.3\]]yis de nyon cig_/mgo dkyil na sme ba phra zhing sa dkar po'i kha dog lta bu yod na/_bud med de ni rgyal po'i btsun mor 'gyur ro/_/de ni mchu pad ma ltar dmar bar 'gyur ro/_/bud med gang gi mgo la sme ba phra zhing lig bu mig gi kha dog lta bu yod 
[\[274a.4\]]na/_de ni dmag dpon gyi chung mar 'gyur te/_nu ma gnyis kyi dkyil na thig le lta bu'i sme ba yod par 'gyur ro/_/smin ma gnyis kyi mtshams na sme ba yod na/_de ni khyim thab las 'phyo zhing bag med par spyod la/_khyo lnga yod par 'gyur zhing /_zas dang 
[\[274a.5\]]skom mang du rnyed par 'gyur ro/_/gsang ba'i gnas na sme ba'i thig le yod na khyo lnga par 'gyur ro/_/gang gi mkhur tshos la sme ba yod na/_de ni khyim thab las 'phyo bar 'gyur zhing /_bzod par dka' ba'i sdug bsngal thob par 'gyur ro/_/brla'i phye gsham 
[\[274a.6\]]na sme ba thig le lta bu yod pa dang /_rna ba la sme ba yod pa ni thos pa mang zhing bag med par bstan to/_/gang gi mjug to na thig le lta bu'i sme ba yod pa ni thos pa mang zhing khyim thab kyi brtul zhugs can du 'gyur ro/_/gang gi ya mchu la sme ba nag po yod pa de 
[\[274a.7\]]ni [{]brdzun [,]rdzun [}]du smra zhing khyim thab las 'phyo la sdug bsngal mi bzad pa myong bar 'gyur ro/_/gang gi brla la sme ba yod pa de ni snga ma dang 'dra'o/_/gang gi mchu la sme ba yod pa de ni bag chung zhing khyim thab las 'phyo bar bstan to/_/gang gsang ba'i nang na 
[\[274b\]]
[\[274b.1\]]sme ba yod pa de ni zas dang /_skom mang du rnyed par 'gyur ro/_/kos ko dang gsang ba'i nang na sme ba yod pa ni khyim thab las 'phyo zhing /_zas dang gos mang du rnyed par 'gyur ro/_/kye pad ma'i snying po de ni sme ba lung bstan pa zhes bya ba'i le'u'o/_/kye pad 
[\[274b.2\]]ma'i snying po gzhan yang skyes pa'i yon tan gyi le'u bshad kyis nyon cig_/smin drug la skyes pa'i mi ni dka' thub dang ldan zhing rkun ma la dga' la dpa' zhing gtum pa dang /_lugs ston pa'i skyes bur 'gyur ro/_/snar ma la skyes pa'i skyes bu ni nor dang ldan 
[\[274b.3\]]pa dang /_chos la dga' zhing brtson 'grus brtan zhing dpa' la bde ba dang ldan par 'gyur ro/_/mgo la skyes pa'i skyes bu ni 'jam zhing mdzes la blta bar 'os pa dang /_khyad par du bud med la dga' bar 'gyur ro/_/lag la skyes pa ni gsod cing 
[\[274b.4\]]gtum la pha rol 'jigs par byed cing /_las drag po la sbyor la khang pa bzang po rnyed par 'gyur ro/_/nam so la skyes pa ni 'dod pa chung zhing blo dang ldan la/_chos dang tshul khrims dang bcas shing spro thung bar 'gyur ro/_/rgyal la skyes pa ni bram ze 
[\[274b.5\]]chen po gzi brjid dang ldan pa'am/_rgyal rigs su gyur nas rje'u rigs dang /_dmangs rigs kyis mchod par 'gyur ro/_/skag la skyes pa ni sna 'bud cing khro la spro thung zhing skyes bu ngan pa rnams la lung gsal bar bstan to/_/mchu la skyes 
[\[274b.6\]]pa ni shes rab dang ldan zhing lag pa gtsang la bsod nams che zhing /_de bzhin du nor dang /_longs spyod du ldan par 'gyur ro/_/gre la skyes pa ni chos ma yin pa'i blo dang ldan zhing rtag tu bla ma la smod par 'gyur ro/_/dbo la skyes pa ni longs spyod dang ldan 
[\[274b.7\]]zhing lha'i mngon par shes pa dang ldan pa'i bsod nams kyi skal ba can gyi skyes bur 'gyur ro/_/me bzhi la skyes pa ni bdag nyid skyon med cing rnam par gnon la zas bzang po za zhing dmag dpon byed cing 'joms par 'gyur ro/_/nag pa la skyes 
[\[275a\]]
[\[275a.1\]]pa ni mig mdzes shing gtam sna tshogs la mkhas la/_blta na sdug cing dbang dang ldan la tshul khrims dang ldan par 'gyur ro/_/sa ri la skyes pa ni gnyen dang ldan zhing mkhas la 'jam zhing dad pa che la grogs dad che bar 'gyur ro/_/
[\[275a.2\]]sa ga la skyes pa'i skyes bu ni gzi brjid dang ldan la nor mang zhing dpa' zhing pha rol gnon la/_gtong ba dang ldan zhing skal ba che bar 'gyur ro/_/lha mtshams la skyes pa'i skyes bu ni grogs po dang ldan zhing khyim dang ldan la/_dag cing byas pa gzo la chos kyi bdag 
[\[275a.3\]]nyid can du 'gyur ro/_/snron la skyes pa'i skyes bu ni grogs dad che la kun nas rgyal zhing 'phong gi bstan bcos la mkhas shing /_bud med la dga' ba'i blo can du 'gyur ro/_/snrums la skyes pa ni byas pa mi gzo la chos la mi dga' zhing dpa' zhing brtan la sdig 
[\[275a.4\]]pa can du 'gyur ro/_/chu stod la skyes pa'i skyes bu ni ser sna che la dbang po rgod pa dang /_nya'i sha la sred cing shan par 'gyur ro/_/chu smad la skyes pa'i skyes bu ni spro thung zhing gtong ba la dga' zhing mkhas la/_dga' mdza' dang ldan zhing gnyen bshes mang bar 
[\[275a.5\]]'gyur ro/_/gro bzhin la skyes pa ni bstan bcos la mkhas shing bya ba dang ldan la tshe ring bar 'gyur ro/_/mon gre la skyes pa ni blo rgod cing nor mang la skyes bu thams cad 'joms par 'gyur ro/_/mon gru la skyes pa ni zhe sdang che zhing tshul khrims dang mi ldan la byi 
[\[275a.6\]]rgyug par 'gyur ro/_/khrums stod la skyes pa ni spyod pa'i yon tan dang ldan zhing byas pa gzo la de kha ra bar 'gyur ro/_/khrums smad la skyes pa ni shin tu mkhas shing blo dang ldan la bu mang zhing chos dang tshul khrims ldan zhing /_nor mang bar 'gyur ro/_/nam gru 
[\[275a.7\]]la skyes pa ni chos shes shing rig pa sten la dbul zhing nor nyung la gtong ba la dga' bar 'gyur ro/_/tha skar la skyes pa ni mkhas shing skye bo'i tshogs dga' la dpa' zhing skal ba dang ldan par 'gyur ro/_/bra nye la skyes pa ni sdig pa la spyod cing mi mkhas 
[\[275b\]]
[\[275b.1\]]la sngar zhing sbyin pa la dga' zhing gzhan la rten pas 'tsho bar 'gyur ro/_/kye pad ma'i snying po de ni skyes pa'i yon tan gyi le'u'o/_/gzhan yang bram ze bdag gis sngon gyi gnas rjes su dran pa'i shes pas mngon sum du byas nas/_sems kyis rig pa rnams gtan la 
[\[275b.2\]]phab cing sna tshogs pa'i sngon gyi gnas rjes su dran te/_tshangs pa mchog tu gyur pa de khyod gzhan zhig yin snyam na/_de ltar blta bar mi bya ste/_nga nyid de'i tshe de'i dus na lha rnams kyi tshangs pa mchog tu gyur to/_/bdag de nas shi 'phos nas lha'i dbang po brgya byin du 
[\[275b.3\]]gyur to/_/de nas shi 'phos nas bram ze dgon pa pa mu khyud gau ta ma zhes bya bar gyur to/_/de nas shi 'phos nas drang srong dkar po'i tog ces bya bar gyur to/_/de nas shi 'phos nas tha mal pa'i pan Di ta ne tso zhes bya bar gyur to/_/de'i tshe bdag gis rig byed bzhi bklags 
[\[275b.4\]]te/_'di lta ste/_rgyal zhes bya ba'i gnod pa'i phyogs dang /_sdeb sbyor gyi gnod pa'i phyogs dang /_cha nyi shu rtsa gcig pa byas shing srid srung rnams bdag gis byas so/_/bram ze khyod yang de'i tshe de'i dus na drang srong ba su zhes bya bar gyur pa de gzhan zhig yin snyam du de de 
[\[275b.5\]]ltar mi blta ste/_nga nyid de'i tshe de'i dus na drang srong ba su zhes bya bar gyur to/_/de'i tshe ngas shing mkhan gyi bu mo ser skya mo zhes bya ba chung ma'i don du blangs so/_/de la bdag kun du chags pas rdzu 'phrul nyams shing bsam gtan dang bral te/_des bdag nyid 'gyod 
[\[275b.6\]]nas de'i tshe dag byed kyi sngags 'di dag smras te/_oM b+hur b+hu ba swa/_tad sa b+hi tu ra ba re N+yaM b+har go de ba sa d+h+ri ma hi d+hi yo na bra dzo da ya/_de bas na bram ze ngas khyod la bshad par byas te/_bdag ni tha mal pa tsam nyid de/_'jig rten du 'di ltar bram ze zhes bya ba dang /_rgyal 
[\[275b.7\]]rigs zhes bya ba dang /_rje'u rigs zhes bya ba dang /_dmangs rigs zhes bya ba 'di thams cad gcig pa nyid de/_thams cad tha dad pa ma yin no/_/de bas na bdag gi bu gzhon nu stag rna la bu mo gzugs bzang mo chung ma'i don du byin cig_/gang rin ji snyed bab pa de 'dod 
[\[276a\]]
[\[276a.1\]]pa bzhin du gzhal bar bya'o/_/gdol pa'i rgyal po tre shang ku las tshig de lta bu de thos pa dang /_bram ze pad ma'i snying pos 'di skad ces smras so/_/khyod ni gcig tu gyur pa'i gtso bo mnyam pa med pa/_lha dang bcas pa'i 'jig rten na mnyam pa 
[\[276a.2\]]med pa'i bram ze chen por gyur te/_khyod kyi bu la nga'i bu mo gzugs bzang mo sbyin par byas te/_gzhon nu stag rna dang /_gzugs bzang mo gnyis tshul khrims dang gzugs dang yon tan dang ldan zhing bzang zhing mdzes pa yin te/_'di ni bdag kyang 'dod pa yin no/_/
[\[276a.3\]]de nas bram ze'i khye'u lnga brgya po de dag gis sgra chen pos kye rig pa dang ldan pa'i bram ze rnams gdol pa dang gnyen ma mdzad cig_/mkhan po rig pa dang ldan pa'i bram ze rig pa gsum rnams gdol pa dang lhan cig tu gnyen mdzad dam/_de nas bram ze pad ma'i snying pos 
[\[276a.4\]]gleng gzhi bshad cing lan gyi tshigs su bcad pa rnams smras pa/_tre shang ku des gang smras pa/_/de bzhin de nyid de lta bur/_/de nyid yin te [{]brdzun [,]rdzun [}]pa min/_/yang dag mthar gyur bden pa nyid/_/de nas bram ze pad ma'i snying pos bram ze'i khye'u de dag la smad nas/_
[\[276a.5\]]gdol pa'i rgyal po tre shang ku la 'di skad ces smras so/_/kye tre shang ku tshangs pa 'di/_/mi mjed bdag pos 'byung bzhi las/_/skyes bu rnam par sprul pa ste/_/mgo ni skar tshogs nam mkha' yin/_/de bzhin lto ba bar snang yin/_/ri bo rnams ni brla gnyis te/_/
[\[276a.6\]]rkang pa gnyis ni sa ru gnas/_/nyi ma zla ba mig gnyis yin/_/rtswa dang shing rnams ba spu ste/_/mchi ma bar snang char pa'o/_/rgya mtsho rnams ni gcin du 'dod/_/ri bo rnams ni phyi sa yin/_/de ni tshangs pa mi mjed bdag_/khyod dang shes pa mnyam pa med/_/de de bzhin du 
[\[276a.7\]]bdag gis brjod/_/kye tre shang ku de la ni 'dir bdag nyid ci zhig smra ru yod/_yang rang gi mtshan nyid mngon sum du dpyad pas pha dang mas sbyor ba byas pa las gyur cing /_bde ba 'dod pas bslus nas sems can rnams mngal du 'jug pa yin te/_'ga' yang ma skyes 
[\[276b\]]
[\[276b.1\]]pa ni med do/_/'jig rten thams cad ni skye ba yin te/_bram ze'i rigs dang /_rgyal rigs dang /_rje'u rigs dang /_dmangs rigs de dag thams cad la zhar ba dang /_lag pa 'jas pa dang /_'theng po dang /_mdze dang /_'brum bu dang /_brjed byed rnams dang /_sha bkra 
[\[276b.2\]]dang /_de bzhin du sems can thams cad tha dad par gnas pa'i phyir te/_rus pa dang /_pags pa dang /_sen mo dang /_sha dang /_bde ba dang /_sdug bsngal dang /_bshang ba dang /_gci ba dang ldan zhing dbang po rnams ni rnam par dbye ba med pa'i phyir rigs bzhi 
[\[276b.3\]]'grub par mi 'gyur ro/_/bram ze gal te bram ze'i sngags kyi 'bras bu mtho ris su 'gro ba yin na/_dge sdig gi las kyi 'bras bu med cing chud za bar 'gyur ro/_/gang zhig 'gro ba lnga rnams la dge sdig las kyi 'bras bu rnam par smin par ni mthong ngo /_/de nas gdol 
[\[276b.4\]]pa'i rgyal po tre shang kus bram ze pad ma'i snying po grags pas tshar bcad do/_/de nas bram ze des gdol pa'i rgyal po tre shang ku la smras pa/_khyod ni tshangs pa dang /_lha'i dbang po kau shi ka dang /_gau ta ma rtsibs kyi mu khyud dang /_dkar po'i tog dang /_ne tso mkhas pa'i rig byed 
[\[276b.5\]]rnams bshad par gyur cing /_lha'i drang srong chen por grags pa dang ldan pa'i mchog da ltar yang khyod nyid yin te/_'dir rig pa mchog gis bstan bcos thams cad byed cing mchog tu khyad par can 'jig rten 'di'i mchog tu gyur pa rigs pa dang ldan par spyod pa khyod yin 
[\[276b.6\]]pas/_tshul khrims dang ldan pa gzugs dang ldan pa/_yon tan dang ldan pa'i bu mo gzugs bzang mo mna' ma'i don du bdag gis khyod la sbyin par bya'o/_/gzhon nu stag rna dang /_gzugs bzang mo gnyis mdzes shing 'thun pas kyang 'di la mos shing dga'o zhes 
[\[276b.7\]]smras nas/_gser gyi bum pa chus bkang ba thogs nas/_bram ze mngon par dad cing dga' ba dang /_mgu ba dang ldan pas chu sbrengs nas bu mo byin te/_'di skad du yang bu mo gzugs bzang mo 'di gzhon nu stag rna'i chung ma ru dga' ba'i sems kyis long shig_/de 
[\[277a\]]
[\[277a.1\]]nas gdol pa'i rgyal po tre shang kus bu mo de rang gi bu de la blangs nas/_rang gi grong khyer du phyir log ste/_chos dang ldan par grags pas rang gi rgyal srid bskyangs par gyur to/_/yang dge slong dag khyed de'i tshe de'i dus na gdol pa'i rgyal po tre shang ku zhes bya 
[\[277a.2\]]ba de gzhan zhig yin snyam du sems na/_de ltar blta bar mi bya ste/_nga nyid de'i tshe de'i dus na gdol pa'i rgyal po tre shang ku zhes bya bar gyur to/_/yang de'i tshe de'i dus na gzhon nu stag rna zhes bya ba gdol pa'i rgyal po tre shang ku zhes bya ba'i bur gyur pa de gzhan zhig yin snyam du 
[\[277a.3\]]sems na/_de ltar blta bar mi bya ste/_dge slong kun dga' bo 'di nyid de'i tshe de'i dus na gzhon nu stag rna zhes bya bar gyur to/_/yang khyed de'i tshe de'i dus na bram ze pad ma'i snying po zhes bya bar gyur pa de gzhan zhig yin snyam du sems na/_de ltar blta bar mi bya ste/_dge slong shA 
[\[277a.4\]]ra dwa ti'i bu de'i tshe de'i dus na bram ze pad ma'i snying po zhes bya bar gyur to/_/yang de'i tshe de'i dus na bu mo gzugs bzang mo zhes bya ba bram ze pad ma'i snying po'i bu mor gyur pa de gzhan zhig yin snyam du sems na/_de ltar blta bar mi bya ste/_dge slong ma gzugs bzang mo 'di nyid 
[\[277a.5\]]de'i tshe de'i dus na pad ma'i snying po'i bu mor gyur te/_der gcugs pa dang /_mdza' ba'i rgyus da ltar dge slong kun dga' bo 'gro na rjes su 'gro zhing /_'dug na 'dug la khang pa gang dang gang du bsod snyoms la zhugs pa na/_sgo de dang der mi smra bar gnas par gyur to/_/de 
[\[277a.6\]]nas bcom ldan 'das gleng gzhi'i rnam pa 'di nyid bstan nas/_de'i tshe tshigs su bcad de bka' stsal pa/_skye ba sngon gyi bag chags kyis/_/da ltar yang ni brtse nyid de/_/de yis gcugs pa skyes gyur pa/_/chu nang nas skyes ci bzhin no/_/de lta bas na dge slong dag 'phags pa'i 
[\[277a.7\]]bden pa bzhi mngon par rtogs pa mngon du ma byas pas brtson 'grus dang mngon par 'bad pa dang /_spro ba dang /_'dun pa drag pos tshig tu ma yin par rtogs par bya zhing dran pa dang /_shes bzhin gyis spyad par bya'o/_/bzhi po de dag gang zhe na/_sdug bsngal 'phags pa'i bden 
[\[277b\]]
[\[277b.1\]]pa sdug bsngal dang /_kun 'byung 'phags pa'i bden pa sdug bsngal dang /_'gog pa 'phags pa'i bden pa sdug bsngal dang /_lam 'phags pa'i bden pa sdug bsngal te/_'phags pa'i bden pa bzhi po de dag mngon par ma rtogs pa mngon par rtogs pa'i phyir brtson 'grus 
[\[277b.2\]]dang /_mngon par 'bad pa dang /_spro ba dang /_'dun pa drag pos tshig tu ma yin par rtogs par bya zhing dran pa dang /_shes bzhin gyis sbyar bar bya'o/_/chos kyi rnam grangs 'di bshad pa na/_dge slong drug cu len pa med par zag pa rnams las sems rnam par grol lo/_/
[\[277b.3\]]mnyan yod kyi skye bo'i tshogs chen po bram ze dang /_khyim bdag rnams chos kyi mig rdul med cing dri ma dang bral bar gyur to/_/dge slong de dag dang /_ko sa la'i rgyal po gsal rgyal dang /_mnyan yod kyi skye bo'i tshogs chen po dang /_bram ze dang /_khyim bdag dang /_lha dang /_klu 
[\[277b.4\]]dang /_gnod sbyin dang /_lha ma yin dang /_nam mkha' lding dang /_mi'am ci dang /_lto 'phye chen po dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa stag rna'i mdo rdzogs so//_//
[\[277b.5\]]rgya gar gyi mkhan po dge slong a dzi ta shrI b+ha dra dang /_zhu chen gyi lots+tsha ba seng kar dge slong shAkya 'od kyis bsgyur//[ {D359}]@##/_/rgya gar skad du/_dwI da sha lo tsa na nA ma sU tra/_bod skad du/_mig bcu gnyis pa zhes bya ba'i mdo/_grub par gyur cig 
[\[277b.6\]]sangs rgyas bcom ldan 'das rgyal po'i khab kyi grong khyer 'od ma'i tshal na bzhugs te/_de'i tshe glog byung /_skar mda' ltung /_gnam lcags bab pa dang /_de nas rgyal po gzugs can snying po 'khor dang bcas pas ltas mkhan bram ze rnams bkug nas smras pa/_ci'i rgyu ci'i 
[\[277b.7\]]rkyen gyis gnam kun 'khrug par 'gyur/_bram ze rnams kyis gsol pa/_ltas 'di lta bu dag mig bcu gnyis zhes bgyi ba'i gtsug lag las 'byung ste/_bdag gis khrel bar rngo mi thogs so/_/de nas rgyal po gzugs can snying po bcom ldan 'das ga la ba der song ste 
[\[278a\]]
[\[278a.1\]]zhabs la phyag 'tshal nas 'di skad ces gsol to/_/bcom ldan 'das sems can gyi don du thugs brtse bar dgongs te/_mig bcu gnyis kyi ltas kyi gtsug lag bshad du gsol/_bcom ldan 'das kyis bka' stsal pa/_rab tu byung bas ni phyi rol pa 
[\[278a.2\]]'jig rten gyi gtsug lag 'di lta bu dag bshad pa'i cha ma yin no/_/de nas yang rgyal po gzugs can snying pos bcom ldan 'das la bskyar te gsol pa/_bcom ldan 'das bdag la thugs brtse bar dgongs te the tshom 'di dgrol du gsol/_de nas bcom ldan 'das kyis 
[\[278a.3\]]bshad par gnang nas sngon gyi gleng gzhi bka' stsal pa/_rgyal po chen po sngon 'das pa'i dus na gangs kyi ri drung na drang srong b+ha ga ba zhes bya ba zhig gnas pa de dus gzhan zhig na stag mo gzhon nu zhig 'khyam pa mthong ba dang 'dod chags skyes te/_drang srong gis 'khrig pa'i chos 
[\[278a.4\]]spyad pa las lo dus su bu bcu gnyis byung bar gyur to/_/bu btsas nas lo bdun lon pa dang pha ma gnyis shi nas phru gu rnams kyis lo bcu gnyis kyi bar du tshangs pa'i dngos grub bsgrubs nas/_bsam pa dang re ba bskang bar gsol ba dang /_de nas tshangs pas snying rjes 
[\[278a.5\]]bltas te/_brgya byin lha'i dbang po dang /_rgyal po chen po bzhi 'khor dang bcas par 'dzam bu'i gling du lhags te/_de nas tshangs pas byis pa de rnams la smras pa/_bu khyed rnams ci 'dod/_de nas byis pa rnams kyis tshangs pa la smras pa/_lha bdag cag rnams ni byis 
[\[278a.6\]]pa'i rang bzhin shin tu blo dman pa lags te/_legs nyes ma 'tshal lags na/_nyi zla dang /_gza' dang /_rgyu skar gyi ltas dang /_dkyil 'khor dang /_gtsug lag ji lta bu lags pa bshad du gsol/_de nas brgya byin lha'i dbang pos tshangs pa la 'di skad ces smras so/_/
[\[278a.7\]]lha'i ston pa khyod kyis byis pa 'di rnams la dngos grub stsal ba'i rigs so/_/de nas tshangs pas byis pa rnams la smras pa/_byis pa nyon cig_/rgyu skar nyi shu rtsa brgyad dang /_skar ma thams cad kyi dkyil 'khor dang /_ltas dang /_nyi zla dang /_gza' dang /_gnam lcags 'bab pa dang /_sa 
[\[278b\]]
[\[278b.1\]]g.yo zhing 'gul ba dang /_ltas kyi gtsug lag ji lta bu yin pa dag bstan par bya'o/_/dgun zla ra ba yar gyi ngo dang /_mar gyi ngo dang /_tshes brgyad dang /_bcu bzhi dang /_bco lnga la nyi ma'i 'od mun pa 'dra ba nag por gyur na mi ya rabs mdzangs shing mkhas pa rnams la bgegs chen 
[\[278b.2\]]po 'byung bar 'gyur ro/_/rgyu skar a shwi nI'i nyi ma la nyi ma las du ba 'dra ba byung ste/_'khor zhing 'thul na lo bcu gnyis kyi bar du char mi 'bab par 'gyur ro/_/rgyu skar b+ha ra NI'i nyi ma la nyi ma gser gyi mdog 'dra bar gyur na nye skor gyi rgyal khams kyi yul 'jig pa dang /_dbus su mu 
[\[278b.3\]]ge chen po 'byung ngo /_/dgun zla tha [{]chungs kyi [,]chung gi [}]ngo rgyu skar kArti kA'i nyi ma la nyi ma lhag par gsal bar gyur na mtha'i yul khams 'jig cing dbus su char mi 'ong ngo /_/dpyid zla ra ba'i ngo rgyu skar A grA'i nyi ma la nyi ma 'khyims pa dang /_nyi ma gnyis su snang na mi nad 'byung /_rgyal po sde 
[\[278b.4\]]gnyis la gnod pa'i bgegs 'byung /_dpyid zla 'bring po'i ngo rgyu skar pu Sh+ya'i nyi ma la nyi ma mun pa 'dra bar 'gyur zhing nyi ma nub kar kha dog skya bor gyur na rgyal po chen po la bgegs 'byung /_dpyid zla tha [{]chungs kyi [,]chung gi [}]ngo rgyu skar b+ha ra NI'i dus la nyi zla gzas zin na blon pos rgyal po bsad 
[\[278b.5\]]par 'ong ngo /_/dbyar zla ra ba'i ngo rgyu skar pU ra ba b+ha dra pA dA'i dus la nyi ma dmar por gyur na/_rgyal po dang /_blon po dang /_de'i yul 'khor du gnod pa'i bgegs chen po 'byung /_dbyar zla 'bring po'i ngo rgyu skar bUrbA shA D+hA'i dus la zla ba nya la gzas zin na yul 'khor 'khrug pa dang /_mi nad 
[\[278b.6\]]dang mu ge 'byung /_dbyar zla tha [{]chungs kyi [,]chung gi [}]ngo rgyu skar mU laM'i dus la nyi zla gas shing ser ga byung bar snang na yul der gnod pa chen po 'byung /_ston zla ra ba'i ngo rgyu skar a shwi nI'i dus la nyi zla dus gcig tu shar na yul 'khor der khrag 'khrug chen pos khrag 'bab par 'ong ngo /_/ston zla 'bring 
[\[278b.7\]]po'i ngo rgyu skar kArti kA'i dus zla ba nya la zla ba me'i kha dog 'dra bar gyur na yul 'khor der dgra'i dmag gis yul 'jig par 'gyur/_dgun zla ra ba'i ngo rgyu skar b+ha ra NI'i nyi ma la rlung dmar nag po byung la nyi ma mi gsal bar gyur na/_dgra'i tshogs kyis yul 'jig par 'gyur ro/_/dgun zla tha 
[\[279a\]]
[\[279a.1\]{]chungs kyi [,]chung gi [}]ngo rgyu skar pUr ba phal gu nI'i nyi ma la sa bab cing rlung dmar chen po byung na rgyal po chen po la gnod pa 'byung /_dpyid zla ra ba dang 'bring po'i ngo rgyu skar bi shA khA'i nyi ma la ser ba bab na yul 'khor der khrag nad dang gnod pa 'byung /_dpyid zla tha [{]chungs kyi [,]chung gi [}]ngo rgyu skar 
[\[279a.2\]]dz+yeSh+ThA'i nyi ma la nam langs kar skar ma nyi ma bas 'od bzang por gsal bar byung na gza' thams cad la bgegs chen po 'byung /_dbyar zla ra ba'i ngo rgyu skar pUrbA shA D+hA'i nyi ma la sa bab cing nyi ma mi gsal na rgyal po stong 'khrug cing 'thab par 'gyur/_yang dbyar zla ra ba'i ngo rgyu skar pUrbA shA 
[\[279a.3\]]D+hA'i nyi ma la rlung chen po byung na chu dkon/_kha zas dang /_'bru zan ma rung bar 'gyur/_dbyar zla 'bring po'i ngo rgyu skar shra ba NA'i nyi ma la rlung drag por langs shing nam mkha' mun par gyur na nyen kor gyi yul khams gzhan du 'jigs pa chen po 'byung /_dbyar zla 'bring po'i ngo rgyu skar pUrbA b+ha drA 
[\[279a.4\]]pA dA'i nyi ma la ser ba bab/_gnam lcags grum na yul 'khor der nad dang mu ge 'byung /_dbyar zla tha [{]chungs kyi [,]chung gi [}]ngo rgyu skar pUrbA b+ha drA pA dA'i nyi ma la byang phyogs nas rlung dmar chen po langs nas lha khang dang /_mchod rten dang /_khang khyim dang /_shing sdong po chen po bsgyel na yul khams su gnod 
[\[279a.5\]]pa chen po 'byung ngo /_/ston zla ra ba'i ngo rgyu skar A shwi nI'i nyi ma la thog bab bam/_skar mda' ltung ngam/_ser ba bab na yul khams der thab mo chen po 'ong /_dgun zla ra ba'i ngo rgyu skar ma g+hA'i nyi ma la char pa bab na yul khams thams cad kha zas mod par 'ong /_dgun zla tha [{]chungs kyi [,]chung gi [}]ngo 
[\[279a.6\]]rgyu skar A grA'i nyi ma la gnam me'i kha dog 'dra bar gyur na ltas rab tu ngan te/_yul khams su mi bde ba dang 'jigs pa chen po 'byung ngo /_/dpyid zla tha [{]chungs kyi [,]chung gi [}]ngo rgyu skar b+ha ra NI'i nyi ma la byang phyogs nas sgra chen po byung ngam/_gnam ser por song na dgra thams cad kyis yul khams 
[\[279a.7\]]gshig par 'gyur ro/_/dpyid zla ra ba'i ngo rgyu skar swA tI'i nyi ma la char bab la rlung ma langs par 'ja' byung na grong khyer chen po mes tshig par 'gyur ro/_/dbyar zla ra ba'i ngo rgyu skar pu Sh+ya'i nyi ma la glog dang /_sbur ma dang /_nyal nyil gyi char bab na yul khams der mu ge 'byung /_dbyar zla 'bring po'i 
[\[279b\]]
[\[279b.1\]]ngo rgyu skar mU laM'i nyi ma la char cher bab la 'ja' byung na/_rgyal rigs rnams la gnod par 'gyur/_dbyar zla tha [{]chungs kyi [,]chung gi [}]ngo rgyu skar ut+ta ra b+hadra pA dA'i nyi ma la sa las sgra byung ngam/_rlung nag po langs na yul der mu ge 'byung /_dbyar zla 'bring po'i ngo phyogs mtshams dag nas sgra chen po byung na 
[\[279b.2\]]yul phyogs der khrag khrug chen po 'byung /_ston zla ra ba'i ngo rgyu skar b+ha ra NI'i nyi ma la gnam las sgra chen po byung na btsun pa dang /_dka' thub can rnams la gnod pa 'byung /_ston zla ra ba'i ngo dbang po'i nyi ma la gnam nas sgra byung na mi le lo can dang /_phyugs la gnod pa 'byung /_ston zla tha 
[\[279b.3\]{]chungs kyi [,]chung gi [}]ngo rgyu skar d+ha ni Sh+thA'i nyi ma la gnam las rol mo'i sgra byung na rtswa dang /_lo tog legs par 'gyur/_char dus su 'bab/_mjug tu mi nad 'byung /_dgun zla ra ba'i ngo rgyu skar swA tI'i nyi ma la gnam las sgra chen po 'byung zhing gnam 'khrug na yul 'khor der 'jigs pa chen po 'byung /_dgun 
[\[279b.4\]]zla tha [{]chungs kyi [,]chung gi [}]ngo rgyu skar dz+yeSh+ThA'i nyi ma la tshub ma langs shing sa g.yos na dge sbyong dang /_bram ze rnams la bgegs dang gnod pa 'byung /_dpyid zla ra ba'i ngo rgyu skar pUrbA b+ha drA pA dA'i nyi ma la nyin par sa g.yos na lo gnyis kyi bar du dus su yul khams der dmag 'ong /_dpyid zla 'bring po'i ngo rgyu 
[\[279b.5\]]skar pUrbA shAD+hA'i nyi ma la sa 'gul na blon pos rgyal po bsad pa dang /_yul khams der 'khrug pa chen po 'byung /_dbyar zla 'bring po'i ngo rgyu skar mU laM dbang ba la nub mo sa g.yos na khams kyi dbang po rnams la gnod pa 'byung /_dbyar zla tha [{]chungs kyi [,]chung gi [}]ngo rgyu skar ro hi NI dbang ba la nub mo sa g.yos 
[\[279b.6\]]shing rlung dmar byung /_char ma bab na 'bru zan ma rungs par 'gyur zhing dmag 'ong /_ston zla 'bring po'i ngo rgyu skar ut+ta ra b+ha drA pA dA'i nyi ma la nyin par sa g.yos na pha rol gyi dgras rgyal po de pham par 'gyur/_yul phyogs kyang chom rkun gyis 'jigs par 'gyur/_ston zla tha [{]chungs kyi [,]chung gi [}]ngo rgyu skar kArti 
[\[279b.7\]]kA'i nyi ma la sa g.yos na grong khyer chen po dang /_khang khyim 'jig cing mu ge 'byung /_dgun zla ra ba'i ngo rgyu skar a shwi nI dang /_ut+ta ra phal gu NI dbang ba'i nub mo sa g.yos na byis pa chung ngu dang /_bud med sbrum ma la bgegs dang gnod pa 'byung /_dgun zla 'bring po'i ngo rgyu skar mr-i ga shi rA dang /_pUrbA 
[\[280a\]]
[\[280a.1\]]b+ha drA pA dA'i nyin par sa g.yos na rkang 'gros la bgegs dang gnod pa 'byung /_dbang po'am/_ma g+hA'i nyi ma la gtsug lag khang sku gzugs g.yos shing 'gul lam/_sa 'phos na yul khams de myur du 'jig par 'gyur/_gtsug lag khang gi sku gzugs gdan las 'phos 
[\[280a.2\]]sam/_dngul lta bu byung ngam/_'gyel na yul khams de rgyal po dang bcas par rgyal khams gzhan gyi dbang du 'gyur/_gtsug lag khang gi sku gzugs 'phos sam/_spyan nas mchi ma byung na yul khams de'i mi dpa' bo gces pa bu smad dang bcas par yul byung bar 'gyur/_gtsug lag khang gi 
[\[280a.3\]]sku gzugs gdan las 'phos sam/_'gul la lha khang nas dud pa 'dra ba byung na/_yul khams de'i rgyal po la gnod par 'gyur/_gtsug lag khang chen po dang /_gnas khang lta bu g.yos na/_grong khyer de phyogs rgyal khams gzhan gyis gnangs su bcad pa'am mes tshig par 'gyur/_zla ba'i zur 
[\[280a.4\]]la gza' phur bu byung na mi phyug po la rgyal pos nor 'phrog cing gnod par 'gyur/_nyi zla dmar por song na khams kyi dbang po la gnod pa 'byung /_gza' spen pa zla ba'i steng du byung na yul 'khor der 'jigs pa chen po dang bgegs 'byung /_ltas 'di rnams byung ba'i dus su zla ba gzas zin na rgyal po 
[\[280a.5\]]chen po rnams la gnod pa dang bgegs 'byung /_rgyal po dang po skyes pa'i rgyu skar gyi steng du zla ba byung zhing /_zla ba'i steng du yang gza' mjug [{]rings [,]ring [}]byung na/_yul khams de'i rgyal po dang /_rgyal khams nye ba gzhan gyi rgyal po dang 'thab mo 'ong /_gza' spen pa rgyu skar ro ha NI dang /_kArti kA'i dbus su shar 
[\[280a.6\]]na rgyal khams de'i mi thams cad la gnod pa chen po dang /_bgegs byung nas mi sum cha cig lus par 'gyur/_gza' pa ba sangs dang /_rgyu skar ma g+hA dang pUrba phal gu ni zla ba'i dbus su shar na lo tog la gnod pa 'byung /_gza' phur bu dang /_pa ba sangs dang /_spen pa rnams dmar por song na yul khams der 'jigs 
[\[280a.7\]]pa chen po 'byung /_gza' mjug [{]rings [,]ring [}]rgyu skar puSh+yA'i steng du shar na ring po mi thogs par phyogs bzhi nas dmag chen po 'byung /_gza' phur bu dang /_mig dmar rgyu skar shra ba NA'i steng du shar na lo gsum gyi bar du yul khams der 'jigs pa chen po dang gnod pa 'byung /_gza' phur bu dang /_spen pa rgyu skar bi shA khA'i 
[\[280b\]]
[\[280b.1\]]steng du shar na mi mang po 'thab mo la 'chi bar 'gyur ro/_/lha khang dang khang pa chen po'i steng du bya rog gar byed cing 'phyang mo nyug na yul khams der 'thab mo chen po 'byung /_bud med la mi ma yin pa'i bu byung ngam/_yang na phyugs la mi'i bu byung na yul khams de'i bud med la bgegs dang gnod pa chen po 'byung /_ma'i mngal na 
[\[280b.2\]]bu yod pa rgod dam/_smra'am/_ngu na yul khams de 'jig par 'gyur/_bud med kyi mngal nas bu rkang gcig pa'am/_rkang gsum pa'am/_rkang bzhi pa byung na yul de'i rgyal po la gnod pa 'byung /_bud med kyi lto nas bu ma ning mtshan gnyis pa byung na yul khams de'i rgyal po 'chi bar 'gyur/_bud med las byol song gi bu 
[\[280b.3\]]dang bu mgo mang po can byung na yul khams de 'jig par 'gyur/_bud med las bu mgo gcig la gdong gnyis mig gsum pa byung na yul khams de myur du 'jig par 'gyur/_bud med las bu grul bum mgo bzhi pa byung na yul 'khor der 'jigs pa chen po 'byung /_bud med las bu phag gi gdong can byung na phyogs bzhi 
[\[280b.4\]]nas yul khams de 'jig par 'gyur/_bud med las bu gdong nyi ma'i 'od bzhin 'bar ba byung na nang 'khrug gis yul khams de 'jig par 'gyur/_byis pa tshem bu na gnas pa chen po bzhin tshig smra na yul 'khor de 'jig par 'gyur/_ma nyid kyis ma tshor bar mngal nas bu byung na yul khams der bgegs dang gnod pa chen po 
[\[280b.5\]]'byung /_bud med kyi lto nas bu phag gam sbrul lta bu byung na 'dre gdon dang /_bgegs nad kyis yul khams de 'jig cing 'jigs pa chen po 'byung /_bud med las bu skye nub pa dang /_so skyes pa byung na yul khams de dgon par 'gyur te/_mi thams cad kyang phyogs gzhan du 'gro bar 'gyur/_bud med las bu mgo med 
[\[280b.6\]]pa lag pa gcig pa byung na yul khams der gnod pa chen po 'byung /_yul khams su me tog dang shing tog 'bras bu lan gnyis 'byung zhing /_shing dang 'bras bu las khu ba 'dzag na rgyal po'i rgyal tshab la bgegs dang gnod pa 'byung /_dus ma yin par bza' shing las me tog dang 'bras bu skye na rgyal po dang /_yul 
[\[280b.7\]]mir bcas pas yul bor bar 'gyur/_bza' shing gi 'bras bu lhag par mdog bzang por gyur tam/_yang na khrag 'dra ba 'dzag na yul khams der 'jigs pa chen po dang /_nad dang mu ge 'byung /_bskyed shing gi grib ma mi 'khor bar phyogs gcig tu 'dug na dgra'i dmag byin chen pos yul phyogs de bcom 
[\[281a\]]
[\[281a.1\]]par 'gyur/_bskyed shing 'gro ba ltar snang na yul 'khor der 'jigs pa chen po 'byung /_bskyed shing lhag par bgyid cing gsal bar snang na yul khams de'i rgyal po tshe thung bar 'gyur/_'jig rten pa'i lha mchod pa'i tshe lha smra'am 'dzum na/_rgyal po la bgegs dang gnod pa 'byung /_
[\[281a.2\]]me tog gi char 'bab pa'am/_rlung dmar langs shing gnam las srin bu bab na yul khams der chom rkun gyis 'jig par 'gyur/_'jig rten pa'i lha khang du me ma bus par du ba byung zhing /_lha yang mtshan dang cho 'phrul ston na rgyal po la bgegs dang gnod pa 'byung /_'jig rten pa'i lha khang du me 
[\[281a.3\]]mar ma bus par me mar 'dra bar snang na rgyal po'i gnang chen la bgegs dang gnod pa 'byung /_rgyal po btsun mo'i 'khor du song ste 'dod chags mi ldang na rgyal po'i pho brang mes tshig cing rgyal po la mi dge ba sna tshogs 'byung /_char pa dang ser ba 'bab la/_gnam la kha dog gsal ba dag byung na yul 
[\[281a.4\]]khams der 'jigs pa chen po 'byung /_grong khyer tshub mas bskor cing 'gro ba dang /_rlung dmar langs shing char pa khrag 'dra ba bab na yul khams der 'jigs pa chen po 'byung /_glog 'byung zhing char pa 'bab la sprin 'khor ling 'khor ling du chad de/_sprin 'khor ling du chad pa'i bar bar na dri za'i grong khyer 
[\[281a.5\]]'dra ba snang na yul khams der 'jigs pa chen po 'byung /_zla ba dmar por gyur na yul khams der grong khyer mes tshig pa dang /_rims kyis mi ngas par 'gyur/_zla ba mtha' dmar la dbus nag por song na yul khams der 'jigs pa chen por 'gyur/_zla ba'i kha dog btsag 'dra bar dmar por snang la slar 
[\[281a.6\]]yang 'phral du dkar po'i rang bzhin du gyur na rlung mi ldang bar drag por 'bab/_ri skam lta bur chu mig byung na lo tog legs par 'gyur/_me ma bus par yul khams der du ba byung na yul khams der 'jigs pa chen po 'byung /_mda' gzhu skyis kor la me'am dud pa byung na yul khams der dgra'i 'jigs pa 'byung 
[\[281a.7\]]ngo /_/de skad ces bcom ldan 'das kyis bka' stsal pa dang /_rgyal po gzugs can snying po 'khor dang bcas pa bcom ldan 'das kyis gsungs pa la yi rangs te mngon par bstod do//_//mig bcu gnyis pa zhes bya ba'i mdo rdzogs so//_//
[\[281b\]]
[\[281b.1\]{D359a}]@#/_/rgya nag skad du/_h+pho ba sho za shI i la TAd kying /_bod skad du/_'phags pa dum bu zhe gnyis pa zhes bya ba'i mdo/_dkon mchog gsum la phyag 'tshal lo/_de'i tshe bcom ldan 'das kyis bla na med pa'i byang chub mngon du 
[\[281b.2\]]mdzad de 'di ltar dgongs so/_chags pa dang bral zhing rab tu zhi ba ni khyad du 'phags te/_ting nge 'dzin chen po la gnas nas bdud ste thams cad bcom pas/_da ni sems can rnams grol bar bya ba'i phyir chos kyi 'khor lo bskor bar dgongs te/_drang srong lhung 
[\[281b.3\]]ba ri dwags kyi nags su gshegs nas tshe dang ldan pa kun shes kau N+Di n+ya la sogs pa'i lnga sde la bden bzhi'i chos 'khor bskor bas de dag lam dang 'bras bu la bkod par mdzad do/_/de nas dge slong gzhan dag bcom ldan 'das kyi drung du lhags te rang rang gi sems kyi rtog pa bcom ldan 
[\[281b.4\]]'das la zhus so/_/bcom ldan 'das kyis yang dag par bstan pas de dag sems kyi rtog pa las rnam par grol bar gyur te/_bcom ldan 'das kyi ga la ba de lags su thal mo sbyar ba gtad nas bcom ldan 'das kyis bstan pa la gus pas mnyan par gyur to/_/
[\[281b.5\]]de'i tshe bcom ldan 'das kyis dam pa'i chos du ma bu bzhi bcu rtsa gnyis pa zhes bya ba 'di gsungs so/_/bcom ldan 'das kyis bka' stsal ba/_nye du dag spangs khyim nas rab tu byung te bslab pa la gnas nas sems kyi de nyid mthong bar byed cing 'du ma byas pa'i chos rtogs 
[\[281b.6\]]par byed pa la dge sbyong zhes bya'o/_/khrims nyis brgya lnga bcu rtsa gsum ma lus pa la gnas shing brtson pas bden pa bzhi'i lam 'bad pas bsgrubs nas yongs su dag par byas pa la dgra bcom pa zhes bya'o/_/yang bcom ldan 'das kyis bka' stsal ba/_/
[\[281b.7\]]dgra bcom pa ni steng gi nam mkhar 'phags te rdzu 'phrul dang sprul pa sna tshogs ston pa dang /_'jig rten gyi khams rnams kun nas g.yo bar nus pa dang /_tshe'i 'du byed kyang ji 'dod du yongs su 'dzin nus pa'o/_de'i 'og ma ni phyir mi 'ong ngo /_/
[\[282a\]]
[\[282a.1\]]phyir mi 'ong ni tshe 'phos nas lha gnas pa bcu dgu pa la skyes nas gnas de nyid du dgra bcom 'thob par 'gyur ba'o/_/de'i 'og ma lan cig phyir 'ong ba'o/_/lan cig phyir 'ong ni tshe 'phos nas khams gong mar skye bar 'gyur zhing de nas phyir 
[\[282a.2\]]'ongs nas dgra bcom 'thob par 'gyur ba'o/_/de'i 'og ma rgyun du zhugs pa'o/_/rgyun du zhugs pa ni tshe lan bdun 'pho zhing skye ba lan bdun blangs pa'i mthar dgra bcom 'thob par 'gyur ba'o/_/'dod sred yongs su spangs pa ni lus kyi yan lag yongs su 
[\[282a.3\]]bcad pa dang 'dra ste/_phyis yongs su bsten du mi rung bar 'gyur ro/_/yang bcom ldan 'das kyis bka' stsal ba/_rab tu byung ba'i dge slong rnams 'dod sred dang bral zhing rang gi sems nyid yongs su shes nas sangs rgyas kyi lam zab mo'i don 'dus byas pa rtogs par byas 
[\[282a.4\]]pas/_thob pa med pa/_tshol ba med pa/_lam gyis bcing du med pa/_lam gyis sbyor du med pa/_bsam du med pa/_byed du med pa/_bsgom du med pa/_mngon du byar med pa/_thams cad du mi gnas pa/_rang bzhin gyis mchog phul du byung ba de la 
[\[282a.5\]]lam zhes bya'o/_/yang bcom ldan 'das kyis bka' stsal pa/_skra dang kha spu bregs te dge slong du gyur nas bcom ldan 'das kyi bstan pa la rab tu zhugs pa rnams kyis 'jig rten gyi zang zing spangs te bsod snyoms la spyod cing nyin phyed du zas gcig bza' zhing gnas 
[\[282a.6\]]mal shing drung du 'cha' zhing bag yod pas zas phyis len par mi bya'o/_de ci'i phyir zhe na/_'dod pa la sred pas skye bo dag rmongs par byed pa'i phyir ro/_/yang bcom ldan 'das kyis bka' stsal pa/_sems can dag gis rnam pa bcus dge ba sgrub par 
[\[282a.7\]]'gyur la rnam pa bcus mi dge ba sgrub par 'gyur ro/_/bcu gang zhe na/_lus kyi gsum dang /_ngag gi bzhi dang /_yid kyi gsum mo/_lus kyi rnam pa gsum gang zhe na/_srog gcod pa dang /_ma byin par len pa dang /_'dod pas log par g.yem 
[\[282b\]]
[\[282b.1\]]pa'o/_ngag gi rnam pa bzhi gang zhe na/_rdzun du smra ba dang /_tshig 'khyal smra ba dang /_tshig rtsub smra ba dang /_phra ma smra ba'o/_/yid kyi gsum gang zhe na/_brnabs sems dang /_gnod sems dang /_rmongs pas mchog gsum la yid mi ches te shing phyin ci log 
[\[282b.2\]]lta ba'o/_/dge bsnyen rnams chos rnam pa lnga las le los mi ldog cing rnam pa bcus dge ba la spyad pas nges par 'bras bu thob par 'gyur ro/_yang bcom ldan 'das kyis bka' stsal pa/_skye bo dag nyes pa mang po byas la 'gyod pa med par rim gyis bsags pa'i sdig 
[\[282b.3\]]pa'i 'bras bu rang nyid la smin par 'gyur te/_dper na/_chu klung rnams rgya mtsho chen por babs pa na rang gis zab cing yangs bar gyur te brgal dka' bar 'gyur ba bzhin no/_/skye bo dag nyes pa mthong nas slan chad bsdams pas dge ba'i chos rnams 'phel bar 
[\[282b.4\]]'gyur zhing sdig pa rim gyis zhi bar 'gyur te lam rnams kyang 'grub par 'gyur ro/_/yang bcom ldan 'das kyis bka' stsal ba/_skye bo rmongs pa dag gis de bzhin gshegs pa la sdig pa mi dge ba'i las byas kyang byams pa tshad med pas yongs su 'dzin cing phyi phyir 
[\[282b.5\]]tshul min gyis tho btsams kyang phyir zhing byams sogs tshad med pa'i thugs rjes bskyangs par mdzad do/_/gzhi des de bzhin gshegs pa ni bsod nams dang yon tan gyi dpal la mnga' brnyes so/_skye bo de dag la gnod pa dang sdug bsngal ba 'byung ngo /_/yang 
[\[282b.6\]]rmongs pa 'ga' zhig sangs rgyas bcom ldan 'das kyi kun tu spyod pa'i chos nyid ni byams pa dang thugs rje'i bdag nyid ni 'di lags pas tho btsams kyang phyir zhing byams par mdzad do zhes thos nas bcom ldan 'das kyi drung du 'ongs te spyos kyang cang mi gsung bar bzhugs 
[\[282b.7\]]te/_'di ni gti mug can mi gsal ba rmongs pa'o zhes thugs rje chen pos dgongs so/_/spyos rnyes par bcom ldan 'das kyis bka' stsal ba/_bu khyod kyis gzhan zhig la bsnyen bkur byas pa la des dang du ma blangs na ji ltar bya/_des gsol ba/_phyir 'brangs 
[\[283a\]]
[\[283a.1\]]bar bya'o/_/bcom ldan 'das kyis bka' stsal ba/_bu khyod kyis da bzod spyos pa de bzhin gshegs pas bdag gir ma mdzad pas phyir khur zhig khyod la sdug bsngal 'byung ngo /_/dper na/_brag cha sgra'i rjes su 'brangs pa 
[\[283a.2\]]dang /_grib ma lus kyi rjes su 'brangs pa ltar nam yang rnam smin de dang 'bral bar mi 'gyur ro/_/de'i phyir sdig pa mi dge ba'i las la 'joms par bya'o/_/yang bcom ldan 'das kyis bka' stsal ba/_dam pa dag la sdig can rnams kyis 
[\[283a.3\]]'tshe bar byed pa ni/_dper na/_nam mkhar mchil ma 'dor ba dang 'dra ste/_mchil mas nam mkha' sbags mi nus shing rang nyid sbags par 'gyur ba dang /_rlung gi rdzi phyogs su gzhan la thal ba 'thor ba ltar rdul pha rol po la bsgo mi nus shing 
[\[283a.4\]]phyir zhing rang nyid la 'gos par 'gyur ba dang mtshungs so/_/dam pa dag la skur pa 'debs par mi bya ste/_dam pa dag la gnod pa byas pas rang nyid nyams par 'gyur ro/_/yang bcom ldan 'das kyis bka' stsal ba/_spyod pa la slob pa dag gis 
[\[283a.5\]]byams pa dang snying rje la brtson par bya zhing sbyin pa yang sbyin par bya ste/_sbyin pa'i phan yon shin tu che'o/_/bsdams pa'i yid kyis legs par chos spyad na de'i bsod nams shin tu che'o/_/gzhan gyis chos spyod pa mthong ba'i tshe phan 'dogs shing rjes 
[\[283a.6\]]su yi rang byas pas kyang bsod nams kyi rnam smin 'thob par 'gyur ro/_/gsol ba/_bcom ldan 'das de ltar na de'i bsod nams kyi phung po de bri bar mi 'gyur ram/_bka' stsal ba/_dper na/_gnas zhig na dpal 'bar sbar ba zhig yod la 
[\[283a.7\]]phyogs bzhi'i skye bo mang pos dpal 'bar mang po khyer te de las sbar te bza' bca' dag 'chod par byed/_mun pa dag sel bar byas kyang me de zad par mi 'gyur ba ltar bsod nams kyi phung po de yang de bzhin no/_/yang bcom ldan 'das kyis bka' stsal pa/_
[\[283b\]]
[\[283b.1\]]skye bo tha mal ba brgya la zas byin babs dam pa gcig la zas byin pa'i char mi phod/_/dam pa stong la zas byin pa bas las bslab pa'i gzhi lnga 'dzin pa gcig la zas byin pa'i char mi phod/_bslab pa'i gzhi lnga 'dzin pa khri phrag la zas byin pa bas rgyun tu 
[\[283b.2\]]zhugs pa gcig la zas byin pa'i char mi phod/_rgyun tu zhugs pa khri phrag brgya la zas byin pa bas lan cig phyir 'ong gcig la zas byin pa'i char mi phod/_lan cig phyir 'ong khri phrag stong la zas byin pa bas phyir mi 'ong gcig la zas byin pa'i char mi phod/_
[\[283b.3\]]phyir mi 'ong bye ba la zas byin pa bas dgra bcom pa gcig la zas byin pa'i char mi phod/_/dgra bcom pa dung phyur la zas byin pa pas rang sangs rgyas gcig la zas byin pa'i char mi phod/_rang sangs rgyas bye ba brgya la zas byin pa bas sangs rgyas gcig 
[\[283b.4\]]la gdugs tshod gsol ba'i char mi phod do/_/de ci'i phyir zhe na/_sangs rgyas kyi lam yongs su 'tshol cing slob par 'dod pa dang sems can thams cad la phan pa bsgrub par 'dod pa'i phyir ro/_/de bas na dam pa rnams la zas phul ba'i bsod nams 
[\[283b.5\]]kyi phung po shin tu che'o/_/gang dag gis 'jig rten gyi lha 'dre 'byung po dag la bsnyen bkur ba bas pha ma la gus pa dang sri zhu bgyid pa mchog ste/_pha ma gnyis bsod nams kyi zhing mchog tu gyur ba'o/_/yang bcom ldan 'das kyis bka' stsal pa/_
[\[283b.6\]]'jig rten na dka' ba rnam pa nyi shu yod de/_/de dag gang zhe na 'di lta ste/_dbul bos sbyin pa gtong ba dka'/_phyug 'byor ldan pas lam la slob pa dka'/_srog blos nges par gtong ba dka'/_/gsung rab dam pa'i chos blta' ba dka'/_/
[\[283b.7\]]sangs rgyas byung ba'i zhing khams su skye ba dka'/_'dod pa la mi chags shing sran tshugs pa dka'/_yid 'ong mthong bas mi re ba dka'/_stobs 'byor can stobs 'byor gyi dbang du mi 'gro ba dka'/_smod phyir byed pa la mi khro ba dka'/_bya 
[\[284a\]]
[\[284a.1\]]ba'i yul dang 'phrad pa'i tshe sems 'du mi byed pa dka'/_mang du bslabs kyang mthar phyin pa dka'/_ma bslabs bdag la mi brnyas pa dka'/_nga'o snyam pa'i nga rgyal gzhom pa dka'/_dge ba'i bshes gnyen dang 'phrad pa dka'/_
[\[284a.2\]]sems kyi rang bzhin shes nas lam la slob pa dka'/_yul dang phrad pa'i tshe kun nas mi g.yo ba dka'/_blo dang 'tshams pa'i thabs kyis spyod pa dka'/_khams dang mthun par gdul ba dka'/_sems btang snyoms su 'jog pa dka'/_bya ba dang bya ba ma yin 
[\[284a.3\]]pa mi smra ba dka'o/_/bcom ldan 'das la dge slong zhig gis gsol pa/_rgyu gang gis byang chub thob par 'gyur/_rkyen gang gis sngon gyi gnas rjes su dran par 'gyur lags/_bcom ldan 'das kyis bka' stsal pa/_byang chub la rtags dang mtshan ma med pa zhes 
[\[284a.4\]]pa tsam gyas mi phan pas sems kyi spyad pa bsrung ba gal che'o/_/dper na/_me long phyis pas g.ya' dag ste dwangs shing gsal bar gyur bas gzugs brnyan gsal bar snang bar 'gyur ro/_/de bzhin du 'dod pa yongs su spangs shing stong pa'i chos la kun tu spyad pas 
[\[284a.5\]]'phags pa'i lam yang dag pa ji lta ba bzhin du 'thob par 'gyur zhing sngon gyi gnas kyang rjes su dran par 'gyur ro/_/yang bcom ldan 'das kyis bka' stsal pa/_dge ba'i mchog gang zhe na/_lam la spyod pa nyid dge ba'i mchog go_/che ba'i mchog gang zhe na/_blo chos 
[\[284a.6\]]dang mthun par sbyor ba che ba'i mchog go_/stobs dang ldan pa'i mchog gang zhe na/_bzod pa gang yin pa ste/_bzod pa dang ldan na sdig pa'i las mi byed pas nges par mi rnams kyis bkur bar 'gyur ro/_/mchog tu gsal ba gang zhe na/_gang sgrib pa med pa dri ma dang 
[\[284a.7\]]bral ba/_nyes spyod med pa yongs dag pa/_thog ma med pa nas da lta'i bar gyi phyogs bcu'i 'jig rten na gang dag yod pa de dag thams cad ma mkhyen pa'am/_ma gzigs pa'am/_rnam par ma mkhyen pa'am/_ma gsan pa cung zad tsam yang mi mnga' zhing 
[\[284b\]]
[\[284b.1\]]rnam pa thams cad mkhyen pa'i ye shes dang ldan pa de la gsal ba zhes bya'o/_/yang bcom ldan 'das kyis bka' stsal pa/_sems can 'dod chags dang bcas pa'i sems kyis bsgribs pas tha ma yang dag pa ji lta ba bzhin du mthong bar mi 'gyur te/_dper na/_chu 
[\[284b.2\]]rnyogs pa can la tshon rtsi sna lnga btab ste ci nus pa'i stobs kyis dkrugs pa la skye bo gang dag der bltas pa'i tshe rang gi lus kyi gzugs brnyan mthong mi nus so/_/de bzhin du 'dod chags kyis 'khrul ba'i sems rnyogs pa can du byas pas lam mthong bar mi 'gyur ro/_/'on 
[\[284b.3\]]kyang skye bo gang dag mos pas nyes pa rim gyis bshags shing bsdams te dge ba'i bshes gnyen mnyes par byas pa na chu'i rnyogs pa'i dri ma dag ste gzugs brnyan gsal bar 'gyur ba ltar lam mthong bar 'gyur ro/_/yang 'di lta ste dper na/_zangs kyi 'og tu me lce mched par byas nas 
[\[284b.4\]]nang gi chu shin tu khol ba'i steng du ras kyis bkab pa la skye bo gang dag zangs kyi thad du 'ongs nas bltas pa'i tshe rang gi gzugs brnyan mi mthong ba lta bu ste/_rgyud du thog ma med pa nas gnas pa'i dug gsum gyis dkrugs shing sgrib pa lngas g.yogs par byas pas lam mthong bar mi nus so/_/
[\[284b.5\]]sems kyi dri ma yongs su zad pa na rnam par shes ba gang nas 'ongs shing skyes pa dang /_shi 'phos nas sangs rgyas kyi zhing gang dag tu 'gro bar 'gyur ba shes shing lam gyi yon tan rnams kyang mthong bar 'gyur ro/_/yang bcom ldan 'das kyis bka' stsal pa/_spyod pa la slob dpon gyis 
[\[284b.6\]]dper na/_lag tu sgron me thogs te mun khang du zhugs pa na mun pa sel zhing snang ba nyid du bya ba dang 'dra ste/_lam la bslabs te bden pa mthong ba'i tshe gti mug rmongs pa'i mun pa sangs pas gang yang mi gsal ba med do/_/yang bcom ldan 'das kyis bka' stsal pa/_de 
[\[284b.7\]]bzhin gshegs pas gang dgongs pa thams cad lam la dgongs pa'o/_/gang mdzad pa thams cad lam mdzad pa'o/_/gang gsungs pa thams cad lam gsungs pa'o/_/de bzhin gshegs pa ni dran pas lam yang dag pa mi bsnyel ba'o/_/yang bcom ldan 'das kyis bka' 
[\[285a\]]
[\[285a.1\]]stsal pa/_nam mkha' dang sa mthong ba'i tshe mi rtag pa'o zhes sems par bya'o/_/ri dang lung ba mthong ba'i tshe 'di ni mi rtag pa'o zhes sems par bya'o/_/dngos po rnams kyi dbyibs dang gzugs 'phel zhing rgyas pa mthong ba'i tshe de yang mi rtag pa'o zhes sems 
[\[285a.2\]]par bya ste/_'di ltar bsams pas ring por mi thogs par lam rnams 'thob par 'gyur ro/_/yang bcom ldan 'das kyis bka' stsal pa/_nyin re bzhin rgyun du lam la sems pa dang spyad par bya ste/_des dad pa'i dbang po rjes su 'thob pas bsod nams kyi rnam grangs tshad med 
[\[285a.3\]]do/_/yang bcom ldan 'das kyis bka' stsal pa/_lus kyi 'byung ba chen po dag la bdag ces pa'i tha snyad gdags kyang de dag bdag med pa'o/_/bdag ni re zhig tsam du zad kyi rtag tu gnas pa ma yin te/_dper na sgyu ma bzhin no/_/yang bcom ldan 'das kyis bka' stsal pa/_/
[\[285a.4\]]sems can 'dod chags kyi rjes su 'brangs te grags pa don du gnyer ba ni/_dper na/_bdug spos kyis bdugs pa dang 'dra ste/_gang dag de'i dri tshor nas bdug spos kun tu bdugs par byas pa las bdug spos de yongs su mdzad pa las mi 'da'o/_/de bzhin du blun po dag 'jig rten 
[\[285a.5\]]tha mal ba'i snyan grags la chags te bden pa yang dag pa'i grags pa la brtson par mi byed pa dag grags pa dang rnyed pas phongs par gyur te 'gyod pa skye bar 'gyur ro/_/yang bcom ldan 'das kyis bka' stsal pa/_gzugs dang nor ni/_dper na/_gri'i so la chags pa'i sbrang rtsi dang 'dra ste 
[\[285a.6\]]khye'u chung dag gis de'i ro myangs pa tsam gyis lce smas pa'i sdug bsngal 'byung ngo /_/yang bcom ldan 'das kyis bka' stsal pa/_sems can gang dag bu dang chung ma dang nor dang khyim gyis bcings pa'i 'jigs pa ni/_dper na/_btson rar bcug pa'i mi la gdos dang lcags 
[\[285a.7\]]sgrog sogs kyi 'jigs pa las che ba'i 'jigs pa'o/_/btson ra'i 'jigs pa las stes dbang gis thar ba 'byung la/_bu dang chung ma sogs la chags pa ni stag gi khar tshud pa dang 'dra ba'i 'jigs pa yod bzhin du rmongs pa dag bag med par 'jug pas na de las thar bar mi nus so/_/
[\[285b\]]
[\[285b.1\]]yang bcom ldan 'das kyis bka' stsal pa/_'dod yon la chags pa'i nang na gzugs la chags pa ni chags pa gzhan las lhag go_/gzugs la chags pa las lhag pa'i chags pa med do/_/stes dbang gis gzugs la 'dod cing chags pa ni gcig nyid de/_de 
[\[285b.2\]]'dra ba gnyis pa zhig grub na 'jig rten na lam la slob nus pa 'byung bar mi 'gyur ro/_/yang bcom ldan 'das kyis bka' stsal pa/_'dod chags kyi yul la 'jug pa ni/_dper na/_rmongs bdag lag tu sgron me thogs te rlung gi rdzi phyogs su gtad nas 'gro ba dang mtshungs te/_sgron 
[\[285b.3\]]me de ma 'dor na lag bsreg pa'i nyes pa nges par 'byung ngo /_/'dod chags zhe sdang gti mug gsum rgyud la yod pa sngon du lam gyis ma bsal na rmongs pa dag lag tu sgron me thogs pa ma btang bas lag pa sre pa dang mtshungs pa'i nyes dmigs che'o/_/de nas lha zhig gis tshod 
[\[285b.4\]]bag mas pa'i phyir bcom ldan 'das kyi spyan sngar lha'i bu mo zhig btang ngo /_/bcom ldan 'das kyis de la bka' stsal pa/_mi gtsang ba sna tshogs kyis gang ba'i rgyal ba khyod ci'i phyir du 'ongs/_skye bo tha mal ba bslu nus kyi de bzhin gshegs pa mngon par shes pa drug dang ldan 
[\[285b.5\]]pa rnam pa thams cad du g.yo bar ga la nus/_khyod de bzhin gshegs pa la dgos pa med do song zhig_/de nas lha de bcom ldan 'das la mngon par dad par gyur nas sems kyi rtog pa zhus pa dang /_bcom ldan 'das kyis rnam par phye ste bstan pas rgyun du zhugs pa'i 'bras 
[\[285b.6\]]bu la bkong bar mdzad do/_/yang bcom ldan 'das kyis bka' stsal pa/_skye bo dag lam la slob pa'i tshe chu'i kha la g.yengs pa'i shing dang mtshungs te/_gal te shing de chu'i rgyun phyogs su khyer ba phar 'gram du yang ma reg tshur 'gram du yang ma reg_/mis ma blangs/_
[\[285b.7\]]lha 'dre dag gis kyang ma bzlog_/klong du'ang ma lus/_rul bar yang ma gyur na nges par rgya mtsho chen por 'babs par 'gyur ro zhes nga smra'o/_/de bzhin du gal te skye bo gang dag lam la slob pa'i tshe 'dod chags kyis rmongs par ma gyur/_phyin ci log dag gis ma zin/_nem 
[\[286a\]]
[\[286a.1\]]nur mi byed cing 'bad pas 'grus par byas na skye bo de nges par lam thob par 'gyur ro zhes nga smra'o/_/yang bcom ldan 'das kyis bka' stsal pa/_dge sbyong dag sems la yid ma ches shig_/sems la gtan nas yid ches par mi bya'o/_/bag yod 
[\[286a.2\]]bar gyis shig_/gzugs la chags par ma byed cig_/gzugs la chags pas sdug bsngal 'byung ngo /_/gang tshe dgra bcom pa mngon du byas pa de'i tshe gdod sems la yid ches par rigs so/_/de nas bcom ldan 'das kyis yang dge sbyong rnams la bka' stsal pa/_dge 
[\[286a.3\]]sbyong dag bag yod par gyis shig_/bud med la blta bar mi bya'o/_/gal te 'phrad pa'i tshe yang blta bar mi bya bag dang ldan par bgyis te gtam smra bar mi bya ste/_gal te gtam smra tshe bsams bab dag ni dge sbyong ste/_snyigs ma'i 'jig rten du pad ma'i dam gyis ma gos 
[\[286a.4\]]pa ltar gnas par bya'o snyam nas rgan mo la ma'i 'du shes/_rang las cung zad rgan pa la a phyi'i 'du shes/_rang las gzhon pa la sring mo'i 'du shes bskyed par bya zhing /_na tshod chung ba dag la tshul min gyis brnyas par mi bya'o/_/gal te tshul min yid byed byung ba'i tshe 
[\[286a.5\]]zhib tu dpyad cing brtag par bya'o/_/'di ltar brtag par bya ste/_lus kyi spyi bo nas rkang mthil gyi bar du brtag par bya'o/_de nas lus kyi nang du brtag par bya ste/_lus kyi nang mi gtsang ba sna tshogs kyis kun nas gang zhing 'dzag pa nyid yin no zhes tshul min yid byed de yongs 
[\[286a.6\]]su bsal bar bya'o/_/yang bcom ldan 'das kyis bka' stsal pa/_dper na/_rtswa skam la me mched pa'i tshe de las [{]rings [,]ring [}]rtabs kyis bzlos dgos pa ltar lam la slob pa'i skye bo dag 'dod chags kyi yul rnams rgyang ring du 'dor bar bya'o/_/yang bcom ldan 'das kyis bka' 
[\[286a.7\]]stsal pa/_skye bo zhig yid 'dod chags kyis gdungs te chags sems de zhi ba'i thabs ma rnyed nas rang gi mtshan ma sta gris bcad do/_/bcom ldan 'das kyis de la 'di skad ces bka' stsal to/_/khyod kyis mtshan ma gcod pa las sems gcod pa mchog go_/sems ni 
[\[286b\]]
[\[286b.1\]]gtso bo ste gtso bo chod na 'khor ngang gis 'gag par 'gyur ro/_/phyin ci log gi sems ma bcad par mtshan ma bcad pas ci la phan zhes gsungs so/_/de nas mi de shi bar gyur to/_/bcom ldan 'das kyis bka' stsal pa/_'jig rten gyi skye bo log lta can dag mi gti mug 
[\[286b.2\]]can 'di dang 'dra ba'i blun po'o/_/yang gzhon nu ma zhig skyes pa zhig dang dus btab pa las skyes pa de dus su ma slebs pas gzhon nu ma de 'gyod nas tshigs su bcad pa smras pa/_'dod chags khyod kyi rtsa ba nga yis shes/_/khyod ni rnam par rtog las byung ba yin/_/khyod la nga yis 
[\[286b.3\]]rtog par ma byas tshe/_khyod ni nam yang skye bar mi 'gyur ro/_/zhes smras so/_/de'i tshe lam de nas bcom ldan 'das gshegs pas gsan te/_/dge sbyong dag la gsungs pa/_dge sbyong dag zungs shig_/tshigs su bcad pa 'di ni bcom ldan 'das sangs rgyas 
[\[286b.4\]]'od srungs kyis gsungs pa 'jig rten du grags shing rgyun 'byams pa'o/_/yang bcom ldan 'das kyis bka' stsal pa/_sems can 'dod yon la chags pas sdug bsngal 'byung zhing sdug bsngal las 'jigs pa 'byung bar 'gyur ro/_/chags pa med pas sdug 
[\[286b.5\]]bsngal mi 'byung /_sdug bsngal med pas 'jigs pa 'byung bar mi 'gyur ro/_/yang bcom ldan 'das kyis bka' stsal pa/_skye bo dag lam la slob pa'i tshe mi gcig mi khri phrag mang po dag dang g.yul 'gyed pa lta bu ste/_dper na/_mi zhig go gyon mtshon thogs 
[\[286b.6\]]nas phyir thon pa dang 'jigs sngangs kyis phyir ldog pa'am/_lam gyi bar mdor ldog pa'am/_g.yul bkyes pas bsad pa'am/_rgyal nas rang yul du 'khor te gtso bor 'gyur ba'ang yod do/_/de bzhin du shin tu brtan pa'i yid kyis spyod pa la 'bad cing brtson pas 
[\[286b.7\]]gti mug gis bslus par ma gyur na 'dod chags nges par spangs te 'bras bu 'thob par 'gyur ro/_/de'i tshe dge sbyong zhig mtshan mo klog pa byas pa'i tshe gdangs drag la myur ba las gdungs pas 'gyod de khyim du 'bab bo snyam du sems par gyur to/_/de'i tshe bcom ldan 'das 
[\[287a\]]
[\[287a.1\]]kyis de bos nas bka' stsal pa/_khyod sngon khyim na gnas pa'i tshe las ci zhig bgyid/_gsol pa/_pi wang brdung ba'i las byed pa lags so/_/bka' stsal pa/_rgyud lhod na cir 'gyur/_gsol pa/_sgra 'byung bar mi 'gyur ro/_/
[\[287a.2\]]rgyud dam na cir 'gyur/_sgra 'chad par 'gyur ro/_/rgyud ran par bcas na cir 'gyur/_rgyud mtho dman med cing snyoms par 'gyur lags so/_/de nas bcom ldan 'das kyis dge sbyong de la bka' stsal pa/_lam la slob pa'i tshe yang de lta bur sems snyoms par bsdams 
[\[287a.3\]]pas lam thob par 'gyur ro/_/yang bcom ldan 'das kyis bka' stsal pa/_lam la slob pa dang /_/dper na/_lcags bzhu sbyang byas te rim gyis brdungs pas g.ya' dag par byas pa de las snod ci byed kyang las su rung bar 'gyur ba lta bu ste/_lam la slob pa dag 
[\[287a.4\]]sems kyi dri ma rim gyis dag par byas te brtson pas byang chub sbyang bar byas pas gdon mi za bar byang chub 'grub par 'gyur te/_gzhan du na rang nyid skyo bar 'gyur/_skyobs nyon mongs par 'gyur/_kun nas nyon mongs pas lam las ldog par 'gyur/_lam las log pas ldig pa'i 
[\[287a.5\]]las gsogs par 'gyur ro/_/yang bcom ldan 'das kyis bka' stsal pa/_skye bo dag la mal spyod kyang sdug bsngal la lam la mi spyod kyang sdug bsngal lo/_sems can skyes nas rga ba'i bar dang /_rgas nas na ba dang 'chi ba'i bar sdug bsngal 'byung ba ni dpag par dka' ste/_
[\[287a.6\]]sems nyon mongs pas dkrugs shing sdig pa'i las bsags pas skye 'chi brgyud mar 'byung ba'i phyir sdug bsngal brjod kyis longs pa ma yin no/_/yang bcom ldan 'das kyis bka' stsal pa/_sems can ngan song las grol te mi'i lus rten thob pa dka'/_mi'i lus rten thob kyang bud 
[\[287a.7\]]med kyi rten las log ste skyes pa'i dngos po thob pa dka'/_skyes pa'i lus rten thob kyang dbang po kun tshang ba dka'/_dbang po thams cad tshang yang yul dbus su skye ba dka'/_yul dbus su skyes kyang sangs rgyas kyi bstan pa'i rjes su slob pa dka'/_sangs rgyas kyi bstan pa'i rjes 
[\[287b\]]
[\[287b.1\]]su bslabs kyang chos ldan gyi rgyal po dang 'phrad pa dka'/_chos ldan gyi rgyal po dang phrad kyang byang chub sems dpa'i khyim du skye ba dka'/_byang chub sems dpa'i khyim du skyes kyang mchog gsum la dad cing sangs rgyas bzhugs pa'i 'jig rten gyi khams su skye ba dka'o/_/yang bcom 
[\[287b.2\]]ldan 'das kyis dge sbyong dag la bka' stsal pa/_mi'i srog ji tsam du gnas/_dge sbyong zhig gis gsol pa/_zhag bcu tsam du gnas so/_/bka' stsal pa/_bu khyod kyis da dung lam la sbyang ba ma byas so/_/yang dge sbyong zhig la bka' stsal pa/_mi'i srog ci tsam du 
[\[287b.3\]]gnas/_des gsol pa/_'tshal ma 'tshal ba'i yun tsam du'o/_/bka' stsal pa/_song zhig khyod kyis kyang lam la sbyang ba ma byas so/_/yang dge sbyong zhig la bka' stsal pa/_mi'i srog ji tsam du gnas/_des gsol pa/_dbugs 'byung 'jug gi yun tsam du 
[\[287b.4\]]gnas lags so/_/de nas bcom ldan 'das kyis gsungs pa/_legs so/_/de'i phyir bu khyod kyis lam la sbyang ba byas so zhes brjod par bya'o/_/yang bcom ldan 'das kyis bka' stsal pa/_nyan thos rnams de bzhin gshegs pa las thag ring dpag tshad stong du phyin yang bcom ldan 'das 
[\[287b.5\]]kyi 'dul ba'i bslab pa yid la byas na gdon mi za bar 'bras bu thob par 'gyur ro/_/gal te ston pa'i spyan sngar gnas kyang don ma yin pa yid la byas na nam yang lam gyi 'bras bu thob par mi 'gyur ro/_/de'i gnad ni spyod pa la rag las te/_ston pa'i drung du gnas kyang rang gis 
[\[287b.6\]]ma sbyang na don cung zad tsam yang mi rnyed do/_/yang bcom ldan 'das kyis bka' stsal pa/_skye bo dag lam la spyod pa ni sbrang rtsi lta bu ste/_mtha' dbus kun nas ro mngar ba'o/_/sangs rgyas kyi chos kyang de ltar kun nas dga' ba dang bde ba'i don dang ldan pa spyad pas lam thob par 'gyur ro/_/
[\[287b.7\]]yang bcom ldan 'das kyis bka' stsal pa/_skye bo dag la mal spyad pas 'dod chags kun drung nas 'byin par 'gyur te/_/dper na/_bar snang la bkal ba'i phreng ba'i rdog po re re nas blangs pas phreng ba rim gyis zad par 'gyur ba ltar/_des kyang sgrib pa thams cad rim gyis zad de lam 
[\[288a\]]
[\[288a.1\]]gyi 'bras bu 'thob par 'gyur ro/_/yang bcom ldan 'das kyis bka' stsal pa/_dge sbyong dag la mal slob pa'i tshe khal bkal pa'i ba lang 'dam dbyin nas ji tsam ngal yang 'gram gnyis gang rung du phyin te ngal bso snyam pa med pa ltar/_dge sbyong 'dod pa la 
[\[288a.2\]]'dam gyi 'jigs pa de lta bu las kyang ches 'jigs shing drang po'i sems kyis gcig tu lam la 'grus pas 'khor ba'i sdug bsngal las bskyab par bya'o/_/yang bcom ldan 'das kyis bka' stsal pa/_de bzhin gshegs pas rgyal po dang blon po'i 'byor pa phun sum tshogs pa thams 
[\[288a.3\]]cad mchil ma dang thal ba lta bur gzigs so/_/gser dngul sogs rin po che rnams gseg ma dang gyo mo lta bur gzigs so/_/gos dar sogs rin thang can gyi gos rnams gos hrul lta bur gzigs so/_/stong chen po'i 'jig rten gyi khams skyu ru ra lta bur gzigs so/_/rgya 
[\[288a.4\]]mtsho chen po bzhi'i chu rkang mthil mnyed pa'i 'bru mar lta bur gzigs so/_/thabs mkhas kyi sgo rin po ches gang ba'i gzings lta bur gzigs so/_/theg pa chen po rmi lam gyi gser dang gos lta bur gzigs so/_/sangs rgyas kyi lam 'tshol ba mig sngar gnas pa'i me tog lta 
[\[288a.5\]]bur gzigs so/_/ting nge 'dzin 'tshol ba lhun po ltar brtan pa'i ka ba lta bur gzigs so/_/yongs su mya ngan las 'das pa 'tshol ba nyin mtshan kun tu sad pa lta bur gzigs so/_/yang dag dang yang dag ma yin pa klu drug gi gar lta bur gzigs so/_/btang snyoms pa bden pa 
[\[288a.6\]]nyid lta bur gzigs so/_/dar rgud dus bzhi'i ljon shing lta bur gzigs so/_/de skad ces bcom ldan 'das kyis bka' stsal to/_/'khor gyi dge slong thams cad yi rangs te bcom ldan 'das kyis gsungs pa la mngon par bstod do/_/de yang Ti'u To'u wang gi lo nyer bzhi ba shing pho stag 
[\[288a.7\]]lo'i zla ba bzhi pa'i tshes brgyad la lho nub kyi mtshams nas 'od kyi phung po zhig pho brang du byung ba rgyal pos blon po ltas shes pa dag la dris pas de phyogs su bdag nyid chen po 'byung ba'i ltas yin pa dang /_lo stong nas de'i bstan pa yul 'dir dar bar lung bstan to/_/de nas mu wang gi lo nga 
[\[288b\]]
[\[288b.1\]]gsum pa chu pho sprel lo'i zla ba gnyis pa'i tshes bco lnga la ston pa mya ngan las 'das tshul bstan/_de nas lo chig stong bcu gsum pa la hAn ming d+hi rgyal po yung phing gi lo bdun pa'i zla ba dang po'i tshes bco lnga'i mtshan mo rgyal po'i rmi lam du skyes bu chen po srid du 'dom do lhag mnga' ba 
[\[288b.2\]]gser gyi mdog can nyi 'od lta bu'i 'od 'phro ba zhig pho brang du babs te nga'i bstan pa yul 'dir rim gyis dar bar 'gyur ro zhes gsungs so/_/phyi nyin blon po rnams la dris pas blon po h+phu yi zhes bya bas/_sngon Ti'u To'u wang gi dus kyi lung bstan zhus shing rgyal po'i rmi lam de dang mthun no 
[\[288b.3\]]zhes gsol/_de nas rgyal pos yig rnying rnams bklags pa sa Ti'u To'u wang gi dus kyi lung bstan de rnyed nas dgyes shing /_rgyal pos blon po wang tsun sogs mi bco brgyad mngags te nub phyogs su sangs rgyas kyi bstan pa 'tshol bar btang /_de dag yA shi zhes pa'i rgyal 
[\[288b.4\]]khams su 'byor ba dang /_de skabs rgya gar nas 'od srungs kyi rigs las dgra bcom pa ma tang gi ba dang /_paN+Di ta go b+ha ra na gnyis kyis rta dkar po cig la ston pa'i bris thang gcig_/gsung rab mdo dum bu zhe gnyis pa sogs theg pa che chung gi mdo dang /_ston pa'i rang 
[\[288b.5\]]bsrel bum pa gang bcas byon pa lam thog tu 'dzom ste/_gong pheng gi lo bcu pa'i zla ba bcu gnyis pa'i gnam gang la le'u yang mkhar du 'byor/_de nas lo drug na dgra bcom pa dang /_paN+Di ta gnyis kyis rgya'i bon po btul/_de nas dgra bcom pa dang /_paN+Di ta gnyis kyis 
[\[288b.6\]]bar snang la 'phags te/_rgyal po la tshigs su bcad pa gsungs pa/_wa skyes seng ge'i rigs ma yin/_/sgron me nyi zla bzhin gsal min/_/rdzing bur rgya mtsho shong ba min/_/ri 'bur lhun bzhin ltar mdzes min/_/chos sprin 'jig rten kun la khyab/_/chos char 'gro 
[\[288b.7\]]rgyud myu gu brlan/_/rdzu 'phrul rmad byung mngon du bstan/_/phyogs rnams kun tu 'gro ba 'dul/_/zhes gsungs nas rdzu 'phrul gyis rgya gar du gshegs so/_/de lta bu'i khungs dang ldan pa'i mdo 'di sngon bod du ma 'gyur zhing rgya'i bka' 'gyur na bzhugs pa las gnam skyong gong ma'i 
[\[289a\]]
[\[289a.1\]]bkas many+dzu'i skad du bsgyur zhing bod skad du bka' bcu su b+hag shre yang+h+wa dza dang bka' bcu d+h+yA nA riSh+DaM byAs gnyis kyis bsgyur/_sog skad du rab 'byams pa pradz+nyod ya byA sas bsgyur ba/_rgyal bstan la lhag par dad pa'i sbyin bdag hIng lIn gyis chos sbyin rgya cher spel 
[\[289a.2\]]ba'i phyir dngul srang brgyas skad bzhi shan sbyar ba'i sbar bsgrubs te ci lcogs shig sbar nas zhing mchog dam par 'gyur ba rnams la phul ba'i dge ba'i rtsa bas rgyal bstan rin po che dar zhing rgyas la yun ring du gnas pa dang /_'jig rten gyi khams su nad dang mu ge 'khrugs rtsod nam yang mi 'byung 
[\[289a.3\]]zhing ma gyur sems can thams cad myur ba nyid du bla na med pa'i byang chen thob par gyur cig_/sarba mang+ga laM/_/
