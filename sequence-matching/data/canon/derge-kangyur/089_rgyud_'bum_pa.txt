[\[1a\]]
[\[1a.1\]]@#/_/rgyud 'bum pa bzhugs so/_/
[\[1b\]]
[\[1b.1\]{D544}]@##/_/rgya gar skad du/_sid+d+ha e ka bI ra ma hA tan+t+ra rA dza nA ma/_bod skad du/_dpa' bo gcig pu grub pa zhes bya ba'i rgyud kyi rgyal po chen po/_bcom ldan 'das 
[\[1b.2\]]'jam dpal gzhon nur gyur pa la phyag 'tshal lo/_/dpa' bo gcig grub dpa' bo'i gtso/_/rab mchog smra ba rnams kyi mchog_/'gro ba'i bla ma 'jam rdo rjes/_/'jig rten don 
[\[1b.3\]]du rgyud rab gsungs/_/lha nyid gsang sngags tshul gyis ni/_/dngos grub thams cad stsol mdzad pa/_/sngags pas de nyid bsgoms nas ni/_/de grub na ni 'grub 'gyur te/_/sngags 
[\[1b.4\]]pa lus ni rnam dag dang /_/gang tshe dngos grub phra mo 'grub/_/snod du gyur pa'i lus la ni/_/dngos grub chen po rab tu skye/_/rim pa 'di yis 'di la ni/_/sa la sogs pa 'thob 
[\[1b.5\]]pa skye/_/sngags pas yid bzhin nor bu ltar/_/rtag tu sems can don byed do/_/de ltar mkhyen nas thugs brtses non/_/rdo rje 'chang sogs kyis zhus tshe/_/grub pa'i gsang 
[\[2a\]]
[\[2a.1\]]sngags bsdus pa ni/_/'gro ba'i don du gsungs pa yin/_/oM kA lu me lu kA lu me stam+b+ha ya s+shi lA baR+ShaM tuShA ra ny+tsa luts+tsha i luts+tsha i swA hA/_gsang sngags kyi rgyal po 'di ni legs par bzlas na ser ba gcod par byed do/_/dran pa 
[\[2a.2\]]nyid dang thal ba la mngon par bzlas pas ser ba 'bab pa'am kha ba 'bab pa gcod par 'gyur zhing gang du 'dod pa der 'gro'o/_/de bzhin du glog dang rlung dang rdo rje dang thog 'bab pa la sogs pa med par byed do/_/oM ga ru Da haM sa he/_tsa la tsa la swA hA/_sngags 
[\[2a.3\]]kyi rgyal po 'di dran pa nyid ni ser ba 'bab pa zlog par byed do/_/rdo rgyus kyis rnga pa Ta ha la bris shing /_rnga lcag la mngon par bzlas pa'i rnga pa Ta ha'i sgras ser ba 'bab pa zlog par byed do/_/de bzhin du dung la sogs pa'i sgras kyang bya'o/_/oM he he/_tiSh+Tha tiSh+Tha/_
[\[2a.4\]]ban+d+ha ban+d+ha/_d+hA ra ya d+hA ra ya/_ni run+d+ha ni run+d+ha/_che ge mo ur+N+Na ma Ni swA hA/_gsang sngags kyi rgyal po 'di sngon du bsnyen pa'i tshogs 'bum phrag gcig yongs su bzlas na 'grub par 'gyur ro/_/glog dang rlung dang rdo rje dang thog 'bab pa'am kha ba la sogs pa dran pa 
[\[2a.5\]]tsam nyid kyis zlog par byed do/_/thal ba dang yungs kar la mngon par bzlas na/_char ches pa gcod pa dang byi ba dang sbrang ma la sogs pa'i mchu 'ching bar byed do/_/skyed mos tshal dang zhing la bya dang 'bu srin dang byi ba rnams kyis nye bar 'tshe ba zlog par byed do/_/
[\[2a.6\]]dur khrod kyi ras la ming dang bcas pa'i sngags bris la spra tshil gyis gtums te/_dur khrod kyi bum par bcug nas kha bcad de/_de nyid du sbas pas mngal rengs par 'gyur ro/_/phyung nas 'o ma dang chus bkrus te chu la bor pas zhi bar 'gyur ro/_/yung ba'am/_
[\[2b\]]
[\[2b.1\]]ba blas gro ga'am gos sam lo ma la mngon par bris te/_spra tshil gyi nang du gtums pa'i sngags 'di grog mkhar gyi sa las 'jigs byed kyi gzugs su byas pa de'i snying gar bcug ste de'i kha thal bas bkang nas sbas na/_rgol pa dang phyir rgol ba'i kha rengs par byed do/_/
[\[2b.2\]]rtsod sbyong byed pa na gzugs de nyid kyi lce la lan bdun mngon par bsngags pa'i tsher ma bdun gyis btsugs na kha 'ching bar byed par 'gyur ro/_/rdo rgyus kyis kham phor la bris te thal bas bkang la/_kha sbyar te sbas na mi snyan pa brjod pa kha rengs par byed do/_/rdza mkhan 
[\[2b.3\]]kyi lag pa phyis pa'i 'jim pa las/_lug gi gzugs su byas pa'i snying gar spra tshil gyis gtums pa'i sngags bcug na khros pa'i kha rengs par byed do/_/ske'am dpung pa la sngags btags na g.yul ngogs kyi mtshon cha'i dbal zhi bar byed do/_/grog mkhar gyi 'jim 
[\[2b.4\]]pa las byas pa'i tshogs kyi bdag po'i rkang pa'i mthil du sngags kyi rgyal po 'di bcug ste/_bzhi mdor sbas na 'gro ba dang 'ong ba thams cad rengs par byed cing rtag par byed pa thams cad rengs par byed do/_/gro ga'am gos la sngags kyi rgyal po 'di bris la spra tshil gyis [(]gtums [,]btums [)] 
[\[2b.5\]]te de nyid kyi khong par bcug la/_bum pa sar pa chus bkang ba'i nang du bcug na yongs su brtag pa rengs par byed do/_/bla gos kyi mtha' ma la sngags rjes su dran zhing mdud pa bcings pas lam du rkun po la sogs pa rengs par byed cing /_nags kyi ba men la sogs pa rwa can 
[\[2b.6\]]dang mche ba can rnams rengs par byed do/_/bong pa la lan bdun sngags te chur bcug na/_chu na rgyu ba'i kha 'ching bar byed do/_/dur khrod kyi ras la pha rol gyi dpung gi tshogs kyi skyes bu'i gtso bo'i ming smos pa'i sngags sna tshogs rdo rje'i dbus su bris la/_sna tshogs rdo rje'i phyi rol du yi ge 
[\[2b.7\]]la~M brgyad bris shing phyi rol dbang chen gyi dkyil 'khor dang ldan par bris te/_phyogs rdo rjes brgyan pa'i spra tshil las byas pa'i tshogs kyi bdag po'i khong par bcug pa'i sngags/_pha rol gyi dpung gi tshogs kyi sa mtshams kyi bar du bcug na dpung gi tshogs rengs par byed do/_/
[\[3a\]]
[\[3a.1\]]sngags oM gnyis kyi kha sbyor du bcug la yi ge Tha zung gis yongs su bskor ba/_phyi rol du yi ge la~M brgyad kyis bskor ba dbang chen gyi dkyil 'khor gyis non pa sna tshogs rdo rjes nye bar mdzes par byas pa/_grog mkhar gyi 'jim pa las byas pa'i tshogs kyi 
[\[3a.2\]]bdag po'i khong par bcug la/_dur khrod kyi bum pa'i nang du bcug nas dur khrod du sbas pa'am/_phub ma'i sbyin sreg gis pha rol gyi dpung gi tshogs rengs par byed do/_/grong khyer tshig pa'i me la mngon du phyogs shing sngags 'dis mngon par bsngags pa'i chu snyim pa bdun rab tu 
[\[3a.3\]]gtor na khyim gang bsrung bar 'dod pa'i khyim de srung bar byed do/_/thal bas mgul pa bcings pas skyugs pa zlog par byed do/_/mthe'u chung gi rtse dam du btsir la sngags brjod pas skyigs bu med par byed do/_/thal ba la mngon par bsngags pas mig rengs pa sos par 
[\[3a.4\]]byed do/_/'brum bu la sogs pa rnam par 'tshe ba la ras kyi dum bu la bris te/_khyim gang gi sgor btags pa'i khyim der 'brum bu la sogs pa rnam par 'tshe ba zlog par byed do/_/nya dang sha dang chang dang 'bras chan la sogs pa sbyin par 'gyur ba las grong gi phyi rol gyi char gtor 
[\[3a.5\]]ma chen po gtang bar bya ba dang yam shing lnga dang 'bru lnga'i bye brag mar la btags pas grong gi dbus su zhi ba'i thab khung byas la sbyin sreg byas na bdud dang rnam par 'tshe ba thams cad rengs par byed do/_/gang 'ga' zhig la grong la sogs pa 'byin par 'gyur ba la bzlas pa 
[\[3a.6\]]tsam gyis zlog par byed do/_/rtag tu bzlas na lha dang lha ma yin dang lto 'phye chen po rnams kyis mi mthong bar 'gyur ro/_/dpal rje btsun sangs rgyas bcom ldan 'das mngon par byang chub pa'i dus su/_bdud bzhi las rgyal bar bya ba'i don du sngags kyi rgyal po 'di mdzod spu las 
[\[3a.7\]]rnam par phyung ba'i phyir mdzod spu'i nor bu zhes bya bar grags pa yin no/_/gseg ma la mngon par bsngags te gtor bas sbrul dag 'byer bar byed do/_/khyim gyi rtsig ngos la rdo rgyus la mngon par bsngags pas bris na sbrul gyis zil gyis non par mi 'gyur ro/_/yang na rdo leb la 
[\[3b\]]
[\[3b.1\]]sngags gzong bus brkos te bris pa sbas na [{]ri dgas [,]ri dwags [}]dang sbrul gdug pa rnams khyim mam grong ngam grong khyer du sbas na ci srid 'dod pa'i bar du mche ba 'ching bar byed do/_/phyung bas grol bar 'gyur ro/_/sngags 'di ma bsgrubs su zin kyang las thams cad byed par 'gyur ro/_/gseg 
[\[3b.2\]]ma la sogs pa la yongs su bzlas te gtor na mche ba can thams cad kyi mche ba 'ching bar byed do/_/dbang chen gyi dkyil 'khor gyis khyab pa'i sna tshogs rdo rje'i dbus su bsgrub par bya ba'i ming dang bcas pa'i sngags thams cad bri bar bya'o/_/dur khrod kyi ro bsregs pa'i shing 
[\[3b.3\]]gi phur bu la lan bdun mngon par bsngags pa sgo'i steng du sbas na/_skyed kyis 'tsho ba thams cad kyi skyed med par byed do/_/phyung bas grol bar 'gyur ro/_/oM ni hi ni ts+tsha le a b+ha ya b+ha yaM ka ri/_e lu be lu tsu le lu/_shi lA ya Da i dza ha ye/_paT+Ta i dzaT+Ta/_e pe lu A ga 
[\[3b.4\]]sa pa the ke ra te/_i a tu mud+d+hA ri ma d+ha ri khi n+ni khi l+la mo ha ni thi b+hi dza kA raM dza hi thA kA ro Ni hi ThaHThaHswA hA/_sngags kyi rgyal po 'di sngar ma smos pa'i las thams cad ma bsgrubs su zin kyang byed par 'gyur ro/_/de las gzhan yang mngon par 'dod pa'i las de dag thams cad byed 
[\[3b.5\]]par the tshom med do/_/lan tshwa dang ske tshe mnyam pa'i sbyin sreg gam phub ma'i sbyin sreg gis pha rol gyi dpung gi tshogs rnams 'byer bar byed do/_/oM am+sha sim+sha ka s+yA su dzo me phe Da e du s+yA su swA hA/_zhes byung ngo /_/oM am bA shim b+hA kap+pa su dzo me phi du p+bA su/_sngags kyi rgyal 
[\[3b.6\]]po 'di ma bsgrubs su zin kyang rtag tu bzlas na 'jigs pa thams cad zlog par byed do/_/rdo rje'i chu'i thig les dgra bo thams cad rmongs par byed cing khros pas rab tu dang bar byed do/_/bcings pa la bzlas na bcings pa grol bar byed do/_/phongs par gyur pas bzlas na rnyed pa 'grub 
[\[3b.7\]]par 'gyur ro/_/e Shon thi to/_hu lu hu dz+wa la dzi twe/_oM Shot+thi to hu lu hu lu/_dzA lA dzi hwa twe hu lu ru trai ba pra ti rAts+tsha tu hu lu swA hA/_hu lu hu lu ya trai bo t+thi to hu lu ta trai ba pra ti gats+tshan+tu hu lu hu lu swA hA/_sngags kyi rgyal po 'dis 'thab pa dang 'thab mo dang rnam par rtsod pa thams cad la bzlas pa 
[\[4a\]]
[\[4a.1\]]byas pas zhi bar byed do/_/phub ma'i sbyin sreg gis kyang thams cad du zhi bar 'gyur ro/_/ji ltar rnyed pa'i me tog la sngags rjod de/_chu la bskur na thams cad du zhi bar 'gyur zhing rnam par rgyal ba thob par the tshom med do/_/grong khyer tshig pa'i me la mngon du phyogs pas 'dug 
[\[4a.2\]]ste/_mngon par bsngags pa'i chu snyim pa bdun gtor na/_khyim gang bsrung bar 'dod pa'i khyim de srung bar byed cing mes tshig pa'i me'i kha las thar bar byed do/_/rkang gnyis dang rkang bzhi'i mche ba la phub ma'i sbyin sreg gis zhi bar byed do/_/oM pad+me pad+mA k+Shi pad+ma su b+ha ge phuH/_
[\[4a.3\]]pad+me pad+ma/_ak+She pad+ma/_su b+ha ge phuHswA hA/_sngags 'di thal ba la bzlas te bskus pas mig rgya btab pa rengs pa sos par byed do/_/byabs pas mig rengs pa sos par byed do/_/lan bdun mngon par bsngags pas mig gis khros pa mthong ma thag tu rab tu dad par byed do/_/
[\[4a.4\]]lan bdun mngon par bsngags pa'i chus gdong bkrus na skye bo thams cad dga' bar byed do/_/rtsig pa la ming smos pa'i sngags rdo rgyus kyis bris na mig nad thams cad 'joms par byed do/_/dben par 'dug ste sems rtse gcig pas skyes bu'i mig gnyis la mngon par bsngags 
[\[4a.5\]]pa byas na/_gang gi tshe g.yon pa 'gul bar gyur pa de'i tshe/_bsams pa'i dgos pa 'grub par ston pa yin no/_/g.yas pa 'gul bar byed na mi dge ba'i dgos pa ston par byed do/_/oM mo tsa ni mo tsa ya/_mo k+Sha ni mo k+Sha ya/_dzI baM bar de swA hA/_'dis mngon par 
[\[4a.6\]]bsngags pa'i til mar gyis skye ba'i sgo la bskus na/_sbrum ma bde bar btsa' bar byed do/_/bcings pa la mngon du phyogs par byed pas/_lan bdun mngon par bsngags pa'i chu snyim pa bdun mngon par gtor ba dus gsum du byas pas bcings pa rnams grol bar byed do/_/
[\[4a.7\]]gur gum mam gi wang gis gro ga la mngon par bris te/_bcings pa'i mgo bo la btags na bcings pa las grol bar byed do/_/rtag tu bzlas na bcings pa grol bar byed do/_/oM ha ri marka Ta nA ma/_sa hA sra bA huH/_de ba da ta taM/_ban d+ha nAn mok+ShA ya swA hA/_rdo rgyus la 
[\[4b\]]
[\[4b.1\]]mngon par bsngags pas sa'i steng du yang dang yang du bris te/_lugs las bzlog pas phyis na bcings pa las grol bar byed do/_/lo ma la ming dang sngags su bcas pa mngon par bris te/_mgo bo la btags na bcings pa thams cad grol bar 'gyur ro/_/oM tA ri Ni tA ra ya/_
[\[4b.2\]]mo tsa ni mo tsa ya/_mo k+Sha ni mo k+Sha ya/_dzI ba~M ba ra de swA hA/_sngags kyi rgyal po 'di legs par bzlas na las thams cad byed par 'gyur zhing /_lan bdun mngon par bsngags pa'i til mar gyis skye ba'i sgo la bskus na sbrum ma bde bar btsa' bar 'gyur ro/_/lan bdun mngon par 
[\[4b.3\]]bsngags pa'i chu 'thungs na/_mngal 'khyim pa bde bar btsa' bar byed do/_/rtag tu bzlas pas bdag dang gzhan 'ching ba las thar bar 'gyur ro/_/ske'am dpung pa la bsrung ba btags pas 'jigs pa thams cad las srung bar byed do/_/oM tA re tut+t+wa re tu re mok+Sha ya dzI baM swA hA/_
[\[4b.4\]]sngags kyi rgyal po 'di sngar smos pa'i bya ba byed par 'gyur ro/_/gur gum gyis gro ga la gang gi ming smos pa'i sngags mngon par bris la spra tshil du gtums te/_dri zhim po'i chus bkang ba'i bum pa gsar pa'i nang du bcug ste/_me tog dri zhim po la sogs pas dus gsum du mchod 
[\[4b.5\]]pa byas na 'thab pa dang 'thab mo dang rtsod pa thams cad las rnam par rgyal bar 'gyur ro/_/gur gum gyi gro ga la gang gis ming smos pa/_oM e raN+Da s+ya ba ne kA ko_/rang gA tI ra mu ya s+thi taHyi ba tu dU ta/_yA nI yam+pi shal+yA b+ha ba tu gurbi NI/_oM e raN+Da ba ne kA gaHgang+gA tI ra mu ba s+thi taHpi ba tu dU taHsA nI 
[\[4b.6\]]yam+bi shal+yA b+ha ba tu gur+b+bi swA hA/_lan bdun mngon par bsngags pa'i chu khyor ba gsum pho nyar 'ongs pas 'thungs na/_sbrum ma bde bar btsa' bar byed do/_/oM a ma ra Ni dzI ban ti ye swA hA/_sngags kyi rgyal po 'di legs par bzlas na las thams cad byed par 'gyur ro/_/mngon par 
[\[4b.7\]]bsngags pa'i chu 'thungs na 'brum bu 'ong bar mi 'gyur ro/_/lus las skyes pa'i dug mi bzad pa dang spre'u dug dang sbrul dug la sogs pa'i rma la yung ba dang a ru ra dang ru rta la sogs pa la yongs su bzlas te bskus na rang bzhin du gnas par 'gyur ro/_/nad dang rnam par 'tshe ba 
[\[5a\]]
[\[5a.1\]]thams cad la sngags mdud bcings na zhi bar byed do/_/rtag tu bzlas na tshe zad pa yang tshe lo brgya thub par 'gyur ro/_/mar dang til gyi sbyin sreg gis thams cad zhi bar byed do/_/mngon par bsngags pa'i sman gyi btungs pas nad thams cad las yongs su thar bar 
[\[5a.2\]]byed do/_/lan brgya bkrus pa'i mar la mngon par bsngags pas na ba'i yan lag la bskus na rang bzhin du gnas par 'gyur ro/_/mgo'i nad la til mar la bsngags te bskus pas rang bzhin du gnas par 'gyur ro/_/gdug pa'i rma la chu la bsngags nas gtor 
[\[5a.3\]]bas sos par 'gyur ro/_/spri ha'i nad la be dang la sogs pa'i mtshon gyis gtubs na spri ha bcad par 'gyur ro/_/ni rgun d+hi dang nim pa'i rtsa ba rma bya'i mjug sgro dang bcas pa gcig tu sbyar la/_brgya rtsa brgyad mngon par bsngags pa'i bdug pas bdugs na/_rims nyin 
[\[5a.4\]]gcig pa dang /_nyin gnyis pa dang /_nyin gsum pa dang /_nyin bzhi pa la sogs pa sel bar byed cing /_'byung po dang /_sha za dang /_tshangs pa dang /_srin po la sogs pa sel bar 'gyur ro/_/bud med bu shi bas lan brgya rtsa brgyad mngon par bsngags pa'i bum pas 
[\[5a.5\]]khrus byas na bu gson po dang ldan par 'gyur ro/_/gro ga la bris pa'i sngags rked pa'am dpung pa la btags pas mngal srung bar 'gyur ro/_/sngags rjes su dran pas g.yul ngogs su 'jug na rgyal ba rnyed par 'gyur zhing byabs pas nad thams cad sel bar byed do/_/oM pA 
[\[5a.6\]]da tsA la ne swA hA/_sngags kyi rgyal po 'di sngon du bsnyen pa'i cho gas legs par bsgrubs na las thams cad byed do/_/phol mig gi 'jigs pa la mngon par bsngags pa'i chu 'thungs na phol mig med par 'gyur ro/_/gro ga'am shog gu la bris te sgo la btags pas phol 
[\[5a.7\]]mig med par 'gyur ro/_/'di ni 'tshe ba thams cad la mar la btags pa'i til gyi sbyin sreg gis srung ba chen po yin no/_/khwa'i sgro lag pas bzung ste bzlas pa khri byas la gang gi khang pa'i steng gi logs su sbas pas de 'byer bar byed do/_/oM pi shA tsi par+N+Na sha wa ri sarbo 
[\[5b\]]
[\[5b.1\]]pa dra ba nA sha ni swA hA/_rig pa chen mo 'di ma bsgrubs su zin kyang rkang gnyis pa dang rkang bzhi pa thams cad kyi rnam par 'tshe ba sel bar byed cing /_las thams cad [(]byad [,]byed [)]par 'gyur ro/_/sbyin sreg gam bzlas pa'am khrus sam sngags mdud dam mngon par bsngags pa'i chu 
[\[5b.2\]]'thungs pa'am byabs pas nad thams cad sel bar byed do/_/gro ga la gur gum gyis bris pa'i sngags ske'am dpung pa la btags na rtsod sbyong la rgyal ba thob par 'gyur zhing /_rims nyin bzhi pa la sogs pa mi bzad pa las rnam par grol bar 'gyur ro/_/srin po 
[\[5b.3\]]la sogs pa'i 'jigs pa sel bar byed cing /_'thab pa dang 'khrug pa dang rtsod pa dag las rgyal ba sgrub par byed do/_/stag dang chu srin dang lto 'phye chen po dang rkun po la sogs pas mi mthong zhing rtag tu bzlas na skye bo thams cad dga' bar 'gyur ro/_/oM Ar+ya tr-i tI yA/_
[\[5b.4\]]a mu ka s+ya tsak+Shu stam+b+ha ya ti ThaHThaHswA hA/_tshes gang la mig na bar gyur pa de la rtsig pa'am spang leb la rdo rgyus kyis tshes bris la yi ge e kha sbyar gsum du bya'o/_/oM tsaN+Da ma hA ro Sha Na hUM phaT/_sngags kyi rgyal po 'di lan cig bzlas pas sdig pa thams cad nges par sreg 
[\[5b.5\]]par byed do/_/'byung po la sogs pa'i gdon gyis zin pa la yungs kar la sogs pas brdegs pas gdon thams cad 'byer bar byed do/_/kham phor la rdo rgyus kyis bris te sgo la btags pas gsar du btsas pa'i byis pa srung bar byed do/_/spra tshil gyis gzugs sor 
[\[5b.6\]]bzhi pa byas pa de'i snying gar bsgrub bya'i ming dang bcas pa'i sngags mngon par bris te bcug la de'i kha la tsher ma btsugs na phyir rgol ba'i kha phur bus btab par 'gyur ro/_/rkang pa la btsugs na 'gro ba dang 'ong ba rengs par byed do/_/snying ga la btsugs na khro ba 'joms par 
[\[5b.7\]]byed do/_mi'i rje ngar gyi rus pa'i phur bu'am/_lcags kyi phur bus gdab par bya'o/_/ming nas bzung zhing yan lag gang dang gang la phur bus gdab pa de dang de 'jig par 'gyur ro/_/dgra bo'i sgo'i 'og tu sbas na 'byer bar byed do/_/dur khrod kyi thal ba la 
[\[6a\]]
[\[6a.1\]]mngon par bsngags pas sgo'i ya them la gtor na 'byer ro/_/ral gri la mngon par bsngags la g.yul du 'jug na rgyal ba sgrub par byed do/_/bya ba gang la 'jug pa na gtor ma nye bar bstabs na de dang de 'grub par 'gyur ro/_/sngags pa 
[\[6a.2\]]dge ba'am mi dge ba'i las gang 'dod pa bzlas pa tsam gyis byed do/_/oM ka s+ye span+da span+da twaM/_sU n+ya be sh+ma ni ma ma twa thA span+da ya s+tha/_span+da si ba dza Ni swA hA/_oM kA shi span+da ka she span+da twaM n+ye shU n+ya be sh+ma ni a sma kar+N+Na ta thA span+da ya thA span+da si ba dza Na swA hA/_mig 'gul bar gyur na 
[\[6a.3\]]byabs pas zhi bar byed do/_/oM dzaM b+he mo hi hri da ya mA brtA ni hUM phaT swA hA/_/sngags kyi rgyal po 'di tho rangs bya rog sgra mi grag pa'i dus su/_lan bdun mngon par bsngags pa'i chus gdong bkrus na skye bo thams cad dga' bar 'gyur ro/_/rgyal la ba mar dang pad+ma dkar po'i 
[\[6a.4\]]skud pa'i sdong pos du ba blangs la/_brgya rtsa brgyad mngon par bsngags pa byas pa des mig la bskus pas bud med thams cad yid 'phrog par byed do/_/rgyal la kha thur du bltas pa'i me tog gi rtsa ba dang shi ri khaN+Da dag sbyar la/_brgya rtsa brgyad mngon par bsngags pa des thig ler 
[\[6a.5\]]byas na rje bo khros pa de rab tu sad par byed do/_/ku co dang 'thab pa dang rtsod pa dag las rgyal bar 'gyur ro/_/cho ga bzhin rtag tu bzlas pas grong khyer bskyod pa skyed par byed do/_/oM staM b+ha ni/_staM b+ha ya/_dzaM b+ha ni/_dzaM b+ha ya/_mo ha ni/_mo ha ya/_rak+Sha ni Ni/_rak+Sha ya mAM/_
[\[6a.6\]]bar di sid+d+ha lo tsa ni swA hA/_sangs rgyas spyan gyi snying po 'dis 'jigs pa thams cad sel bar byed do/_/dpa' bo gcig pu grub pa rgyud kyi rgyal po chen po las le'u dang po rdzogs so//_//rab sad legs par sangs rgyas pa'i/_/slob ma yon tan gzhi yin pa/_/
[\[6a.7\]]bla ma la gus mkhas pa la/_/rgyud kyi rgyal po bshad par bya/_/oM na mo bi ma la tsan+d+rA ya/_de ba pu trA ya/_sa t+ye na d+h+ri ya ti lo kaHsa t+ye na pa ri gr-i h+ya te sa t+ye na d+harmaHs+thi to lo kaHsa t+ye brah+ma sa tAn naM/_sa t+yaM bud+d+hash+tsa d+harma sh+tsa saM g+hash+tsa gu Na sA ga raHa ne nas t+yaM bA kye na k+Shi pra mA bi sha darba Ne/_
[\[6b\]]
[\[6b.1\]]tad+ya thA/_oM sa ra sa ra/_si ri si ri/_su ru su ru/_me ru man+da ra pra ti kA sa A bi sa A bi sha/_kai lA sa kU Ta pu trA ya na maHswA hA/_yan ma yA tsin ti taM kAr+yaM ta ta sarba bru hi ta twA ta/_At+mA N+bAMbA pa rA bA shu b+ham+bA ya/_di bA shu b+haM/_nang par gtsang ba'i sa phyogs su dkyil 'khor byas 
[\[6b.2\]]shing bum pa bzhag la/_lha'i bu dri ma med pa'i zla ba la mchod pa rgya che ba byas nas me long la mngon par bsngags te/_khye'u 'am bu mo legs par khrus byas la gos legs par bkrus pa bskon cing /_tsan+dan dkar po'i lde gus yan lag byugs la me tog dri zhim po'i phreng ba 
[\[6b.3\]]mgul du btags pa/_grong ba'i chos kyis rab tu ma nyams pa la bstan na ji ltar bsams pa'i dgos pa phyin ci ma log par ston par 'gyur ro/_/dgongs sngas drung du dkyil 'khor nye bar byugs la/_bcom ldan 'das dang lha'i bu dri ma med pa'i zla ba la mchod pa rgya chen po byas 
[\[6b.4\]]la/_brgya rtsa brgyad bzlas nas cang mi smra bar nyal na dge ba dang mi dge ba ji ltar bsams pa bzhin ston par 'gyur ro/_/rtag tu bzlas na 'jig rten gsum gyi spyod pa ston par 'gyur ro/_/oM shra ba Na pi shA tsi ni muN+De swA hA/_ba ru ra'i shing ngam n+ya gro d+ha'i shing gi rtsa bar 'dug la/_cang 
[\[6b.5\]]mi smra bar 'bum phrag gcig bzlas na grub par 'gyur te 'jig rten gsum gyi spyod pa yang ston par 'gyur ro/_/yang na legs par khrus byas la gos gtsang ma bgos te dben par 'dug la khri bzlas pas grub par 'gyur ro/_/dgongs nyal kar ru rta la brgya rtsa brgyad mngon 
[\[6b.6\]]par bzlas nas gdong dang rkang pa gnyis bkrus na/_rmi lam du dge ba dang mi dge ba rnam par ston par 'gyur ro/_/oM na maHsap+tA nAM/_samyak+saM bud+d+ha/_ko TI nAM/_tad+ya thA/_oM tsa le tsu le/_tsun+da swA hA/_bIr+ya sa t+ya pA di ni ba ra de ka thA ya swA hA/_gong du bshad pa'i cho gas me long 
[\[6b.7\]]ngam ral gri'am mar me'am chu snod la ston par byed do/_/lan brgya rtsa brgyad mngon par bsngags pa'i chus gdong bkrus la mi smra bar nyal na rmi lam du dge ba dang mi dge ba ston par 'gyur ro/_/oM mu tsi li swA hA/_mo ha ni swA hA/_dan ti li swA hA/_gsang sngags 'di khri bzlas na 'grub 
[\[7a\]]
[\[7a.1\]]par 'gyur ro/_/bcom ldan 'das 'phags pa spyan ras gzigs dbang phyug la mchod pa rgya chen po byas nas lan brgya rtsa brgyad mngon par bsngags pa'i chus gdong bkrus te/_dgos pa yid la byed pa'i bzlas pas mi smra bar nyal na bcom ldan 'das rang 
[\[7a.2\]]gi gzugs su mthong bar 'gyur zhing dge ba dang mi dge ba rmi lam du dmigs par 'gyur ro/_/oM pra dz+wA la hUM phaT/_bcom ldan 'das 'jig rten mgon po'i snying po 'di lan 'bum phrag bcu bzlas na 'grub par 'gyur ro/_/gong du smos pa'i cho gas dge ba dang mi dge ba rmi 
[\[7a.3\]]lam du ston par 'gyur ro/_/oM namaHsa man+ta bud+d+hA nAM/_a pra ti ha ta shA sa nA nAM/_tad+ya thA/_ku mA ra rU pi NaM dar+sha ya/_At+mA nAM/_bi b+hU Shi ta me da par be b+hU tiM Shi ta sa mud b+hA ba ya/_swa pa nAM ni be da ya/_ya thA b+hU taM hUM hUM phaT phaT swA hA/_rje btsun 'jam dpal gzhon nu'i bris sku'am 
[\[7a.4\]]lugs ma'i mdun nam sku gdung dang bcas pa'i mchod rten la ci 'byor pa'i mchod pa byas te/_brgya phrag bdun bzlas pa byas na rmi lam du bdag nyid dmigs shing gzhan dag gis kyang mthong bar 'gyur ro/_/oM kar+N+Na bi shA tsi kar+N+Na me ka thA ya hu~M phaT/_sha za'i shing gi drung gi rtsa bar 
[\[7a.5\]]khams gsum rnam par rgyal ba'i ting nge 'dzin la gnas shing /_de nyid du mi smra bar 'dug ste/_sha dang nya sha dang mi sha dang 'dzam bu ti ka la mngon par bsngags pa'i gtor ma nye bar bstabs la dus gsum du sngags bzlas na/_zhag dang po la mtshan ma nye bar ston par byed cing phyis 'ong 
[\[7a.6\]]ba 'grub par 'gyur zhing /_de la sogs ba srid pa gsum gyi spyod pa rnam par ston par byed do/_/zhag nyi shu rtsa gcig la tshangs pa gsod pa yang 'grub par 'gyur ro/_/oM tsa tur+b+hu dza tsa turmu kha ShaT mu kha/_bi kri tA nan kar+N+Na pi shA tsi ma a kAR+Sha ya hu~M phaT/_dur khrod du gshin rje 
[\[7a.7\]]mthar byed kyi bris sku'i mdun du bzlas pa byas na zhag bdun nas sha za rna sgrogs 'grub par 'gyur ro/_/oM bud+d+ha tsu ru mA tsu ru ke swA hA/_sku gdung dang bcas pa'i mchod rten nam rje btsun sangs rgyas kyi spyan sngar bsnyen pa cho ga khri bzlas la/_de'i 'og tu ci 'byor pa'i mchod pa byas nas 
[\[7b\]]
[\[7b.1\]]nyal ba'i dus su brgya rtsa brgyad bzlas te/_bdag gang nas skyes par gyur gang du skye bar 'gyur zhes yid la bsams shing nyal na 'das pa dang ma 'ongs pa'i skye ba dmigs par 'gyur bar the tshom med do/_/gal te zla ba drug gi nang rol tu 'chi bar 'gyur na de'i tshe rmi lam du bdag gam 
[\[7b.2\]]gzhan gyi mgo bo mi mthong bar 'gyur ro/_/de bzhin du mngon par bsngags pa'i me long bltas pa na khye'u 'am bu mo gang gi mgo bo mthong bar ma gyur pa de'i zla ba drug gi nang du 'chi bar 'gyur ro/_/rdo lig bu mig dang shing a gas ti dkar po'i rtsa ba reng bur byas te/_brgya rtsa 
[\[7b.3\]]brgyad mngon par bsngags pas mig la byugs na/_gang dag zla ba drug gi nang du 'chi bar 'gyur ba'i rkang gnyis dang rkang bzhi de dag thams cad kyi mgo bo med pa mngon sum du mthong bar 'gyur ro/_/oM swap+na bi lo ki ni sid d+ha lo tsa ni swap+naM/_me ka thA ya swA hA/_sngags 
[\[7b.4\]]kyi rgyal po 'di gong nas smos pa'i cho gas las thams cad byed par 'gyur ro/_/oM a di ti de ba data taM/_me de hi da dA ba ya swA hA/_chu'i nang du zhugs te bu mo gang gang gi ched du bzlas pa byed pa de de nyid la ster bar byed do/_/yi ge 'bum bzlas pa byas pa pri yang ku'i me 
[\[7b.5\]]tog gam pa la sha'i me tog gi sbyin sreg 'bum gyis dpal chen po grub par byed do/_/mtshan mo 'o ma can gyi yam shing gis sbyin sreg byas nas/_grong gang gi ched du sbyin sreg bzlas pa byed pa de rnyed par 'gyur ro/_/pad+ma rnams sam bil pa rnams kyi 'bras bu'i sbyin sreg 
[\[7b.6\]]'bum gyis rgyal rigs su skyes pa rgyal srid rnyed par 'gyur zhing gzhan dag gis dpal chen po thob par byed do/_/ji lta ba bzhin du rnyed pa'i me tog rnams kyi sbyin sreg 'bum phrag bdun gyis 'byor pa mi zad par 'gyur ro/_/oM dza ye/_bi dza ye/_a dzi te/_a pa rA dzi te swA hA/_
[\[7b.7\]]sring mo bzhi'i snying po'i sngags kyi rgyal po 'di gong du bshad pa'i cho gas 'bum phrag bzhi bzlas na/_gong du bshad pa'i cho gas las thams cad byed par 'gyur ro/_/oM me g+holkA ya swA hA/_pa la sha'i me tog gam yam shing gis sbyin sreg 'bum phrag gcig byas na gser srang 'bum 
[\[8a\]]
[\[8a.1\]]rnyed par 'gyur zhing bu mo don du gnyer bas kyang gang mngon par 'dod pa'i bu mo rnyed par 'gyur ro/_/oM ka ma la bA si ni/_ka ma le ma hA lak+Sh+mi ra dz+ya~M me de hi bar de swA hA/_gsang sngags 'di ni dpal chen po'i snying po'o/_/rtag tu bzlas pa byas na phun sum tshogs 
[\[8a.2\]]pa'i mchog ster bar 'gyur ro/_/ji lta ba bzhin du rnyed pa'i me tog gi sbyin sreg gis dpal chen por 'gyur zhing mngon par 'dod pa'i bu mo 'grub par 'gyur ro/_/ras bal gyi sa bon gyi tshad tsam gu gul gyi ri lu mngar gsum la btags pa'i sbyin sreg 'bum mam pad+ma'i 
[\[8a.3\]]sbyin sreg 'bum gyis rgyal srid sgrub par byed do/_/oM nan tu nar ni ba ra ded ni bar de/_gi ni ki Ni khi Ni/_la la khi Ni la khi Ni/_shri yaM me da da bau Sha Ta swA hA/_dga' byed ma'i sngags kyi rgyal po 'di ni gong du bshad pa'i las thams cad 'grub par 'gyur ro/_/oM dzam b+he 
[\[8a.4\]]mo he swA hA/_rje btsun ma sgrol ma la ka ra bI ra'i me tog gis mngon par mchod de/_sngags kyi rgyal po yi ge 'bum bzlas na yid la re ba thams cad rdzogs par byed do/_/oM ba su d+hA ri Ni swA hA/_oM shrI ba su swA hA/_oM ba su shrI ye swA hA/_oM shrI ba su mu khI swA hA/_oM 
[\[8a.5\]]shrI ba su ma ti shrI ye swA hA/_bdag nyid dzam+b+ha la'i gzugs su bsgom la/_rang gi snying ga'i zla ba'i dkyil 'khor gyi dbus su ba su d+hA ra gser gyi mdog can phyag gnyis pa rgyan thams cad kyis brgyan pa/_shar phyogs la sogs pa'i phyogs na lha mo bzhis bskor ba g.yas kyis 
[\[8a.6\]]mchog sbyin pa/_g.yon gyis 'bras kyi snye ma bsnams pa bsgoms la yid la re ba rdzogs par byed do/_/ba'i lci bas dkyil 'khor gru bzhi khru do pa'i tshad du byas la/_dus gsum du me tog dri zhim pos mchod de stong phrag bzhi bzlas pa byas na zla ba drug gis yid la re ba thams cad 
[\[8a.7\]]rdzogs par byed do/_/ji lta ba bzhin du rnyed pa'i me tog gi sbyin sreg 'bum phrag bzhi byas na dpal chen por 'gyur zhing /_yi ge 'bum bzlas na dpal chen po 'grub par byed do/_/gu gul gyi ri lu'i sbyin sreg 'bum byas na/_yid la re ba yongs su rdzogs par byed do/_/oM ba 
[\[8b\]]
[\[8b.1\]]su d+hA ri Ni a mu ke ka n+yAM me de hi/_dA pa ya swA hA/_sngags 'di chu'i nang du zhugs nas khrus byas te 'bum phrag bzhi nges par bzlas pa byas na/_mngon par 'dod pa'i bu mo thob par 'gyur ro/_/mtshan mo 'o ma can gyi yam shing gis grong gi ming nas smos nas sbyin sreg 'bum byas 
[\[8b.2\]]na grong rnyed par 'gyur ro/_/oM ba su d+ha ri Ni swA hA/_oM tsan+d+ra kAn t+yai swA hA/_oM dat+t+wa yai swA hA/_oM ba su dat+t+wa yai swA hA/_oM A r+yA yai swA hA/_oM su b+ha drA yai swA hA/_oM gup+tA yai swA hA/_oM de byai swA hA/_oM swa ra swa t+yai swA hA/_gser gyi byang bu'am dngul gyi byang bu'am zangs 
[\[8b.3\]]ma'i byang bu'i me tog la 'dab ma brgyad pa'i dbus su ba su d+hA ra/_shar la sogs pa'i 'dab ma la tsan+d+ra kA n+t+yA la sogs pa gnod sbyin mo rnams mngon par bris pa'i byang bu gnyis kha sbyar du byas pa'i nang du mar dang sbrang rtsi dang ka ra bcug ste/_gong du bshad pa'i cho gas sngar smos 
[\[8b.4\]]pa'i las rnams byed par 'gyur ro/_/dbus su ni oM dzam+b+ha la dza len+du ya swA hA/_phyogs su ni oM ma Ni b+ha drA ya swA hA/_oM pUr+N+Na b+ha drA ya swA hA/_oM d+ha na dA ya swA hA/_oM bai shra ba NA ya swA hA/_mtshams su ni oM ki li mA li swA hA/_oM tsi bi kuN+Da li ni swA hA/_oM mu khen+du ya swA hA/_
[\[8b.5\]]oM tsa ran+du ya swA hA/_gnod sbyin gyi rgyal po chen po brgyad kyis yongs su bskor ba'o/_/bcom ldan 'das ni ba su d+hA ri dang bcas pa gser gyi mdog can/_ne'u le dang bI dza pU ra sa bon gyis bkang ba phyag na bsnams pa/_gsus pa 'phyang ba/_rgyan thams cad kyis brgyan pa/_
[\[8b.6\]]gong du bshad pa'i gnod sbyin mo dang /_gnod sbyin gyi dbang po dang bcas pa la/_dus gsum du mchod pa byas nas/_bsgoms shing bzlas pa byas na bcom ldan 'das kyis 'jig rten gsum gyi rgyal srid stsol bar mdzad do/_/tho rangs chu khyor ba brgya rtsa brgyad sbyin pa dang bya rog 
[\[8b.7\]]gi skad mi grag par chu'i nang du zhugs te/_bzlas pa byas pa de'i gter mi zad cing 'phel bar 'gyur ro/_/yang na gser la sogs pa'i byang bu la ba su d+hA ra gnod sbyin mo dang bcas pa dang /_byang bu gnyis pa la bcom ldan 'das dzam+b+ha la gnod sbyin gyis bskor ba yang dag 
[\[9a\]]
[\[9a.1\]]par bris la/_kha sbyar du byas te mnyes par byas na dngos grub chen po brgyad kyang ster bar mdzad na/_grub pa gzhan lta smos kyang ci dgos/_dpa' bo gcig pu grub pa'i rgyud kyi rgyal po chen po las le'u gnyis pa rdzogs so//_//oM badzra 
[\[9a.2\]]tIk+Sh+Na/_duHkhats+tshe da pra dz+nyA dz+nyA na mUrta ye/_dz+nyA na kA ya bA gI shwa ra a ra pa tsa nA ya te namaH/_bcom ldan 'das 'jam pa'i rdo rje dpa' bo gcig pu grub pa/_ston ka'i zla ba'i 'od ltar dkar ba/_phyag g.yon na ut+pa la sngon po bsnams pa/_g.yas kyis mchog sbyin par bdag nyid 
[\[9a.3\]]bsams la/_oM A d+ya nud pan na pra kr-i te/_pra b+hA swa raM/_su bi shud+d+ha/_d+harma d+hA tu/_tri sap+tA hA ta swa ra swa ti pA Ni mu pa la b+ha te/_zhag nyi shu rtsa gcig gis dbyangs can gyi ngag thob par 'gyur zhing /_zla ba drug gis ngag gi dbang phyug 'grub par byed do/_/bcom ldan 'das 
[\[9a.4\]]ngag gi dbang phyug mngon sum du mthong zhing thos pa 'dzin pa yang thob par 'gyur ro/_/shu dag zho phyed kyi tshad la lan brgya rtsa brgyad mngon par bsngags pa/_tho rangs 'o ma'am mar ram til mar dang lhan cig zla ba gcig 'thungs na glen pa dang dig pa med par byed do/_/khu byug 
[\[9a.5\]]dar ma'i skad dang 'dra bar dbyangs snyan cing tshig gsal bar 'gyur ro/_/zla ba drug goms par byas na ma thos pa'i bstan bcos mngon du 'gyur zhing /_thos pa nam yang brjed par mi 'gyur te thos pa 'dzin par 'gyur ro/_/oM bA kye daM namaH/_rje btsun gsung gi dbang phyug gi 
[\[9a.6\]]snying po 'di gong ma bzhin ting nge 'dzin la gnas pas goms par byas na gong du bshad pa'i las thams cad byed par 'gyur ro/_/rgya mtshor 'gro ba'i chu bo la ske ba tsam gyis chu la rgal la dzA ti'i me tog gi phun pa 'bum phrag gcig blangs nas sngags brjod cing /_/phun pa re re 
[\[9a.7\]]rgyun phyogs su 'bab par 'gyur ba las/_phun pa gcig rgyun las bzlog par 'ong ba de so la ma reg par mid na thos pa 'dzin pa la sogs stsol bar mdzad do/_/ji lta ba bzhin rnyed pa me tog gi sbyin sreg 'bum phrag bzhi byas na ngag gi dbang phyug dang mtshungs par 'gyur 
[\[9b\]]
[\[9b.1\]]ro/_/sman b+h+ra ma'i phye ma zho bzhi tsam la lan brgya rtsa brgyad bzlas la tho rangs dkyil 'khor byas te/_ci 'byor pas bcom ldan 'das 'jam pa'i rdo rje la yang dag par mchod de/_mar ram rang skyur dang sbyar nas 'thungs na zla ba drug gis thos pa 'dzin par 'gyur ro/_/
[\[9b.2\]]tshig gi bdag po'i dbyangs snyan par yang skye bar 'gyur ro/_/sngon du bsnyen pa'i cho gas yi ge 'bum bzlas na sngags kyi rgyal po 'grub par 'gyur ro/_/phyis zla ba gzas zin pa dang nyi ma gzas zin pa na lcags las byas pa'i ral gri rang gi lag pas blangs te/_zla ba mi 
[\[9b.3\]]snang ba ji srid grol bar gyur pa de srid bzlas pa byas na ral gri'i rig pa 'dzin par 'gyur ro/_/de bzhin du 'khor lo dang /_rdo rje dang /_rtse gsum pa dang /_mda' dang /_tho ba dang /_zhags pa la sogs pa bsgrub par bya zhing /_rig pa la sogs pa dang bcud kyis len la 
[\[9b.4\]]sogs pa 'dus byas pa bsgrub par bya'o/_/yang na mig sman nam thig le'am rkang pa bsku ba'am dbang du byas pa'i rdzas bsdus te bsgrub par bya'o/_/'o thug gam zho dang zan nam mar dang bcas pa khar dang bcas pas snod bkang ste/_lag pas bkab nas bzlas pa byas te 'thungs 
[\[9b.5\]]na lo lnga brgyar 'tsho bar 'gyur ro/_/mA shA khar bcug nas bzlas pa byas te mid na sdeb sbyor dang thos pa 'dzin pa dang smra mkhas pa dang yid gzhungs par 'gyur ro/_/pad+ma'i sbyin sreg 'bum gyis bcom ldan 'das mngon sum du 'gyur ro/_/bil ba'i sbyin sreg 'bum gyis 
[\[9b.6\]]'jig rten gsum gyi rgyal srid 'grub par byed do/_/ji lta ba bzhin du rnyed pa'i me tog gi sbyin sreg gis ngag gi dngos grub thob par 'gyur ro/_/mar la btags pa'i 'bru lnga'i sbyin sreg 'bum phrag bzhi byas pa tsam gyis gnod sbyin mo dang klu'i bu mo la sogs pa 'gugs par byed 
[\[9b.7\]]do/_/de bzhin du yam shing lngas kyang bya'o/_/rtag tu goms par byas na tshe 'di nyid la sangs rgyas nyid kyang bsgrub par byed par 'gyur ro/_/oM hrIHhUM/_sngags kyi rgyal po 'di 'bras bu mnyam por ster bar byed do/_/oM hrIHma hA mA yAng ge ma hA sA ra swa t+yai namaH/_rje btsun 
[\[10a\]]
[\[10a.1\]]'phags ma sgrol ma'i snying po 'dis las thams cad byed par 'gyur ro/_/oM pra kr-i ti pa ri shud+d+hAH/_sarba d+harmAHpra krI t+yA/_pa ri shud+d+ho\u0f85ha~M/_sa bA h+yA b+h+yan ta ra na ma i ti/_zhes bya bas phyi dang nang du rgyu ba dang mi rgyu ba dang bcas pa'i sna tshogs pa dang bdag nyid rang 
[\[10a.2\]]bzhin gyis yongs su dag par bsam la/_pad+ma dkar po khru bdun pa'i tshad dang de'i steng du zla ba'i dkyil 'khor/_de'i steng du phyag gnyis pa pad+ma dang mchog sbyin gyis rnam par mdzes pa/_bcom ldan 'das ma thugs rje chen po'i rang bzhin gyi sku can/_gcig tu gzhan la phan 
[\[10a.3\]]'dogs pas bzhugs pa/_sgrub pa po rnams la mngon par 'dod pa'i dngos grub stsol ba la dgyes pa/_ston ka'i zla ba ltar dkar ba tsan+dan dkar po'i lde gus byugs shing me tog gis mdzes par brgyan pa/_na bza' dkar po dang mu tig gi phreng bas thugs ka mdzes par byas pa/_
[\[10a.4\]]sku rin po che sna tshogs kyis brgyan pa'i sku las yongs su spros pa'i 'od zer stong gis mtha' yas shing dpag tu med pa'i 'jig rten gyi khams snang bar byed pa/_lo bcu gnyis kyi na tshod du 'khrungs pa'i sku can/_ngag gi dbang phyug ma chen mor bdag nyid rnam par bsam mo/_/mdun du shes 
[\[10a.5\]]rab ma dang g.yas su yid gzhungs ma dang /_rgyab tu blo ma dang /_g.yon du dran pa ma gong du smos pa'i yon tan thams cad kyis mdzes par lha mo rnam par bsam par bya'o/_/de'i 'og tu lte ba'i phyogs su zla ba'i dkyil 'khor gyi dbus su yi ge oM mdog dkar po rnam par bsams 
[\[10a.6\]]la de las byung ba'i ngag gi dbang phyug gi rang bzhin ma lus pa'i phreng ba rgyun mi 'chad pa'i 'byung bar rnam par bsam zhing /_gcig pu der phyogs pa'i yid can gyi sngags pas nges par bdag nyid kyi lte ba'i dbus na gnas pa mi smra bas bzlas pa byas na/_zla ba gcig gis dbyangs 
[\[10a.7\]]can gyi ngag rab tu 'thob par 'gyur zhing zla ba gsum gyis tshangs pa gsod pa yang 'grub par 'gyur ro/_/zla ba drug gis dbyangs can dang ngag mnyam par 'gyur ro/_/ra yi 'o ma a ru tsha ba gsum/_/pa tha shu dag se gru sen d+ha pa/_/lan bdun sngags pa'i mar dag ni/_/'thungs 
[\[10b\]]
[\[10b.1\]]na dbyangs can 'grub par 'gyur/_/ra yi 'o ma bre bzhi dang /_/sman rnams srang gcig tsam gyi tshad/_/mar bre gang dang mkhas pa yis/_/rim gyis me chung la bskol bya/_/zla gcig tsam zhig rab sbyar na/_/bla med tshig ni thob 'gyur zhing /_/zla drug nye bar longs spyod 
[\[10b.2\]]pas/_/ngag gi dbang phyug mngon sum 'gyur/_/shu dag shing mngar sen d+ha pa/_/a ru bca' lga la la phud/_/ru rta pi pi zi rar bcas/_/rnam btags ngag ni dag par byed/_/lha la me tog dri [{]bzangs so[,]bzang ngo [}]gas/_/nang par yang dag mchod nas ni/_/lan bdun 
[\[10b.3\]]sngags byas zos nas ni/_/zla ba drug gis thos 'dzin byed/_/zla ba gsum gyis tshig bdag 'gyur/_/zla ba gcig gis blo ldan zhing /_/khu byug gzhon nu'i skad bzhin du/_/dbyangs snyan pa ni skye bar 'gyur/_/gangs can skyes pa'i a ru'am/_/gangs can skyes pa'i 
[\[10b.4\]]shu dag la/_/tho rangs lan bdun mngon bsngags nas/_/zla gcig zos nas zla de la/_/tshig bdag po dang yid gzhungs dang /_/dbyangs snyan shes rab ldan pa yang /_/skye bar 'gyur zhing zla drug gis/_/thos pa 'dzin par yang 'gyur ro/_/oM bAg+dA di ni/_
[\[10b.5\]]bA tsarma ni yats+tsha sa ra swa tI ma hA shwe te swA hA/_pad+ma las skyes pa'i dkar mo chen mo'i snying po 'di ni/_gong du bshad pa'i las thams cad byed par 'gyur ro/_/oM arka mA li ni/_ki Ni ki Ni khi Ni khi Ni swA hA/_bcom ldan 'das dpa' bo gcig pu grub pa gsung gi rang bzhin 
[\[10b.6\]]ma lus pa'i po ti bsnams pa/_phyag g.yas kyis shes rab kyi ral gri phyar ba/_gzhon nu'i gzugs can 'jam pa'i rdo rjer bdag nyid bsams la/_mdun du nyi ma'i phreng ba dbyangs can chen po dang rgyab tu dpal chen mo dang g.yas su skra can ma dang g.yon du nye ba'i skra can ma rnam par 
[\[10b.7\]]bsam par bya ste/_ston ka'i zla ba ltar dkar ba bsgom par bya'o/_/de ltar bsgoms pa la gnas shing nges par gnas pas ci 'byor pa'i mchod pa byas te/_sngon du bstan pa'i cho gas sngags 'di gong du smos pa'i rim pas/_'bum phrag bzhi bzlas la/_de nas dbyangs can gyi mar ram/_
[\[11a\]]
[\[11a.1\]]brah+ma'i mar srang gcig tsam la yongs su bzlas te/_bdag nyid la dbyangs can gyi phyag gis rab tu stsol bar yongs su rtog cing /_ting nge 'dzin la gnas pas btung bar bya'o/_/de la brah+ma'i mar 'di ni/_/brah+ma yi khu ba 'o ma dang /_/mar srang sum cu rtsa gnyis dang /_/
[\[11a.2\]]yung ba dang ni ma la ti/_/dur byid a ru rar bcas pa/_/de dag cha ni srang re dang /_/pi pi ling dang byi dang ka/_/sen d+ha bi dang kha rar bcas/_/de dag srang gi bzhi char shes/_/sman rnams dag ni btags nas kyang /_/de la 'di dag blugs byas la/_/de dag thams cad cha 
[\[11a.3\]]mnyam pa/_/me chung ngu la de bskol bya/_/de nas 'thungs pa tsam gyis ni/_/bla med ngag ni dag 'gyur dang /_/mtshan bdun nye bar longs spyod pas/_/mi'am ci dang skad mtshungs 'gyur/_/zla gsum nye bar longs spyod pas/_/mi ni shes rab gnas su 'gyur/_/zla 
[\[11a.4\]]gsum rab tu sbyor ba yis/_/thos pa mchog ni 'dzin par 'gyur/_/zla ba drug gis mngon sum du/_/mi ni ngag dbang mtshungs par gyur/_/mdze nad [{]bcwa [,]bco [}]brgyad dag dang ni/_/za byed chen po bdun 'joms byed/_/oM a nan ta dz+nyA na shrI ye/_many+dzu shrI ye namaH/_gong du 
[\[11a.5\]]smos pa'i lha mo bzhis bskor ba'i ngag gi dbang phyug tu bdag nyid bsams la/_sngar bshad pa'i rim pas sngags bzlas pa byas na/_gong du smos pa'i las thams cad byed par 'gyur ro/_/oM a ra pa tsa na d+hIHswA hA/_dben par dkyil 'khor byas te/_bcom ldan 'das 
[\[11a.6\](]dag [,]ngag [)]gi dbang phyug dang bla ma rje btsun yang dag par mchod de/_bde ba'i stan la 'dug nas byang chub tu sems bskyed par bya'o/_/de nas oM swa b+hA ba shuHsarba d+harma swa b+hA ba shud d+ho\u0f85haM/_zhes bya ba'i sngags lan gsum gyi bar du brjod de/_bdag dang 'jig rten rang bzhin gyis 
[\[11a.7\]]rnam par dag par bsams la stong pa nyid mngon du byas nas/_pad+ma dkar po'i steng gi zla ba'i dkyil 'khor gyi steng na bzhugs pa/_sku mdog dkar po ral gri dang po ti bsnams par bdag nyid yud tsam gyis yongs su grub par rnam par bsams la/_ngag gi dbang phyug bdag 
[\[11b\]]
[\[11b.1\]]nyid kyi g.yas su skra can dang g.yon du nye ba'i skra can ma rin po che'i pad+ma bsnams pa sku mdog dkar mo rnam par bsam mo/_/mdun du nyi ma'i 'od mdog dkar po nyi ma'i dkyil 'khor la bzhugs pa ut+pa la bsnams pa dang /_rgyab tu zla ba'i 'od zla ba'i dkyil 'khor la 
[\[11b.2\]]bzhugs pa ut+pa la bsnams pa rnam par bsam par bya'o/_/de nas rang gi snying ga la 'bar ba'i phreng ba'i tshogs yongs su 'phro ba'i yi ge a yongs su bsams la/_de yongs su gyur pa'i 'khor lo rtsibs brgyad pa ngag gi rang bzhin ma lus pas rnam par 
[\[11b.3\]]spras pa/_yongs su gsal bar byed pa myur du 'khor bar bsam par bya'o/_/de ltar goms par byas pa las zla ba drug gis sngon ma thos pa'i bstan bcos thams cad kyang don dang gzhung gi sgo nas mngon sum du 'gyur zhing /_lo gcig gis ngag gi dbang phyug dang mtshungs 
[\[11b.4\]]par 'gyur ro/_/a ra pa tsa na'i 'khor lo'i cho ga'o/_/oM bA gI shwa ri muM/_sngags 'di snga ma bzhin du bzlas pas/_gong du smos pa'i 'bras bu rnams 'byin par 'gyur te/_'khor lo'i dbus su yi ge muHdmar po 'bar ba'i phreng ba'i tshogs can blta bar bya'o/_/shes rab 
[\[11b.5\]]kyi 'khor lo'i cho ga'o/_/oM d+harma d+hA tu/_bA gI shwa ri muM swA hA/_sngar bshad pa'i rim pas lnga po'i bdag nyid du bsams la/_yi ge muM gyi snying po can gyi 'khor lo rtsibs bcu drug pa rnam par bsam par bya'o/_/de ltar rnam par bsams na sngar bshad pa'i 'bras bu rnams skyed par 
[\[11b.6\]]'gyur ro/_/oM badzra tIk+Sh+Na ba ra da muHswA hA/_bdag nyid yi ge muHyongs su gyur pa las me'i phung po lta bus phyogs kyi dkyil 'khor snang bar byed pa/_ngag gi dbang phyug dpa' bo gcig pu grub par yud tsam rnam par bsams la/_rang gi snying gar yi ge oM las yongs su 
[\[11b.7\]]gyur pa'i nyi ma'i dkyil 'khor 'od zer brgya stong gis rnam par spras pas/_'jig rten gyi khams ma lus pa snang bar byed pa rnam par bsams par byas nas/_zla ba drug tsam gyis ngag gi dbang phyug dang mtshungs par skye zhing /_sngar smos pa'i 'bras bu rnams 'dis skyed par 'gyur ro/_/
[\[12a\]]
[\[12a.1\]]dpa' bo gcig pu grub pa'i rgyud kyi rgyal po chen po las le'u gsum pa rdzogs so//_//la bA NAM b+ha so shi tIk+Sh+No si u da gro si b+ha yaM ka raH/_a mu ka s+ya/_da hA gA trA Ni/_da ha mA sa~M/_da ha twa tsaM na khA n+ya bi da ha s+thi ni a s+thi ni b+h+yo madz+dza kaM da ha/_la bA NaM/_ts+tshin+da ti/_
[\[12a.2\]]la bA NaM/_b+hin de ti/_la ba Na~M pa tsa ti/_sho Ni taM la ba Ne hri ya mA ne ku to ni da ku do ra tiHya di ba sa ti yo dza na sha te/_na dI nAM tsa sha tAn ta re nag re lo ha prA kA re kr-ISh+Na sar+d+da kr-I tA ku le ta tre pa ba sa mA ni hi la ba Na ban d+ha pu ra skr-i taH/_oM tsi tsi tsi ci bi klo li bi klo li a mu kaM sA d+ha na pa ri pA raM me ba sa mA 
[\[12a.3\]]na ya swA hA/_sngon du bsnyen pa'i cho ga khri byas la de'i 'og tu bsgrub pa brtsam par bya ste/_me tog dang ldan pa'i shing mya ngan med pa'i rtsa bar bzhugs pa'i rje btsun 'phags pa spyan ras gzigs sku mdog dmar po phreng ba dang na bza' dmar po'i rgyan gyis rjes su byugs pa phyag bzhis 
[\[12a.4\]]zhags pa dang lcags kyu dang gzhu dang mda' bsnams pa sgeg pa'i cha lugs can/_g.yas dang g.yon gyi phyogs na sgrol ma dang khro gnyer can gnyis dang bcas par bdag nyid rnam par bsams la dus gsum du tshwa'i sbyin sreg brgya rtsa brgyad byas na/_nyi ma bdun gyis skyes pa'am bud 
[\[12a.5\]]med dbang du 'gyur ro/_/zhag nyi shu rtsa gcig gis skyes bu chen po dbang du 'gyur ro/_/tshwa dang btsas pa'i spra tshil gyis bsgrub par bya ba'i gzugs sor bzhi pa'i tshad du byas la/_seng ldeng gi me mdag du ba med pa la dus gsum du sngags brjod pas bsros na gang gi ming 
[\[12a.6\]]nas bzung ba de dbang du 'gyur ro/_/rdo rje chu la sbangs pa'i tshwa la lan brgya rtsa brgyad bzlas pa sbyin par bya zhing zos pa tsam gyis dbang du 'gyur ro/_/oM la ba NAM b+ho si tI k+Sh+no si u da gro si hr-i da yaM ga ma a mu ka s+ya hr-i da yaM/_pi taM nA sti/_lo ki tsi ki ha sa kaHoM tsi Ti tsi Ti/_bi klo li/_
[\[12a.7\]]bi klo li/_ma hA bi klo li/_ma hA bi klo li/_a mu kaM me ba sa mA na ya swA hA/_sngon du bsnyen pa'i cho ga snga ma bzhin du byas la/_dus gsum du tshwa chu khyor gang gi ming dang 'thungs na de dbang du 'gyur ro/_/tshwa dang ske tshe cha mnyam por byas pa gang gi ming dang bcas de sbyin sreg byas na de dbang du 
[\[12b\]]
[\[12b.1\]]'gyur ro/_/oM ku ru kul+le swa ha/_rje btsun 'phags ma sgrol ma'i snying po srid pa gsum dbang du bya ba'i las rnams thogs pa med par 'gugs par grags pa sngar smos pa'i ting nge 'dzin la gnas te/_yi ge 'bum bzlas pa byas la phyis me tog dang bdug pa dang byug pa 
[\[12b.2\]]dang phye ma dang so rtsi la sogs pa gang la byin pa de dbang du 'gyur ro/_/spos dri zhim pos bdag nyid bdugs na skye bo thams cad dga' bar 'gyur ro/_/me tog dmar po'i sbyin sreg gang gi ming dang byas pa de dbang du 'gyur ro/_/bza' ba dang btung ba la mngon par bsngags te gang 
[\[12b.3\]]la byin pa de dbang du 'gyur ro/_/skyes bu chen po dbang du byed pa la yungs kar dkar po'i sbyin sreg bya'o/_/phyis tshes grangs dang rgyu skar dang zhag bzang po la bcom ldan 'das la mchod pa byas te/_gro ga'am gos la gur gum mam gi wang ngam ga pur la sogs pa ut+pa la'i 
[\[12b.4\]]'dab ma lta bu'i rtsibs bcu drug pa'i 'khor lo bris la/_'khor lo'i dbus su sgrub pa po dang bsgrub bya'i ming dang bcas pa'i sngags bri bar bya'o/_/'dab ma rnams la ku ru kul+le zhes bya ba'i yi ge bzhis brten pa'i dbus su bsgrub bya gcig pu'i ming bri bar bya'o/_/phyi rol nas yi 
[\[12b.5\]]ge oM rim pa gsum du byas pa'i 'khor lo la skud pa dmar pos bcings nas/_spra tshil gyi rang bzhin can gyi gzugs kyi snying ga'i dbus su bcug la/_seng ldeng gi me mdag la dus gsum du bsros na rkang pas 'gugs par byed do/_/skyes pa'am bud med dbang du byed na/_zangs 
[\[12b.6\]]ma'i khab kyis rkang pa phug la bsros pas dbang du 'gyur ro/_/yi ge ya~M las yongs su gyur pa'i rlung gi dkyil 'khor yongs su bsams la/_de'i steng du yongs su gnas pa'i bsgrub par bya ba skra ma bcings shing gcer bu mgrin pa zhags pas bcings pa snying ga la lcags kyu bsnun 
[\[12b.7\]]pa/_rlung gi shugs can gyi rig sngags kyis thams cad drangs te sgrub pa po'i rkang pa'i drung du lhung zhing bya ba thams cad rnam par bsam par bya'o/_/goms par byas pas nam mkha' la 'dren par yang bsgoms pa tsam gyis 'gyur ro/_/mar dang sbrang rtsi ka ra lhung bzed kyi nang du bcug ste/_
[\[13a\]]
[\[13a.1\]]dus gsum du me tog dri zhim po la sogs pas mngon par mchod cing sngags bzlas na gang 'dod pa de dbang du 'gyur ro/_/pad+ma dkar po'i skud pa'i sdong bu byas la ba ser skya'i mar gyis so ma btang ba'i kham phor la du ba chags pa la brgya rtsa brgyad mngon par 
[\[13a.2\]]bsngags pas mig la bskus na skye bo thams cad dga' bar 'gyur ro/_/dur khrod du ka pA chen po la pad+ma dkar po'i skud pa'i sdong bu dang snum chen pos mar ngo'i tshes brgyad dam bcu bzhi'i nub mo du ba bsgrub par byas la/_des mig la bskus na thams cad dga' bar 'gyur 
[\[13a.3\]]ro/_/a ma le/_bi ma le/_ku ma ku me/_sa ma ye na/_bad d+ho si/_bin dwa na/_bin dwa na/_its+tsha/_its+tsha/_yA de bo bar+Sha ti/_bing+h+yo ta ya ti/_gar+dz+dza ti/_gar+dz+dza ti/_bisma ya ma hA rA dza/_sa mA d+hi bar+d+ha ta yan/_de be b+h+yo/_ma nu She b+h+yo/_gan d+ha ra be b+h+yo/_shi khi gra hA 
[\[13a.4\]]de ba/_A nan+da s+ya/_gra hA NI yA/_a ga ma nA ya kra ma NI yA dzu ho mi ha swA hA/_sngags kyi rgyal po 'dis bsnyen pa'i cho ga byas la/_khang pa'i mdun gyi dbus su ba lci byugs la gru bzhir bres te/_dUr ba'i gcal bkram nas me sbar la/_ar ka'i me tog brgya rtsa brgyad blangs nas/_
[\[13a.5\]]sngags bzla zhing me tog re re me la sbyin sreg byas na/_'dod pa'i skyes pa'am bud med 'gugs par 'grub par 'gyur zhes mkhas pas de ltar shes par byas la gus par bya'o/_/dpa' bo gcig pu grub pa'i rgyud kyi rgyal po las le'u bzhi pa rdzogs so//_//rgya gar 
[\[13a.6\]]gyi mkhan po chen po dI paM ka ra shrIdz+nyA na dang /_lots+tsha ba dge slong dge ba'i blo gros kyis bsgyur/_dge slong tshul khrims rgyal bas gtan la phab pa//[ {D545}]@#/_/rgya gar skad du/_A r+ya many+dzu shrI swA khyU to nA ma d+hA ra NI/_bod skad du/_'phags 
[\[13a.7\]]pa 'jam dpal gyi zhal nas gsungs pa zhes bya ba'i gzungs/_dkon mchog gsum la phyag 'tshal lo/_/'phags pa 'jam dpal la phyag 'tshal lo/_/na mo rat+na tra yA ya/_na mo b+ha ga ba te/_d+harma d+hA tu ni gar dzi ta rA dzA ya/_ta thA ga tA ya/_a r+ha te samyak+saM bud+d+hA ya/_na mo 
[\[13b\]]
[\[13b.1\]]many+dzu shri ye/_ku mA ra b+hU tA ya/_tad+ya thA/_oM dz+nyA nA lo ke/_tri rat+na baM sha saM d+hA ra Ni/_b+ha ga ba ti/_a bA yaM dA di/_a bA yaM dat+te me bo d+hi tsit+ta/_badzra pa ri pA la ya/_sa man+ta/_a ba b+hA se na/_ha na ha na sarba satwa saM ta na pa ti taM/_kle shA nu ts+tshe dA ya/_ba da la k+Sha Na/_a laM kr-i ta sha rI re/_bo 
[\[13b.2\]]d+hi satwa shi shU pa ti pA la ya/_bud d+hA na de shA ya/_de ba/_nA ga_/yak+Sha/_gan+d+harba/_a su ra/_ga ru Da/_kin na ra/_ma ho ra ga_/ba shes+tha pA ya/_a pa yaM da da ti swA hA/_gzungs 'di'i phan yon ni lan gcig brjod pas kyang bskal pa stong du las kyi sgrib pa bsags pa 'byang 
[\[13b.3\]]bar 'gyur ro/_/'chi kar yang 'phags pa 'jam dpal mthong bar 'gyur ro/_/'phags pa spyan ras gzigs dbang phyug thor tshugs kyis dbu brgyan pa'i sku yang mthong bar 'gyur ro/_/mdor na gzungs 'di'i phan yon ni mtha' yas so/_/'phags pa 'jam dpal 
[\[13b.4\]]gyi zhal nas gsungs pa zhes bya ba'i gzungs rdzogs so//_//rgya gar gyi mkhan po dz+nyA na gar+b+ha dang /_lots+tsha ba ban+de klu'i dbang pos bsgyur/_rgya gar gyi mkhan po bi shud+d+ha siM ha dang /_zhu chen gyi lots+tsha ba ban+de de ba tsan+d+ras gtan la phab pa//_//_
[\[13b.5\]{D546}]@#/_/dkon mchog gsum la phyag 'tshal lo/_/'jam pa'i mgon la phyag 'tshal lo/_/de nas yang 'jam dpal gzhon nur gyur pa stan las langs te bla gos phrag pa gcig tu byas nas/_pus mo g.yas pa'i lha nga sa la btsugs te/_bcom ldan 'das ga la ba 
[\[13b.6\]]der thal mo sbyar ba btud nas bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/bcom ldan 'das bdag gis rig pa mthong bar bgyi ste/_rig pa dam pa 'di smras na ni ngo mtshar du 'gyur ro/_/thams cad dang 
[\[13b.7\]]ldan pa'i 'khor des byang chub sems dpa' sems dpa' chen po 'jam dpal la legs so zhes bya ba byin te/_'jam dpal legs so legs so/_/'jam dpal khyod kyis rig pa smros shig_/bdag gis bcom ldan 'das kyis gsung gis smra bar bgyi'o/_/
[\[14a\]]
[\[14a.1\]]byang chub sems dpa' sems dpa' chen po 'jam dpal gyis sangs rgyas thams cad kyi snying po chos thams cad la phyag 'tshal te mchod pa byas nas rig pa smras so/_/na maHsarba ta thA ga te b+h+yaHna mo many+dzu shri ye/_bo d+hi sa twA ya/_oM many+dza bar many+dza g+ho Sha/_
[\[14a.2\]]ha na ha na/_pa tsa pa tsa/_ma tam ta/_ma tha ma tha/_bi d+h+waM sa ya bi d+h+waM sa ya/_ka ra ka ra/_tru Ta tru Ta/_b+hany+dza b+hany+dza/_a b+hi sa a b+hi sa/_tu Ta tu Ta/_tru Ta tru Ta/_s+phu Ta s+phu Ta/_hr-i da ya baM d+ha ni/_namaHsaM bo d+ha ni/_pra b+he sa/_pra b+he sa/_lo ta lo ta/_kr-i ta gr-i ta/_kri da kri da/_kri Ta 
[\[14a.3\]]kri Ta/_ha sa ha sa/_pra ban d+ha/_pra ban d+ha/_A bi sha A bi sha/_hUM hUM hUM/_phaT phaT phaT swA hA/_gang zhig gis nam phyed na lan gsum brjod/_nyi ma la yang lan bdun brjod pa byas na/_rig pa chen mo thob par 'gyur ro/_/mi rnams kyi [(]sha [,]sho [)]lo ka sum brgya 'dzin par 
[\[14a.4\]]'gyur ro/_/'di'i cho ga ni tsan+dan gyis dkyil 'khor byas te/_zhun mar gyis mar mes kyang mchod nas stong phrag brgyad bzlas na 'grub par 'gyur/_ma grub kyang [(]sha [,]sho [)]lo ka brgya nyi ma re re la 'dzin par 'gyur ro/_/bcom ldan 'das bdag gis bstan pa 'dis ma grub na 
[\[14a.5\]]gang zhig mtshams med pa lnga byas na bdag kyang de dang 'dra bar mtshams med pa lnga byas par 'gyur ro/_/'phags pa 'jam dpal gyis dmod btsugs pa zhes bya ba'i gzungs rdzogs so//_//[{D547}]na mo many+dzu shri ye/_ku mA ra b+hU tA ya/_bo d+hi satwA ya/_ma ha satwa ya/_
[\[14a.6\]]ma hA ka ru Ni kA ya/_tad+ya thA/_oM a ra dze bi ra dze/_shud d+he/_bi shud d+he/_sho d+ha ni/_bi sho d+ha ni/_a ma le/_bi ma le/_dza ye/_ba hi ni/_ru ru tsa le hUM hUM hUM/_phaT phaT phaT swA hA/_gang gis gzungs 'di 'chang bar byed/_klog par byed/_ston par byed pa de ni blo rno ba 
[\[14a.7\]]dang ldan par 'gyur ro/_/lan cig bton na gzungs brgya 'dzin par 'gyur ro/_/bskal pa stong du bsags pa'i sdig pa ma lus par byang bar 'gyur ro/_/'bum phrag gcig bzlas na rig pa'i gnas lnga la mkhas par 'gyur ro/_/'bum phrag gnyis bzlas na 
[\[14b\]]
[\[14b.1\]]thos pa 'dzin par 'gyur ro/_/'bum phrag gsum bzlas na 'jam dpal gyi sku mthong bar 'gyur ro/_/'jam dpal gyis dam bcas pa'i gzungs rdzogs so//_//[{D548}]'phags pa 'jam dpal la phyag 'tshal lo/_/oM bA kye te dzA ya/_oM bA kye Sha She swa/_oM bA 
[\[14b.2\]]kye khan dza ye/_oM bA kye niSh+Tha a/_oM bA kye ya na maHoM bA kye daM na maH/_'phags pa 'jam dpal gyi mtshan 'di nyid lan nyi shu rtsa gcig bzlas pas mtshams med pa lnga'i las kyi sgrib pa thams cad 'byang ngo /_/'phags pa 'jam dpal gyi mtshan rdzogs so//_//
[\[14b.3\]{D549}]@#/_/rgya gar skad du/_Ar+ya many+dzu shrI b+haT+TA ra ka s+ya pra dz+nyA bud+d+hi bar+d+ha na nA ma d+hA ra NI/_bod skad du/_rje btsun 'phags pa 'jam dpal gyi shes rab dang blo 'phel ba zhes bya ba'i gzungs/_dkon mchog gsum phyag 'tshal lo/_/na mo many+dzu shri ye ku mA ra ya/_tad+ya thA/_
[\[14b.4\]]oM a ra dze/_bi ra dze/_shud d+he bi shud d+he/_sho d+ha ni bi sho d+ha ni/_sho d+ha ya bi sho d+ha ya/_a ma le bi ma le dza ya ba ti ru ru tsa le hUM hUM hUM/_phaT phaT phaT swA hA/_gang zhig 'di 'dzin pa de zla ba gcig gis blo dang ldan par 'gyur ro/_/dbyangs snyan par 'gyur ro/_/gzugs 
[\[14b.5\]]bzang bar 'gyur ro/_/lan cig bklags na bskal pa stong gi bar du 'khor ba la rgyab kyis phyogs par 'gyur ro/_/bcangs pa tsam gyis skye ba dran par 'gyur ro/_/'bum phrag gcig bzlas na mkhas par 'gyur ro/_/'bum phrag gnyis bzlas na rig pa 'dzin 
[\[14b.6\]]par 'gyur ro/_/'bum phrag gsum bzlas na 'jam dpal gyi zhal mthong bar 'gyur ro/_/gal te mtshams med pa lnga byas pas grub par ma gyur na de'i tshe nga nying mtshams med pa lnga byed pa yin zhing /_nga nyid kyis sangs rgyas bcom ldan 'das rnams bslus par gyur 
[\[14b.7\]]cig_/rje btsun 'phags pa 'jam dpal gyi shes rab dang blo 'phel ba zhes bya ba'i gzungs rdzogs so//_//[{D550}]'phags pa 'jam dpal gyi sngags yi ge 'bru gcig pa'i cho ga_/tad+ya thA/_oM k+Sh+NIM/_gsang sngags yi ge 'bru gcig pa 'di rab tu gsang ba ste/_
[\[15a\]]
[\[15a.1\]]don thams cad sgrub par byed pa/_las thams cad byed pa/_de bzhin gshegs pa thams cad kyi snying po/_re ba thams cad yongs su skong bar mdzad pa ste/_so shing la bsngags nas bcangs na so na ba 'byang ngo /_/mig na ba la rgyam tshwa btags pa la lan bdun bsngags te 
[\[15a.2\]]mig bkang na mig nad sel to/_/mi'i khong du mtshon gyi dum bu lus pa la zhun mar rnying pa la lan bdun nam/_brgya rtsa brgyad bsngags te blud pa'am/_rma khar bskus na mtshon gyi dum bu 'byung bar 'gyur ro/_/zas ma zhu ba dang /_sbos te gsud pa dang /_tshad pas 'khru ba la mu rang 
[\[15a.3\]]tshwa'am/_rgyam tshwa'am/_yang na lan tshwa gzhan gang yang rung ba la lan bdun bsngags te zos na nad de las grol te de nyid kyi nyin par sos par 'gyur ro/_/klad pa na ba la bya rog gi sgro la lan bdun bsngags te byabs na nad de sos par 'gyur ro/_/'jam dpal gyi yi ge 'bru gcig 
[\[15a.4\]]pa'i gzungs rdzogs so//_//[{D551}]thams cad mkhyen pa la phyag 'tshal lo/_/bcom ldan 'das kyis 'jam dpal rnon po la bstod pa/_mthing nag mdzes pas 'jam par 'tsher ba'i dbu/_/lcang lo rdzings bskyod mthing gi mtsho ltar g.yo/_/dge ba'i spyi gtsug 
[\[15a.5\]]mtshan mchog g.yas su 'khyil/_/gtsug tor 'phags pas skye bos bltar mi mthong /_/srid pa'i sdug bsngal ma lus gzhom pa dang /_/mthu chen byin gyis rgol ba gzhom pa'i phyir/_/dbu rgyan cod pan rgyal ba'i mchog gsang zhing /_/chos kyi rgyal thabs dbang gi pha 
[\[15a.6\]]rol phyin/_/rin chen spug dang ut+pal 'dra ba yi/_/shin tu dngas par dkar nag phyed pa'i spyan/_/smin tshugs mdzes pas zla ba tshes ltar 'khyug_/mig 'dzums zur gyis lta bas byams pa'i rtags/_/sil snyan rnam dag mtshan rab 'bru chags pa/_/rin chen 
[\[15a.7\]]ma lus rnam pa du mas spras/_/rgyal bas zhing mang rnam pa sna tshogs su/_/rnam thar dpag yas chos sgo grangs med gnas/_/shangs kyi dbyibs legs skye bo yongs las 'phags/_/mtho la yid tsam zur la legs pa'i mtshan/_/drang la chu phran 'dra bar mdzes pa'i 
[\[15b\]]
[\[15b.1\]]tshul/_/bzang legs bskal pa brgyar yang bltar mi ngoms/_/pad+ma le brgan tshon ltar dmar ba'i sgros/_/yid gzhungs sel ba 'khyil ba bzang legs sku/_/mdog sdug tshu skyes snang ba mtsho lo bzhin/_/shin tu dang pa'i yid kyis 'dzum pa mdzad/_/zhal 
[\[15b.2\]]ras zla 'dra gser gyi mdog gis rgyas/_/'od kyi dkyil 'khor gser phreng du mas spras/_/gsal ba'i 'od phung nyi ma brgya bas lhag_/'od zer sna tshogs sprin phung bzhin du 'phro/_/chos dbyings 'jam pa'i dbyangs kyis sgra sgrogs pa/_/ka la ping ka lta bur yid 'phrog 
[\[15b.3\]]mdzad/_/sang sang dbyangs rab gsung dbyangs rab bsgrags pa/_/seng ge'i nga ro gser gyi dril ltar 'khrol/_/skyes mchog mdzad pa rgam par mdzad pa'i sku/_/cha lugs bzhin 'chang gzi brjid 'phags pa'i skru/_/gzhon nu'i tshul chags shin tu gzhon par gda'/_/
[\[15b.4\]]gdul bya'i skye bo gzhon nu'i gzugs kyis gdul/_/dbu rgyan rin chen rnam pa sna tshogs dang /_/mu tig do shal gser gyi rgyan du bkod/_/pad+ma lha yi na bza' sil ma bsnams/_/g.yas na mtshon mchog bsnams pa thabs kyis 'dul/_/dpe med rno ba shes rab 
[\[15b.5\]]nyid du nges/_/chos dbyings tshul nyid yang dag brjod pa dang /_/mi shigs rdo rje gtan nas 'bigs pa'i tshul/_/g.yon pa shes rab pha rol phyin pa dang /_/blang dor gnyis med bsam gyis mi khyab dbyings/_/zab mo'i chos nyid thugs su chud pa'i don/_/
[\[15b.6\]]bcom ldan 'das kyis 'jam dpal rnon po la bstod pa rdzogs so//_//[{D552}]'jam dpal ngag gi dbang phyug la bu mo brgyad kyis bstod pa/_gzhon nu'i sku lus 'chang ba po/_/ye shes sgron mes rab brgyan zhing /_/'jig rten gti mug mun sel ba/_/'jam 
[\[15b.7\]]pa'i dbyangs la phyag 'tshal lo/_/nyid kyi mdangs bzang tshogs kyis ni/_/zla ba rgyas pa zil gnon zhing /_/ma rig rnam par bsal gyur pa/_/'jam pa'i dpal la phyag 'tshal lo/_/ma bgyis zur phud gsal ba la/_/nor bu 'bar ba'i sku mnga' zhing /_/
[\[16a\]]
[\[16a.1\]]nyid ni kun du dga' ba'i sku/_/'jam dpal khyod la phyag 'tshal lo/_/bdud rtsi 'dra zhing 'jam la zab/_/yid 'ong gsung gi sgra sgrogs pa/_/dam pa chos kyi rin chen mdzod/_/'jam dpal khyod la phyag 'tshal bstod/_/gang gA'i chu thigs ltar grangs med/_/'jig rten 
[\[16a.2\]]khams kun ma lus par/_/nyon mongs dri ma rab spangs pa'i/_/'jam dpal khyod la phyag 'tshal bstod/_/mche ba gtsigs shing bsgyings pa yi/_/'jigs pa'i sku yi tshul gyis ni/_/gshin rje'i dregs pa 'joms mdzad pa/_/'jam dpal khyod la phyag 'tshal bstod/_/rang gi 
[\[16a.3\]]spyan dang mdangs 'dra ba'i/_/ut+pal sngon pos rab mdzes pa/_/lhung bzed phyag na bsnams pa yi/_/'jam dpal khyod la phyag 'tshal lo/_/phyogs bcur bzhugs pa'i sangs rgyas la/_/rgya cher mchod dang bstod pa yis/_/grol ba'i lam ni ston pa po/_/'jam dpal khyod la phyag 
[\[16a.4\]]'tshal lo/_/bu mo brgyad kyis bstod pa rdzogs so//[ {D553}]@#/_/rgya gar skad du/_Ar+ya pradz+nyA pA ra mi tA nA mASh+Ta sha ta kaM_/bod skad du/_'phags pa shes rab kyi pha rol tu phyin pa'i mtshan brgya rtsa brgyad pa zhes bya ba/_bcom ldan 'das ma shes rab kyi pha rol tu phyin ma la 
[\[16a.5\]]phyag 'tshal lo/_/'das dang ma byon da ltar gyi/_/rgyal ba gang lags de kun gyi/_/yum ni dge ma khyod lags te/_/khyod ni lha mo rgyal ba'i sras/_/rang bzhin med pa'i rang bzhin can/_/sangs rgyas yum gyur de yi mtshan/_/dge ma bdag gis brjod par bgyi/_/'byor par 'dod pas 
[\[16a.6\]]mnyan par gyis/_shes rab kyi pha rol tu phyin pa dang /_thams cad mkhyen pa nyid dang /_lam gyi rnam pa mkhyen pa nyid dang /_rnam pa thams cad mkhyen pa nyid dang /_yang dag pa'i mtha' dang /_de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_bden pa dang /_de kho na dang /_yang dag 
[\[16a.7\]]pa dang /_phyin ci ma log pa nyid dang /_stong pa nyid dang /_mtshan ma med pa nyid dang /_smon pa med pa nyid dang /_dngos po med pa nyid dang /_ngo bo nyid dang /_dngos po med pa'i ngo bo nyid dang /_chos nyid dang /_chos kyi dbyings dang /_chos gnas pa nyid dang /_chos mi 'gyur ba nyid dang /_chos skyon med 
[\[16b\]]
[\[16b.1\]]pa nyid dang /_chos kyi mtshan nyid dang /_chos bdag med pa nyid dang /_ngo bo nyid med pa nyid dang /_sems can med pa nyid dang /_srog med pa nyid dang /_gso ba med pa nyid dang /_skyes bu med pa nyid dang /_gang zag med pa nyid dang /_brjod par bya ba dang /_brjod par bya ba ma yin pa dang /_sems dang 
[\[16b.2\]]yid dang rnam par shes pa dang bral ba dang /_mnyam pa med pa dang /_mi mnyam pa dang /_mnyam pa dang bdag gi ba med pa dang /_rgyags pa med pa dang /_spros pa med pa dang /_spros pa dang bral ba dang /_spros pa thams cad dang bral ba dang /_spros pa thams cad las shin tu 'das pa dang /_sangs 
[\[16b.3\]]rgyas thams cad kyi yum dang /_byang chub sems dpa' thams cad skyed pa dang /_nyan thos thams cad 'dzin pa dang /_rang sangs rgyas thams cad skrun pa dang /_'jig rten thams cad 'dzin pa dang /_bsod nams kyi tshogs zad mi shes pa bsags pa dang /_ye shes 'bab pa dang /_rdzu 'phrul mdzad pa 
[\[16b.4\]]dang /_lha'i mig rnam par sbyong bar mdzad pa dang /_lha'i rna ba rab tu dang bar mdzad pa dang /_pha rol gyi sems shes par mdzad pa dang /_sngon gyi gnas rjes su dran par mdzad pa dang /_'chi 'pho ba dang /_skye ba shes par mdzad pa dang /_nyon mongs pa thams cad zad par mdzad pa dang /_'phags 
[\[16b.5\]]pa dang /_gtsang ba dang /_bsangs pa dang /_dran pa nye bar gzhag pa la gnas pa dang /_yang dag par spong ba'i shugs dang ldan pa dang /_rdzu 'phrul gyi rkang pa bzhi'i zhabs dang ldan pa dang /_dbang po sbyong bar mdzad pa dang /_stobs mdzad pa dang /_kha na ma tho ba med pa dang /_byang chub kyi yan lag 
[\[16b.6\]]bdun gyi rin po ches mdzes par byas pa dang /_nor bdun sbyin par mdzad pa dang /_'phags pa'i lam yan lag brgyad pa ston pa dang /_mthar gyis gnas pa'i snyoms par 'jug pa dgu ston par mdzad pa dang /_dbang bcu sgrub pa dang /_sa bcu la gnas par mdzad pa dang /_stobs bcu yongs 
[\[16b.7\]]su rdzogs par mdzad pa dang /_zad par gyi skye mched bcus mdzes par byas pa dang /_shes pa bcu sgrub pa dang /_bag la nyal bcu'i dgra 'jig par mdzad pa dang /_bsam gtan rnams sgrub par mdzad pa dang /_gzugs med pa'i khams las yang dag par 'da' bar mdzad pa dang /_yang dag par rdzogs pa'i 
[\[17a\]]
[\[17a.1\]]sangs rgyas thams cad kyis bstod pa dang /_shes pa thams cad mdzad pa dang /_pha rol tu phyin pa thams cad rdzogs par mdzad pa dang /_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa nyid dang /_'dus byas stong pa 
[\[17a.2\]]nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad stong pa nyid dang /_rang gi mtshan nyid stong pa nyid dang /_mi dmigs pa stong pa nyid dang /_dngos po med pa stong pa nyid dang /_ngo bo nyid 
[\[17a.3\]]stong pa nyid dang /_dngos po med pa'i ngo bo nyid stong pa nyid dang /_ma byung ba dang /_ma skyes pa dang /_ma 'gags pa dang /_chad pa med pa dang /_rtag pa med pa dang /_don gcig pa ma yin pa dang /_don tha dad pa ma yin pa dang /_'ong ba med pa dang /_'gro ba med pa dang /_rten cing 'brel par 'byung ba rnam par bsgom pa dang /_rab tu 
[\[17a.4\]]brtag par bya ba ma yin pa dang /_rnam par shes par bya ba ma yin pa dang /_gzhi med pa dang /_mtshan nyid med pa dang /_brtag par bya ba ma yin pa dang /_rig par bya ba ma yin pa dang /_thog ma dang tha ma 'jig pa med par mdzad pa dang /_g.yo ba med par mdzad pa dang /_gnyis su med pa dang /_gnyis su med pa ma yin pa dang /_zhi ba 
[\[17a.5\]]dang /_blo 'jug pa rnam par spangs pa dang /_gnyen po med pa dang /_ma gos pa dang /_nam mkha'i lam dang 'dra ba dang /_yod pa dang med par brjod pa ma yin pa dang /_rmi lam gyi ngo bo nyid dang /_sgyu ma lta bu'i chos nyid dang /_mgal me bskor ba dang 'dra bar chos thams cad ro gcig pa nyid do/_/su zhig shes rab kyi pha 
[\[17a.6\]]rol tu phyin pa'i mtshan brgya rtsa brgyad pa 'di 'don pa de ngan song thams cad las rab tu thar bar 'gyur ro/_/sangs rgyas thams cad kyis kyang dgongs par 'gyur ro/_/byang chub sems dpa' thams cad kyis kyang rtag par rgyun du srung ba dang /_skyob pa dang /_sbed pa byed par 'gyur ro/_/de'i gsang sngags kyi tshig 'di dag kyang 
[\[17a.7\]]rtag tu rgyun mi 'chad par dran par bya'o/_/bcom ldan 'das ma 'phags ma shes rab kyi pha rol tu phyin ma/_mos pa la byams ma/_yon tan dpag tu med pa dang ldan ma/_de bzhin gshegs pa thams cad kyi ye shes kyis rnam par mkhyen pa nyid/_sangs rgyas dang /_byang chub sems dpa' thams cad kyi phyag bzhes pa la 
[\[17b\]]
[\[17b.1\]]phyag 'tshal lo/_/'di lta ste/_oM pradz+nye pradz+nye ma hA pradz+nye/_pradz+nyA a ba b+hA se/_pradz+nyA A lo ka ka re/_a dz+nyA na bi d+ya ma ne/_sid d+hi/_su sid d+hi/_sid d+h+ya ma ne/_b+ha ga ba ti sar+b+bAM ga sun dA ri/_b+ha ga ba ti/_brta sa li/_pra sA ri ta haste/_sa mA shwA sa ka ri/_tiSh+Tha tiSh+Tha/_kam pa kam pa/_tsa la tsa la/_rA ba rA ba/_gardza gardza/_A gats+tsha/_A gats+tsha/_b+ha ga ba ti 
[\[17b.2\]]mA bi lam+ba swA hA/_shes rab kyi pha rol tu phyin pa 'di 'dzin na shes rab kyi pha rol tu phyin pa 'bum bzung bar 'gyur ro/_/rtag tu bzlas brjod byas na de'i las kyi sgrib pa thams cad byang bar 'gyur ro/_/'di nas shi 'phos nas kyang skye ba dran pa dang /_yid gzhungs shing shes rab mtshungs pa med par 'gyur ro/_/dus gsum gyi de 
[\[17b.3\]]bzhin gshegs pa thams cad kyi chos ma lus par bzung bar 'gyur ro/_/gsang sngags dang /_rig sngags thams cad kyang yongs su bzung bar 'gyur ro/_/'di nas shi 'phos nas kyang skye ba dran pa dang /_yid gzhungs shing shes rab chen por 'gyur ro/_/'phags pa shes rab kyi pha rol tu phyin pa mtshan brgya rtsa brgyad 
[\[17b.4\]]pa rdzogs so//_//[{D554}]rgya gar skad du/_Ar+ya kau shi ka pradz+nyA pA ra mi tA nA ma/_bod skad du/_'phags pa shes rab kyi pha rol tu phyin pa kau shi ka zhes bya ba/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya 
[\[17b.5\]]rgod kyi phung po'i ri la dge slong gi dge 'dun chen po dang /_byang chub sems dpa' 'bum phrag du ma thams cad kyang gzhon nur gyur pa sha stag dang thabs cig tu bzhugs te/_de nas bcom ldan 'das kyis lha'i dbang po brgya byin la bka' stsal pa/_kau shi ka de la shes rab kyi pha rol tu phyin pa'i don ni 'di yin te/_shes rab kyi pha 
[\[17b.6\]]rol tu phyin pa ni gnyis su blta bar mi bya/_gnyis ma yin par yang ma yin/_mtshan mar ma yin/_mtshan ma ma yin par yang ma yin/_blang bar yang ma yin/_dor bar yang ma yin/_bsnan par ma yin/_bsnan pa med par yang ma yin/_kun nas nyon mongs par ma yin/_kun nas nyon mongs pa ma yin par yang ma yin/_rnam par byang bar 
[\[17b.7\]]ma yin/_rnam par byang ba ma yin par yang ma yin/_spang bar ma yin/_spang ba ma yin par yang ma yin/_gnas su ma yin/_gnas su ma yin par yang ma yin/_sbyor bar ma yin/_sbyor ba ma yin par yang ma yin/_'brel par ma yin/_'brel par ma yin par yang ma yin/_rkyen du ma yin/_rkyen ma yin par yang ma yin/_chos su ma 
[\[18a\]]
[\[18a.1\]]yin/_chos ma yin par yang ma yin/_de bzhin nyid ma yin/_de bzhin nyid ma yin par yang ma yin/_yang dag pa'i mthar ma yin/_yang dag pa'i mthar ma yin par yang ma yin no/_/kau shi ka de bzhin du shes rab kyi pha rol tu phyin pa'i don ni 'di lta ste/_chos thams cad mnyam pa nyid kyi phyir shes rab kyi pha rol tu phyin pa nyid mnyam 
[\[18a.2\]]mo/_/chos thams cad zab pa'i phyir shes rab kyi pha rol tu phyin pa zab bo/_/chos thams cad dben pa'i phyir shes rab kyi pha rol tu phyin pa dben no/_/chos thams cad g.yo ba med pa'i phyir shes rab kyi pha rol tu phyin pa g.yo ba med do/_/chos thams cad rlom sems med pa'i phyir shes rab kyi pha rol tu phyin pa rlom sems med do/_/
[\[18a.3\]]chos thams cad 'jigs pa med pa'i phyir shes rab kyi pha rol tu phyin pa 'jigs pa med do/_/chos thams cad bag tsha ba med pa'i phyir shes rab kyi pha rol tu phyin pa bag tsha ba med do/_/chos thams cad ro gcig pa'i phyir shes rab kyi pha rol tu phyin pa ro gcig go/_/chos thams cad skye ba med pa'i phyir shes rab kyi pha rol tu phyin 
[\[18a.4\]]pa skye ba med do/_/chos thams cad 'gags pa med pa'i phyir shes rab kyi pha rol tu phyin pa 'gags pa med do/_/chos thams cad nam mkha' lta bu'i phyir shes rab kyi pha rol tu phyin pa nam mkha' lta bu'o/_/gzugs mu med pa'i phyir shes rab kyi pha rol tu phyin pa mu med do/_/de bzhin du tshor ba dang /_'du shes dang /_'du byed 
[\[18a.5\]]rnams dang /_rnam par shes pa mu med pa'i phyir shes rab kyi pha rol tu phyin pa mu med do/_/sa'i khams mu med pa'i phyir shes rab kyi pha rol tu phyin pa mu med do/_/de bzhin du chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams mu med pa'i phyir shes rab kyi pha rol tu phyin pa mu med 
[\[18a.6\]]do/_/ri rab mu med pa'i phyir shes rab kyi pha rol tu phyin pa mu med do/_/rgya mtsho mu med pa'i phyir shes rab kyi pha rol tu phyin pa mu med do/_/rdo rje mnyam pa'i phyir shes rab kyi pha rol tu phyin pa mnyam mo/_/chos thams cad dbyer med pa'i phyir shes rab kyi pha rol tu phyin pa dbyer med do/_/chos thams cad kyi ngo bo nyid dmigs su med pa'i phyir shes 
[\[18a.7\]]rab kyi pha rol tu phyin pa'i ngo bo nyid dmigs su med do/_/chos thams cad bsal ba med par mnyam pa'i phyir shes rab kyi pha rol tu phyin pa bsal ba med par mnyam mo/_/chos thams cad byed pa med pa'i phyir shes rab kyi pha rol tu phyin pa byed pa med do/_/chos thams cad bsam gyis mi khyab pa'i phyir shes rab kyi pha rol tu phyin pa bsam gyis 
[\[18b\]]
[\[18b.1\]]mi khyab bo/_/de bzhin du sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_thabs kyi pha rol tu phyin pa dang /_smon lam gyi pha rol tu phyin pa dang /_stobs kyi pha rol tu 
[\[18b.2\]]phyin pa dang /_ye shes kyi pha rol tu phyin pa 'khor gsum yongs su dag pas mu med pa'i phyir shes rab kyi pha rol tu phyin pa mu med do/_/shes rab kyi pha rol tu phyin pa zhes bya ba ni 'di ltar stong pa nyid [{]bcwa [,]bco [}]brgyad de/_'di lta ste/_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po 
[\[18b.3\]]stong pa nyid dang /_don dam pa stong pa nyid dang /_'dus byas stong pa nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad stong pa nyid dang /_rang gi mtshan nyid stong pa nyid dang /_mi dmigs pa stong 
[\[18b.4\]]pa nyid dang /_dngos po med pa stong pa nyid dang /_ngo bo nyid stong pa nyid dang /_dngos po med pa'i ngo bo nyid stong pa nyid de/_mdor na stong pa nyid 'di ni shes rab kyi pha rol tu phyin pa zhes bya'o/_/skar ma rab rib mar me dang /_/sgyu ma zil pa chu bur dang /_/rmi lam glog dang sprin lta bu/_/'dus byas de ltar blta bar 
[\[18b.5\]]bya/_/na mo b+ha ga ba t+yai Ar+ya pradz+nyA pA ra mi tA yai/_oM d+hIHhrIHshrI shru ti smr-i ti ma ti ga ti bi dza ye swA hA/_'gag pa med cing skye med la/_/chad pa med cing rtag pa med/_/tha dad don min don gcig min/_/'ong ba med cing 'gro med la/_/spros pa zhi bas zhi ba yi/_/rten cing 'brel bar 'byung ston pa/_/rdzogs 
[\[18b.6\]]pa'i sangs rgyas gang yin pa/_/smra mchog de la phyag 'tshal lo/_/bcom ldan 'das kyis de skad ces bka' stsal nas/_tshe dang ldan pa sha ra dwa ti'i bu dang /_lha'i dbang po brgya byin dang /_dge slong de dag dang /_byang chub sems dpa' de dag dang /_lha dang /_mi dang /_lha ma 
[\[18b.7\]]yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa shes rab kyi pha rol tu phyin pa kau shi ka zhes bya ba rdzogs so//_//
[\[19a\]]
[\[19b\]]
[\[19b.1\]{D555}]@##/_/rgya yi skad du/_tA shin kyin kwang mya'u tsa'i shin wang kyin/_bod skad du/_'phags pa gser 'od dam pa mchog tu rnam par rgyal ba'i mdo sde'i rgyal po theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal 
[\[19b.2\]]lo/_/'di skad bdag gis thos pa dus gcig na/_bcom ldan 'das rgyal po'i khab bya rgod spungs pa'i ri shin tu rnam par dag pa chos kyi dbyings zab mo sangs rgyas thams cad kyi spyod yul de bzhin gshegs pa'i gnas na dge slong chen po'i dge 'dun khri phrag dgu khri brgyad stong dang 
[\[19b.3\]]thabs cig tu bzhugs te/_thams cad kyang dgra bcom pa sha stag_/glang po che'i rgyal po ltar shin tu rnam par byang ba sha stag_/zag pa zad pa sha stag_/nyon mongs pa med pa sha stag_/sems shin tu rnam par grol ba sha stag_/shes rab shin tu rnam par grol ba sha stag_/bya 
[\[19b.4\]]ba byas pa sha stag_/khur bor ba sha stag_/bdag gi don rab tu rnyed pa sha stag_/srid pa'i sbyor ba yongs su zad pa sha stag_/dam pa'i dbang mchog thob pa sha stag_/tshul khrims rnam par dag pa la gnas pa sha stag_/thabs dang shes rab tu ldan par mkhas pa'i rgyan gyis 
[\[19b.5\]]brgyan pa sha stag_/rnam par thar pa brgyad dang ldan pa sha stag_/pha rol du yongs su phyin pa sha stag ste/_de dag gi ming la 'di lta ste/_tshe dang ldan pa kun shes kauN+Di n+ya dang /_tshe dang ldan pa rta thul dang /_tshe dang ldan pa rlangs pa dang /_tshe dang ldan pa ming chen dang /_tshe dang ldan 
[\[19b.6\]]pa bzang po dang /_tshe dang ldan pa 'od srung chen po dang /_tshe dang ldan pa lteng rgyas 'od srung dang /_tshe dang ldan pa ga yA 'od srung dang /_tshe dang ldan pa chu bo 'od srung dang /_tshe dang ldan pa shA ri'i bu dang /_tshe dang ldan pa maud gal gyi bu chen po dang /_de la gcig ma gtogs pa 
[\[19b.7\]]de ni tshe dang ldan pa kun dga' bo ste/_de la sogs te nyan thos kyi dge 'dun chen po rnams phyi dro'i dus na so so'i ting nge 'dzin las langs nas bcom ldan 'das gang na pa der lhags te/_bcom ldan 'das kyi zhabs gnyis la spyi bos phyag byas nas/_g.yas phyogs nas lan 
[\[20a\]]
[\[20a.1\]]gsum bskor ba byas te phyogs gcig tu 'khod do/_/gzhan yang 'di lta ste/_byang chub sems dpa' sems dpa' chen po bye ba khrag khrig brgya stong snyed kyang de na 'dus par gyur te/_thams cad kyang klu'i rgyal po chen po ltar gzi brjid kyi byin gyi mthu che ba/_shin du 
[\[20a.2\]]grags pa dang ldan pa/_cang shes dang ldan pa/_sbyin pa dang tshul khrims yongs su dag pa mchod pa dang /_rim gro byed pa dang /_yongs su dag pa/_bskal pa grangs med pa nas bzod pa dang /_brtson 'grus su ldan pa/_bsam gtan thams cad las yongs su 'das pa/_
[\[20a.3\]]dran pa mngon par gzhag pa/_shes rab kyi sgo yongs su 'byed pa/_rnal 'byor dang thabs dang dbang gis rnam par rol ba/_mngon par shes pa dang /_gzungs dang ldan pa/_spobs pa yongs su mi zad pa nyon mongs pa thams cad yongs su spangs pa/_nyon mongs pa'i bshal 
[\[20a.4\]]thag yongs su gcod pa/_ring po mi thogs par thams cad mkhyen pa'i ye shes dang ldan par 'gyur ba/_bdud dang /_bdud kyi dmag yongs su 'joms pa/_chos kyi rnga rab tu sgrogs pa/_mu stegs thams cad yongs su zlog pas bsam pa rnam par dag par sbyor ba/_dam 
[\[20a.5\]]pa'i chos kyi 'khor lo bskor ba/_lha dang mi thams cad yongs su sgrol ba/_phyogs bcu'i sangs rgyas kyi zhing gi rgyan yongs su sgrub pa/_rgyud drug gi skye bo yongs la phan 'dogs pa/_ye shes chen po phun sum tshogs pa/_bzod pa chen po dang yongs su ldan pa/_byams pa 
[\[20a.6\]]chen po dang /_snying rje chen po dang ldan pa'i sems la gnas pa/_gzhan gyis mi thub pa'i stobs chen po dang ldan pa/_sangs rgyas kyi zhing thams cad du rgyu zhing mchod pa byed pa/_yongs su mya ngan las 'da' bar mi 'jug pa/_ma 'ongs pa'i bskal pa'i mthar yongs su mi zad pa'i 
[\[20a.7\]]yi dam gyi smon lam chen po bskyed pa/_sangs rgyas mang po las shin du zab mo'i rgyu rnam par dag pa bskyed pa/_dus gsum gyi chos ma skyes pa'i bzod pa thob pa/_nyan thos dang /_rang sangs rgyas kyi spyod yul las yongs su 'das pa/_'jig rten gyi don sbyor ba la mkhas pa/_
[\[20b\]]
[\[20b.1\]]ston pa chen pos dgongs te gsungs pa'i chos shin du bkod pa rgya cher ston pa/_stong pa'i mtshan nyid rnam par dag pa'i zab mo la mkhas pa/_the tshom yongs su spangs pa sha stag ste/_de dag gi ming la 'di lta ste/_bsgribs pa med pa'i chos kyi 'khor lo bskor ba'i byang chub sems 
[\[20b.2\]]dpa' dang /_chos kyi 'khor lo yongs su bskor bar sems bskyed pa'i byang chub sems dpa' dang /_brtson 'grus yongs su ldan pa'i byang chub sems dpa' dang /_yongs su mi skyo ba'i byang chub sems dpa' dang /_byams pa'i byang chub sems dpa' dang /_'jam dpal byang chub 
[\[20b.3\]]sems dpa' dang /_spyan ras gzigs byang chub sems dpa' dang /_gzungs kyi dbang po'i rgyal po byang chub sems dpa' dang /_spobs pa chen po'i rgyan gyi rgyal po byang chub sems dpa' dang /_ri rab mchog gi rgyal po byang chub sems dpa' dang /_rgya mtsho chen po zab mo'i 
[\[20b.4\]]rgyal po byang chub sems dpa' dang /_rin po che'i rgyal mtshan byang chub sems dpa' dang /_rin po che'i rgyal mtshan chen po'i byang chub sems dpa' dang /_sa'i snying po'i byang chub sems dpa' dang /_nam mkha'i snying po'i byang chub sems dpa' dang /_rin po che'i phyag dbang 
[\[20b.5\]]byang chub sems dpa' dang /_rdo rje'i thal mo byang chub sems dpa' dang /_dga' ba'i stobs byang chub sems dpa' dang /_chos kyi stobs byang chub sems dpa' dang /_'od rgyan chen po byang chub sems dpa' dang /_gser gyi 'od rgyan chen po byang chub sems dpa' dang /_tshul 
[\[20b.6\]]khrims rnam par dag pa'i byang chub sems dpa' dang /_rtag tu ting nge 'dzin byang chub sems dpa' dang /_shes rab rnam par dag pa'i byang chub sems dpa' dang /_brtson 'grus dka' thub byang chub sems dpa' dang /_bsam pa nam mkha' ci bzhin byang chub sems dpa' dang /_
[\[20b.7\]]smon lam chen po yongs su mi gcod pa'i byang chub sems dpa' dang /_sman gtong byang chub sems dpa' dang /_nyon mongs pa'i nad rnam par sel ba'i byang chub sems dpa' dang /_sman gyi rgyal po byang chub sems dpa' dang /_'phags par dga' ba'i byang chub sems dpa' 
[\[21a\]]
[\[21a.1\]]dang /_gong du lung bstan pa thob pa'i byang chub sems dpa' dang /_sprin chen 'od gtsang byang chub sems dpa' dang /_sprin chen chos skyong byang chub sems dpa' dang /_sprin chen grags can dga' byang chub sems dpa' dang /_sprin chen mtha' yas grags byang chub 
[\[21a.2\]]sems dpa' dang /_sprin chen seng ge sgra byang chub sems dpa' dang /_sprin chen gleng po che'i rgyal po'i sgra byang chub sems dpa' dang /_sprin chen bkra shis byang chub sems dpa' dang /_sprin chen rin chen yon tan byang chub sems dpa' dang /_sprin chen nyi ma'i snying po byang chub 
[\[21a.3\]]sems dpa' dang /_sprin chen zla ba'i snying po byang chub sems dpa' dang /_sprin chen skar ma'i 'od byang chub sems dpa' dang /_sprin chen me 'od byang chub sems dpa' dang /_sprin chen glog 'od byang chub sems dpa' dang /_sprin chen 'brug sgra byang chub sems dpa' dang /_sprin chen 
[\[21a.4\]]shes rab char yongs su snyoms pa'i byang chub sems dpa' dang /_sprin chen char gyi rgyal po yongs su dag pa'i byang chub sems dpa' dang /_sprin chen me tog sdong po'i rgyal po byang chub sems dpa' dang /_sprin chen pad+ma sngon po'i bsung byang chub sems dpa' dang /_sprin rin po che'i tsan+dan 
[\[21a.5\]]sku rnam par bsil ba byang chub sems dpa' dang /_sprin chen mun pa rnam par sel ba'i byang chub sems dpa' dang /_sprin chen lta ba'i rab rib rnam par sel ba'i byang chub sems dpa' dang /_byang chub sems dpa' sems dpa' chen po'i 'khor de dag phyi dro'i dus na so so'i ting 
[\[21a.6\]]nge 'dzin las langs nas bcom ldan 'das gang na ba der lhags te/_bcom ldan 'das kyi zhabs gnyis la spyi bos phyag byas nas g.yas phyogs nas lan gsum du bskor ba byas te phyogs gcig tu 'khod do/_/gzhan yang 'di lta ste/_lits+tsha bI gzhon nu 'bum phrag 'bum brgyad 
[\[21a.7\]]stong yang der 'dus par gyur te/_de dag gi ming la gzhon nu seng ge'i 'od dang /_gzhon nu seng ge'i blo gros dang /_gzhon nu chos byin dang /_gzhon nu dbang po sbyin dang /_gzhon nu 'od chen dang /_gzhon nu dpal chen dang /_gzhon nu sangs rgyas skyabs dang /_gzhon nu chos 
[\[21b\]]
[\[21b.1\]]skyabs dang /_gzhon nu dge 'dun skyabs dang /_gzhon nu rdo rje skyabs dang /_gzhon nu nam mkha' skyabs dang /_gzhon nu nam mkha' sgra sgrogs dang /_gzhon nu rin po che'i snying po dang /_gzhon nu bkra shis mchog gi snying po dang /_de dag gzhon nu thams cad kyi gtso bor 
[\[21b.2\]]gyur nas/_bla na med pa'i byang chub tu gnas te theg pa chen po'i dad pa so sor rnyed nas/_phyi dro'i dus na bcom ldan 'das gang na ba der lhags te/_bcom ldan 'das kyi zhabs gnyis la spyi bos phyag byas nas/_g.yas phyogs su lan gsum bskor ba byas nas/_phyogs 
[\[21b.3\]]gcig tu 'khod do/_/gzhan yang 'di lta ste/_lha'i sras po bzhi khri nyis stong yang der 'dus par gyur te/_de dag gi ming la 'di lta ste/_lha'i sras po mthong na dga' ba dang /_lha'i sras po yid dga' ba dang /_lha'i sras po nyi ma'i 'od dang /_lha'i sras po zla ba'i gtsug 
[\[21b.4\]]tor dang /_lha'i sras po nam mkha'i blo gros rnam par dag pa dang /_lha'i sras po nyon mongs pa yongs su spangs pa dang /_lha'i sras po rnam par bkra shis dang /_de dag thams cad kyang lha'i sras po rnams kyi gtso bor gyur pa/_theg pa chen po'i chos yongs su skyong ba'i 
[\[21b.5\]]yi dam chen po'i smon lam 'debs pa/_dam pa'i chos yongs su mi nub par gdung 'tshob pa de dag thams cad phyi dro'i dus na bcom ldan 'das gang na ba der lhags nas bcom ldan 'das kyi zhabs gnyis la spyi bos phyag byas nas g.yas phyogs su lan gsum du bskor ba byas 
[\[21b.6\]]nas phyogs gcig tu 'khod do/_/gzhan yang 'di lta ste/_klu'i rgyal po nyi khri brgyad stong yang der 'dus par gyur te/_de dag gi ming la pad+ma'i klu'i rgyal po dang /_e la'i lo ma klu'i rgyal po dang /_stobs po che klu'i rgyal po dang /_sgra bo che klu'i rgyal po dang /_dba' 
[\[21b.7\]]rlabs chung ngu'i klu'i rgyal po dang /_chu'i rgyu 'dzin klu'i rgyal po dang /_gser gyi bzhin klu'i rgyal po dang /_yid bzhin klu'i rgyal po dang /_de dag thams cad kyang klu'i rgyal po'i gtso bor gyur pa/_theg pa chen po'i chos yongs su skyong bar yongs su dga' ba dang /_
[\[22a\]]
[\[22a.1\]]yongs su 'dzin pa dang /_lung nod pa dang /_shin tu zab mo'i bsam pa la mos pa dang /_rjes su yi rangs pa dang /_rnam par skyong zhing 'tsho bar byed de/_phyi dro'i dus na bcom ldan 'das gang na ba der lhags te/_bcom ldan 'das kyi zhabs gnyis la 
[\[22a.2\]]spyi bos phyag byas nas g.yas phyogs nas lan gsum du bskor ba byas te/_phyogs gcig tu 'khod do/_/gzhan yang 'di lta ste/_gnod sbyin gyi 'khor sum khri drug stong yang der 'dus par gyur to/_/de dag gi gtso bo thog mar lha'i rgyal po mig mi bzang gis drangs nas a mra'i 
[\[22a.3\]]gnod sbyin dang /_a mra thogs pa'i gnod sbyin dang /_pad+ma 'od kyi snying po'i gnod sbyin dang /_pad+ma'i bzhin gnod sbyin dang /_khro gnyer gnod sbyin dang /_'jigs pa mngon du ston pa'i gnod sbyin dang /_sa kun g.yo ba'i gnod sbyin dang /_
[\[22a.4\]]zas kyi ril ming gnod sbyin dang /_de dag thams cad kyang gnod sbyin gyi gtso bor gyur pa sha stag ste/_de bzhin gshegs pa'i dam pa'i chos la shin tu dad pa'i sems bskyed pa/_dam pa'i chos yongs su skyong zhing srung ba'i sems bskyed pa mi skyo ba/_phyi dro'i dus na bcom ldan 'das gang na ba der lhags 
[\[22a.5\]]te/_bcom ldan 'das kyi zhabs gnyis pa spyi bos phyag byas te g.yas phyogs nas lan gsum du bskor ba byas nas phyogs gcig tu 'khod do/_/gzhan yang 'di lta ste/_nam mkha' lding gi 'khor bzhi khri dgu stong yang der 'dus par gyur te/_nam mkha' lding gi rgyal po 
[\[22a.6\]]spos kyi glang po che'i byin gyi mthu dang ldan pas gtso bor gyur pa dang /_gzhan yang 'di lta ste/_dri za'i 'khor dang /_lha ma yin gyi 'khor dang /_mi'am ci'i 'khor dang /_grul bum dang /_lto 'phye chen po'i 'khor dang /_ri dang /_nags tshal dang /_chu bo dang /_rgya mtsho 
[\[22a.7\]]rnams kyi lha dang /_drang srong dang /_yul khams chen po thams cad kyi rgyal po dang /_pho brang 'khor dang /_btsun mo dang /_slas dang /_dad pa rnam par bskyed pa'i bu pho dang /_bu mo dang /_lha dang /_mi la sogs pa yongs su 'dus shing lhags nas thams 
[\[22b\]]
[\[22b.1\]]cad kyang bla na med pa theg pa chen po'i chos 'di yongs su klog pa dang /_'don pa dang /_'chang ba dang /_'dzin pa dang /_yi ger 'dri ba dang /_kun du spel zhing bskyed pa dang /_yongs su 'tsho ba dang /_skyong ba'i dam tshig bcas te/_phyi dro'i dus na bcom ldan 'das 
[\[22b.2\]]gang na ba der lhags te bcom ldan 'das kyi zhabs gnyis la spyi bos phyag byas nas g.yas phyogs nas lan gsum bskor ba byas nas phyogs gcig tu 'khod do/_/de ltar nyan thos dang /_byang chub sems dpa' dang /_lha dang /_mi dang /_klu dang /_gnod sbyin la 
[\[22b.3\]]sogs pa thams cad 'dus par gyur nas so so nas bsti stang dang /_rim gro'i sems bskyed de/_thal mo sbyar nas rab tu 'dzum pa'i mig gis bcom ldan 'das la blta zhing cung zad kyang mi yengs par dam pa'i chos shin tu thos par smon to/_/de nas bcom ldan 
[\[22b.4\]]'das phyi dro'i dus kyi tshe ting nge 'dzin las bzhengs nas 'khor gyi dkyil 'khor la gzigs te tshigs su bcad pa 'di dag gsungs so/_/'phags pa gser 'od dam pa'i chos/_/mdo sde kun gyi rgyal po 'di/_/sangs rgyas kun gyi spyod yul te/_/shin tu mnyan cing 
[\[22b.5\]]thos par dka'/_/ngas deng dkyil 'khor khyed rnams la/_/dam pa'i mdo sde 'di bstan pas/_/phyogs bzhi sangs rgyas rnams kyis kyang /_/byin gyi rlabs kyis brlabs par 'gyur/_/shar phyogs sangs rgyas mi 'khrugs dang /_/lho phyogs sangs 
[\[22b.6\]]rgyas dkon mchog dpal/_/nub phyogs sangs rgyas snang mtha' yas/_/byang phyogs sangs rgyas rnga sgra skyabs/_/ngas deng chos mchog 'di bstan pas/_/bkra shis 'chags pa'i dam pa ste/_/sdig pa thams cad gzhom pa'i phyir/_/sdig pa'i las kun 
[\[22b.7\]]zad par 'gyur/_/sdug bsngal thams cad 'joms par byed/_/bde ba thams cad sbyin byed cing /_/ye shes rtsa ba kun mkhyen dang /_/dpal kun gyis kyang brgyan par 'gyur/_/sems can gang dag dbang po nyams/_/dpal med pas ni gang zin cing /_/lha 
[\[23a\]]
[\[23a.1\]]rnams kyang ni 'phang bar 'gyur/_/gnyen sdug kun kyang sdang ba dang /_/bu smad 'khor dang bral ba dang /_/phan tshun du ni mi 'phrod cing /_/nor stor bas ni rab gtses te/_/gza' dang skar mas gnod byas shing /_/byad stems mi bzad zin pa dang /_/mya 
[\[23a.2\]]ngan nyon mongs las rnams kyis/_/shin tu mi bzad gzir ba dang /_/rmi lam ltas sdig mthong ba las/_/mya ngan rab tu 'khrug pa rnams/_/gtsang mar lus kyis khrus gyis la/_/gos gtsang sar pa de bgos nas/_/mdo sde dam pa'i rgyal po 'di/_/sangs rgyas 
[\[23a.3\]]zab mo'i spyod yul te/_/klog 'don rab tu 'dzin pa la/_/gus pa'i sems kyis nyon cig dang /_/mdo sde 'di yi byin brlabs kyis/_/rmi ngan ltas sdig 'joms pa dang /_/sdug bsngal thams cad bzlog pas ni/_/yongs su ma lus zad par 'gyur/_/'jig rten 
[\[23a.4\]]skyong ba'i rgyal po bzhi/_/blon po dang ni 'khor bcas dang /_/gnod sbyin bye ba mang po rnams/_/shin tu gus pas rim gro bskyed/_/spobs pa'i lha mo chen mo dang /_/nai ra ny+dza na ra gnas pa'i lha/_/de bzhin 'phrog ma 'byung po'i ma/_/sra ba sa yi lha mo dang /_/tshangs 
[\[23a.5\]]pa'i dbang po brgya byin dang /_/klu yi rgyal po mi'am ci/_/nam mkha' lding gi rgyal po dang /_/lha ma yin gyi 'khor rnams bcas/_/de ltar mthu chen de dag kun/_/rang gi 'khor rnams khrid nas ni/_/nyin mtshan rtag tu mi 'bral bar/_/gang zag de la srung bar byed/_/
[\[23a.6\]]zab mo sangs rgyas spyod yul dang /_/sangs rgyas dgongs te gsungs pa'i bka'/_/mdo sde gang yin ngas bshad pa/_/bskal pa bye bar phrad dka' bas/_/gang gis mdo sde 'di thos nas/_/gzhan la rgya cher ston pa dang /_/gal te sems kyis yi rangs dang /_/mchod 
[\[23a.7\]]pa bshams nas mchod byed na/_/de 'dra'i gang zag de dag ni/_/bskal pa tshad med snyed du yang /_/rtag par lha dang mi rnams dang /_/klu la sogs pas mchod bkur 'gyur/_/'di yi bsod nams tshad med pas/_/gang gA'i bye snyed grangs las 'das/_/mdo sde 'di ni gang 
[\[23b\]]
[\[23b.1\]]klog pa/_/yon tan 'di dag thob par 'gyur/_/phyogs bcu'i bcom ldan 'das rnams dang /_/spyod zab byang chub sems dpa' rnams/_/mdo sde 'dzin la yongs bsrungs nas/_/sdug bsngal bgegs dang bral bar mdzad/_/mdo sde 'di ni gang mchod pas/_/snga 
[\[23b.2\]]ma bzhin du lus bkrus nas/_/zas dang me tog spos mchod cing /_/byams dang snying rje'i sems bskyed de/_/mdo sde 'di ni nyan 'dod pas/_/sems gtsang dri ma med byas te/_/rtag par dga' ba'i sems bskyed na/_/yon tan mang po skye bar 'gyur/_/gang zhig 
[\[23b.3\]]gus pa'i sems dag gis/_/mdo sde 'di ni nyan byed na/_/legs par mi yi 'gror skye zhing /_/sdug bsngal bgegs dang 'bral bar 'gyur/_/de ni dge rtsa smin pas na/_/sangs rgyas rnams kyis bsngags pa yi/_/mdo sde 'di ni thos pa dang /_/'gyod tshangs chos ni 
[\[23b.4\]]thos pa yin/_/gser 'od dam pa mchog tu rnam par rgyal ba mdo sde'i rgyal po las gleng gzhi'i le'u ste dang po'o//_//de nas de'i tshe rgyal po'i khab kyi grong khyer chen po na/_byang chub sems dpa' sems dpa' chen po mdzes pa'i tog ces bya ba 'das pa'i sangs 
[\[23b.5\]]rgyas bye ba phrag brgya stong tshad med pa rnams la bsnyen bkur dang rim gro byas nas dge ba'i rtsa ba bskyed pa zhig yod de/_de'i tshe byang chub sems dpa' mdzes pa'i tog ces bya ba gcig pu dben par gnas pa de 'di snyam du rgyu gang dang rkyen gang gi phyir de bzhin gshegs pa shAkya 
[\[23b.6\]]thub pa sku tshe thung ste lo brgyad cur gyur snyam mo/_/gzhan yang 'di snyam du bcom ldan 'das kyis ji skad gsungs pa ltar na rgyu dang rkyen rnam pa gnyis kyis tshe ring por 'gyur ro/_/zhes gsungs te/_gnyis gang zhe na sems can gyi srog mi gcod pa dang /_gzhan dag la 
[\[23b.7\]]yang bza' ba dang btung ba yongs su btang ba'o/_/de bzhin gshegs pa shAkya thub pa ni 'das pa'i bskal pa chen po bye ba khrag khrig brgya stong grangs med pa snyed du sems can gyi srog ma bcad cing dge ba bcu'i las kyis lam spyod pa dang /_rtag par bza' ba dang /_
[\[24a\]]
[\[24a.1\]]btung ba dag bkres pa'i sems can thams cad la sbyin pa btang ste/_nyid kyi sha dang /_khrag dang /_rus pa dang /_rkang la sogs pa yang yongs su btang nas rab tu tshim par mdzad na/_bza' ba dang /_btung ba gzhan lta smos kyang ci dgos snyam mo/_/byang chub 
[\[24a.2\]]sems dpa' des bcom ldan 'das la de snyam du bsams pa'i tshe/_/bcom ldan 'das kyis byin gyis brlabs kyi mthus de'i khang khyim de ma thag tu yangs shing rgya che ba dang /_bkod pa dang ldan zhing yongs su gtsang ba dang /_bai DUr+ya sngon po dang /_rin po che rnam pa sna tshogs kyis 
[\[24a.3\]]rab tu brgyan pas sangs rgyas kyi zhing ji lta ba bzhin du spos mchog dam pa'i dri lha'i spos las 'das pa dag 'thul zhing gang ba dang /_phyogs bzhin seng ge'i gdan khri mchog dam pa rin po che sna bzhi las mngon par grub pa/_lha'i rin po che'i gos kyis g.yogs pa dang /_gzhan 
[\[24a.4\]]yang gdan de la pad+ma dam pa rin po che sna tshogs kyis brgyan pa tshad de bzhin gshegs pa dang mnyam pa dag rang gi ngang gis snang bar gyur te/_pad+ma de dag gi steng na de bzhin gshegs pa bzhi po shar phyogs kyi mi 'khrugs pa dang /_lho phyogs kyi rin chen mtshan dang /_nub 
[\[24a.5\]]phyogs kyi tshe dpag med dang /_byang phyogs kyi lha'i rnga sgra dbyangs bzhugs par gyur to/_/de bzhin gshegs pa bzhi po de dag so so nas gdan de dag la skyil mo krung bcas te bzhugs nas 'od zer chen po bkye bas rgyal po'i khab kyi grong khyer chen po dang /_stong gsum 
[\[24a.6\]]gyi stong chen po'i 'jig rten gyi khams 'di dang /_phyogs bcu'i sangs rgyas kyi zhing gang gA'i klung gi bye ma dang mnyam pa snyed kyi bar du yang snang bas kun tu khyab par mdzad de/_lha'i me tog gi char yang mngon par phab lha'i rol mo'i sil snyan rnams kyang dkrol bar gyur te/_
[\[24a.7\]]de'i tshe 'dzam bu'i gling 'di dang stong gsum gyi stong chen po'i 'jig rten gyi khams 'di na/_sems can ji snyed yod pa de dag bcom ldan 'das kyis byin gyis brlabs kyi mthus bde ba mchog dam pa myong bar gyur pas phongs pa ci yang med par gyur to/_/lus kyi yan lag 
[\[24b\]]
[\[24b.1\]]ma tshang ba dag ni tshang bar gyur/_long ba dag ni mthong bar gyur/_'on pa rnams ni thos par gyur/_lkugs pa dag ni smra bar gyur/_glen pa dag ni shes rab dang ldan par gyur/_sems 'khrugs pa dag ni sems nyid thob par gyur/_bgo ba med pa dag ni gos dang ldan 
[\[24b.2\]]par gyur/_rab tu smad cing bshungs pa dag ni gzhan gyis bkur bar gyur/_dri ma dang bcas pa dag ni lus gtsang bar gyur te/_'jig rten gyi khams 'dir phan 'dogs pa'i dngos po ngo mtshar rmad du che ba sngon ma byung ba rnams kyang mngon du byung bar gyur to/_/de 
[\[24b.3\]]nas byang chub sems dpa' mdzes pa'i tog de bzhin gshegs pa bzhi dang /_ngo mtshar rmad du byung ba'i dngos po de dag mthong bas dga' mgu rangs par gyur nas thal mo sbyar te/_sems rtse gcig tu de bzhin gshegs pa rnams kyi mtshan khyad par du 'phags pa dag la 
[\[24b.4\]]rnam par bltas nas/_gzhan yang 'di snyam du de bzhin gshegs pa shAkya thub pa yon tan tshad med pa dang ldan yang /_sku tshe'i tshad 'ba' zhig la the tsom gyi sems skyes par gyur nas/_ci'i phyir de bzhin gshegs pa yon tan tshad med pa mnga' yang sku tshe thung ste lo 
[\[24b.5\]]brgyad cu kho na bzhugs par gyur snyam mo/_/de nas bcom ldan 'das bzhi po de dag gis byang chub sems dpa' mdzes pa'i tog la 'di skad ces bka' stsal to/_/rigs kyi bu nged kyis ni bla na med pa'i thams cad mkhyen pa ma gtogs par lha dang bcas pa'i 'jig rten 
[\[24b.6\]]na/_tshangs pa dang /_bdud dang /_dge sbyong dang /_bram ze dang /_mi dang mi ma yin pa gang gis kyang de bzhin gshegs pa'i sku tshe'i tshad kyi mtha' shes shing dpag par 'gyur ba yang dag par ma gzigs so/_/de bzhin gshegs pa bzhi po de dag gis bcom 
[\[24b.7\]]ldan 'das shAkya thub pa'i sku tshe'i tshad bstan par bzhed pa na/_bcom ldan 'das kyis byin gyis brlabs kyi mthus 'dod pa dang gzugs kyi khams kyi lha rnams dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_
[\[25a\]]
[\[25a.1\]]lto 'phye chen po dang /_byang chub sems dpa' sems dpa' chen po bye ba khrag khrig brgya stong tshad med pa snyed 'dus te lhags nas byang chub sems dpa' mdzes pa'i tog gi khyim yongs su dag cing gya nom pa der zhugs par gyur to/_/de nas bcom ldan 'das 
[\[25a.2\]]bzhi po de dag gis 'khor mang po'i nang du de bzhin gshegs pa shAkya thub pa'i sku tshe'i tshad ji snyed pa dag bstan par bzhed pa'i phyir tshigs su bcad de bka' stsal pa/_/rgya mtsho thams cad kun gyi chu/_/thigs pa'i grangs ni shes rung gi_/shAkya thub pa'i sku tshe'i tshad/_/gang 
[\[25a.3\]]gis kyang ni bgrang mi nus/_/ri rab thams cad rdul brlags te/_/yungs 'bru bzhin du bgrang shes kyang /_/shAkya thub pa'i sku tshe'i tshad/_/gang gis kyang ni bgrang mi nus/_/sa chen rdul ni thams cad kun/_/rdul grangs ci yod shes rung yang /_/shAkya thub pa'i 
[\[25a.4\]]sku tshe'i tshad/_/gang gis kyang ni bgrang mi nus/_/gal te nam mkha'i tshad bcal te/_/mtha' kun dpag par rung srid kyang /_/shAkya thub pa'i sku tshe'i tshad/_/gang gis kyang ni dpag mi nus/_/mi zhig bskal pa bye bar gnas/_/mthas gtugs rtag par 
[\[25a.5\]]rtsis bgrangs kyang /_/bcom ldan 'das kyi sku tshe'i tshad/_/yongs su shes par mi 'gyur ro/_/sems can srog ni ma bcad cing /_/bza' btung sbyin pa btang ba yin/_/rgyu ni rnam pa 'di gnyis kyis/_/sku tshe ring po brnyes pa yin/_/de bas thub pa chen po yi/_/
[\[25a.6\]]sku tshe'i tshad ni shes par dka'/_/bskal pa'i mtha' ni med pa ltar/_/sku tshe'i tshad kyang de bzhin no/_/mdzes pa'i tog khyod shes byos la/_/the tsom som nyi ma bskyed cig_/rgyal ba'i sku tshe'i tshad med pas/_/de yi grangs ni shes mi nus/_/de nas byang chub sems dpa' 
[\[25a.7\]]mdzes pa'i tog gis/_de bzhin gshegs pa bzhi po de dag gis bcom ldan 'das shAkya thub pa'i sku tshe'i tshad dpag tu med par bka' stsal pa thos pa dang /_bcom ldan 'das de dag la 'di skad ces gsol to/_/ci'i slad du de bzhin gshegs pa de lta bu'i sku tshe thung bar bstan 
[\[25b\]]
[\[25b.1\]]par mdzad lags/_de nas bcom ldan 'das bzhi po de dag gis byang chub sems dpa' mdzes pa'i tog la bka' stsal pa/_rigs kyi bu bcom ldan 'das shAkya thub pa de snyigs ma lnga'i dus su 'jig rten du byung ba na mi rnams tshe lo brgya par gyur cing rang bzhin dman pa dang /_dge 
[\[25b.2\]]ba'i rtsa ba phra zhing chung ba dang /_mos pa med par gyur pas sems can de dag las phal cher bdag tu lta ba dang /_gang zag tu lta ba dang /_sems can dang srog dang /_gso ba po dang /_log par lta ba dang /_bdag dang /_bdag gir lta ba dang /_rtag pa dang /_chad par lta ba 
[\[25b.3\]]la sogs pa dang ldan pas sems can mang po de dag dang /_mu stegs can mang po de dag la phan gdags shing yang dag pa'i shes pa bskyed nas myur du bla na med pa'i byang chub yongs su rdzogs par bya ba'i phyir de lta bas na de bzhin gshegs pa shAkya thub pas de lta bu'i sku tshe 
[\[25b.4\]]thung ba bstan pa yin no/_/rigs kyi bu gzhan yang de bzhin gshegs pa des sems can rnams kyi yongs su mya ngan las 'da' ba mthong bar gyur na shin tu mthong bar dka' ba'i 'du shes dang /_mya ngan dang /_sdug bsngal ba la sogs pa'i 'du shes bskyed nas sangs rgyas 
[\[25b.5\]]bcom ldan 'das kyis gsungs pa'i mdo sde'i bstan pa dag myur du len pa dang /_'dzin pa dang /_'chang ba dang /_klog pa dang /_kha ton du 'don pa dang /_kun chub par byas nas gzhan dag la yang dag par bstan pa dang /_skur pa 'debs par mi 'gyur bar 
[\[25b.6\]]mdzad par bzhed pa'i phyir de lta bas na de bzhin gshegs pas de lta bu'i sku tshe thung ba bstan pa yin no/_/de ci'i phyir zhe na/_sems can de dag gis gal te de bzhin gshegs pa yongs su mya ngan las mi 'da' ba mthong bar gyur na gus pas rim gro yang mi byed/_shin 
[\[25b.7\]]tu phrad par dka' ba'i 'du shes kyang mi skyed la de bzhin gshegs pas gsungs pa'i mdo sde zab mo dag kyang len pa dang /_'dzin pa dang /_klog pa dang /_kha ton du 'don pa dang /_kun chub par byas nas gzhan dag la ston par yang mi byed pas so/_/de ci'i phyir 
[\[26a\]]
[\[26a.1\]]zhe na/_'di ltar rtag par sangs rgyas mthong bas gus par mi byed pa'i phyir ro/_/rigs kyi bu 'di lta ste/_dper na mi zhig gis bdag gi pha la nor dang /_rin po che mang zhing 'phel ba dag mthong bar gyur na/_nor rdzas dag la ngo mtshar dang /_mthong bar 
[\[26a.2\]]dka' ba'i 'du shes skye bar mi 'gyur ro/_/de ci'i phyir zhe na/_pha'i nor rdzas dag la rtag pa'i 'du shes skyed pa'i phyir ro/_/rigs kyi bu sems can mang po de dag kyang de bzhin du gal te de bzhin gshegs pa yongs su mya ngan las mi 'da' ba mthong bar gyur na ngo mtshar dang 
[\[26a.3\]]mthong bar dka' ba'i 'du shes skye bar mi 'gyur ro/_/de ci'i phyir zhe na/_rtag par mthong ba'i phyir ro/_/rigs kyi bu 'di lta ste/_dper na mi zhig pha ma dbul zhing nor rdzas kyis phongs par gyur pa las mi dbul po de rgyal po'i pho brang ngam/_blon po chen po'i khyim dag 
[\[26a.4\]]tu phyin te/_bang mdzod rin po che sna tshogs dang /_nor rdzas kyis yongs su gang ba mthong bar gyur na/_ngo mtshar dang phrad par dka' ba'i 'du shes bskyed nas de'i tshe mi dbul po de nor rdzas yongs su gnyer ba'i phyir sbyor ba'i thabs rgya cher bshams nas le lo mi byed par rab tu 
[\[26a.5\]]brtson par byed do/_/de ci'i phyir zhe na/_dbul phongs pa spangs shing bde ba'i longs spyod nyams su myong bar bya ba'i phyir ro/_/rigs kyi bu sems can mang po de dag kyang de bzhin du gal te de bzhin gshegs pa yongs su mya ngan las 'da' ba mthong bar gyur na/_mthong 
[\[26a.6\]]bar dka' ba'i 'du shes nas mya ngan dang sdug bsngal ba la sogs pa'i 'du shes kyi bar dag kyang bskyed nas gzhan yang 'di snyam du de bzhin gshegs pa rnams ni bskal pa grangs med tshad med pa snyed 'das nas gdod 'jig rten du 'byung bas/_u dum bA ra'i me tog bzhin 
[\[26a.7\]]du brgya la brgya lam na lan cig 'byung bar 'gyur ro/_/zhes sems can mang po de dag ngo mtshar gyis bsam pa bskyed nas shin tu mthong bar dka' ba'i 'du shes skyed par byed de/_gal te de bzhin gshegs pa mthong bar gyur na yang sems kyis gus pa dang dang bskyed 
[\[26b\]]
[\[26b.1\]]par byed la/_yang dag pa'i chos bstan pa thos par gyur na yang dag pa'i bka' yin no snyam pa'i 'du shes bskyed nas/_mdo sde ji snyed pa thams cad kyang yang dag par 'dzin cing skur pa 'debs par mi byed do/_/rigs kyi bu rgyu dang rkyen des na bcom ldan 'das de yun ring 
[\[26b.2\]]du 'jig rten na mi bzhugs par yongs su mya ngan las 'da' ba yin te/_rigs kyi bu de bzhin gshegs pa rnams ni de lta bu'i thabs mkhas pa mkhyen nas sems can yongs su smin par mdzad pa yin no/_/de'i tshe de bzhin gshegs pa bzhi po de dag gis de skad ces 
[\[26b.3\]]bka' stsal nas de nyid du mi snang bar gyur to/_/de nas byang chub sems dpa' sems dpa' chen po mdzes pa'i tog byang chub sems dpa' brgya stong tshad med pa snyed dang /_sems can bye ba khrag khrig brgyad stong tshad med pa dag dang lhan cig tu bya rgod phung po'i ri ga la 
[\[26b.4\]]ba der dong ste/_de bzhin gshegs pa shAkya thub pa thams cad mkhyen pa'i spyan sngar lhags nas bcom ldan 'das kyi zhabs la mgo bos phyag byas te phyogs gcig tu 'khod do/_/de nas byang chub sems dpa' mdzes pa'i tog gis dngos po gong du bstan pa de dag 
[\[26b.5\]]bcom ldan 'das la rgyas par gsol pa dang /_de'i tshe de bzhin gshegs pa bzhi po de dag kyang bya rgod phung po'i ri bcom ldan 'das shAkya thub pa gang na ba der gshegs te/_so so'i phyogs ji lta ba bzhin du gdan la bzhugs nas zhabs 'bring ba'i byang chub sems dpa' 
[\[26b.6\]]dag la 'di skad ces bka' stsal to/_/rigs kyi bu khyed bcom ldan 'das shAkya thub pa ga la ba der dong la nged kyi tshig gis cung zad mi bsnyung ngam/_cung zad mi gdung ngam/_bzhengs shing bzhugs pa yang ngam/_spyod lam thams cad du bde bar spyod dam zhes snyun 
[\[26b.7\]]gsol cig_/gzhan yang 'di skad du de bzhin gshegs pa shAkya thub pas sems can thams cad la phan gdags shing mu ge'i bgegs yongs su bsal nas bde ba la 'god par bzhed pa'i phyir deng gser 'od dam pa'i mdo sde shin tu zab mo'i chos kyi don bstan pa 
[\[27a\]]
[\[27a.1\]]legs so legs so/_/bdag cag rnams kyang rjes su yi rang ngo zhes gsol cig_/de nas zhabs 'bring ba de dag so so nas bcom ldan 'das shAkya thub pa ga la ba der dong ste/_bcom ldan 'das kyi zhabs gnyis la mgo bos phyag byas nas/_phyogs 
[\[27a.2\]]gcig tu 'khod de/_cig car bcom ldan 'das la 'di skad ces gsol to/_/lha dang mi'i ston pa de dag tshad ma mchis pa'i gsung gis cung zad mi bsnyung ngam/_cung zad mi gdung ngam/_bzhengs shing bzhugs pa yang ngam/_spyod lam thams cad du bde bar spyod dam/_
[\[27a.3\]]zhes snyun gsol lags so/_/gzhan yang 'di skad du de bzhin gshegs pa shAkya thub pas sems can thams cad la phan gdags shing mu ge'i bgegs yongs su bsal nas bde ba la 'god par bzhed pa'i phyir deng gser 'od dam pa'i mdo sde shin tu zab pa'i chos 
[\[27a.4\]]kyi don bstan pa legs so legs so zhes gsungs so/_/de nas de bzhin gshegs pa dgra bcom pa yang dag par rdzogs pa'i sangs rgyas shAkya thub pas zhabs 'bring ba'i byang chub sems dpa' de dag la 'di skad ces bka' stsal to/_/de bzhin gshegs 
[\[27a.5\]]pa bzhi po de dag gis sems can thams cad la phan pa dang bde bar bzhed pa'i phyir nga la yang dag pa'i chos bstan par bskul ba legs so legs so/_/de nas de'i tshe bcom ldan 'das kyis tshigs su bcad de bka' stsal pa/_nga ni rtag par bya rgod ri gnas nas/_/
[\[27a.6\]]mdo sde rin chen 'di ni 'chad par mdzad/_/sems can yongs su smin par mdzad pa'i phyir/_/yongs su mya ngan las 'da' bstan pa yin/_/so so'i skye bo log lta bskyed nas ni/_/ngas bstan dag la mngon par yid mi ches/_/de dag yongs su smin par bya ba'i phyir/_/
[\[27a.7\]]yongs su mya ngan 'da' bar bstan pa yin/_/de nas 'khor 'dus pa chen po de nyid du bram ze kauN+Di n+yas chos kyi slob dpon gyis lung bstan pa zhes bya ba zhig yod pa de bram ze'i 'khor brgya stong tshad med pa dag dang lhan cig tu bcom ldan 'das la mchod pa byas nas/_bcom ldan 
[\[27b\]]
[\[27b.1\]]'das kyis yongs su mya ngan las 'da' bar gshegs pa bkas bshad pa thos pa dang mchi ma blags te ngus nas mdun du 'phags te bcom ldan 'das kyi zhabs la phyag byas nas bcom ldan 'das la 'di skad ces gsol to/_/gal te de bzhin gshegs pa yang dag par 
[\[27b.2\]]sems can rnams la byams pa dang /_thugs rje chen po mnga' ba ste/_thugs brtse bas phan 'dogs shing bde ba 'thob par mdzad de/_pha ma lta bur gyur pas gzhan de dang mtshungs pa ma mchis pa dang /_'jig rten thams cad kyi mgon dang skyabs mdzad pas zla ba yongs 
[\[27b.3\]]su rgyas pa ltar gsal zhing rnam par dag par gyur pa dang /_mkhyen pa chen pos gsal bar mdzad pas gdugs dang po shar ba lta bur gyur pa dang /_sems can rnams la snyoms par gzigs par mdzad de sgra gcan zin la ci lta ba bzhin du thugs brtse ba la mi 
[\[27b.4\]]snyoms pa mi mnga' ba zhig lags na bcom ldan 'das kyis bdag la smon lam gcig gnang bar mdzad du gsol/_de nas de'i tshe bcom ldan 'das cang mi gsung bar gyur pa dang /_bcom ldan 'das kyis byin gyis brlabs kyi mthus 'khor de nyid du 
[\[27b.5\]]lits+tsha bI gzhon nu sems can thams cad kyis mthong bar dga' ba zhes bya ba zhig 'dug par gyur pa des bram ze kauN+Di n+ya la 'di skad ces smras so/_/kye bram ze chen po khyod deng bcom ldan 'das las smon lam ji lta bu zhig yongs su gnyer bar 'dod pa bdag gis 
[\[27b.6\]]khyod la sbyin par bya'o/_/bram zes smras pa/_kye gzhon nu bdag ni bla na med pa'i bcom ldan 'das la mchod pa byed 'dod pas/_deng de bzhin gshegs pa las ring bsrel yungs 'bru tsam zhig gsol ba 'debs pa yin no/_/de ci'i phyir zhe na/_bdag gis sngon rigs kyi bu'am 
[\[27b.7\]]rigs kyi bu mo gang la la zhig sangs rgyas kyi ring bsrel du yungs 'bru tsam zhig thob nas gus pas rim gro dang mchod pa byas na gang zag de sum cu rtsa gsum pa'i lha'i nang du skyes nas lha'i dbang po brgya byin byed par 'gyur ro zhes thos pas so/_/de 
[\[28a\]]
[\[28a.1\]]nas gzhon nu des bram ze de la 'di skad ces smras so/_/gal te sum cu rtsa gsum gyi lhar skyes nas rnam par smin pa mchog la longs spyod par 'dod na sems rtse gcig tu gser 'od dam pa mchog tu rnam par rgyal ba mdo sde'i rgyal po mnyan par bya ste/_
[\[28a.2\]]mdo sde 'di ni mdo sde thams cad kyi nang na mchog tu khyad par du 'phags pa yin pas shes par dka' zhing 'jug par dka' bas nyan thos dang rang sangs rgyas kyis kyang khong du chud par mi nus so/_/mdo sde 'di ni bsod nams kyi 'bras bu rnam par smin pa tshad med pa bskyed 
[\[28a.3\]]pa nas bla na med pa'i byang chub kyi bar du yang mngon par 'grub par byed de/_deng bdag gis khyod la don gyi dngos po mdo tsam zhig bstan pa yin no/_/bram zes smras pa/_gzhon nu legs so/_/gser 'od dam pa mdo sde'i rgyal po 'di ni shin tu zab cing mchog tu gyur pas shes 
[\[28a.4\]]par yang dka' la 'jug par yang dka' bas nyan thos dang rang sangs rgyas kyis kyang khong du chud par mi 'gyur na bdag cag mtha' 'khob kyi mi dmangs rigs shes pa shin tu phra zhing chung bas rig par mi 'gyur ba lta ci smos te/_de'i phyir deng bdag gis bcom ldan 'das 
[\[28a.5\]]kyi ring bsrel yungs 'bru tsam yongs su gnyer ba yin te/_rang gi gnas su khyer nas rin po che'i za ma tog gi nang du bcug ste gus pas mchod pa dang rim gro byas na tshe 'das pa'i 'og tu brgya byin lha'i dbang po byas nas rtag par bde ba myong bar 'gyur na khyod kyis deng ci'i 
[\[28a.6\]]phyir bdag gi ched du rig pa dang zhabs su ldan pa la smon lam 'di ci gsol ba 'debs par mi byed/_de skad ces smras pa dang /_de'i tshe gzhon nu des bram ze de la tshigs su bcad de 'di skad ces smras so/_/gang gA'i 'ba' chu drag po las/_/pad+ma dkar po skye 'gyur zhing /_/
[\[28a.7\]]'jol mo dung ltar gyur pa dang /_/bya rog dmar por 'gyur ba'am/_/gal te 'dzam bu'i ljon shing las/_/ta la'i 'bras bu chags pa dang /_/khardzu ra yi yal ga las/_/a mra'i lo ma skye 'gyur ba/_/ya mtshan dngos po 'di dag ni/_/phan tshun rung par 'gyur srid 
[\[28b\]]
[\[28b.1\]]kyi/_/bcom ldan 'das kyi ring bsrel ni/_/mthar ni nams kyang dmigs mi 'gyur/_/gal te ru sbal spu las ni/_/gos mchog dam pa rab btags nas/_/grang tshe bgo bar rung 'gyur na/_/bcom ldan ring bsrel btsal bar bya/_/gal te sbrang bu'i rkang pa las/_/khang 
[\[28b.2\]]pa rtseg ma byas 'gyur te/_/rab brtan mi g.yo gyur pa na/_/bcom ldan ring bsrel btsal bar bya/_/gal te chu yi dza lu ka/_/kha nas so dkar skyes gyur nas/_/ring che mtshon ltar rno gyur na/_/bcom ldan ring bsrel btsal bar bya/_/gal te ri bong rwa thogs nas/_/
[\[28b.3\]]them skas rab gtsang mngon bsgrubs te/_/mtho ris gnas su 'dzeg rung na/_/bcom ldan ring bsrel btsal bar bya/_/byi bas them skas de 'dzegs te/_/lha ma yin la bsdo ba dang /_/nam mkha'i zla ba sgrib nus na/_/bcom ldan ring bsrel btsal bar bya/_/gal te 
[\[28b.4\]]sbrang bu ra ro nas/_/grong khyer kun tu rab rgyu zhing /_/khang khyim rgya cher byas gyur na/_/bcom ldan ring bsrel btsal bar bya/_/gal te bong bu'i mchu yi mdog_/bim pa'i 'bras ltar dmar 'gyur zhing /_/glu gar la ni mkhas gyur na/_/bcom ldan ring bsrel 
[\[28b.5\]]btsal bar bya/_/gal te bya rog 'ug pa gnyis/_/gnas gcig lhan cig rab brtse zhing /_/de dag phan tshun mdza' 'gyur na/_/bcom ldan ring bsrel btsal bar bya/_/gal te pa la'i 'dab ma las/_/gdugs dang bla re mngon bsgrubs te/_/char chen skyabs 
[\[28b.6\]]ni byas gyur na/_/bcom ldan ring bsrel btsal bar bya/_/gal te gru chen thams cad las/_/nor dang rin chen rab bkang ste/_/thang bu skam la 'gro nus na/_/bcom ldan ring bsrel btsal bar bya/_/gal te sbrang bu lcags phye mchus/_/spos kyi ri bo khyer nas ni/_/dga' 
[\[28b.7\]]mgur 'phur zhing 'gro gyur na/_/bcom ldan ring bsrel btsal bar bya/_/de nas de'i tshe bram ze chos kyi slob dpon gyis lung bstan pas tshigs su bcad pa 'di dag thos nas gzhon nu sems can thams cad kyis mthong bar dga' ba la tshigs su bcad de smras pa/_legs 
[\[29a\]]
[\[29a.1\]]so gzhon nu chen po khyod/_/'khor 'di kun gyi bkra shis yin/_/thabs la mkhas pa'i sems kyis ni/_/bla med sangs rgyas lung bstan thob/_/de bzhin gshegs pa gzigs chen gyis/_/'jig rten dag ni skyob mdzad pas/_/khyod kyis rtse gcig nyon cig 
[\[29a.2\]]dang /_/deng bdag rim bzhin bshad par bya/_/sangs rgyas spyod yul bsam dka' bas/_/'jig rten dag na mtshungs pa med/_/chos sku ngo bo rtag bzhugs pas/_/rnal 'byor sgom la khyad par med/_/sangs rgyas sku kun mtshungs pas na/_/chos gsungs pa 
[\[29a.3\]]yang de bzhin te/_/sangs rgyas rnams la mdzad mi mnga'/_/gzod ma nyid nas skye ba med/_/bcom ldan rdo rje'i sku yin yang /_/thabs kyis sprul pa'i sku ston pas/_/de phyir bcom ldan ring bsrel ni/_/yungs 'bru tsam yang yod pa min/_/bcom ldan sha 
[\[29a.4\]]khrag sku min na/_/ji ltar ring bsrel yod par 'gyur/_/sems can rnams la phan gdags phyir/_/thabs kyis sku gdung gzhag pa yin/_/chos sku yang dag sangs rgyas pas/_/chos dbyings de bzhin gshegs pa yin/_/yang 
[\[29a.5\]]dag sku ni 'di yin pas/_/de 'dra'i chos ni gsungs par mdzad/_/de nas 'khor 'dus pa de nyid du lha'i bu sum khri nyis stong gis de bzhin gshegs pa'i sku tshe'i tshad shin tu ring bar bstan pa thos nas thams cad bla na med pa yang dag par rdzogs pa'i byang chub tu sems bskyed 
[\[29a.6\]]nas ngo mtshar rmad du byung ba'i dga' ba dang /_mgu ba dang /_rangs pa thob pas thams cad mgrin gcig tu tshigs su bcad de smras pa/_sangs rgyas mya ngan mi 'da' ste/_/yang dag chos kyang nub mi 'gyur/_/sems can rnams la phan gdags phyir/_/mya ngan 'da' bar 
[\[29a.7\]]bstan pa yin/_/bcom ldan bsam gyis mi khyab cing /_/sku mchog tha dad mtshan med kyang /_/sems can rnams la phan gdags phyir/_/bkod pa sna tshogs ston par mdzad/_/de nas byang chub sems dpa' mdzes pa'i tog gis bcom ldan 'das kyi spyan sngar de bzhin 
[\[29b\]]
[\[29b.1\]]gshegs pa bzhi dang /_skyes bu chen po de gnyis dang /_lha'i bu rnams las de bzhin gshegs pa shAkya thub pa'i sku tshe'i tshad bstan pa mngon sum du thos pas yang 'dug pa'i stan las langs te thal mo sbyar nas gus pas bcom ldan 'das la 'di skad ces gsol to/_/bcom 
[\[29b.2\]]ldan 'das gal te yang dag par 'di ltar de bzhin gshegs pa rnams yongs su mya ngan las mi 'da' zhing ring bsrel yang mi mnga' ba zhig lags na ci'i slad du mdo sde las yongs su mya ngan las 'da' ba dang /_sangs rgyas la ring bsrel mnga' bar gsungs shing /_lha 
[\[29b.3\]]dang mi rnams kyis rim gro dang /_bkur sti dang /_mchod pa bgyid par 'gyur ba'i ched du 'das pa'i sangs rgyas rnams kyis kyang sku gdung mnga' bar bstan cing 'jig rten na bzhugs pas lha dang mi rnams kyis mchod cing rim gro bgyis na bsod nams dpag tu ma 
[\[29b.4\]]mchis pa thob par 'gyur ro/_/zhes gsungs la/_deng ni ma mchis so zhes gsungs pas the tsom dang som nyi 'tshal bar gyur na/_bcom ldan 'das bdag cag la thugs brtse bar dgongs te rgya cher rnam par dbye bar gsol/_de nas bcom ldan 'das kyis byang chub 
[\[29b.5\]]sems dpa' mdzes pa'i tog dang /_'khor mang po rnams la bka' stsal pa/_khyod kyis 'di ltar shes par bya ste/_yongs su mya ngan las 'da' zhing ring bsrel yod do/_/zhes gsungs pa ni dgongs pa'i dbang gis gsungs pa yin pas 'di ltar de'i don gang yin 
[\[29b.6\]]pa sems rtse gcig tu nyon cig_/rigs kyi bu byang chub sems dpa' sems dpa' chen po rnams kyis 'di ltar chos rnam pa bcus de bzhin gshegs pa yang dag par rdzogs pa'i sangs rgyas kyi/_de kho na nyid kyi don gyi tshul gyis mthar phyin pa'i mya ngan las 'das pa 
[\[29b.7\]]chen po yod par gsungs pa gang yin pa shes par 'gyur bar rig par bya'o/_/bcu gang zhe na/_dang po ni de bzhin gshegs pa rnams nyon mongs pa'i sgrib pa dang shes bya'i sgrib pa ma lus par spangs shing zad par gyur pa'i phyir yongs su mya ngan las 'das pa zhes bya'o/_/
[\[30a\]]
[\[30a.1\]]gnyis pa ni de bzhin gshegs pa rnams sems can ngo bo nyid med pa dang chos ngo bo nyid med par legs par thugs su chud pa'i phyir yongs su mya ngan las 'das pa zhes bya'o/_/gsum pa ni lus kyi gnas dang chos kyi gnas yongs su gyur pa'i phyir yongs su 
[\[30a.2\]]mya ngan las 'das pa zhes bya'o/_/bzhi pa ni sems can rnams la don mdzad pa'i rgyu dang rkyen rang gi ngang gis nye bar zhi bar gyur pa'i phyir yongs su mya ngan las 'das pa zhes bya'o/_/lnga pa ni de kho na nyid kyi mtshan nyid tha dad pa med pa mnyam pa nyid kyis chos kyi sku mngon sum du brnyes 
[\[30a.3\]]pa'i phyir yongs su mya ngan las 'das pa zhes bya'o/_/drug pa ni 'khor ba dang mya ngan las 'das pa la ngo bo nyid gnyis su med par thugs su chud pa'i phyir yongs su mya ngan las 'das pa zhes bya'o/_/bdun pa ni chos thams cad kyi rtsa ba thugs su chud nas/_
[\[30a.4\]]rnam par dag pa mngon sum du gyur pa'i phyir/_yongs su mya ngan las 'das pa zhes bya'o/_/brgyad pa ni chos thams cad la skye ba med cing 'gag pa med par rnal 'byor legs par bsgoms pa'i phyir/_yongs su mya ngan las 'das pa zhes bya'o/_/dgu pa ni de bzhin nyid dang 
[\[30a.5\]]chos kyi dbyings dang /_yang dag pa'i mtha' mnyam pa nyid kyis yang dag pa'i ye shes brnyes pa'i phyir/_yongs su mya ngan las 'das pa zhes bya'o/_/bcu pa ni chos rnams kyi ngo bo nyid dang mya ngan las 'das pa'i ngo bo nyid la bye brag med pa brnyes pa'i phyir/_yongs su 
[\[30a.6\]]mya ngan las 'das pa zhes bya ste/_rigs kyi bu 'di dag ni yongs su mya ngan las 'das pa yod par bstan pa'i chos rnam pa bcu zhes bya'o/_/gzhan yang rigs kyi bu byang chub sems dpa' sems dpa' chen po rnams kyis 'di ltar chos rnam pa bcus de bzhin 
[\[30a.7\]]gshegs pa dgra bcom pa yang dag par rdzogs pa'i sangs rgyas kyis de kho na nyid kyi don gyi tshul gyis mthar phyin pa'i yongs su mya ngan las 'das pa chen po yod par gsungs pa gang yin pa shes par 'gyur bar rig par bya'o/_/bcu gang zhe na/_dang po ni nyon mongs pa thams 
[\[30b\]]
[\[30b.1\]]cad ni 'dod pas gzhi byas pa yin pas 'dod pa las skyes pa yin la sangs rgyas bcom ldan 'das rnams ni 'dod pa yongs su bcad pa'i phyir yongs su mya ngan las 'das pa zhes bya'o/_/gnyis pa ni de bzhin gshegs pa rnams nyon mongs pa'i 'dod pa rnams yongs su 
[\[30b.2\]]bcad pas chos 'ga' yang len par mi mdzad la/_len par mi mdzad pa'i phyir gshegs pa yang mi mnga' byon pa yang mi mnga' zhing len pa mi mnga' ba'i phyir yongs su mya ngan las 'das pa zhes bya'o/_/gsum pa ni 'di ltar de bzhin gshegs pa la gshegs pa dang 
[\[30b.3\]]byon pa mi mnga' zhing len pa mi mnga' ba gang yin pa de ni chos kyi sku skye ba med cing 'gag pa med pa yin pas skye ba dang 'gag pa med par gyur pa'i phyir yongs su mya ngan las 'das pa zhes bya'o/_/bzhi pa ni skye ba dang 'gag pa med pa gang yin pa de ni tshig gis brjod par bya ba ma yin te/_
[\[30b.4\]]tshig gi lam yongs su chad par gyur pa'i phyir yongs su mya ngan las 'das pa zhes bya'o/_/lnga pa ni bdag dang gang zag med kyi chos tsam 'ba' zhig skye 'gag tu gyur pa'i gnas su gyur pa brnyes pa'i phyir yongs su mya ngan las 'das pa zhes bya'o/_/drug pa ni nyon mongs pa dang /_nye 
[\[30b.5\]]ba'i nyon mongs pa gang yin pa de dag thams cad ni blo bur gyi rdul yin la chos nyid gang yin pa de ni bdag po yin te/_'gro ba med cing 'ong ba med par sangs rgyas rnams kyis thugs su chud pa'i phyir yongs su mya ngan las 'das pa zhes bya'o/_/bdun pa ni de bzhin nyid gang yin pa 
[\[30b.6\]]de ni yang dag pa yin la gzhan thams cad ni yang dag pa ma yin pa yin pas yang dag pa'i ngo bo nyid gang yin pa de ni de bzhin nyid yin la/_de bzhin nyid kyi ngo bo nyid gang yin pa de ni de bzhin gshegs pa yin pas yongs su mya ngan las 'das pa zhes bya'o/_/brgyad pa ni yang dag 
[\[30b.7\]]pa'i mtha'i ngo bo nyid gang yin pa de la ni spros pa med de/_de bzhin gshegs pa nyag gcig gis yang dag pa'i mtha'i chos mngon sum du gyur nas/_spros pa gtan du bcad pas na/_yongs su mya ngan las 'das pa zhes bya'o/_/dgu pa ni skye ba med pa gang yin 
[\[31a\]]
[\[31a.1\]]pa de ni yang dag pa yin la/_skye ba gang yin pa de ni mi bden pa yin pas byis pa blun po rnams 'khor bar bying zhing 'dod pas khyer ba yin na/_de bzhin gshegs pa'i sku la ni yang dag par mi bden pa mi mnga' bas yongs su mya ngan las 'das pa zhes bya'o/_/
[\[31a.2\]]bcu pa ni yang dag pa'i chos ma yin pa gang yin pa de ni rkyen las byung ba yin la yang dag pa'i chos gang yin pa de ni rkyen las byung ba ma yin te/_de bzhin gshegs pa'i chos kyi sku'i ngo bo nyid dang yin pa de ni yang dag pa yin pas yongs su mya ngan las 'das pa zhes bya ste/_rigs 
[\[31a.3\]]kyi bu 'di dag ni yongs su mya ngan las 'das pa yod par bstan pa'i chos rnams pa bcu zhes bya'o/_/gzhan yang rigs kyi bu byang chub sems dpa' sems dpa' chen po rnams kyis 'di ltar yang chos rnam pa bcus de bzhin gshegs pa dgra bcom pa yang dag par rdzogs 
[\[31a.4\]]pa'i sangs rgyas kyi de kho na nyid kyi don gyi tshul gyis mthar phyin pa'i mya ngan las 'das pa chen po yod par gsungs pa gang yin pa shes par 'gyur bar rig par bya'o/_/bcu gang zhe na/_dang po ni de bzhin gshegs pas sbyin pa dang sbyin pa'i 'bras bu la bdag dang bdag gi ba 
[\[31a.5\]]med par legs par thugs su chud pas sbyin pa dang sbyin pa'i 'bras bu de la log par rtog pa gtan du bsal nas zhi bar gyur pa'i phyir yongs su mya ngan las 'das pa zhes bya'o/_/gnyis pa ni de bzhin gshegs pas tshul khrims dang tshul khrims kyi 'bras bu la bdag dang 
[\[31a.6\]]bdag gi ba med par legs par thugs su chud pas tshul khrims dang tshul khrims kyi 'bras bu de la log par rtog pa gtan du bsal nas zhi bar gyur pa'i phyir yongs su mya ngan las 'das pa zhes bya'o/_/gsum pa ni de bzhin gshegs pas bzod pa dang bzod pa'i 'bras bu 
[\[31a.7\]]la bdag dang bdag gi ba med par legs par thugs su chud pas bzod pa dang bzod pa'i 'bras bu de la/_/log par rtog par gtan du bsal nas zhi bar gyur pa'i phyir yongs su mya ngan las 'das pa zhes bya'o/_/bzhi pa ni de bzhin gshegs pas brtson 'grus dang /_brtson 
[\[31b\]]
[\[31b.1\]]'grus kyi 'bras bu la bdag dang /_bdag gi ba med par legs par thugs su chud pas brtson 'grus dang brtson 'grus kyi 'bras bu de la log par rtog pa gtan du bsal nas zhi bar gyur pa'i phyir yongs su mya ngan las 'das pa zhes bya'o/_/lnga pa ni de bzhin gshegs 
[\[31b.2\]]pas bsam gtan dang bsam gtan gyi 'bras bu la bdag dang bdag gi ba med par legs par thugs su chud pas bsam gtan dang bsam gtan gyi 'bras bu de la log par rtog pa gtan du bsal nas zhi bar gyur pa'i phyir yongs su mya ngan las 'das pa zhes bya'o/_/
[\[31b.3\]]drug pa ni de bzhin gshegs pas shes rab dang shes rab kyi 'bras bu la bdag dang bdag gi ba med par legs par thugs su chud pas shes rab dang shes rab kyi 'bras bu de la log par rtog pa gtan du bsal nas zhi bar gyur pa'i phyir yongs su mya ngan las 'das pa zhes 
[\[31b.4\]]bya'o/_/bdun pa ni de bzhin gshegs pas sems can dang sems can ma yin pa thams cad dang chos thams cad la ngo bo nyid med par legs par thugs su chud pas log par rtog pa gtan du bsal nas zhi bar gyur pa'i phyir yongs su mya ngan las 'das pa zhes bya'o/_/
[\[31b.5\]]brgyad pa ni gang gis bdag nyid la sred cing mngon par zhen pa des ni yongs su tshol bar byed pa la yongs su tshol ba'i phyir ni sdug bsngal mang po myong par 'gyur ba yin na/_de bzhin gshegs pa rnams ni bdag nyid la sred pa spangs pa'i phyir yongs su tshol ba gtan du 
[\[31b.6\]]bcad de yongs su tshol ba mi mnga' ba'i phyir yongs su mya ngan las 'das pa zhes bya'o/_/dgu pa ni 'dus byas kyi chos thams cad ni grangs dang tshad yod pa yin la 'dus ma byas kyi chos gang yin pa de ni grangs dang tshad spangs pa yin te/_de bzhin gshegs pa ni 'dus byas 
[\[31b.7\]]kyi chos spangs shing 'dus ma byas kyi chos mngon du mdzad pas grangs dang tshad mi mnga' ba'i phyir yongs su mya ngan las 'das pa zhes bya'o/_/bcu pa ni de bzhin gshegs pas sems can dang chos kyi ngo bo nyid thams cad stong zhing stong pa nyid las gud na stong pa'i ngo bo nyid 
[\[32a\]]
[\[32a.1\]]yod pa ma yin pa gang yin pa de nyid la yang dag pa'i chos kyi sku yin par thugs su chud pa'i phyir yongs su mya ngan las 'das pa zhes bya ste/_rigs kyi bu 'di dag ni mya ngan las 'das pa yod par bstan pa'i chos rnam pa bcu zhes bya'o/_/gzhan yang rigs kyi 
[\[32a.2\]]bu de bzhin gshegs pa yongs su mya ngan las mi 'da' ba gang yin pa de yang ci ngo mtshar rmad du byung ba ma yin nam/_gzhan yang ngo mtshar gyi chos rnam pa bcu dang ldan pa gang yin pa de ni de bzhin gshegs pa'i mdzad pa yin te/_bcu gang zhe na/_'khor ba ni nyes dmigs dang 
[\[32a.3\]]bcas pa yin la/_mya ngan las 'das pa ni nye bar zhi ba yin yang 'khor ba dang mya ngan las 'das pa mnyam pa nyid du mkhyen pa'i phyir 'khor bar mi gnas par yang mi 'gyur la/_mya ngan las 'das pa la gnas par yang mi mdzad pas sems can rnams la yongs su skyo ba mi skyed 
[\[32a.4\]]pa gang yin pa de ni de bzhin gshegs pa'i mdzad pa zhes bya'o/_/de bzhin gshegs pa ni sems can rnams la 'di snyam du byis pa so so'i skye bo 'di dag ni phyin ci log gi lta ba la spyod pas nyon mongs pa rnams kyis dkris shing nyon mongs par gyur pas ngas deng rnam par phye ste khong du 
[\[32a.5\]]chud par byas nas rnam par thar bar bya'o snyam du mi dgongs mod kyi/_'on kyang sngon gyi byams pa'i dge ba'i rtsa ba'i mthus sems can de dag gi dbang po dang /_rang bzhin dang /_bsam pa dang /_mos pa ji lta ba bzhin du rnam par rtog pa mi skyed par yang rang gi ngang gis yongs 
[\[32a.6\]]su sgrol bar mdzad cing /_phyi ma'i mthar thug pa'i bar du yang dag pa'i bstan pa bshad nas phan 'dogs shing dga' bar mdzad pa la mthar thug pa med pa gang yin pa de ni de bzhin gshegs pa'i mdzad pa zhes bya'o/_/de bzhin gshegs pa la ngas deng gsung rab yan lag bcu 
[\[32a.7\]]gnyis bstan nas sems can la phan gdags par bya'o snyam pa'i dgongs pa mi mnga' mod kyi/_'on kyang sngon gyi byams pa'i dge ba'i mthus phyi ma'i mthar thug pa'i bar du sems can de dag la rgya cher bstan pa mdzad pa la mthar thug pa med pa gang yin pa de ni de bzhin gshegs 
[\[32b\]]
[\[32b.1\]]pa'i mdzad pa zhes bya'o/_/de bzhin gshegs pa la ngas deng grong dang grong khyer dang /_grong rdal de dag tu song ste rgyal po dang blon po dang bram ze dang /_rgyal rigs dang /_dmangs rigs la sogs pa'i pho brang dang /_khyim dag tu bsod snyoms bslang bar bya'o/_/snyam pa'i 
[\[32b.2\]]dgongs pa mi mnga' mod kyi/_'on kyang sngon sku dang gsung dang thugs kyi spyod pa goms par gyur pa'i mthus rang gi ngang gis de dag tu gshegs nas phan pa'i dngos po mdzad cing bsod snyoms slong ba gang yin pa de ni de bzhin gshegs pa'i mdzad pa zhes bya'o/_/de bzhin 
[\[32b.3\]]gshegs pa'i sku la bkres pa dang /_skom pa dang /_bshang gci dang /_nyam chung ba'i mtshan ma yang mi mnga' la bsod snyoms slong bar mdzad kyang bshos gsol ba mi mnga' zhing rnam par rtog pa yang mi mnga' mod kyi/_'on kyang rang gi ngang gis sems can rnams 
[\[32b.4\]]la phan gdags pa'i phyir bshos gsol ba mnga' ba'i mtshan ma ston pa gang yin pa de ni de bzhin gshegs pa'i mdzad pa zhes bya'o/_/de bzhin gshegs pa la sems can mang po 'di dag la rab dang /_'bring dang /_tha ma yod pa de dag gi dbang po dang rang bzhin ji lta ba 
[\[32b.5\]]bzhin du chos bstan par bya'o snyam pa'i dgongs pa mi mnga' mod kyi/_'on kyang sangs rgyas bcom ldan 'das rnam par rtog pa mi mnga' bar yang de dag gi snod dang dbang po'i skyon ji lta ba bzhin du shin tu 'tsham par de dag la chos ston par mdzad pa gang yin pa de ni de bzhin 
[\[32b.6\]]gshegs pa'i mdzad pa zhes bya'o/_/de bzhin gshegs pa la sems can 'di dag ni nga la bkur sti dang rim gro mi byed cing rtag par nga la smod pa'i tshig 'byin par byed pas de dag dang lhan cig tu gtam smra bar mi bya'o/_/sems can 'di dag ni nga la bkur sti dang rim gro byed 
[\[32b.7\]]cing rtag par nga'i bsngags pa rjod par byed pas ngas de dag dang lhan cig tu gtam smra bar bya'o snyam pa'i dgongs pa mi mnga' mod kyi/_'on kyang de bzhin gshegs pas byams pa dang thugs rje'i dgongs pa mnyam pa bskyed nas gnyis su med par gyur pa gang yin pa de ni 
[\[33a\]]
[\[33a.1\]]de bzhin gshegs pa'i mdzad pa zhes bya'o/_/de bzhin gshegs pa rnams la byams sdang dang /_nga rgyal dang /_'dod pa dang /_ser sna dang /_nyon mongs pa rnams mi mnga' mod kyi/_'on kyang de bzhin gshegs pa rtag par rab tu dben pa la 
[\[33a.2\]]dgyes shing 'dod pa chung ba dang /_'du 'dzi spangs pa la bsngags pa brjod par mdzad pa gang yin pa de ni de bzhin gshegs pa'i mdzad pa zhes bya'o/_/de bzhin gshegs pa ni chos gcig tsam yang mi mkhyen pa'am/_legs par thugs su ma chud pa mi mnga' bas 
[\[33a.3\]]thams cad du me long lta bu'i ye shes mngon sum du gyur cing rnam par mi rtog pa mi mnga' mod kyi/_'on kyang de bzhin gshegs pas sems can de dag gis las kyi dngos po mngon par 'du byed pa gzigs nas de dag gi yid dang mthun par 'jug cing thabs mkhyen pas 
[\[33a.4\]]drangs te nges par 'byung ba thob par mdzad pa gang yin pa de ni de bzhin gshegs pa'i mdzad pa zhes bya'o/_/de bzhin gshegs pa ni gal te sems can kha cig phyug cing longs spyod dang ldan par gyur pa gzigs na yang dgyes pa skye bar mi 'gyur la/_de dag rgud 
[\[33a.5\]]cing phongs par gyur pa gzigs na yang yongs su gdung ba skye bar mi 'gyur mod kyi/_'on kyang de bzhin gshegs pas sems can de dag yang dag pa'i spyod pa mngon par bsgrubs pa gzigs par gyur nas thogs pa mi mnga' ba'i thugs rje chen pos rang gi ngang gis yongs su skyob 
[\[33a.6\]]cing sdud par mdzad pa dang /_gal te sems can de dag log pa'i spyod pa mngon par bsgrub pa gzigs par gyur na thogs pa mi mnga' ba'i thugs rje chen pos rang gi ngang gis yongs su skyob cing sdud par mdzad pa gang yin pa de ni de bzhin gshegs pa'i mdzad pa zhes bya'o/_/rigs 
[\[33a.7\]]kyi bu de ltar na de bzhin gshegs pa dgra bcom pa yang dag par rdzogs pa'i sangs rgyas ni de lta bu'i yang dag pa'i mdzad pa dpag tu med pa mnga' bar ston pa yin par rig par bya zhing /_khyed kyis 'di dag ni yongs su mya ngan las 'das pa'i yang dag pa'i mtshan nyid yin par rig 
[\[33b\]]
[\[33b.1\]]par bya'o/_/res 'ga' yongs su mya ngan las 'das pa yod par mthong ba gang yin pa de yang thabs mkhyen pas bstan pa yin la ring bsrel bzhag nas sems can rnams kyis bkur sti dang rim gro byas te mchod pa byed par 'gyur ba yang de bzhin gshegs pa'i byams 
[\[33b.2\]]pa'i dge ba'i rtsa ba'i mthu las gyur pa yin pas gang gis mchod pa byas pa de dag ma 'ongs pa'i dus na mi khom pa brgyad dang bral zhing de bzhin gshegs pa rnams la bsnyen bkur byed pa dang /_dge ba'i bshes gnyen dang phrad nas dge ba'i sems stor bar mi 'gyur 
[\[33b.3\]]ba dang /_bsod nams kyi rnam par smin pa dpag tu med pa dang ldan zhing myur du nges par byung nas 'khor ba dag gis blangs shing 'ching bar mi 'gyur bas 'di lta bu'i spyod pa gya nom pa gang yin pa de khyod kyis nan tan gyis bsgrub par bya zhing bag med par mi bya'o/_/
[\[33b.4\]]de nas byang chub sems dpa' mdzes pa'i tog gis bcom ldan 'das la mngon sum du yongs su mya ngan las mi 'da' ba dang /_shin tu zab pa'i mdzad pa bkas bshad pa thos nas gus pas thal mo sbyar nas 'di skad ces bdag ni deng gdod de bzhin gshegs pa 
[\[33b.5\]]ston pa chen po yongs su mya ngan las mi 'da' ba dang /_ring bsrel bzhag pa yang sems can rnams la sman par bgyi ba lags par khong du chud pas lus dang sems dga' mgu rangs shing ngo mtshar rmad du gyur to zhes gsol to/_/de bzhin gshegs pa'i sku tshe'i 
[\[33b.6\]]tshad bstan pa'i le'u 'di bstan pa na sems can tshad med grangs med dpag tu med pa snyed mi mnyam pa dang mnyam pa'i bla na med pa yang dag par rdzogs pa'i byang chub tu sems bskyed par gyur to/_/de bzhin gshegs pa bzhi po yang de nyid du mi snang bar gyur to/_/
[\[33b.7\]]byang chub sems dpa' mdzes pa'i tog kyang bcom ldan 'das kyi zhabs la phyag byas nas 'dug pa'i stan las langs te slar sngon gyi gnas su song ngo /_/gser 'od dam pa mchog tu rnam par rgyal ba [(]mod [,]mdo [)]sde'i rgyal po las de bzhin gshegs pa'i sku tshe'i tshad bstan pa'i 
[\[34a\]]
[\[34a.1\]]le'u ste gnyis pa'o//_//gser 'od dam pa mchog tu rnam par rgyal ba [(]mdo [,]mdo [)]sde'i rgyal po/_bam po gnyis pa/_de nas byang chub sems dpa' sems dpa' chen po nam mkha'i snying po 'khor mang po'i nang nas 'dug pa'i stan las langs te bla gos 
[\[34a.2\]]phrag pa gcig tu gzar nas pus mo g.yas pa'i lha nga sa la btsugs te gus pas thal mo sbyar nas bcom ldan 'das kyi zhabs la mgo bos phyag byas te/_gser dang rin po che'i me tog dang rin po che'i rgyal mtshan dang /_ba dan dang /_gdugs mchog dam pas mchod pa byas 
[\[34a.3\]]nas bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen pos ji ltar de bzhin gshegs pa rnams kyi shin tu zab pa'i gsang ba dag la chos bzhin du mngon par bsgrub par bgyi lags/_bcom ldan 'das kyis bka' stsal 
[\[34a.4\]]pa/_rigs kyi bu legs par nyon la shin tu yid la zungs shig dang /_ngas khyod la rnam par phye ste bstan par bya'o/_/rigs kyi bu de bzhin gshegs pa thams cad la sku rnam pa gsum mnga' ste gsum gang zhe na/_sprul pa'i sku dang longs spyod rdzogs pa'i sku dang chos 
[\[34a.5\]]kyi sku gang yin pa'o/_/'di ltar sku rnam pa gsum po 'di dag gis ni bla na med pa yang dag par rdzogs pa'i byang chub phun sum tshogs pa yongs su sdud bar byed de/_gang gis yang dag par rtogs shing khong du chud par gyur na myur du 'khor ba las nges par 'byung bar 'gyur 
[\[34a.6\]]ro/_/byang chub sems dpas ji ltar sprul pa'i sku khong du chud par bya zhe na/_rigs kyi bu de bzhin gshegs pa ni sngon spyod pa'i sa la gnas pa na sems can thams cad kyi ched du chos rnam pa sna tshogs mngon par bsgrubs so/_/de ltar mngon par bsgrubs pa yang rnal 'byor 
[\[34a.7\]]yongs su rdzogs pa'i bar du mngon par bsgrubs pas rnal 'byor bsgoms pa'i stobs kyis ni mnga' chen po brnyes la/_mnga' chen po brnyes pa'i mthus ni sems can gyi bsam pa ji lta ba dang sems can gyi spyod pa ji lta ba dang sems can gyi khams ji lta ba bzhin du 
[\[34b\]]
[\[34b.1\]]thams cad thugs su chud pas dus la yang mi gzhes shing /_dus dang gnas las kyang yol bar mi mdzad pas dus dang mthun zhing spyod pa dang mthun par rjes su mthun pa'i chos ston pa dang /_sku rnam pa sna tshogs ston pa gang yin pa de ni sprul pa'i sku zhes bya'o/_/rigs kyi bu 
[\[34b.2\]]byang chub sems dpas ji ltar longs spyod rdzogs pa'i sku khong du chud par bya zhe na/_'di ltar de bzhin gshegs pa rnams byang chub sems dpa' rnams kyis mngon par rtogs pa 'thob par bya ba'i phyir dang /_don dam pa'i bden pa bstan nas 'khor ba dang mya ngan las 
[\[34b.3\]]'das pa ro gcig pa nyid du shes par bya ba'i phyir dang /_'jig tshogs la lta ba yongs su bsal nas 'jigs shing skrag pa dang rab tu dga' ba bskyed pa'i phyir dang /_sangs rgyas kyi chos mtha' med pa'i gzhi mdzad pa'i phyir dang /_yang dag pa ji lta ba bzhin du de bzhin 
[\[34b.4\]]nyid dang /_de bzhin nyid kyi ye shes dang /_sngon gyi smon lam gyi stobs dang rjes su mthun pa'i phyir sku gang gis mtshan sum cu rtsa gnyis dang dpe byad bzang po brgyad cu phun sum tshogs pa dang /_dbu dang /_rgyab kyi 'od yongs su rdzogs pa ston pa gang yin pa de ni longs 
[\[34b.5\]]spyod rdzogs pa'i sku zhes bya'o/_/rigs kyi bu byang chub sems dpa' sems dpa' chen pos ji ltar chos kyi sku khong du chud par bya zhe na/_nyon mongs pa'i sgrib pa la sogs pa yongs su bsal nas dge ba'i chos rnams yongs su rdzogs par gyur pa'i phyir de bzhin nyid 
[\[34b.6\]]dang /_de bzhin nyid kyi ye shes kho na dang ldan par gyur pa gang yin pa de ni chos kyi sku zhes bya'o/_/sku snga ma rnam pa gnyis ni btags pa tsam du yod pa yin la sku gsum pa 'di ni yang dag par yod pa yin te/_sku snga ma gnyis kyi rtsa bar gyur pa'i phyir ro/_/de ci'i phyir 
[\[34b.7\]]zhe na/_chos kyi de bzhin nyid dang /_rnam par mi rtog pa'i ye shes las ma gtogs par sangs rgyas thams cad las gud na chos gzhan mi mnga' ste/_sangs rgyas thams cad ni mkhyen pa phun sum tshogs par gyur na nyon mongs pa thams cad gtan du nye bar zhi zhing 
[\[35a\]]
[\[35a.1\]]zad nas sangs rgyas kyis rnam par dag pa brnyes par 'gyur bas/_de'i phyir chos kyi de bzhin nyid dang de bzhin nyid kyi ye shes kyis ni sangs rgyas kyi chos thams cad yongs su sdud par 'gyur ro/_/gzhan yang rigs kyi bu sangs rgyas thams cad ni 
[\[35a.2\]]bdag dang gzhan la phan 'dogs pa'i mthar byon pa yin pas/_bdag la phan 'dogs pa ni chos kyi de bzhin nyid do/_/gzhan la phan 'dogs pa ni de bzhin nyid kyi ye shes so/_/bdag dang gzhan la phan 'dogs par mdzad pa la mnga' brnyes nas mdzad pa mtha' yas 
[\[35a.3\]]pa rnam pa sna tshogs yongs su rdzogs par gyur pa'i phyir de lta bas na sangs rgyas kyi chos thams cad bye brag tha dad pa rnam pa sna tshogs tshad med cing mtha' med pa snyed yod par rnam par phye ba yin no/_/rigs kyi bu 'di lta ste dper na yang dag pa ma yin pa'i rnam par rtog pa la 
[\[35a.4\]]brten nas nyon mongs pa rnam pa sna tshogs dang /_las kyi rgyu rnam pa sna tshogs dang /_'bras bu rnam par smin pa rnam pa sna tshogs bstan pa de bzhin du chos kyi de bzhin nyid dang /_de bzhin nyid kyi ye shes la brten nas kyang sangs rgyas kyi chos rnam pa sna tshogs dang /_
[\[35a.5\]]rang sangs rgyas kyi chos rnam pa sna tshogs dang /_nyan thos kyi chos rnam pa sna tshogs ston par mdzad do/_/chos kyi de bzhin nyid dang /_de bzhin nyid kyi ye shes la brten nas sangs rgyas kyi chos thams cad la rang dbang thob nas phun sum tshogs par 'gyur bas 
[\[35a.6\]]'di ni mchog tu bsam gyis mi khyab pa zhes bya'o/_/'di lta ste dper na nam mkha' la ri mo bris te rgyan du byed pa gang yin pa de ni bsam gyis mi khyab pa yin no/_/de bzhin du chos kyi de bzhin nyid dang /_de bzhin nyid kyi ye shes la brten nas sangs rgyas kyi chos yongs su 
[\[35a.7\]]rdzogs par byed pa yang bsam gyis mi khyab pa yin no/_/rigs kyi bu ji ltar na chos kyi de bzhin nyid dang /_de bzhin nyid kyi ye shes gnyis la rnam par rtog pa mi mnga' bar yang rang gi ngang gis mdzad pa'i dngos po dag phun sum tshogs par 'gyur zhe na/_rigs kyi bu 
[\[35b\]]
[\[35b.1\]]'di lta ste dper na de bzhin gshegs pa yongs su mya ngan las 'das par smon lam la mnga' brnyes pa'i phyir mdzad pa'i dngos po rnam pa sna tshogs pa phun sum tshogs par 'gyur ba de bzhin du chos kyi de bzhin nyid dang /_de bzhin nyid kyi ye shes mdzad pa'i dngos po de dag yongs 
[\[35b.2\]]su grub pa la mnga' brnyes pa yang de bzhin no/_/gzhan yang byang chub sems dpa' sems dpa' chen po rnams sems med pa'i ting nge 'dzin la snyoms par 'jug kyang sngon gyi smon lam la brten nas ting nge 'dzin las langs te bya ba mang po rnams la mngon par 'du byed do/_/
[\[35b.3\]]de bzhin du chos gnyis po dag la rnam par rtog pa mi mnga' bar yang rang gi ngang gis mdzad pa dag yongs su rdzogs par 'gyur ro/_/rigs kyi bu 'di lta ste dper na nyi ma dang zla ba la yang rnam par rtog pa med/_chu dang me long la yang rnam par rtog pa med/_'od snang ba la yang 
[\[35b.4\]]rnam par rtog pa med mod kyi/_'on kyang gsum 'dus pa las gzugs brnyan 'byung bar 'gyur ro/_/de bzhin du chos kyi de bzhin nyid dang /_de bzhin nyid kyi ye shes la yang rnam par rtog pa mi mnga' mod kyi/_'on kyang smon lam la mnga' brnyes pa'i phyir sems can 
[\[35b.5\]]skal ba dang ldan pa dag la longs spyod rdzogs pa dang /_sprul pa'i sku nyi zla'i gzugs brnyan 'dus pa las snang ba bzhin du ston par mdzad do/_/gzhan yang rigs kyi bu 'di lta ste dper na tshad med dpag tu med pa'i chu dang me long dag 'od snang ba la brten pa'i phyir nam 
[\[35b.6\]]mkha' la gzugs brnyan mtshan ma tha dad pa rnam pa sna tshogs ston par byed kyang nam mkha' ni mtshan ma med pa nyid do/_/rigs kyi bu de bzhin du slob ma rnams 'dul ba gang yin pa de ni chos kyi sku'i gzugs brnyan yin te/_smon lam gyi mthus sku rnam pa gnyis las 
[\[35b.7\]]mtshan ma rnam pa sna tshogs snang yang chos kyi sku'i sa la ni tha dad pa'i mtshan ma mi mnga'o/_/rigs kyi bu sku gnyis po de dag la brten nas ni sangs rgyas thams cad kyis lhag ma dang bcas pa'i mya ngan las 'das pa bstan to/_/chos kyi sku de la brten nas ni lhag ma 
[\[36a\]]
[\[36a.1\]]med pa'i mya ngan las 'das pa bstan to/_/de ci'i phyir zhe na/_chos thams cad ni mthar zad par 'gyur ba'i phyir ro/_/sku gsum po 'di dag la brten nas ni sangs rgyas thams cad kyis mi gnas pa'i mya ngan las 'das pa bstan to/_/sku gnyis kyi phyir 
[\[36a.2\]]ni mya ngan las 'das pa la mi gnas te/_chos kyi sku las gud na yang sangs rgyas gzhan med pas so/_/ci'i phyir sku gnyis mya ngan las 'das pa la mi gnas zhe na/_sku gnyis po de dag ni brtags pa tsam ste/_yang dag pa ma yin pas skad cig mar skye zhing 'gag 
[\[36a.3\]]pa dang bcas pas nges par mi gnas pa'i phyir yang dang yang du 'byung zhing nges pa med pa'i phyir ro/_/chos kyi sku ni de lta ma yin pas de'i phyir sku gnyis po mya ngan las 'das pa la mi gnas so/_/chos kyi sku ni gnyis su med pas de'i phyir mya ngan las 'das pa la mi gnas 
[\[36a.4\]]te/_de lta bas na sku gsum po de dag la brten nas mi gnas pa'i mya ngan las 'das pa bstan pa yin no/_/rigs kyi bu so so'i skye bo thams cad ni mtshan nyid gsum dang ldan pa'i phyir 'ching ba dang bcas shing sgrib pa dang bcas pas sku gsum po dag thag ring du spong zhing sku 
[\[36a.5\]]gsum po dag dang nye bar mi 'gyur ro/_/gsum gang zhe na/_kun tu brtags pa'i mtshan nyid dang /_gzhan gyi dbang las byung ba'i mtshan nyid dang yongs su grub pa'i mtshan nyid do/_/'di ltar mtshan nyid 'di dag yongs su ma shes pa'i phyir dang zhi bar ma gyur pa'i phyir 
[\[36a.6\]]dang yongs su ma dag pa'i phyir te/_de lta bas na sku gsum po 'di dag dang nye bar ma gyur pa yin no/_/'di ltar mtshan nyid gsum po 'di dag shes shing nye bar zhi ba dang yongs su dag par gyur pa'i phyir de lta bas na sangs rgyas bcom ldan 'das rnams sku gsum dang ldan par 
[\[36a.7\]]'gyur ba yin no/_/rigs kyi bu byis pa so so'i skye bo rnams ni sems rnam pa gsum po 'di dag ma spangs pa'i phyir sku gsum po dag thag ring du spangs nas nye bar mi 'gyur ba yin no/_/gsum gang zhe na/_bya ba slong ba'i sems dang /_rtsa ba la brten pa'i sems dang /_rtsa 
[\[36b\]]
[\[36b.1\]]ba'i sems gang yin pa'o/_/thul bar byed pa'i lam rnams la brten nas ni bya ba slong ba'i sems zad par 'gyur ro/_/chos kyis spong ba'i lam la brten nas ni rtsa ba la brten pa'i sems zad par 'gyur ro/_/mchog tu 'gyur ba'i lam la brten nas ni/_rtsa ba'i sems zad 
[\[36b.2\]]par 'gyur ro/_/bya ba slong ba'i sems nye bar zhi bar gyur pa'i phyir ni sprul pa'i sku ston par 'gyur ro/_/rtsa ba la brten pa'i sems nye bar zhi bar gyur pa'i phyir ni longs spyod rdzogs pa'i sku ston par 'gyur ro/_/rtsa ba'i sems nye bar zhi bar gyur pa'i phyir ni chos kyi sku 'thob 
[\[36b.3\]]par 'gyur bas de'i phyir de bzhin gshegs pa thams cad sku gsum dang ldan par gyur pa yin no/_/rigs kyi bu sangs rgyas thams cad ni sku dang po'i dbang gis sangs rgyas rnams dang mdzad pa mtshungs pa dang /_sku gnyis pa'i dbang gis sangs rgyas rnams dang dgongs pa 
[\[36b.4\]]mtshungs pa dang /_sku gsum pa'i dbang gis sangs rgyas rnams dang sku mtshungs par gyur pa yin no/_/rigs kyi bu sangs rgyas rnams kyi sku dang po gang yin pa de ni sems can gyi mos pa'i rjes su rnam pa mang po dang ldan pa'i phyir mtshan nyid sna tshogs ston par mdzad pas 
[\[36b.5\]]de'i phyir mang por bstan pa yin no/_/sangs rgyas kyi sku gnyis pa gang yin pa de ni slob ma rnams yid gcig tu gyur pa'i phyir mtshan nyid gcig kho na ston par mdzad pas de'i phyir gcig tu bstan pa yin no/_/sangs rgyas kyi sku gsum pa gang yin pa de ni mtshan ma gnyis 
[\[36b.6\]]kyi rnam pa thams cad kun tu khyab cing mtshan nyid du 'dzin pa'i spyod yul ma yin pas de'i phyir gcig pa yang ma yin tha dad pa yang ma yin pa zhes bstan to/_/rigs kyi bu sku dang po gang yin pa de ni longs spyod rdzogs pa'i sku la brten nas rab tu snang bar 'gyur ro/_/sku 
[\[36b.7\]]gnyis pa gang yin pa de ni chos kyi sku la brten nas rab tu snang bar 'gyur ro/_/chos kyi sku gang yin pa de ni yang dag par yod pa ma yin pas brten pa'i gnas ci yang mi mnga'o/_/rigs kyi bu 'di ltar chos gsum po de dag ni rtag pa'i don dang ldan pa'i phyir ni rtag pa zhes 
[\[37a\]]
[\[37a.1\]]bya'o/_/bstan la mi rtag pa'i don dang ldan pa'i phyir ni mi rtag pa zhes bstan te/_sprul pa'i sku gang yin pa de ni rtag par chos kyi 'khor lo bskor zhing de dang de dag tu rkyen ji lta ba bzhin du thabs mkhas pa ston pa la rgyun 'chad pa med pa'i phyir de lta bas na 
[\[37a.2\]]rtag pa zhes bstan to/_/rtsa ba ma yin pa'i phyir dang phun sum tshogs pa'i mdzad pa chen po mngon du mi 'byung ba'i phyir de lta bas na mi rtag pa zhes bstan to/_/longs spyod rdzogs pa'i sku gang yin pa de ni thog ma med pa'i dus nas rgyun 'chad pa med par sangs rgyas thams cad 
[\[37a.3\]]kyi ma 'dres pa'i chos rnams yongs su sdud cing 'dzin pa'i phyir dang /_sems can zad pa med pa bzhin du mdzad pa la yang zad pa mi mnga' ba'i phyir rtag pa zhes bstan to/_/rtsa ba ma yin pa'i phyir dang phun sum tshogs pa'i mdzad pa chen po mngon du mi 'byung ba'i phyir mi rtag pa 
[\[37a.4\]]zhes bstan to/_/chos kyi sku gang yin pa de ni mngon par 'du byed pa'i chos kyang ma yin la tha dad pa'i mtshan nyid kyang mi mnga' zhing rtsa ba yin par gyur pa'i phyir dang /_nam mkha' dang mtshungs par gyur pa'i phyir rtag pa zhes bstan to/_/rigs 
[\[37a.5\]]kyi bu rnam par mi rtog pa'i ye shes las gud na mchog tu gyur pa'i ye shes med la chos kyi de bzhin nyid las gud na yang mchog tu gyur pa'i spyod yul med pas chos kyi de bzhin nyid gang yin pa de dang /_shes rab kyi de bzhin nyid gang yin pa de'i de bzhin nyid rnam pa gnyis 
[\[37a.6\]]po gang yin pa de ni de bzhin nyid gcig pa yang ma yin/_tha dad pa yang ma yin te/_de'i phyir chos kyi sku ni shes rab rnam par dag par gyur pa'i phyir dang /_'gog ba rnam par dag par gyur pa'i phyir gnyis rnam par dag par gyur pa yin pas des na chos kyi sku ni rnam 
[\[37a.7\]]par dag pa phun sum tshogs par gyur pa yin no/_/gzhan yang rigs kyi bu sku gsum po dag rab tu rnam par dbye na tha dad pa rnam pa bzhir 'gyur te/_sprul pa'i sku yin la longs spyod rdzogs pa'i sku ma yin pa yang yod/_longs spyod rdzogs pa'i sku yin la sprul 
[\[37b\]]
[\[37b.1\]]pa'i sku ma yin pa yang yod/_sprul pa'i sku yang yin la longs spyod rdzogs pa'i sku yang yin pa yang yod/_sprul pa'i sku yang ma yin la longs spyod rdzogs pa'i sku yang ma yin pa yang yod do/_/sprul pa'i sku yin la longs spyod rdzogs pa'i sku ma yin pa gang zhe na 'di 
[\[37b.2\]]lta ste/_de bzhin gshegs pa rnams yongs su mya ngan las 'das pa'i 'og tu smon lam la mnga' brnyes pa'i phyir rkyen ji lta ba bzhin du phan 'dogs pa gang yin pa de ni sprul pa'i sku zhes bya'o/_/longs spyod rdzogs pa'i sku yin la sprul pa'i sku ma yin pa gang zhe na/_sa'i 
[\[37b.3\]]mdun rol gyi sku gang yin pa'o/_/sprul pa'i sku yang yin la longs spyod rdzogs pa'i sku yang yin pa gang zhe na/_'di lta ste/_lhag ma dang bcas pa'i mya ngan las 'das pa la gnas pa'i sku gang yin pa'o/_/sprul pa'i sku yang ma yin la longs spyod rdzogs pa'i sku yang ma 
[\[37b.4\]]yin pa gang zhe na/_'di lta ste/_chos kyi sku gang yin pa'o/_/rigs kyi bu chos kyi sku gang yin pa de ni gnyis su med pas rab tu phye ba'i phyir ro/_/gnyis su med pa zhes bya ba yang gang zhe na/_chos kyi sku de la mtshan nyid dang mtshan nyid kyi gnas zhes bya ba gnyi ga 
[\[37b.5\]]med pas yod pa yang ma yin med pa yang ma yin/_gcig pa yang ma yin tha dad pa yang ma yin/_grangs kyang ma yin grangs ma yin pa yang ma yin/_snang ba yang ma yin/_mun pa yang ma yin te/_de lta bu'i de bzhin nyid kyi ye shes des ni mtshan nyid dang 
[\[37b.6\]]mtshan nyid kyi gnas kyang mi gzigs/_yod pa yang ma yin med pa yang ma yin pa yang mi gzigs/_gcig pa yang ma yin tha dad pa yang ma yin pa yang mi gzigs/_grangs kyang ma yin grangs ma yin pa yang mi gzigs/_snang ba yang ma yin/_mun pa 
[\[37b.7\]]yang ma yin pa yang mi gzigs pas de'i phyir spyod yul rnam par dag pa dang /_shes rab rnam par dag pa la rnam par brtag tu yang mi rung la 'dir spyod pa zhes bya ba med kyang 'gog pa dang lam gyi gzhi byed pa'i phyir chos kyi sku 'di la de bzhin gshegs pa'i mdzad 
[\[38a\]]
[\[38a.1\]]pa rnam pa sna tshogs snang bar 'gyur bar rig par bya'o/_/rigs kyi bu sku 'di'i rgyu dang /_rkyen dang /_spyod yul dang /_gnas dang /_'bras bu dang /_rtsa ba dpag par dka' ba'i phyir gang gis khong du chud par gyur na sku de nyid theg pa chen po'o/_/
[\[38a.2\]]de bzhin gshegs pa'i rang bzhin no/_/de bzhin gshegs pa'i snying po'o/_/sku 'di nyid la brten nas dang po bskyed pa'i sems kyang thob par 'gyur ro/_/rnal 'byor sgom pa'i sa pa'i sems kyang rab tu snang bar 'gyur ro/_/phyir mi ldog pa'i sems kyang rab tu snang 
[\[38a.3\]]bar 'gyur ro/_/tshe gcig gis thogs pa'i sems dang /_rdo rje'i sems dang /_de bzhin gshegs pa'i sems kyang rab tu snang bar 'gyur ro/_/de bzhin gshegs pa'i chos gya nom pa tshad med cing mtha' med pa thams cad kyang rab tu snang bar 'gyur ro/_/chos kyi 
[\[38a.4\]]sku 'di la brten nas bsam gyis mi khyab pa'i ting nge 'dzin chen po rnams kyang rab tu snang bar 'gyur ro/_/chos kyi sku 'di la brten nas ye shes chen po thams cad rab tu snang bar 'gyur bas de'i phyir sku gnyis po 'di dag ni ting nge 'dzin dang /_shes rab la brten nas 
[\[38a.5\]]mngon du snang bar 'gyur ro/_/chos kyi sku 'di lta bu 'di ni rang gi ngo bo nyid la gnas pas rtag pa zhes kyang bstan to/_/nga zhes kyang bstan to/_/ting nge 'dzin chen po la gnas pa'i phyir skyid pa zhes kyang bstan to/_/ye shes chen po la gnas pa'i phyir yongs su gtsang ba 
[\[38a.6\]]zhes kyang bstan te/_de lta bas na de bzhin gshegs pa ni rtag par bzhugs pa dang /_mnga' dbang brnyes pa dang bde zhing skyid pa dang /_yongs su gtsang bar gyur pa yin no/_/ting nge 'dzin chen po la brten nas dpa' bar 'gro ba'i ting nge 'dzin la sogs pa ting nge 
[\[38a.7\]]'dzin thams cad dang /_chos dran pa chen po la sogs pa dran pa nye bar gzhag pa thams cad dang /_byams pa chen po dang /_thugs rje chen po dang /_gzungs thams cad dang /_mngon par shes pa thams cad dang /_dbang thams cad dang /_chos mnyam pa 
[\[38b\]]
[\[38b.1\]]thams cad yang dag par sdud cing de lta bu'i sangs rgyas kyi chos thams cad kyang mngon du 'byung bar 'gyur ro/_/ye shes chen po 'di la brten nas stobs bcu dang /_bsnyengs pa mi mnga' ba bzhi dang /_so so yang dag par rig pa bzhi dang /_ma 'dres pa'i chos 
[\[38b.2\]]brgya brgyad cu dang /_ngo mtshar rmad du byung ba'i chos bsam gyis mi khyab pa thams cad kyang rab tu snang bar 'gyur ro/_/'di lta ste dper na yid bzhin gyi nor bu rin po che la brten nas rin po che tshad med cing mtha' med pa rnam pa sna tshogs snang bar 'gyur ba de bzhin du ting nge 
[\[38b.3\]]'dzin chen po'i rin po che dang /_shes rab chen po'i rin po che la brten nas kyang sangs rgyas kyi chos gya nom pa tshad med cing mtha' med pa rnam pa sna tshogs mngon du 'byung bar 'gyur ro/_/rigs kyi bu de lta bu'i chos kyi sku'i ting nge 'dzin dang /_shes rab gang yin 
[\[38b.4\]]pa de ni mtshan ma thams cad las yang dag par 'das shing mtshan ma la mngon par zhen par mi 'gyur bas rnam par brtag tu mi rung la/_rtag pa yang ma yin chad pa yang ma yin pas dbu ma'i lam zhes bya'o/_/rnam par rtog pa mnga' yang ngo bo nyid la rnam par rtog 
[\[38b.5\]]pa mi mnga'o/_/gsum du bgrang ba yod kyang ngo bo nyid la gsum du 'gyur ba med pas 'phel ba yang med/_'grib pa yang med/_rmi lam dang sgyu ma lta bur gzung ba yang med/_'dzin pa yang med pas chos kyi sku'i de bzhin nyid rnam par grol ba'i gnas 'chi bdag 
[\[38b.6\]]gi rgyal po'i yul las yang dag par 'das pa skye shi'i mun pa las mngon par 'phags pa/_sems can thams cad kyis bsgrub par mi nus shing bgrod par mi nus pa/_sangs rgyas dang byang chub sems dpa' rnams kyi bzhugs pa'i gnas su gyur pa'o/_/rigs 
[\[38b.7\]]kyi bu 'di lta ste dper na mi zhig gser 'dod pas de dang de dag tu gser gyi rdo yongs su btsal ba las gser gyi rdo de rnyed nas zhib mor btags te snying po gang yin pa blangs nas so mal du bzhus btul nas gser yongs su dag pa rnyed par gyur na yid bzhin du bsgyur 
[\[39a\]]
[\[39a.1\]]te/_gdu bu la sogs pa rgyan gyi rnam pa sna tshogs su byas nas spyod pa mang po dang ldan par gyur kyang gser gyi rang bzhin la ni 'gyur ba ci yang med do/_/gzhan yang rigs kyi bu'am/_rigs kyi bu mo gang la la zhig rnam par grol ba'i mchog yongs su 
[\[39a.2\]]gnyer ba'am/_'jig rten pa'i dge ba mngon par bsgrubs pas de bzhin gshegs pa'am de'i slob ma'i 'khor mthong na nye bar bsnyen te/_bcom ldan 'das la 'di skad du bcom ldan 'das dge ba ni gang lags/_mi dge ba ni gang lags/_yang dag pa'i rnal 'byor 
[\[39a.3\]]bsgoms pas rnam par dag pa'i spyod pa 'thob par 'gyur ba ni gang lags/_zhes gsol pa dang /_de bzhin gshegs pa dang slob ma'i 'khor rnams des de skad du zhu ba gsol ba gzigs par gyur na de'i tshe 'di snyam du rigs kyi bu'am rigs kyi bu mo 'di ni rnam par dag pa 
[\[39a.4\]]yongs su gnyer ba'i phyir yang dag pa'i chos yongs su mnyan par 'dod pa yin no/_/snyam du dgongs nas de la rnam par phye ste bstan pa nyid kyis go bar mdzad par 'gyur bas des thos nas kyang yang dag pa'i dran pas mi brjed par bzung ste/_rnal 'byor bsgom par 
[\[39a.5\]]sems bskyed pas brtson 'grus kyi stobs thob nas le lo'i sgrib pa yongs su bsal te sgrib pa thams cad yongs su sbyong bar byed pas bslab pa'i gnas rnams la ma gus pa spangs nas rgod pa dang 'gyod pa'i sems nye bar zhi bar byas te sa dang po la 'jug par 'gyur bas sa 
[\[39a.6\]]dang po'i sems la brten nas sems can la phan 'dogs pa'i sgrib pa yongs su bsal nas sa gnyis par 'jug pa 'thob par 'gyur ro/_/sa der yang rnam par mi 'tshe ba'i sgrib pa yongs su bsal nas sa gsum par 'jug par 'gyur ro/_/sa der yang sems mnyen zhing rnam 
[\[39a.7\]]par byang ba'i sgrib pa yongs su bsal nas sa bzhi par 'jug par 'gyur ro/_/sa der yang thabs mkhas pa'i sgrib pa yongs su bsal nas sa lnga par 'jug par 'gyur ro/_/sa der yang don dam pa dang /_kun rdzob tu mthong ba'i sgrib pa yongs su bsal nas sa drug 
[\[39b\]]
[\[39b.1\]]par 'jug par 'gyur ro/_/sa der yang mtshan ma la mthong bar spyod pa'i sgrib pa yongs su bsal nas sa bdun par 'jug par 'gyur ro/_/sa der yang mtshan ma nye bar zhi bar mi mthong ba'i sgrib pa yongs su bsal nas sa brgyad par 'dug par 'gyur ro/_/sa der 
[\[39b.2\]]yang skye ba'i mtshan mar mi mthong ba'i sgrib pa yongs su bsal nas sa dgu par 'jug par 'gyur ro/_/sa der yang mngon par shes pa drug gi sgrib pa yang yongs su bsal nas sa bcu par 'jug par 'gyur ro/_/sa der yang shes bya'i sgrib pa dang rtsa ba'i sems yongs 
[\[39b.3\]]su bsal nas de bzhin gshegs pa'i sa la 'jug par 'gyur ro/_/de bzhin gshegs pa'i sa la 'jug pa gang yin pa de ni rnam pa gsum yongs su dag par gyur pa'i phyir shin tu rnam par dag pa zhes bya ste/_gsum gang zhe na/_nyon mongs pa rnam par dag pa 
[\[39b.4\]]dang /_sdug bsngal rnam par dag pa dang /_mtshan ma rnam par dag pa gang yin pa'o/_/'di lta ste dper na gser yang dag par bzhus sbyangs brdungs te dri ma med par bya ba yang gser gyi rang bzhin gzod ma nyid nas rnam par dag pa gsal bar byed pa yin pa'i phyir 
[\[39b.5\]]gser gyi ngo bo nyid yongs su dag pa'i dbang gis gser med par 'gyur ro/_/zhes byar mi rung ngo /_/'di lta ste dper na chu rnyog ma can yongs su dngas te dri ma med par bya ba yang chu'i rang bzhin gzod ma nyid nas yongs su dag par gsal bar byed pa yin pa'i phyir 
[\[39b.6\]]chu med par 'gyur ro zhes byar mi rung ba de bzhin du chos kyi sku yang nyon mongs pa dang 'dres par gyur pas sdug bsngal ba dang kun 'byung ba yongs su bsal nas bag chags lhag ma med par bya ba yang sangs rgyas kyi rang bzhin gzod ma nyid nas rnam par dag pa gsal bar 
[\[39b.7\]]byed pa yin pa'i phyir ngo bo nyid med par 'gyur ro zhes byar mi rung ngo /_/'di lta ste dper na nam mkha' la du ba dang /_sprin dang /_rdul dang /_khug rna rnams kyis bsgribs pa dag gal te yongs su dang bar gyur na nam mkha'i khams yongs su dag par gyur pas nam mkha' 
[\[40a\]]
[\[40a.1\]]med par 'gyur ro/_/zhes byar mi rung ba de bzhin du/_chos kyi sku yang sdug bsngal mang po thams cad yongs su zad par gyur pa'i phyir rnam par dag pa zhes brjod kyang ngo bo nyid med par 'gyur ro zhes byar mi rung ngo /_/'di lta ste dper na skyes bu zhig gnyid 
[\[40a.2\]]log pa'i rmi lam na chu chen pos khyer ba las rkang lag bskyod de lus dang sems le lo ma byas pa'i phyir chu bo thad kar bcad de pha rol gyi 'gram du phyin par mthong ba las rmi lam sad nas chu bo dang tshu rol dang pha rol gyi 'gram tha dad par 'gyur ba mi mthong yang sems med 
[\[40a.3\]]do zhes byar mi rung ngo /_/'di lta ste dper na 'khor ba'i yang dag pa ma yin pa'i rnam par rtog pa yongs su zad nas blo rnam par dag par gyur kyang blo med do zhes byar mi rung ba de bzhin du chos kyi dbyings kyang yang dag pa ma yin pa'i rnam par rtog pa thams cad mi skye ba'i phyir 
[\[40a.4\]]rnam par dag pa zhes brjod kyang sangs rgyas rnams kyi yang dag pa'i ngo bo nyid med ces byar mi rung ngo /_/gzhan yang rigs kyi bu chos kyi sku gang yin pa de nyon mongs pa'i sgrib pa rnam par dag par gyur pas ni longs spyod rdzogs pa'i sku ston par mdzad do/_/las kyi 
[\[40a.5\]]sgrib pa rnam par dag par gyur pas ni sprul pa'i sku ston par mdzad do/_/shes bya'i sgrib pa rnam par dag par gyur pa'i phyir ni chos kyi sku ston par mdzad do/_/'di lta ste dper na nam mkha' la brten nas ni glog 'byung la/_glog la brten nas ni 'od 'byung ba de bzhin du 
[\[40a.6\]]chos kyi sku la brten pa'i phyir ni longs spyod rdzogs pa'i sku ston par mdzad do/_/longs spyod rdzogs pa'i sku la brten nas ni sprul pa'i sku ston par mdzad do/_/rang bzhin yongs su dag par gyur pa'i phyir ni chos kyi sku ston par mdzad do/_/shes rab rnam par dag par 
[\[40a.7\]]gyur pas ni longs spyod rdzogs pa'i sku ston par mdzad do/_/ting nge 'dzin rnam par dag par gyur pas ni sprul pa'i sku ston par mdzad do/_/de gsum rnam par dag par gyur pa gang yin pa de ni chos kyi de bzhin nyid dang tha mi dad de/_de bzhin nyid dang ro gcig pa'i 
[\[40b\]]
[\[40b.1\]]de bzhin nyid dang /_rnam par grol ba'i de bzhin nyid dang /_mthar thug pa'i de bzhin nyid gang yin pas de'i phyir sangs rgyas rnams kyi sku la tha dad par gyur pa med do/_/rigs kyi bu'am/_rigs kyi bu mo gang la la zhig 'di skad du de bzhin gshegs pa ni bdag 
[\[40b.2\]]gi ston pa chen po yin no zhes de ltar nges par mngon par yid ches pa'i gang zag des ni shin tu dang ba'i bsam pas de bzhin gshegs pa'i sku tha dad pa mi mnga' bar khong du chud par gyur par/_rigs kyi bu don de'i phyir spyod yul rnams la yang dag pa ma yin pa'i yid la 
[\[40b.3\]]byed pa rnams yongs su bsal bar gyur na chos de dag la mtshan nyid gnyis med par khong du chud cing rnam par rtog pa yang med par 'gyur ro/_/'phags pa'i rnal 'byor sgom pa la de bzhin nyid de mtshan nyid gnyis su gyur pa med cing yang dag par rnal 'byor sgom pa'i 
[\[40b.4\]]phyir 'di ltar de bzhin du sgrib pa thams cad yongs su bsal bas nye bar zhi bar 'gyur ro/_/de bzhin nyid sgrib pa thams cad zhi bar gyur pas 'di ltar de bzhin du de bzhin nyid dang /_de bzhin nyid kyi ye shes mchog tu rnam par dag pa thob par 'gyur ro/_/de bzhin nyid dang /_chos 
[\[40b.5\]]kyi dbyings dang /_yang dag pa'i ye shes rnam par dag par gyur pas 'di ltar de bzhin du rang dbang du phun sum tshogs pa thams cad kyang yongs su sdud par 'gyur/_sgrib pa thams cad nye bar zhi ba yang yongs su rdzogs par 'gyur te/_sgrib pa thams cad rnam par 
[\[40b.6\]]dag pa thob par gyur pa'i phyir de bzhin nyid dang /_yang dag pa'i ye shes dang /_yang dag pa'i mtshan nyid ces bya'o/_/de ltar mthong ba gang yin pa de ni 'phags pa'i lta ba zhes bya bas de ni yang dag pa nyid du sangs rgyas mthong ba zhes bya'o/_/de ci'i phyir zhe na/_yang 
[\[40b.7\]]dag pa ji lta ba bzhin du chos kyi de bzhin nyid mthong ba'i phyir de lta bas na de bzhin gshegs pa rnams kyis de bzhin gshegs pa thams cad ma lus par gzigs par 'gyur ro/_/de ci'i phyir zhe na/_nyas thos dang /_rang sangs rgyas khams gsum las nges par byung 
[\[41a\]]
[\[41a.1\]]nas yang dag pa'i spyod yul yongs su tshol bas kyang khong du mi chud cing mthong bar mi nus pas so/_/de lta bu'i 'phags pa'i gang zag dag gis kyang mi rig cing mi mthong bas so so'i skye bo thams cad the tsom dang som nyi bskyed nas phyin ci log tu 
[\[41a.2\]]rnam par rtog par byed pas yongs su 'da' bar mi 'gyur ro/_/'di lta ste dper na ri bong rgya mtsho la rkyal bar byed kyang gdon mi za bar pha rol du phyin par mi 'gyur ro/_/de ci'i phyir zhe na/_nyam stobs shin du chung ba'i phyir ro/_/byis pa so so'i skye bo rnams kyang 
[\[41a.3\]]de bzhin du chos kyi de bzhin nyid mngon par mi rtogs so/_/de bzhin gshegs pa rnams ni rnam par rtog pa'i dgongs pa mi mnga' bar yang chos thams cad la mnga' chen po brnyes shing shes rab shin tu zab cing rnam par dag pa phun sum tshogs par gyur pa'i phyir dang /_
[\[41a.4\]]rang gi spyod yul du gyur cing gzhan dang yang thun mong du ma gyur pa'i phyir de lta bas na de bzhin gshegs pa rnams bskal pa grangs med tshad med dpag tu med pa nas nyid kyi sku srog la phangs pa mi mnga' bar dka' ba spyod pas dpe zla med pa bsam gyis mi khyab pa/_tshig gi spyod 
[\[41a.5\]]yul las yang dag par 'das pa/_rab tu dben pa/_'jigs pa rnams dang bral ba'i sku mchog dam pa 'di brnyes pa yin no/_/rigs kyi bu de ltar chos kyi de bzhin nyid rig cing mthong ba gang yin pa de ni skye ba dang /_rga ba dang /_'chi ba med pa/_tshe'i tshad kyang dpag tu 
[\[41a.6\]]med/_gnyid kyang med/_bkres pa dang /_skom pa yang med de/_rtag par ting nge 'dzin la gnas pa'i sems rnam par g.yeng zhing g.yo ba yang med do/_/gang gis de bzhin gshegs pa la rtsod pa'i bsam pa skyed pa des de bzhin gshegs pa mthong bar mi 'gyur ro/_/
[\[41a.7\]]de bzhin gshegs pa rnams ni gang ci gsung yang rung ste thams cad la phan 'dogs par 'gyur bas gang gis mnyan cing thos pa de dag rnam par mi grol ba gang yang med do/_/gcan gzan ma rungs pa dang /_mi ma rungs pa dang /_'dre srin ma rungs pa dag dang yang phrad 
[\[41b\]]
[\[41b.1\]]par mi 'gyur te/_chos thos pa'i dbang gis 'bras bu rnam par smin pa yang zad par mi 'gyur ro/_/de bzhin gshegs pa rnams la lung du mi bstan pa'i dngos po yang mi mnga'/_spyod yul thams cad la mkhyen par bya'o snyam pa'i dgongs pa yang mi mnga'/_'khor 
[\[41b.2\]]ba dang mya ngan las 'das pa la tha dad pa'i 'du shes kyang mi mnga'o/_/de bzhin gshegs pa ni gang ci yang rung ste ma nges pa mi mnga'o/_/de bzhin gshegs pa rnams ni spyod lam bzhi po thams cad du ye shes kyis yongs su ma bzung ba mi mnga'o/_/chos thams 
[\[41b.3\]]cad la byams pa dang thugs rjes yongs su ma zin pa mi mnga' bas/_sems can thams cad la phan pa dang bde ba'i phan mi 'dogs pa gang yang med do/_/rigs kyi bu'am/_rigs kyi bu mo gang la la zhig gser 'od dam pa'i mdo sde 'di thos nas mngon par yid 
[\[41b.4\]]ches pa gang yin pa de dag ni sems can dmyal ba dang /[ {]yi dgas [,]yi dwags [}]dang /_dud 'gro'i skye gnas dang /_lha ma yin gyi 'gro ba dag tu ltung bar mi 'gyur zhing rtag par lha dang mi'i nang du skye bar 'gyur bas ma rabs dag tu skye bar mi 'gyur la/_rtag par de bzhin gshegs 
[\[41b.5\]]pa rnams la bsnyen bkur dang rim gro byas nas yang dag pa'i chos mnyan cing len par 'gyur/_rtag par sangs rgyas kyi zhing yongs su dag pa rnams su skye bar 'gyur ro/_/de ci'i phyir zhe na/_chos zab mo 'di thos par gyur pa'i phyir ro/_/rigs kyi bu dang /_rigs kyi bu mo 
[\[41b.6\]]de dag ni de bzhin gshegs pas mkhyen cing lung bstan par 'gyur bas bla na med pa yang dag par rdzogs pa'i byang chub las phyir ldog par mi 'gyur ro/_/rigs kyi bu'am/_rigs kyi bu mo gang la la zhig shin tu zab pa'i chos gya nom pa 'di lan cig rna bas thos par gyur 
[\[41b.7\]]na gang zag de ni de bzhin gshegs pa la skur pa mi 'debs pa dang /_yang dag pa'i chos la mi smod pa dang /_'phags pa'i tshogs la mi brnyas pa dang /_sems can rnams dge ba'i rtsa ba ma bskyed pa ni skyed par byed la/_dge ba'i rtsa ba bskyed pa ni 'phel zhing yangs pa 
[\[42a\]]
[\[42a.1\]]dang /_yongs su smin par byed pa'i phyir 'jig rten gyi khams thams cad du sems can ji snyed pa de dag pha rol tu phyin pa drug po rnams mngon par sgrub par bskul bar 'gyur bar rig par bya'o/_/de nas byang chub sems dpa' nam mkha'i snying po dang /_tshangs pa 
[\[42a.2\]]dang /_brgya byin dang /_rgyal po chen po bzhi dang /_lha'i 'khor mang po rnams 'dug pa'i stan las langs te bla gos phrag pa gcig tu gzar nas thal mo sbyar te gus pas bcom ldan 'das kyi zhabs la mgo bos phyag byas nas/_bcom ldan 'das la 'di skad ces gsol 
[\[42a.3\]]to/_/bcom ldan 'das gnas gang yang rung bdag tu 'di ltar gser 'od dam pa'i mdo sde shin tu gya nom pa 'di yang dag par ston par bgyid na yul der phan yon rnam pa bzhi dang ldan par 'gyur lags so/_/bzhi gang zhe na/_dang po ni rgyal po'i dmag tshogs rnams btsan 
[\[42a.4\]]zhing dar bas pas kyi rgol ba'i dgra rnams ma mchis pa dang /_bro nad dang bral zhing tshe ring ba dang /_bkra shis dang ldan zhing bde skyid pa dang /_dam pa'i chos dar zhing rgyas par 'gyur ba'o/_/gnyis pa ni pho brang nang gi btsun mo dang /_slas dang /_rgyal bu dang /_blon 
[\[42a.5\]]po rnams 'dum zhing rtsod pa ma mchis pa dang /_g.yo sgyu dang phra ma spangs pas rgyal pos gnang zhing bkur bar 'gyur ro/_/gsum pa ni dge sbyong dang /_bram ze dang /_yul gyi mi rnams yang dag pa'i chos spyod pas bro nad ma mchis shing bde skyid pa dang /_blo bur du 
[\[42a.6\]]'gum pa ma mchis pa dang /_bsod nams mang po mngon par sgrub pa'o/_/bzhi pa ni dus gsum po dag tu 'byung ba chen po bzhi po dag 'phrod cing rtag par lha rnams kyis byin gyis brlabs nas yongs su srung bar 'gyur ba dang /_byams pa dang snying rje mnyam par gyur 
[\[42a.7\]]bas gnod pa mi bgyid cing rnam par 'tshe ba'i bsam pa ma mchis pa dang /_skye bo rnams dkon mchog gsum la skyabs su mchi zhing thams cad kyis byang chub kyi spyod pa mngon par sgrub par 'gyur ba ste/_'di dag ni phan yon rnam pa bzhi zhes bgyi lags so/_/bcom ldan 'das 
[\[42b\]]
[\[42b.1\]]bdag cag kyang rtag par mdo sde 'di rgya cher spel ba'i slad du 'di ltar mdo sde 'di yongs su 'dzin pa'i gang zag de'i slad du rjes su 'brang zhing gang na gnas pa'i gnas der sman pa dag bgyid lags so/_/bcom ldan 'das kyis bka' stsal pa/_rigs kyi bu dag legs so/_/legs so/_/
[\[42b.2\]]de de bzhin no/_/de de bzhin te/_khyod kyi rab tu brtson pa'i sems kyi mdo sde'i rgyal po shin tu gya nom pa 'di spel ba nyid kyis yang dag pa'i chos yun ring du 'jig rten na gnas par 'gyur ro/_/gser 'od dam pa mchog tu rnam par rgyal ba mdo sde'i rgyal po las sku 
[\[42b.3\]]gsum rnam par 'byed pa'i le'u ste gsum pa'o//_//de nas byang chub sems dpa' mdzes pa'i tog bcom ldan 'das kyi spyan sngar mngon sum du shin tu gya nom pa'i chos thos pas dga' mgu rangs par gyur te/_sems rtse gcig tu yid la bsams nas rang gi 
[\[42b.4\]]gnas su phyin pa dang /_mtshan mo nyal ba'i rmi lam na gser gyi rnga bo che 'od zer shin tu 'bar ba nyi ma'i dkyil 'khor dang mtshungs pa zhig mthong ste/_'od zer de las phyogs bcu'i sangs rgyas tshad med pa rnams rin po che'i shing drung na bai DUr+ya'i gdan la bzhugs nas 
[\[42b.5\]]'khor brgya stong du mas yongs su bskor ba la chos 'chad pa yang mthong /_bram ze zhig gis gser gyi rnga brdungs pa las sgra chen po byung ste/_sgra de las sdig pa bshags pa'i chos kyi tshigs su bcad pa shin tu gya nom pa dag bstan pa yang mdzes pa'i tog gis 
[\[42b.6\]]thos pas thams cad ma lus par yid la bzung ste dran pa rtse gcig tu gnas par gyur to/_/nam langs pa dang 'khor brgya stong tshad med pa mang pos yongs su bskor te mchod pa'i yo byad rnams thogs nas rgyal po'i khab kyi grong khyer nas phyir byung ste/_bya 
[\[42b.7\]]rgod phung po'i ri ga la ba der dong nas bcom ldan 'das kyi spyan sngar phyin pa dang /_bcom ldan 'das kyi zhabs la phyag byas nas me tog dang spos dag bkram ste/_g.yas phyogs su lan gsum bskor ba byas nas phyogs gcig tu 'khod de thal mo sbyar nas gus pas 
[\[43a\]]
[\[43a.1\]]bcom ldan 'das kyi zhal du bltas nas bcom ldan 'das la 'di skad ces gsol to/_/bcom ldan 'das bdag gi g.yar lam na bram ze zhig gis gser gyi rnga shin tu gya nom pa brdungs pa las sgra chen po byung ste/_sgra de las sdig pa bshags 
[\[43a.2\]]pa'i chos kyi tshigs su bcad pa shin tu gya nom pa dag bstan pa bdag gis thams cad yongs su bzung ste dran lags na/_bcom ldan 'das thugs rje chen pos bdag gis bshad par gnang bar mdzad du gsol/_de nas bcom ldan 'das kyi spyan sngar tshigs su 
[\[43a.3\]]bcad de gsol pa/_/bdag gis mdang sum g.yar lam na/_/gser gyi rnga ni chen po zhig_/dbyibs ni shin tu khyad par 'phags/_/kun nas 'od zer khyab par ldan/_/nyi ma'i dkyil 'khor mtshungs pas na/_/snang bas kun tu khyab par bgyis/_/phyogs 
[\[43a.4\]]bcu'i 'jig rten gang bar mthong /_/sangs rgyas mang po thams cad kun/_/rin chen ljon shing drung dag tu/_/bai DUr+ya yi gdan bzhugs te/_/'khor ni brgya stong tshad med snyed/_/gus pas yongs su bskor bar mthong /_/de nas bram ze zhig gis ni/_/gser gyi rnga 
[\[43a.5\]]chen brdungs pas na/_/rnga chen de yi sgra las ni/_/tshigs bcad gya nom 'di skad smras/_/gser 'od rnga las gya nom sgra byung bas/_/stong gsum chen po'i 'jig rten kun khyab nas/_/ngan song gsum gyi sdug bsngal mi bzad dang /_/mi yi sdug bsngal mang po gang 
[\[43a.6\]]yin pa/_/gser gyi rnga sgra mthu stobs dbang gis ni/_/nyon mongs sgrib pa thams cad gtan zhi nas/_/dper na thub dbang bcom ldan ji bzhin du/_/'jigs pa bsal nas bde ba nyid du shog_/bcom ldan 'khor ba'i rgya mtsho chen por ni/_/spyod bsags 
[\[43a.7\]]thams cad mkhyen ni bsgrubs pas na/_/sems can byang chub yan lag ldan mdzad nas/_/mthar ni yon tan rgya mtsho phyogs par mdzad/_/gser 'od dam pa'i rnga chen sgra 'di ni/_/thos pa kun ni tshangs dbyangs thob par shog_/bla med byang chub 'bras bu 
[\[43b\]]
[\[43b.1\]]thob gyur nas/_/chos kyi 'khor lo gya nom rtag bskor shog_/tshe ni bskal pa bsam mi khyab gnas nas/_/ji bzhin chos bshad skye dgu phan byed shog_/nyon mongs sdug bsngal mang po rgyun bcad nas/_/'dod sdang gti mug la sogs zhi bar shog_/sems 
[\[43b.2\]]can gang zhig ngan 'gro gnas gyur nas/_/me chen rab 'bar lus kun khyab pa dag_/rnga sgra dam pa 'di ni thos gyur na/_/sdug bsngal bral nas sangs rgyas skyabs 'gror shog_/thams cad sngon gnas shes pa grub gyur nas/_/'das pa'i tshe rabs brgya stong 
[\[43b.3\]]dran par shog_/thub pa'i gtso bo yang dag dran gyur nas/_/de bzhin gshegs bstan zab mo thos par shog_/gser gyi rnga dbyangs dam pa thos pa'i dbang /_/rtag par sangs rgyas rnams ni nyer bsten nas/_/thams cad sdig pa'i las ni yongs spangs 
[\[43b.4\]]te/_/rnam dag dge phyogs 'ba' zhig spyod par shog_/lha dang mi yi srog chags thams cad kun/_/gus pa'i smon lam rtse gcig 'debs pa dag_/gser gyi rnga sgra dam pa thos gyur nas/_/bsam pa rnams ni yongs su rdzogs par 'gyur/_/
[\[43b.5\]]sems can gang zhig mnar med lhung gyur nas/_/dmyal ba'i 'bar mes lus ni nyon mongs te/_/mgon skyabs med cing 'khor bar gang gnas pa/_/thos par gyur na sdug bsngal zhi bar 'gyur/_/lha mi [{]yi dgas [,]yi dwags [}]dud 'gro'i skye gnas su/_/sdug 
[\[43b.6\]]bsngal bgegs mang mngon du myong 'gyur ba/_/gser gyi rnga dbyangs dam pa thos gyur na/_/sdug bsngal spangs nas thar pa thob par 'gyur/_/da ltar phyogs bcu'i 'jig rten na/_/rtag tu bzhugs pa rkang gnyis gtso/_/thugs rje chen po thugs 
[\[43b.7\]]kyis ni/_/brtse bas bdag la dgongs su gsol/_/sems can gang zhig skyabs ma mchis/_/mgon ni bgyid pa ma mchis pa/_/de lta bu yi rnam pa la/_/skyabs chen dag ni bgyid par shog_/bdag gis sngon ni bgyis pa'i sdig/_/las ngan shin tu 
[\[44a\]]
[\[44a.1\]]lci ba rnams/_/deng bdag stobs bcu'i spyan sngar ni/_/thams cad rtse gcig rab tu bshags/_/bdag gis sangs rgyas yid ma ches/_/bla ma gnyen bshes ma gus dang /_/dge ba mang po ma spyad pas/_/rtag tu las ngan bgyis pa'am/_/
[\[44a.2\]]bdag gis mtho btsun rus rigs dang /_/longs spyod dag ni snyems pa dang /_/dar la bab pas dregs gyur nas/_/rtag tu las ngan bgyis pa'am/_/rtag tu log pa'i bsam bskyed nas/_/ngag gis tshig ngan smras pa dang /_/kha na ma tho ma mthong nas/_/rtag tu las ngan 
[\[44a.3\]]bgyis pa 'am/_/rtag tu byis pa'i blo spyad nas/_/ma rig mun pas sems g.yogs dang /_/mi dge'i grogs po'i rjes 'brangs nas/_/rtag tu las ngan bgyis pa 'am/_/rtsed mo dga' ba rnams kyi rgyus/_/mya ngan dag dang ldan 'gyur zhing /_/'dod chags 
[\[44a.4\]]zhe sdang dkris pas na/_/de slad sdig rnams bgyis pa 'am/_/mi dge'i grogs po bsten pa dang /_/phrag dog ser sna bsam pa dang /_/dbul phongs gya gyu spyad pas na/_/de slad sdig rnams bgyis pa 'am/_/sdig mang dag la mi mos kyang /_/'jigs skrag dag dang bcas 
[\[44a.5\]]pa'am/_/rang dbang dag ni ma mchis pas/_/de slad sdig rnams bgyis pa 'am/_/rnam par g.yeng ba'i bsam pa dang /_/khong khro 'khon du 'dzin pa dang /_/bkres skom dag gis gdungs pa'i rgyus/_/de slad sdig rnams bgyis pa 'am/_/bza' dang btung 
[\[44a.6\]]dang gos dag dang /_/bud med dag la chags srid pa'i/_/nyon mongs mes ni bsregs pas na/_/de slad sdig rnams bgyis pa 'am/_/sangs rgyas chos dang dge 'dun la/_/gus pa'i sems ni ma skyed pa'i/_/'di 'dra'i sdig mang gang bgyis pa/_/deng 
[\[44a.7\]]bdag thams cad so sor bshags/_/rang rgyal byang chub sems dpa' la/_/gus pa'i sems ni ma mchis pa'i/_/'di 'dra'i sdig mang gang bgyis pa/_/deng bdag thams cad so sor bshags/_/mi shes dam chos skur pa dang /_/pha ma sri zhu ma 
[\[44b\]]
[\[44b.1\]]bgyis pa'i/_/de 'dra'i sdig mang gang bgyis pa/_/deng bdag thams cad so sor bshags/_/gti mug dang ni nga rgyal dang /_/'dod chags zhe sdang mthu yis ni/_/de 'dra'i sdig mang gang bgyis pa/_/deng bdag thams cad so sor bshags/_/bdag 
[\[44b.2\]]gis phyogs bcu'i 'jig rten khams/_/sangs rgyas grangs med gang mchod pa/_/sems can rnams ni rab drangs nas/_/sdug bsngal bgegs rnams bral bgyid shog_/sems can dag ni thams cad kun/_/sa bcu la ni gnas gyur te/_/bsod 
[\[44b.3\]]nams ye shes yongs rdzogs nas/_/mngon sangs skye dgu 'dren par shog_/bdag gis sems can kun gyi slad/_/bskal ba brgya stong dka' spyad nas/_/shes rab chen po'i stobs kyis ni/_/sdug bsngal rgya mtsho mthar bgyid shog_/bdag gis 
[\[44b.4\]]srog chags kun gyi slad/_/gser 'od mchog tu rnam par rgyal/_/zab mo'i mdo sde bshad nas ni/_/las ngan rnams ni bsal bar shog_/gang zhig bskal pa brgya stong du/_/sdig lci dag ni bgyis pa rnams/_/skad cig tsam zhig mthol bshags 
[\[44b.5\]]na/_/sdig pa mang po ma lus byang /_/gser 'od dam pa 'di bzhin du/_/de ltar bshags pa bgyis gyur na/_/sdug bsngal las mang thams cad kun/_/'di yi dbang gis myur du 'byang /_/ting 'dzin mchog ni brgya stong dang /_/bsam gyis mi 
[\[44b.6\]]khyab gzungs rnams dang /_/dbang stobs byang chub lam yan lag_/rtag tu sgom yang skyo mi 'gyur/_/bdag gis rin chen phun tshogs nas/_/sa bcu la ni phyin gyur nas/_/sangs rgyas yon tan yongs rdzogs te/_/'khor bar 'bab pa sgrol bar shog_/
[\[44b.7\]]bdag gis sangs rgyas mtsho las ni/_/shin tu zab mo yon tan mdzod/_/gya nom ye shes bsam dka' ba/_/phun sum tshogs pa thob par shog_/phyogs bcu'i sangs rgyas thams cad kun/_/bdag la so sor gzigs dgongs nas/_/thugs rje chen po'i 
[\[45a\]]
[\[45a.1\]]thugs kyis ni/_/bdag gis bshags pa bzhes su gsol/_/bdag gis bskal pa mang por ni/_/las ngan mang po bgyis pas na/_/de yi dbang gis sdug bsngal myong /_/thugs rjes byang bar mdzad par smon/_/bdag gis las ngan mang 
[\[45a.2\]]bgyis pa/_/rtag tu mya ngan 'jigs sems skyes/_/spyod lam bzhi po kun tu yang /_/dga' ba'i 'du shes yod ma mchis/_/sangs rgyas thugs rje chen po ldan/_/sems can 'jigs pa sel mdzad na/_/bdag gis bshags pa bzhes nas ni/_/mya 
[\[45a.3\]]ngan sdug bsngal bral bar smon/_/bdag la nyon mongs sgrib pa dang /_/rnam smin las ni ci mchis pa/_/thugs rje chen po'i chab kyis ni/_/rab bkrus byang bar mdzad par smon/_/bdag gis sngon chad sdig pa dang /_/da ltar las ngan bgyis pa rnams/_/
[\[45a.4\]]rtse gcig sems kyis mnol bshags na/_/thams cad rab tu byang bar shog_/ma 'ongs pa yi las ngan rnams/_/bsdams te slong bar yong mi bgyid/_/gal te 'gal ba mchis na yang /_/nams kyang 'chab par yong mi bgyid/_/lus gsum 
[\[45a.5\]]ngag gi rnam pa bzhi/_/yid kyi las ni rnam pa gsum/_/sems can rnams ni 'ching bgyid pas/_/thog ma med nas rgyun mi 'chad/_/spyod pa 'di gsum dbang gis na/_/mi dge las bcu bgyis gyur pas/_/de 'dra'i nongs pa mang po rnams/_/de dag 
[\[45a.6\]]thams cad so sor bshags/_/bdag gis las ngan mang bgyis pas/_/sdug bsngal rnam smin rang nyid myong /_/sangs rgyas rnams kyi spyan sngar ni/_/bsam pa thag pas so sor bshags/_/'dzam bu'i gling ni 'di dag dang /_/'jig rten khams ni gzhan 
[\[45a.7\]]dag tu/_/dge ba'i las mang ci mchis pa/_/deng bdag thams cad yi rang ngo /_/mi dge las bcu rab spangs nas/_/dge bcu lam ni mngon bsgrubs te/_/sa bcu dag la rab gnas nas/_/phyogs bcu'i sangs rgyas rtag mthong smon/_/bdag gis 
[\[45b\]]
[\[45b.1\]]lus dang ngag yid kyis/_bsod nams ye shes las bsgrubs pa'i/_/dge ba'i rtsa ba 'di yi mthus/_/bla med ye shes myur grub shog_/deng bdag stobs bcu'i spyan sngar mngon sum du/_/sdug bsngal bgegs mang sna tshogs mthol zhing bshags/_/byis pa 
[\[45b.2\]]srid gsum rmongs pa'i bgegs dag dang /_/rtag par las ngan lci bar bgyis pa'i bgegs/_/bdag gis log pa'i 'dod pas bsags pa'i bgegs/_/rtag tu srid bskyed 'khor bar 'gyur ba'i bgegs/_/'jig rten 'di la mngon zhen chags pa'i bgegs/_/
[\[45b.3\]]byis pa thams cad kun gyi nyon mongs bgegs/_/sems myos rnam g.yeng phyin ci log pa'i bgegs/_/mi dge grogs po dag la brten pa'i bgegs/_/'khor ba dag la 'dod chags zhen pa'i bgegs/_/zhe sdang gti mug glen pas sdig bgyis bgegs/_/
[\[45b.4\]]mi khom brgyad skye mi dge grogs po'i bgegs/_/bsod nams yon tan ma bsags pa yi bgegs/_/deng bdag rgyal ba kun gyi spyan sngar ni/_/sdig pa'i las ngan mtha' yas bgyis pa bshags/_/deng bdag bde gshegs kun la skyabs su mchi/_/
[\[45b.5\]]bla med yon tan mtsho la bdag phyag 'tshal/_/gser gyi ri ltar phyogs bcu gsal mdzad pa/_/byams dang thugs rjes bdag ni gzung du gsol/_/sku ni gser mdog rnam dag dri mi mnga'/_/spyan ni rnam dag bai DUr+ya dang 'dra/_/dpal dang gzi brjid 
[\[45b.6\]]grags dang ldan pa'i gtso/_/thugs rje shes rab nyi mas mun sel ba/_/sangs rgyas nyi ma'i 'od kyis kun gsal mdzad/_/shin tu rnam dag dri med rdul dang bral/_/thub pa'i zla bas gsal mdzad rab bsil ba/_/sems can nyon mongs gdung ba sel bar 
[\[45b.7\]]mdzad/_/sum cu rtsa gnyis mtshan gyis rab brgyan cing /_/dpe byad bzang po brgyad cu yongs su rdzogs/_/yon tan bsam dka' mtshungs pa ma mchis pas/_/nyi 'od lta bur 'jig rten gsal bar mdzad/_/kha dog bai DUr+ya 'dra dri med mnga'/_/zla ba nya 
[\[46a\]]
[\[46a.1\]]ltar nam mkha' dag la bzhugs/_/shel mchog dam pa'i dra bas gser sku bsgribs/_/'od zer sna tshogs dag gis rab tu brgyan/_/'khor ba'i sdug bsngal chu bo'i nang du ni/_/rga nad mya ngan chu yis ded pas na/_/de 'dra'i sdug bsngal rgya mtsho bzod dka' ba/_/
[\[46a.2\]]sangs rgyas nyi ma'i 'od kyis gtan du bskams/_/deng bdag stong gsum 'jig rten rmad byung gtso/_/thams cad mkhyen pa spyi btud phyag 'tshal lo/_/'od zer rab gsal gser mdog 'dra ba'i sku/_/dpe byad dam pa sna tshogs dag gis brgyan/_/ji ltar rgya mtsho'i chu tshad 
[\[46a.3\]]shes dka' zhing /_/sa chen rdul ni bgrang du ma mchis dang /_/ji ltar ri rab srang grangs gzhal dka' zhing /_/nam mkha' dag la mu mtha' ma mchis ltar/_/sangs rgyas rnams kyi yon tan de bzhin te/_/sems can thams cad kun gyis rig mi 'gyur/_/bskal pa 
[\[46a.4\]]tshad med snyed du rab bsams kyang /_/yon tan rgya mtsho'i pha mtha' rtogs mi 'gyur/_/sa chen 'di yi ri brag ji snyed pa/_/rdul phran bzhin du gses kyang brtsir rung zhing /_/rgya mtsho'i chab ni spu rtses gzhal rung yang /_/sangs rgyas yon tan bgrang bar rngo mi thogs/_/
[\[46a.5\]]sems can thams cad lhan cig 'dus nas ni/_/bcom ldan grags pa'i chos ni thams cad dang /_/mtshan bzang rnam dag dkon mchog bsngags brjod kyang /_/de yi pha mtha' dpag par yongs mi 'gyur/_/bdag gi dge ba'i las mang ci mchis pas/_/myur 
[\[46a.6\]]du bla na ma mchis gtso grub nas/_/yang dag chos bshad skye dgu phan btags te/_/thams cad sdug bsngal mang las thar bgyid shog_/bdud kyi dmag tshogs stobs chen rab btul nas/_/bla med dam chos 'khor lo bskor bar shog_/bskal pa grangs med bsam mi 
[\[46a.7\]]khyab gnas nas/_/bdud rtsi'i ro yis sems can tshim bgyid shog_/'das pa'i rgyal ba rnams ni ji lta bzhin/_/pha rol phyin drug yongs su rdzogs bgyid shog_/'dod chags zhe sdang gti mug zhi gyur nas/_/nyon mongs btul te sdug bsngal bsal bar shog_/bdag 
[\[46b\]]
[\[46b.1\]]gis rtag tu tshe rabs dran gyur nas/_/'das pa'i skye ba brgya stong dran pa dang /_/rtag par thub pa'i gtso bo dran gyur te/_/sangs rgyas zab mo'i chos ni thos par shog_/bdag gi dge ba'i las ni 'di rnams kyis/_/rgyal ba tshad med dag la bsnyen bkur nas/_/mi dge ba yi 
[\[46b.2\]]rgyu kun yongs spangs te/_/yang dag dam chos rtag tu sgrub par shog_/'jig rten thams cad sems can ji snyed pa/_/sdug bsngal spangs nas bde ba thob par shog_/dbang po ma tshang ji snyed mchis pa dag_/de dag lus kyi mtshan rnams yongs rdzogs shog_/sems can 
[\[46b.3\]]gang zhig nad kyi sdug bsngal gyis/_/lus ni nyam chung skyabs bgyid ma mchis pa/_/thams cad nad kyi sdug bsngal ra bzhi nas/_/dbang po kha dog mthu ni rgyas par shog_/gang gis rgyal chos 'gal bgyis bsad la thug_/sdug bsngal mang gtses mya ngan rab skyes nas/_/
[\[46b.4\]]de yis sdug bsngal mi bzad myong ba'i tshe/_/mgon skyabs dag ni bgyid pa ma mchis dang /_/gang dag gzhu brdeg mtshon chas bcings pa dang /_/gnod byed yo byad sna tshogs lus nyon mongs/_/mya ngan brgya stong tshad med myong ba na/_/lus sems rab gzer bde ba cung 
[\[46b.5\]]zad med/_/de dag thams cad bcings shing brdegs pa dang /_/sdug bsngal nyon mongs dag las thar bar shog_/bsad la thug pa dag ni srog thob nas/_/sdug bsngal mang po thams cad gtan zad shog_/sems can gang zhig bkres skom gdungs gyur pa/_/ro 
[\[46b.6\]]mchog dam pa sna tshogs 'thob par shog_/long bas gzugs mthong 'on pas sgra thos dang /_/thing pos 'gro nus lkugs pa smra nus shog_/dbul phongs sems can rin chen gter thob nas/_/bang mdzod rab rgyas rgud pa ma mchis te/_/thams cad bde mchog dam pa 
[\[46b.7\]]rab rnyed nas/_/sems can sdug bsngal myong ba ma mchis shog_/lha mi thams cad mthong bar mos pa yi/_/byad bzhin dam pa rab mdzes thob gyur nas/_/bde ba tshad med mngon sum myong gyur te/_/longs spyod 'byor rgyas bsod nams ldan par shog_/sems can 
[\[47a\]]
[\[47a.1\]]de dag rol mo bsams pa bzhin/_/sgra mchog mang po mngon du 'byung bar shog_/chu 'dod gser gyi me tog steng 'phyo ba/_/rab bsil rdzing bu mngon du snang bar shog_/sems can de dag ji ltar bsams pa bzhin/_/bza' btung gos dang khri dang stan 
[\[47a.2\]]rnams dang /_/gser dngul dang ni rin chen bai DUr+ya/_/rgyan phreng thams cad phun sum tshogs par shog_/sems can mi snyan thos par mi 'gyur zhing /_/phan tshun mi mthun mthong bar ma gyur cig_/lus kyi byad bzhin thams cad rab mdzes shing /_/so sor byams pa'i 
[\[47a.3\]]sems kyis brtse bgyid shog_/'jig rten bde ba'i yo byad longs spyod rnams/_/yid la bsams tshe thams cad 'byor par shog_/nor rnams rnyed pa phongs pa ma mchis par/_/bgo bsha' bgyis te sems can gtong bar shog_/bdug spos phye ma dang ni byug spos dang /_/
[\[47a.4\]]me tog sna tshogs kha dog gcig min pa/_/nyin re dus gsum shing las lhung gyur nas/_/yid bzhin longs spyod dga' bskyed par shog_/sems can thams cad phyogs bcu'i rgyal gtso dang /_/theg gsum rnam dag gya nom chos kyi sku/_/byang chub sems 
[\[47a.5\]]dpa' dang ni rang rgyal dang /_/nyan thos dge 'dun mchod pa bgyid par shog_/rtag tu ma rabs dag tu mi skye zhing /_/mi khom brgyad po dag tu mi ltung dang /_/dal 'byor mi yi gtso bor skyes gyur te/_/phyogs bcu'i sangs rgyas rim gro bgyid par shog_/rtag par 
[\[47a.6\]]phyug po dag gi khyim skyes te/_/nor dang rin chen bang mdzod rgyas pa dang /_/byed bzhin grags pa dpe zla ma mchis te/_/tshe ring bskal pa grangs med gnas par shog_/bud med thams cad kun ni phor gyur nas/_/dpa' zhing sems rno blo gros shin tu che/_/thams 
[\[47a.7\]]cad byang chub sems dpa'i lam spyad nas/_/pha rol phyin drug sgrub la brtson par shog_/rtag par phyogs bcu'i sangs rgyas tshad med snyed/_/rin chen shing rgyal drung du gshegs nas ni/_/bai DUr+ya yi gdan la rab bzhugs te/_/chos kyi 'khor lo bskor ba mthong bar 
[\[47b\]]
[\[47b.1\]]shog_/gal te 'das pa dang ni da ltar tshe/_/srid gsum 'khor nas las rnams bgyis pas na/_/yid du mi mchi ngan 'gro thob gyur pa/_/thams cad ma lus gtan du byang bar shog_/sems can thams cad srid pa'i rgya mtshor ni/_/'khor ba'i zhags pas dam du 
[\[47b.2\]]bcings pa ni/_/shes rab ral gri dag gis bcad bsal te/_/sdug bsngal spangs nas byang chub myur thob shog_/sems can gang gis 'dzam gling 'di dag dang /_/yang na 'jig rten gzhan dag tu yang rung /_/bsod nams rgyun mchog sna tshogs ci bsgrubs pa/_/
[\[47b.3\]]de dag thams cad kun la yi rang ngo /_/bsod nams dngos po dag la yi rang dang /_/lus dang ngag yid dge ba mang bgyis des/_/las mchog dam pa 'di dag rtag 'phel nas/_/bla med byang chub chen po myur thob smon/_/phyag bgyis sangs rgyas yon tan bsngags 
[\[47b.4\]]pa dang /_/bsam pa dang zhing rnyog pa ma mchis pas/_/bsngo zhing smon lam btab pa'i bsod nams des/_/bskal pa drug cu'i ngan 'gro 'das par smon/_/rigs kyi bu dang rigs kyi bu mo dang /_/bram ze la sogs rigs mchog dam pa rnams/_/thal sbyar rtse 
[\[47b.5\]]gcig sangs rgyas bsngags brjod na/_/skye ba rtag par kun du tshe rabs dran/_/dbang po tshang zhing lus ni yongs rdzogs te/_/yon tan dam pa thams cad phun tshogs 'gyur/_/ma 'ongs pa yi skye ba thams cad du/_/rtag par lha mi rnams kyis blta bar shog_/
[\[47b.6\]]sangs rgyas gcig dang sangs rgyas bcu dag las/_/dge ba'i rtsa ba bsgrubs nas thob pa min/_/sangs rgyas brgya stong dge rtsa bskyed pas na/_/'gyod tshangs chos 'di thos par gyur pa yin/_/de nas bcom ldan 'das kyis de skad ces gsol pa gsan pa dang /_
[\[47b.7\]]byang chub sems dpa' mdzes pa'i tog la legs so legs so zhes bsngags pa brjod nas/_/rigs kyi bu khyod kyis ji ltar rmi lam du gser gyi rnga bo che las byung ba'i sgras de bzhin gshegs pa'i yon tan bsngags pa brjod pa dang /_'gyod tshangs bya ba'i chos bstan pa 
[\[48a\]]
[\[48a.1\]]mthong ba gang yin pa de gang la la zhig gis thos par gyur na bsod nams shin tu mang po 'thob par 'gyur zhing sems can la rgya cher phan 'dogs pa dang /_kha na ma tho ba'i sgrib pa yongs su byang bar 'gyur ro/_/khyod kyi las mchog dam pa 'di dag thams cad 
[\[48a.2\]]ni 'das pa'i dus su bsngags pa brjod cing smon lam btab pa'i sngon gyi bag chags kyi rgyu rkyen dang /_de bzhin gshegs pa rnams kyis byin gyis brlabs pa'i mthus rgyu rkyen 'di dag khyod la bstan pa yin par rig par bya'o/_/de'i tshe 'khor mang po rnams de skad ces 
[\[48a.3\]]bka' stsal pa thos nas thams cad rab tu dga' zhing mngon par yid ches nas bka' bzhin du spyod par gyur to/_/gser 'od dam pa mchog tu rnam par rgyal ba mdo sde'i rgyal po las rmi lam na 'gyod tshangs byed pa mthong ba'i le'u ste bzhi pa'o//_//gser 'od 
[\[48a.4\]]dam pa mchog tu rnam par rgyal ba mdo sde'i rgyal po/_bam po gsum pa/_de nas bcom ldan 'das yang dag pa'i rnam par rtog pa la bzhugs te shin tu zab cing gya nom pa'i ting nge 'dzin la snyoms par zhugs pa dang /_sku'i spu'i bu gnas kha dog rnam pa sna tshogs brgya stong 
[\[48a.5\]]tshad med pa snyed dang ldan pa'i 'od zer chen po bkye bas phyogs bcu'i gang gA'i klung gi bye ma dag gi tshad dang dper byar med pa'i sangs rgyas kyi zhing rnams 'od zer gyis rab tu snang bar gyur to/_/snyigs ma lnga'i 'jig rten dag tu 'od zer gyis snang bar byas pas sems can gang 
[\[48a.6\]]dag mi dge ba bcu'i las dang /_mtshams med pa lnga'i kha na ma tho ba dang /_dkon mchog gsum la skur pa btab pa dang /_bla ma dang nye ba dag la sri zhu ma byas pa dang /_mkhan po dang bram ze dag la brnyas shing nga rgyal byas pas sems can dmyal ba dang /[ {]yi dgas [,]yi dwags [}]
[\[48a.7\]]dang /_dud 'gro'i skye gnas su ltung bar gyur pa de dag so so nas 'od zer gyi snang ba de dag gi gnas su phyin par gyur pas sems can de dag 'od zer de mthong ba dang /_'od zer gyi mthus thams cad kyis bde ba dang /_shin tu sdug cing mdzes pa'i gzugs kyis mtshan 
[\[48b\]]
[\[48b.1\]]phun sum tshogs pa dang /_bsod nams dang ye shes kyis brgyan nas sangs rgyas rnams mthong bar gyur to/_/de'i tshe brgya byin dang /_lha'i 'khor thams cad dang /_gang gA'i lha mo dang /_'khor mang po rnams 'od zer rmad du byung ba mthong ba dang /_thams cad bcom ldan 
[\[48b.2\]]'das kyi spyan sngar lhags te g.yas phyogs su lan gsum bskor ba byas nas phyogs gcig tu 'khod do/_/de nas brgya byin lha'i dbang po bcom ldan 'das kyis byin gyis brlabs kyi mthus stan las langs te/_bla gos phrag pa gcig tu gzar nas/_pus mo g.yas pa'i 
[\[48b.3\]]lha nga sa la btsugs te/_bcom ldan 'das ga la ba de logs su thal mo sbyar nas/_bcom ldan 'das la 'di skad ces gsol to/_/bcom ldan 'das rigs kyi bu'am/_rigs kyi bu mo gang la la zhig gis bla na med pa yang dag par rdzogs pa'i byang chub gnyer zhing 
[\[48b.4\]]theg pa chen po mngon par bsgrubs pas ji ltar phyin ci log tu gyur pa'i sems can thams cad yongs su gzung bar bgyis lags/_sngon mngon par 'dus bgyis pa'i las kyi sgrib pa'i kha na ma tho ba ji ltar bshags na yongs su 'byang bar 'gyur lags/_bcom ldan 
[\[48b.5\]]'das kyis brgya byin lha'i dbang po la bka' stsal pa/_rigs kyi bu deng khyed kyis tshad med dpag tu med pa'i sems can rnams rnal 'byor bsgom nas rnam par dag pa'i rnam par grol ba'i bde ba 'thob par bya ba dang /_'jig rten thams cad la snying brtse zhing phan par 'dod 
[\[48b.6\]]pa legs so legs so/_/sems can gang la la zhig las kyi sgrib pa'i dbang gis sdig pa rnams mngon par 'dus byas pa gang yin pa des nan tan brtson 'grus bskyed de nyin mtshan dus drug tu/_bla gos phrag pa gcig tu gzar te/_pus mo g.yas pa'i lha nga sa la 
[\[48b.7\]]btsugs nas gus pas thal mo sbyar te/_sems rtse gcig tu dran pa nye bar bsdus nas ngag gi sgo nas bdag nyid kyis 'di skad du phyogs bcu nad ltar bzhugs pa'i sangs rgyas bcom ldan 'das bla na med pa yang dag par rdzogs pa'i byang chub brnyes nas dam pa'i chos kyi 'khor 
[\[49a\]]
[\[49a.1\]]lo yongs su bskor ba/_chos kyi 'khor lo 'dzin cing gsal bar mdzad pa/_chos kyi char chen po phab pa/_chos kyi rnga chen po brdung ba/_chos kyi dung chen po bus pa/_chos kyi rgyal mtshan chen po btsugs pa/_chos kyi sgron ma chen po 'dzin pa/_thams 
[\[49a.2\]]cad sems can rnams la sman cing bde bar mdzad pa'i slad du rtag par chos kyi sbyin pa gtong ba/_skye dgu rmongs pa rnams drangs nas 'bras bu chen po thob pa la bkod de/_rtag tu bde ba mngon sum du mdzad par bzhed pa de lta bu'i sangs rgyas bcom ldan 'das rnams la 
[\[49a.3\]]skyabs su mchi ste mgo bos phyag 'tshal lo/_/sangs rgyas bcom ldan 'das gang dag yang dag pa'i shes rab dang /_yang dag pa'i spyan dang /_yang dag pa'i mkhyen pa dang /_yang dag pa'i mnyam pas sems can gyi dge sdig gi las mkhyen cing gzigs pa 
[\[49a.4\]]thams cad la lus dang ngag dang yid kyis sems rtse gcig tu spyi bos btud de gus par phyag 'tshal lo/_/bdag gis thog ma ma mchis pa'i dus nas sdig pa'i rjes su 'brangs te sems can rnams dang lhan cig tu las kyi sgrib pa kha na ma tho ba bgyis pa dang /_'dod 
[\[49a.5\]]chags dang /_zhe sdang dang /_gti mug gis kun du dkris shing bcings pas sangs rgyas ma 'tshal ba'i dus dang /_chos ma 'tshal ba'i dus dang /_dge 'dun ma 'tshal ba'i dus na dge sdig ma 'tshal ba'i dbang gis lus dang ngag dang yid kyi sgo nas 
[\[49a.6\]]mtshams ma mchis pa ngan sems kyis de bzhin gshegs pa'i sku la mtshal phyung ba dang /_yang dag pa'i chos la skur pa btab pa'am/_dge 'dun mthun pa'i dbyen bgyis pa dang /_dgra bcom pa bkum pa'am/_pha ma bkum ba'am/_lus kyi rnam pa 
[\[49a.7\]]gsum dang /_ngag gi rnam pa bzhi dang /_yid kyi spyod pa rnam pa gsum gyi dbang gis mi dge ba bcu'i las bdag nyid kyis bgyis pa dang /_gzhan bgyid du stsal ba dang /_gzhan bgyid pa la rjes su yi rang ba dang /_dge ba'i gang zag rnams la nan gyis skur pa 
[\[49b\]]
[\[49b.1\]]btab pa dang /_bre srang gis bslus pa dang /_yang dag pa ma lags pa la yang dag par bzung ba dang /_mi gtsang ba'i bza' ba dang btung ba gzhan dag la stsal ba dang /_'gro ba drug po de dag tu mchis pa'i pha ma ji snyed pa dag la phan tshun gnod pa bgyis pa dang /_
[\[49b.2\]]mchod rten gyi dkor brkus pa dang /_phyogs bzhi'i dge 'dun gyi dkor dang /_mngon sum gyi dge 'dun gyi dkor rang dbang bgyis te yongs su spyad pa dang /_bcom ldan 'das kyis gsungs pa'i chos dang 'dul ba la bslab par ma mos pa dang /_mkhan po dang /_
[\[49b.3\]]bla ma'i gdams ngag gi rjes su mi 'brang ba dang /_nyan thos dang /_rang sangs rgyas dang /_theg pa chen po'i spyod pa mngon par bsgrubs pa dag la smad par dga' bas rnal 'byor sgom pa'i gang zag rnams sems la 'gyod pa bskyed pa dang /_bdag pas khyad 
[\[49b.4\]]par du 'phags pa zhig mthong na phrag dog bskyed pa dang /_chos kyi sbyin pa dang /_zang zing gi sbyin pa dag la rtag par ser sna dang /_phangs pa'i sems bskyed pa dang /_ma rig pas bsgribs shing log par lta bas sems rmongs par gyur pa dang /_dge ba'i 
[\[49b.5\]]rgyu ma bskyed pas sdig pa 'phel bar gyur pa dang /_de bzhin gshegs pa rnams la smod pa'i bsam pa bskyed pa dang /_chos la chos ma lags par bshad pa dang /_chos ma lags pa la chos su bshad pa la sogs pa 'di lta bu'i sdig pa mang po rnams 
[\[49b.6\]]bcom ldan 'das yang dag pa'i shes rab dang /_yang dag pa'i spyan dang /_yang dag pa'i mkhyen pa dang /_yang dag pa'i mnyam pas thams cad mkhyen cing thams cad gzigs pa dag la deng bdag srog phyogs nas bcom ldan 'das rnams kyi spyan sngar 
[\[49b.7\]]thams cad mthol zhing bshags so/_/thams cad mngon du phyung nas 'chab cing sbed par mi bgyid do/_/sngar ma bgyis pa'i kha na ma tho ba rnams slan chad mi bgyid do/_/sngar bgyis pa'i kha na ma tho ba rnams deng thams cad mthol zhing bshags so/_/ngan 
[\[50a\]]
[\[50a.1\]]'gro sems can dmyal ba dang /_dud 'gro'i skye gnas dang /[ {]yi dgas [,]yi dwags [}]kyi 'gro ba dang /_lha ma yin gyi 'khor dang /_mi khom pa brgyad po dag tu ltung bar 'gyur ba'i las kyi sgrib pa ci mchis pa dang /_bdag gis tshe 'di la bgyis pa'i las kyi sgrib pa 
[\[50a.2\]]ci mchis pa thams cad zhu byang nas sdig pa'i rnam par smin pa ci mchis pa ma 'ongs pa na mi myong bar smon to/_/ji ltar 'das pa'i byang chub sems dpa' sems dpa' chen po rnams kyis byang chub kyi spyod pa spyad pa na las kyi sgrib pa ci mchis pa ma lus par mthol zhing bshags 
[\[50a.3\]]pa de bzhin du bdag gis las kyi sgrib pa ci mchis pa yang mthol zhing bshags so/_/thams cad mngon du phyung ste 'chab cing sbed par mi bgyid do/_/sngar bgyis pa'i sdig pa rnams zhu byang bar smon to/_/ma 'ongs pa'i sdig pa rnams yang bgyid pa'i thugs mi thub bo/_/ma 
[\[50a.4\]]'ongs pa'i byang chub sems dpa' sems dpa' chen po rnams kyis byang chub kyi spyad pa spyod pa na las kyi sgrib pa ci mchis pa ma lus par mthol zhing 'chags pa de bzhin du bdag gis las kyi sgrib pa yang mthol zhing bshags so/_/thams cad mngon du phyung nas 'chab cing 
[\[50a.5\]]sbed par mi bgyid do/_/sngar bgyis pa'i sdig pa rnams zhu byang bar smon to/_/ma 'ongs pa'i sdig pa rnams yang bgyid pa'i thugs mi thub bo/_/da ltar phyogs bcu'i 'jig rten na byang chub sems dpa' sems dpa' chen po rnams kyis byang chub kyi spyod pa spyad pa dag 
[\[50a.6\]]las kyi sgrib pa ci mchis pa mthol zhing 'chags pa de bzhin du bdag gis las kyi sgrib pa yang mthol zhing bshags so/_/thams cad mngon du phyung nas 'chab cing sbed par mi bgyid do/_/sngar bgyis pa'i sdig pa rnams zhu byang bar smon to/_/ma 'ongs pa'i 
[\[50a.7\]]sdig pa rnams yang bgyid pa'i thugs mi thub po zhes brjod par bya'o/_/rigs kyi bu rgyu dang rkyen de'i phyir gang gis sdig pa byas pa zhig yod na/_skad cig tsam du yang 'chab cing sbar mi rung na nyin gcig gam/_mtshan gcig nas dus ring po'i bar du lta smos 
[\[50b\]]
[\[50b.1\]]kyang ci dgos/_gang la la zhig gis sdig pa byas nas rnam par dag pa yongs su tshol bar 'dod cing sems la ngo tsha ba dang bcas pas ma 'ongs pa na gdon mi za bar sdig pa'i rnam par smin pa yod do zhes mngon par yid ches nas 'jigs shing skrag pa chen po skyes pa 
[\[50b.2\]]des 'di ltar bshags par bya'o/_/'di lta ste/_dper na mi la la zhig mes mgo thod bsregs sam/_gos bsregs par gyur na myur ba kho nar me gsod par byed de/_gal te me zhi bar ma gyur na sems kyis bde ba thob par mi 'gyur ro/_/gang gis sdig pa 
[\[50b.3\]]byas na yang de bzhin du mthol zhing bshags nas myur ba kho nas yongs su sbyang bar bya'o/_/gang la la zhig phyug po'i khyim du skyes nas nor dang rin po che mang po dang ldan par 'dod pa dang /_gzhan yang sems bskyed nas theg pa chen po bsgom par 'dod na yang 'gyod 
[\[50b.4\]]tshangs byas nas las kyi sgrib pa yongs su sbyang bar bya'o/_/cho rigs btsun pa'i bram ze dang /_/rgyal rigs dang /_'khor los sgyur ba'i rgyal po rin po che sna bdun dang ldan pa'i khyim bdag tu skye bar 'dod na yang 'gyod tshangs byas nas las kyi sgrib pa yongs su sbyang 
[\[50b.5\]]bar bya'o/_/rigs kyi bu gal te rgyal chen bzhi'i ris kyi lha dang /_sum cu rtsa gsum pa'i lha dang /_'thab bral gyi lha dang /_dga' ldan gyi lha dang /_'phrul dga'i lha dang /_gzhan 'phrul dbang byed kyi lhar skye bar 'dod na yang 'gyod tshangs byas nas las 
[\[50b.6\]]kyi sgrib pa yongs su sbyang bar bya'o/_/gal te tshangs ris dang /_tshangs pa'i mdun na 'don dang /_tshangs chen gyi lha dang /_'od chung dang /_tshad med 'od dang /_'od gsal gyi lha dang /_dge chung dang /_tshad med dge dang /_dge rgyas kyi lha dang /_sprin 
[\[50b.7\]]med dang /_bsod nams skyes dang /_'bras bu che ba dang /_mi che ba dang /_mi gdung ba dang /_gya nom snang dang /_shin tu mthong dang /_'og min [(]kyi [,]gyi [)]lhar skye bar 'dod na yang 'gyod tshangs byas nas las kyi sgrib pa yongs su sbyang bar bya'o/_/gal te rgyun 
[\[51a\]]
[\[51a.1\]]du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa'i 'bras bu yongs su gnyer bar 'dod na yang 'gyod tshangs byas nas las kyi sgrib pa yongs su sbyang bar bya'o/_/gal te rig pa 
[\[51a.2\]]gsum dang /_mngon par shes pa drug dang /_nyan thos dang /_rang sangs rgyas kyi rang dbang thob pa'i byang chub yongs su gnyer ba dang /_mthar thug pa'i sar phyin nas thams cad mkhyen pa'i ye shes dang /_yongs su dag pa'i ye shes dang /_bsam gyis mi khyab pa'i 
[\[51a.3\]]ye shes dang /_mi g.yo ba'i ye shes dang /_yang dag par rdzogs pa'i byang chub thams cad mkhyen pa yongs su gnyer bar 'dod na yang 'gyod tshangs byas nas las kyi sgrib pa yongs su sbyang bar bya'o/_/de ci'i phyir zhe na/_rigs kyi bu chos thams cad ni rgyu dang rkyen las 
[\[51a.4\]]skye bas de bzhin gshegs pas kyang tha dad pa'i mtshan nyid 'gag par 'gyur ro/_/zhes gsungs te/_rgyu rkyen tha dad pa'i phyir 'di ltar 'das pa'i chos rnams 'gag cing zad par 'gyur bas las kyi sgrib pa ji snyed pa ma lus par 'gyur ba yang 'du byed kyi chos rnams 
[\[51a.5\]]mngon du ma skyes pa gang yin pa de dag deng gdod skye bar 'gyur bas ma 'ongs pa'i las kyi sgrib pa yang ldang bar mi 'gyur ro/_/de ci'i phyir zhe na/_rigs kyi bu chos thams cad stong zhing de bzhin gshegs pas kyang bdag dang /_gang zag dang /_sems can dang /_srog 
[\[51a.6\]]med pa dang /_skye ba dang /_'gag pa med pa dang /_'du byed kyi chos kyang med do zhes gsungs pas so/_/rigs kyi bu chos thams cad ni ngo bo nyid kyi gzhi la brten pas brjod du yang med do/_/de ci'i phyir zhe na/_mtshan ma thams cad las yang dag par 'das 
[\[51a.7\]]pa'i phyir ro/_/rigs kyi bu'am/_rigs kyi bu mo gang la la zhig 'di ltar yang dag pa'i don shin tu gya nom pa la zhugs nas mngon par yid ches pas gus pa'i sems skyes par gyur pa gang yin pa de ni sems can med cing ngo bo nyid kyi gzhi yod pa zhes bya ste/_don de'i phyir 
[\[51b\]]
[\[51b.1\]]'gyod tshangs kyis las kyi sgrib pa yongs su sbyang bar bya'o zhes bstan pa yin no/_/rigs kyi bu gang gis chos rnam pa bzhi dang ldan par gyur na las kyi sgrib pa yongs su bsal nas gtan du yongs su byang bar 'gyur ro/_/bzhi gang zhe na/_log pa'i bsam pa mi skye zhing yang 
[\[51b.2\]]dag pa'i dran pa phun sum tshogs par gyur pa dang /_shin tu zab pa'i don dag la skur pa mi 'debs pa dang /_spyod pa dang po'i byang chub sems dpa' dag thams cad mkhyen pa yin no/_/snyam pa'i bsam pa bskyed pa dang /_sems can rnams la byams pa tshad med pa skyes pa ste/_'di dag ni rnam 
[\[51b.3\]]pa bzhi zhes bya'o/_/de nas bcom ldan 'das kyis tshigs su bcad de bka' stsal pa/_rtse gcig sems kyis theg gsum srung /_/zab mo'i chos la skur mi 'debs/_/thams cad mkhyen pa'i 'du shes skyed/_/byams sems las kyi sgrib pa sbyong /_/rigs 
[\[51b.4\]]kyi bu shin tu bsal bar dka' ba'i las kyi sgrib pa ni rnam pa bzhi yod de/_bzhi gang zhe na/_byang chub sems dpa'i sdom pa las shin tu lci ba'i kha na ma tho ba byas pa dang /_theg pa chen po'i mdo sde la sems kyis skur pa btab pa dang /_rang gi dge ba'i rtsa ba 'phel bar mi 
[\[51b.5\]]byed pa dang /_srid pa gsum la mngon par zhen nas nges par 'byung ba'i sems med pa gang yin pa'o/_/gzhan yang las kyi sgrib pa'i gnyen por gyur pa rnam pa bzhi yod de/_bzhi gang zhe na/_phyogs bcu'i 'jig rten na bzhugs pa'i de bzhin gshegs pa thams 
[\[51b.6\]]cad la bsam pa thag pa nas nye bar bsnyen nas kha na ma tho ba thams cad bshags par byed pa dang /_sems can thams cad kyi ched du de bzhin gshegs pa rnams la dam pa'i chos zab mo bshad par gsol ba 'debs pa dang /_sems can thams cad kyi bsod nams 
[\[51b.7\]]ji snyed pa dag la rjes su yi rang ba dang /_bsod nams kyi dge ba'i rtsa ba ji snyed pa thams cad bla na med pa yang dag par rdzogs pa'i byang chub tu yongs su bsngo ba gang yin pa'o/_/de nas bcom ldan 'das la brgya byin lha'i dbang pos 'di skad ces gsol to/_/
[\[52a\]]
[\[52a.1\]]bcom ldan 'das 'jig rten na skyes pa dang /_bud med ji snyed mchis pa dag las theg pa chen po'i spyod pa spyod par rngo thogs pa yang mchis spyod par rngo mi thogs pa yang mchis na ji ltar sems can thams cad kyi bsod nams kyi dge ba'i rtsa ba dag la rjes su yi rang 
[\[52a.2\]]bar bgyi lags/_bcom ldan 'das kyis bka' stsal pa/_rigs kyi bu sems can gang la la zhig theg pa chen po sgom par mi nus mod kyi/_'on kyang nyin mtshan dus drug tu bla gos phrag pa gcig la gzar te pus mo g.yas pa'i lha nga sa la btsugs nas gus pas 
[\[52a.3\]]thal mo sbyar te sems rtse gcig tu dran pa nye bar bzhag nas rjes su yi rang bar byed nas bsod nams tshad med pa snyed 'thob par 'gyur bas 'di skad du phyogs bcu'i 'jig rten gyi khams na sems can gang dag da ltar sbyin pa dang /_tshul khrims dang /_sems kyi shes rab mngon par 
[\[52a.4\]]sgrub pa ji snyed pa de dag thams cad la deng bdag shin tu dang bas rjes su yi rang ngo /_/zhes brjod par gyur na de ltar rjes su yi rang ba'i bsod nams kyi dbang gis gdon mi za bar shin tu btsun zhing khyad par du 'phags pa bla na med pa mtshungs pa med pa mchog tu gya nom pa'i 'bras 
[\[52a.5\]]bu thob par 'gyur ro/_/de bzhin du 'das pa dang ma 'ongs pa'i sems can thams cad kyi dge ba'i rtsa ba ji snyed pa thams cad la yang rjes su yi rang bar bya'o/_/gzhan yang da ltar byang chub sems dpa'i spyod pa dang po pas byang chub tu sems bskyed pa las byung ba'i bsod nams ji 
[\[52a.6\]]snyed pa dag dang /_bskal pa chen po brgya 'das nas byang chub sems dpa'i spyod pa spyad pa las byung ba'i bsod nams chen po gang yin pa dang /_mi skye ba'i bzod pa thob pa nas phyir mi ldog pa dang /_tshe gcig gis dbang bskur bar 'gyur ba'i bar dag las byung ba'i bsod 
[\[52a.7\]]nams kyi phung po gang yin pa de dag thams cad la yang 'di ltar bsam pa thag pa nas rjes su yi rang zhing bsngags pa brjod par bya'o/_/de bzhin du 'das pa dang /_ma 'ongs pa'i byang chub sems dpa' thams cad kyi bsod nams ji snyed pa dag la yang rjes su yi rang zhing bsngags 
[\[52b\]]
[\[52b.1\]]pa brjod par bya'o/_/gzhan yang da ltar phyogs bcu'i 'jig rten na yang dag pa'i thams cad mkhyen pa/_byang chub gya nom pa brnyes pa'i sangs rgyas bcom ldan 'das thams cad sems can mtha' yas pa rnams yongs su bzla ba'i phyir bla na med pa'i chos kyi 'khor lo bskor ba/_
[\[52b.2\]]thogs pa mi mnga' ba'i chos kyi sbyin pa btang ba/_chos kyi rnga brdungs pa/_chos kyi dung bus pa/_chos kyi rgyal mtshan btsugs pa/_chos kyi char phab pa dag gis thugs brtse bas sems can thams cad la bskul zhing yongs su btul bas thams cad mngon par yid ches 
[\[52b.3\]]par gyur nas chos kyi sbyin pas tshim par mdzad pa'i dbang gis zad mi shes pa'i bde ba thob pa la bkod pa gang yin pa dang /_gzhan yang byang chub sems dpa' dang nyan thos dang rang sangs rgyas kyis bsod nams bsags pa las byung ba'i dge ba'i rtsa ba gang yin pa dang /_sems 
[\[52b.4\]]can gang gis 'di 'dra ba'i bsod nams da dung phun sum tshogs par ma gyur pa dag thams cad phun sum tshogs par 'gyur ba gang yin pa de dag la bdag rjes su yi rang ngo /_/de bzhin du 'das pa dang /_ma byon pa'i sangs rgyas dang /_byang chub sems dpa' dang /_nyan 
[\[52b.5\]]thos dang /_rang sangs rgyas rnams kyi bsod nams ji snyed pa thams cad la yang bsam pa thag pa nas rjes su yi rang ngo /_/zhes brjod par bya'o/_/rigs kyi bu de ltar na rjes su yi rang ba gang yin pa des bsod nams kyi phung po tshad med pa rnyed thob par 'gyur ro/_/gang 
[\[52b.6\]]gA'i klung gi bye ma snyed dang mnyam pa'i stong gsum gyi stong chen po'i 'jig rten gyi khams na sems can ji snyed yod pa de dag thams cad nyon mongs pa spangs te dgra bcom pa mngon par grub par gyur la/_rigs kyi bu'am/_rigs kyi bu mo gang la la zhig nam 'tsho'i bar du rtag par 
[\[52b.7\]]gos dang /_bza' ba dang /_btung ba dang /_mal cha dang /_gsos sman mchog dam pa rnams kyis mchod pa dang rim gro byas pas 'thob pa'i bsod nams gang yin pa des 'di ltar snga ma lta bur rjes su yi rang ba'i bsod nams de dang bskrun na stong gi cha gcig tsam du yang nye bar mi 
[\[53a\]]
[\[53a.1\]]'gro'o/_/de ci'i phyir zhe na/_mchod pa byas pa'i bsod nams gang yin pa de ni grangs dang bcas shing tshad dang bcas pas bsod nams thams cad yongs su sdud par mi 'gyur la rjes su yi rang ba'i bsod nams gang yin pa de la ni tshad med cing grangs 
[\[53a.2\]]med pas dus gsum gyi bsod nams thams cad yongs su sdud par byed pas de'i phyir gang la la zhig dge ba'i rtsa ba khyad par can 'phel bar 'dod pas 'di ltar rjes su yi rang ba'i bsod nams mngon par bsgrub par bya'o/_/bud med gang la la zhig bud med kyi lus yongs 
[\[53a.3\]]su bsgyur nas skyes pa'i lus yongs su 'grub par 'dod na yang rjes su yi rang ba'i bsod nams mngon par sgrub par byed na gdon mi za bar yid la bsams pa bzhin du tshe 'di nyid la skyes pa'i lus mngon par 'grub par 'gyur ro/_/de nas bcom ldan 'das la brgya byin 
[\[53a.4\]]lha'i dbang pos 'di skad ces gsol to/_/bcom ldan 'das rjes su yi rang ba'i bsod nams gang lags pa de ni 'tshal bar gyur na slad ma'i byang chub sems dpa' thams cad chos kyi 'khor lo bskor bar 'gyur ba dang /_da ltar gyi byang chub sems dpa' rnams yang 
[\[53a.5\]]dag pa'i rnal 'byor sgom par 'gyur bar bgyid pa'i slad du bskul ba dang /_gsol ba btab pa'i bsod nams gang lags pa bshad du gsol/_bcom ldan 'das kyis bka' stsal pa/_lha'i dbang po rigs kyi bu'am rigs kyi bu mo gang la la zhig bla na med pa 
[\[53a.6\]]yang dag par rdzogs pa'i byang chub yongs su gnyer ba gang yin pa des nyan thos dang /_rang sangs rgyas dang /_theg pa chen po'i lam bsgom par 'dod na yang gang zag des nyin mtshan dus drug tu snga ma lta bu'i spyod lam gyis sems rtse gcig du dran pa nye bar gzhag 
[\[53a.7\]]nas 'di skad du deng bdag phyogs bcu na sangs rgyas bcom ldan 'das bla na med pa yang dag par rdzogs pa'i byang chub brnyes par gyur kyang bla na med pa'i chos kyi 'khor lo da dung ma bskor ba dang /_rnam par smin pa'i sku spangs nas yongs su mya ngan las 'da' bar 
[\[53b\]]
[\[53b.1\]]bzhed pa gang lags pa de dag thams cad la bdag bsam pa thag pa nas spyi bos btud de phyag bgyis nas sems can thams cad yongs su bsgral zhing bde bar bgyi ba dang /_sngar gong du bstan pa ltar bas pa ma mchis pa'i bde ba 'thob par bgyi ba'i slad du chos kyi 'khor lo 
[\[53b.2\]]chen po yongs su bskor ba dang /_chos kyi char pa chen po dbab pa dang /_chos kyi sgron ma chen mo sbar ba dang /_don gyi tshul gsal bar mdzad pa dang /_thogs pa mi mnga' ba'i chos kyi sbyin pa btang nas yongs su mya ngan las mi 'da' zhing 'jig rten na yun ring du bzhugs 
[\[53b.3\]]par bskul zhing gsol ba 'tshal lo/_/deng bdag gis bskul zhing gsol ba btab pa'i bsod nams gang lags pa 'di dag thams cad bla na med pa yang dag par rdzogs pa'i byang chub tu yongs su bsngo bar bgyi'o/_/ji ltar 'das pa dang /_da ltar gyi byang chub 
[\[53b.4\]]sems dpa' sems dpa' chen po rnams kyis bskul ba dang /_gsol ba btab pa'i bsod nams de dag byang chub tu yongs su bsngos pa de bzhin du bdag gis kyang bskul ba dang gsol ba btab pa'i bsod nams gang lags pa de dag bla na med pa yang dag par rdzogs 
[\[53b.5\]]pa'i byang chub tu yongs su bsngo bar bgyi'o zhes brjod par bya'o/_/rigs kyi bu gal te gang la la zhig gis stong gsum gyi stong chen po'i 'jig rten gyi khams rin po che sna bdun gyis yongs su bkang ste/_de bzhin gshegs pa la mchod pa byas pa bas gang la la zhig 
[\[53b.6\]]gis de bzhin gshegs pa la chos kyi 'khor lo chen po bskor bar gsol ba btab pas 'thob pa'i bsod nams gang yin pa de snga ma bas ches khyad par du 'phags te/_de ci'i phyir zhe na/_de ni zang zing gi sbyin pa yin la 'di ni chos kyi sbyin pa yin pas so/_/rigs kyi bu 
[\[53b.7\]]stong gsum gyi stong chen po'i 'jig rten gyi khams rin po che sna bdun gyis bkang ste sbyin pa btang ba lta re zhig zhog gi_/gal te gang la la zhig gis gang gA'i klung gi bye ma snyed kyi stong chen po'i 'jig rten gyi khams rin po che sna bdun gyis yongs su bkang ste/_sangs rgyas 
[\[54a\]]
[\[54a.1\]]thams cad la mchod pa byas pa bas bskul zhing gsol ba btab pa'i bsod nams gang yin pa de bas kyang ches khyad par du 'phags so/_/chos kyi sbyin pa ni khyad par du 'phags pa'i phan yon rnam pa lnga dang ldan te/_lnga gang zhe na/_dang po chos kyi sbyin pa 
[\[54a.2\]]gang yin pa de ni bdag dang gzhan la phan 'dogs par byed la/_zang zing gi sbyin pa ni de lta ma yin pas so/_/gnyis pa chos kyi sbyin pa gang yin pa de ni sems can khams gsum nas 'byin par byed pa yin la/_zang zing gi sbyin pa'i bsod nams gang yin pa de ni 'dod 
[\[54a.3\]]pa'i khams las mi 'da' bas so/_/gsum pa chos kyi sbyin pa gang yin pa de ni chos kyi sku yongs su dag par byed pa yin la/_zang zing gi sbyin pas ni gzugs 'ba' zhig 'phel bar byed pas so/_/bzhi pa chos kyi sbyin pa gang yin pa de ni der mthar thug pa med pa 
[\[54a.4\]]yin la zang zing gi sbyin pa ni zad par 'gyur bas so/_/lnga pa chos kyi sbyin pa gang yin pa de ni ma rig pa yongs su gcod par byed la/_zang zing gi sbyin pa ni 'dod pa'i srid pa tsam thul bar 'gyur bas so/_/de lta bas na rigs kyi bu bskul ba dang /_gsol ba btab 
[\[54a.5\]]pa'i bsod nams ni tshad med dpag tu med pas dpe byar sla ba ma yin no/_/nga sngon byang chub sems dpa'i spyad pa spyod pa na de bzhin gshegs pa rnams la chos kyi 'khor lo chen po yongs su bskor bar bskul bas dge ba'i rtsa ba de'i dbang gis de lta bas na deng brgya byin dang /_
[\[54a.6\]]tshangs pa'i rgyal po la sogs pas nga la chos kyi 'khor lo chen po yongs su bskor bar gsol ba btab pa yin te/_rigs kyi bu chos kyi 'khor lo yongs su bskor bar bskul ba ni sems can rnams yongs su sgrol zhing bde bar byed pa yin pa'i phyir ro/_/nga sngon byang chub kyi spyad 
[\[54a.7\]]pa spyod pa na de bzhin gshegs pa rnams 'jig rten na yun ring du bzhugs shing yongs su mya ngan las mi 'da' bar gsol ba btab pas na dge ba'i rtsa ba de la brten nas ngas stobs bcu dang /_bsnyengs pa mi mnga' ba bzhi dang /_so so yang dag par rig pa bzhi dang /_byams 
[\[54b\]]
[\[54b.1\]]pa chen po dang /_snying rje chen po dang /_ma 'dres pa'i chos grangs med pa snyed brnyes par gyur pa yin te/_nga lhag ma med pa'i mya ngan las 'das pas yongs su mya ngan las 'das par 'gyur yang /_nga'i yang dag pa'i chos 'jig rten na yun ring bar gnas par 'gyur ba yin 
[\[54b.2\]]no/_/nga'i chos kyi sku gang yin pa de ni rnam par dag cing dpe zla med pas mtshan mchog dam pa sna tshogs dang /_mkhyen pa tshad med pa dang /_dbang tshad med pa dang /_yon tan bsam gyis mi khyab pa'i tshad med pa dang ldan zhing /_sems can thams cad la phan 
[\[54b.3\]]'dogs par mdzad pas bskal pa bye ba brgya stong snyed du brjod kyang mthar thug par mi 'gyur ro/_/chos kyi skus ni chos thams cad yongs su sdud par mdzad la chos thams cad kyis ni chos kyi sku yongs su sdud par mi byed do/_/chos kyi sku rtag par gnas kyang rtag 
[\[54b.4\]]pa'i lta bar ltung bar mi 'gyur ro/_/'gag par 'gyur yang chad pa'i lta bar 'gyur ba ma yin pas sems can gyi tha dad pa'i lta ba rnam pa sna tshogs rnam par bshig nas sems can gyi yang dag pa'i lta ba rnam pa sna tshogs bskyed par mdzad do/_/sems can 
[\[54b.5\]]thams cad kyi 'ching ba dgrol bar mdzad kyang dgrol bar bya ba ci yang mi mnga'o/_/sems can rnams kyi dge ba'i rtsa ba rnams bskyed pas yongs su ma smin pa gang yin pa de ni yongs su smin par mdzad la/_yongs su smin pa gang yin pa de ni rnam par grol bar mdzad 
[\[54b.6\]]kyang mngon par 'du mdzad pa yang mi mnga'/_/g.yo ba yang mi mnga' bas 'du 'dzi las thag ring du gyur pa rab tu dben zhing mdzad pa mi mnga' bas rang dbang du gyur cing bde bar gyur pa/_dus gsum las yang dag par 'das kyang dus gsum ston par mdzad pa 
[\[54b.7\]]nyan thos dang /_rang sangs rgyas kyi spyod yul las nges par 'byung ba/_byang chub sems dpa' chen po rnams kyis bsgrub par bya ba/_de bzhin gshegs pa thams cad dang sku tha dad par gyur pa med pa yin te/_'di dag thams cad kyang bskul zhing gsol ba 
[\[55a\]]
[\[55a.1\]]btab pa'i dge ba'i rtsa ba'i stobs kyis brnyes pa yin pa'i phyir 'di lta bu'i chos kyi sku ngas deng brnyes pa yin te/_de lta bas na gang dag bla na med pa yang dag par rdzogs pa'i byang chub yongs su gnyer bar 'dod pas chos kyi rnam grangs 'di las tshig 
[\[55a.2\]]gcig gam/_tshigs su bcad pa gcig tsam gzhan dag la ston par byed pa'i dge ba'i rtsa ba gang yin pa de yang tshad med par gyur pa yin na/_de bzhin gshegs pa rnams la chos kyi 'khor lo chen po yongs su bskor bar bskul zhing 'jig rten na yun ring du bzhugs 
[\[55a.3\]]nas yongs su mya ngan las mi 'da' bar gsol ba 'debs pa lta smos kyang ci dgos/_de nas bcom ldan 'das la brgya byin lha'i dbang pos yang 'di skad ces gsol to/_/bcom ldan 'das rigs kyi bu'am/_rigs kyi bu mo gang la la zhig bla na med pa yang dag 
[\[55a.4\]]par rdzogs pa'i byang chub yongs su gnyer zhing theg pa gsum gyi lam bsgom par 'tshal bas dge ba'i rtsa ba ci mchis pa ji ltar thams cad mkhyen pa'i ye shes su yongs su bsngo bar bgyi ba lags/_bcom ldan 'das kyis lha'i dbang po brgya byin la bka' stsal pa/_
[\[55a.5\]]rigs kyi bu sems can gang dag byang chub yongs su gnyer zhing theg pa gsum gyi lam bsgom pas dge ba'i rtsa ba ci yod pa yongs su bsngo bar 'dod pa des nyin mtshan dus drug tu gus pas sems rtse gcig tu 'di skad ces/_bdag gis thog ma med pa'i 'khor ba nas 
[\[55a.6\]]dkon mchog gsum po dag gi thad du rnal 'byor bsgoms pas yongs su rdzogs par gyur pa las byung ba'i dge ba'i rtsa ba ci yod pa dang /_tha na dud 'gro'i skye gnas kyi srog chags dag la zan changs gcig tsam byin pa dang /_dge ba'i tshig gang gis rtsod pa dag gi bsdums 
[\[55a.7\]]byas pa dang /_dkon mchog gsum la skyabs su song nas bslab pa'i gnas rnams yang dag par blangs pa dang /_'gyod tshangs byas pa dang /_bskul zhing gsol ba btab pa dang rjes su yi rang ba'i dge ba'i rtsa ba ji snyed pa de dag deng bdag gis thams cad gcig tu 
[\[55b\]]
[\[55b.1\]]bsdus te 'gyod cing phangs pa med pa'i sems kyis sems can thams cad la yongs su btang ngo /_/rnam par grol ba'i phyogs kyis yongs su bzung ba'i dge ba'i rtsa ba gang yin pa de dag kyang sangs rgyas bcom ldan 'das kyis mkhyen cing gzigs pa/_dpag tu med pa 
[\[55b.2\]]dang /_thogs pa mi mnga' ba'i rnam par dag pas 'di ltar bsod nams kyi dge ba'i rtsa ba ji snyed pa dag thams cad mtshan ma'i sems la mi gnas shing mtshan ma'i sems kyang mi spyod par sems can thams cad la yongs su btang ba de bzhin du/_bdag gis bsod 
[\[55b.3\]]nams las byung ba'i dge ba'i rtsa ba ci yod pa de dag thams cad kyang sems can thams cad la yongs su gtong ste/_thams cad kyis yid bzhin gyi lag pa thob nas nam mkha' las rin po che phyung ste sems can thams cad kyi re ba yongs su bskang bar gyur cig_/longs 
[\[55b.4\]]spyod zad mi shes pa dang /_shes rab mthar thug pa med pa dang /_dam pa'i chos kyi spobs pa thogs pa med pa thob nas sems can thams cad thun mong du bla na med pa yang dag par rdzogs pa'i byang chub mngon par rdzogs par sangs rgyas nas rnam pa thams cad mkhyen pa 
[\[55b.5\]]thob par gyur cig_/dge ba'i rtsa ba 'di'i rgyus dge ba'i chos tshad med pa bskyed pa gang yin pa de dag thams cad kyang bla na med pa'i byang chub tu yongs su bsngo'o/_/gzhan yang 'das pa'i byang chub sems dpa' chen po rnams spyad pa spyod pa na bsod nams kyi dge 
[\[55b.6\]]ba'i rtsa ba thams cad rnam pa thams cad mkhyen par yongs su bsngos pa dang /_da ltar dang /_ma 'ongs pa dag gis ji ltar yongs su bsngo ba de bzhin du bdag gis bsod nams kyi dge ba'i rtsa ba ji snyed pa thams cad kyang bla na med pa'i byang chub tu yongs su bsngo'o/_/
[\[55b.7\]]dge ba'i rtsa ba 'di dag gi dbang gis sems can thams cad dang dus gcig tu yang dag par rdzogs pa'i byang chub mngon par rdzogs par sangs rgyas nas sangs rgyas gzhan dag ji lta ba bzhin du byang chub kyi shing drung du byang chub kyi snying po la gnas te bsam gyis mi khyab pa thogs 
[\[56a\]]
[\[56a.1\]]pa med pa'i rnam par dag pa dang /_zad mi shes pa'i chos kyi gzungs dang /_dpa' bar 'gro ba'i ting nge 'dzin la gnas nas bdud sdig can gyi dmag tshogs tshad med pa dag pham par byas te mkhyen pa dang /_gzigs pa mngon par rtogs nas 'di 
[\[56a.2\]]ltar de dag thams cad skad cig gcig la gsal bar rtogs te nam gyi cha smad la bdud rtsi'i chos thob nas zil dngar gyi don mngon sum du gyur te/_bdag dang sems can thams cad sangs rgyas tshe dpag tu med pa dang /_sangs rgyas 'phags pa'i 'od dang /_
[\[56a.3\]]sangs rgyas dam pa'i 'od dang /_sangs rgyas mi 'khrugs pa dang /_sangs rgyas yon tan legs pa'i 'od dang /_sangs rgyas seng ge'i 'od dang /_sangs rgyas 'od brgya pa dang /_sangs rgyas dran pa'i 'od dang /_sangs rgyas rin chen mtshan dang /_sangs 
[\[56a.4\]]rgyas rin chen 'bar dang /_sangs rgyas 'bar ba'i 'od dang /_sangs rgyas rgyas par 'bar ba'i 'od dang /_sangs rgyas bkra shis bla ma'i rgyal po dang /_sangs rgyas dam pa'i sgra dang /_sangs rgyas bkod pa'i mchog dang /_sangs rgyas chos kyi rgyal mtshan dang /_
[\[56a.5\]]sangs rgyas bla ma 'phags pa'i sku dang /_sangs rgyas mngon par dga' ba'i gzugs sku dang /_sangs rgyas 'od zer kun du snang mdzad dang /_sangs rgyas tshangs pa rnam dag rgyal po dang /_sangs rgyas bla ma'i rang bzhin la sogs pa ji lta ba bzhin du gya nom par mngon par 
[\[56a.6\]]rdzogs par sangs rgyas nas 'di ltar de bzhin gshegs pa yang dag par mkhyen pa de dag 'das pa dang /_ma 'ongs pa dang /_da ltar longs spyod rdzogs pa dang /_sprul pa'i sku bstan te bla na med pa yang dag par rdzogs pa'i byang chub brnyes nas bla na med pa'i chos kyi 
[\[56a.7\]]'khor lo yongs su bskor te sems can yongs su bzlas pa bzhin du bdag kyang de bzhin du gyur cig ces rgya cher gong du bstan pa bzhin du brjod par bya'o/_/rigs kyi bu shin tu dang ba'i dad pa dang ldan pa'i skyes pa'am bud med gang la la zhig gser 'od dam pa mchog tu 
[\[56b\]]
[\[56b.1\]]rnam par rgyal ba mdo sde'i rgyal po las las kyi sgrib pa yongs su sbyong ba'i le'u 'di len pa dang /_'dzin pa dang /_klog pa dang /_kha ton du 'don pa dang /_dran pas mi brjed par byas te gzhan dag la rgya cher yang dag par ston par byed na bsod nams kyi phung po tshad 
[\[56b.2\]]med dpag tu med pa snyed thob par 'gyur ro/_/'di lta ste dper na/_stong gsum gyi stong chen po'i 'jig rten gyi khams na sems can ji snyed yod pa thams cad dus gcig tu mi'i lus mngon par grub par gyur la/_mi'i lus thob nas kyang thams cad rang sangs 
[\[56b.3\]]rgyas kyi lam mngon par grub par gyur te/_skyes pa'am/_bud med gang la la zhig gis nam 'tsho'i bar du bkur sti dang /_bla mar byas te yo byad rnam pa sna bzhi po dag gis mchod par byas te/_rang sangs rgyas re re la yang so so nas ri'i rgyal po ri rab dang 
[\[56b.4\]]mnyam pa'i rin po che sna bdun gyis yongs su bkang ste/_rang sangs rgyas de dag yongs su mya ngan las 'das pa'i 'og tu yang rin po che las mchod rten brtsigs nas mchod pa byas te mchod rten de dag kyang dpag tshad bcu gnyis kyi tshad tsam du mtho zhing me tog 
[\[56b.5\]]dang spos dang rin po che'i rgyal mtshan dang ba dan dang gdugs mang po dag gis rtag par mchod pa byas na rigs kyi bu 'di ji snyam du sems/_gang zag de dag gis thob pa'i bsod nams gang yin pa de ni ci mang ba yin snyam mam/_lha'i dbang pos gsol pa/_
[\[56b.6\]]bcom ldan 'das shin tu mang lags so/_/rigs kyi bu gal te gang la la zhig gis gser 'od dam pa mchog tu rnam par rgyal ba mdo sde'i rgyal po las las kyi sgrib pa yongs su sbyong ba'i le'u 'di len pa dang /_'dzin pa dang /_klog pa dang /_kha ton du 'don 
[\[56b.7\]]pa dang /_dran pas mi brjed par byas te gzhan dag la rgya cher yang dag par ston pas 'thob pa'i bsod nams gang yin pa de sngar bstan pa'i mchod pa byas pa'i bsod nams gang yin pa de dang bsgrun na brgya'i char yang nye bar mi 'gro_/brgya stong dang /_bye ba'i char 
[\[57a\]]
[\[57a.1\]]yang nye bar mi 'gro ba nas/_tshad dang dpe dang rgyu'i bar du yang nye bar mi 'gro'o/_/de ci'i phyir zhe na/_rigs kyi bu dang /_rigs kyi bu mo de dag yang dag pa'i spyod pa la gnas nas phyogs bcu'i sangs rgyas bcom ldan 'das rnams la bla na med 
[\[57a.2\]]pa'i chos kyi 'khor lo yongs su bskor bar gsol ba 'debs par byed na sangs rgyas bcom ldan 'das rnams rab tu dgyes nas bsngags pa brjod par 'gyur bas so/_/rigs kyi bu ngas ji skad bstan pa bzhin du sbyin pa thams cad kyi nang na chos kyi sbyin pa ni mchog tu 
[\[57a.3\]]gyur pa yin pas de'i phyir rigs kyi bu dkon mchog gsum la mchod pa byas pas kyang dpe byar mi nus so/_/gsum la skyabs su 'gro zhing bslab pa thams cad bsrung bar bskul nas nyams par ma byas pa dang /_las gsum stongs par ma gyur pas kyang dpe byar mi 
[\[57a.4\]]nus so/_/'jig rten thams cad kyi mthu dang nus pa dang mos pa ji lta ba bzhin du theg pa gsum po dag tu byang chub kyi sems bskyed par bskul bas kyang dpe byar mi nus so/_/dus gsum gyi 'jig rten gyi khams thams cad na sems can ji snyed yod pa thams cad 
[\[57a.5\]]thogs pa med pa thob nas bsod nams tshad med pa myur du yongs su rdzogs par gyur pas kyang dpe byar mi nus so/_/dus gsum gyi zhing dag na yod pa'i sems can thams cad thogs pa med par byang chub gsum po dag thob par byas pas kyang dpe byar mi nus so/_/
[\[57a.6\]]dus gsum gyi zhing dag na yod pa'i sems can thams cad myur du ngan 'gro bzhi po'i sdug bsngal las 'byung bar bskul bas kyang dpe byar mi nus so/_/dus gsum gyi zhing dag na yod pa'i sems can thams cad mi dge ba'i las kyi sgrib pa shin tu lci ba dag yongs su sbyang 
[\[57a.7\]]bar bskul bas kyang dpe byar mi nus so/_/sdug bsngal thams cad las thar bar bya bar bskul bas kyang dpe byar mi nus so/_/'jigs shing skrag pa dang sdug bsngal gyis gzir cing nyon mongs pa thams cad las grol bar byas pas kyang dpe byar mi nus so/_/dus 
[\[57b\]]
[\[57b.1\]]gsum gyi sangs rgyas rnams kyi spyan sngar sems can thams cad kyi bsod nams ji snyed pa dag la rjes su yi rang bar bskul nas byang chub kyi smon lam btab pas kyang dpe byar mi nus so/_/sdig pa'i spyod pa dang /_gshe zhing spyo ba'i las yongs su bsal bar bskul ba dang /_
[\[57b.2\]]yon tan thams cad yongs su rdzogs par smon pa dang /_skye ba thams cad du dkon mchog gsum po thams cad la mchod pa dang /_bla mar bya ba dang bsngags pa brjod par bskul ba dang /_sems can rnams bsod nams kyi spyod pa yongs su dag pa mngon par sgrub par 
[\[57b.3\]]bskul nas byang chub yongs su rdzogs par byas pas kyang dpe byar mi nus pas de'i phyir 'jig rten gyi khams thams cad kyi dus gsum gyi dkon mchog gsum la bskul zhing gsol ba btab pa dang /_pha rol tu phyin pa drug yongs su rdzogs par bya bar bskul 
[\[57b.4\]]ba dang /_bla na med pa'i chos kyi 'khor lo yongs su bskor bar bskul zhing gsol ba btab pa dang /_bskal pa tshad med pa snyed du 'jig rten na bzhugs nas chos mchog dam pa zab mo bshad par bskul zhing gsol ba btab pa'i bsod nams gang yin pa de ni 
[\[57b.5\]]shin tu zab pas gang gis kyang dpe byar mi nus par rig par bya'o/_/de nas brgya byin lha'i dbang po dang /_gang gA'i lha mo dang /_tshangs pa'i rgyal po dang /_rgyal chen ris bzhi'i lha tshad med pa rnams stan las langs te bla gos phrag pa gcig tu gzar nas pus 
[\[57b.6\]]mo g.yas pa'i lha nga sa la btsugs te thal mo sbyar nas mgo bos phyag byas te/_bcom ldan 'das la 'di skad ces gsol to/_/bcom ldan 'das bdag cag kyang gser 'od dam pa mchog tu rnam par rgyal ba mdo sde'i rgyal po 'di thos pas thams cad yongs su 
[\[57b.7\]]bzung ste klog pa dang /_g.yar ton du 'don pa dang /_kun chub par bgyis te/_gzhan dag la rgya cher yang dag par bstan nas chos 'di la brten te rab tu gnas par bgyid do/_/de ci'i slad du zhe na/_bcom ldan 'das bdag cag bla na ma mchis pa yang dag par 
[\[58a\]]
[\[58a.1\]]rdzogs pa'i byang chub yongs su gnyer bar 'tshal bas don 'di mtshan nyid khyad par du 'phags pa'i rjes su 'brangs nas chos bzhin du spyod pa'i slad du'o/_/de nas tshangs pa dang /_brgya byin la sogs pas chos bshad pa'i gnas de nyid du me tog man+dA ra ba 
[\[58a.2\]]rnam pa sna tshogs kyis bcom ldan 'das la mngon par gtor bas stong gsum gyi stong chen po'i 'jig rten gyi khams kyis chen po thams cad rab tu g.yos par gyur to/_/lha'i rnga bo che dang /_rol mo thams cad kyang ma dkrol bar sgra rang byung ste/_gser gyi kha dog 
[\[58a.3\]]gi 'od zer bkye bas 'jig rten gyi khams kun du khyab par bkang ste sgra dbyangs dam pa byung bar gyur pa dang /_de nas bcom ldan 'das la brgya byin la lha'i dbang pos 'di skad ces gsol to/_/bcom ldan 'das 'di dag thams cad ni gser 'od dam pa'i mdo sde'i 
[\[58a.4\]]byin gyis brlabs kyi mthu lags pas byams pa dang thugs rjes rnam pa sna tshogs kyis yongs su skyob cing phan 'dogs pa dang rnam pa sna tshogs kyis byang chub sems dpa'i dge ba'i rtsa ba 'phel zhing las kyi sgrib pa rnams yongs su sbyong bar mdzad lags so/_/bcom 
[\[58a.5\]]ldan 'das kyis bka' stsal pa/_de de bzhin no/_/de de bzhin te/_khyod kyis ji skad smras pa bzhin no/_/de ci'i phyir zhe na/_rigs kyi bu ngas mngon par dran te sngon byung ba 'das pa'i bskal pa brgya stong tshad med pa snyed 'das pa de'i tshe de'i dus na de bzhin gshegs 
[\[58a.6\]]pa dgra bcom pa yang dag par rdzogs pa'i sangs rgyas rin po che'i rgyal po 'od chen snang mdzad ces bya ba 'jig rten du byung ste/_bskal pa 'bum phrag drug brgya brgyad cu'i bar du 'jig rten na bzhugs so/_/de'i tshe de bzhin gshegs pa rin po che'i rgyal po 'od 
[\[58a.7\]]chen snang mdzad kyis lha dang /_mi dang /_brgya byin dang /_tshangs pa dang /_dge sbyong dang /_bram ze dang /_sems can thams cad yongs su mya ngan las bzlas nas bde bar mdzad pa'i phyir 'jig rten du byung ba na/_'dus pa dang po la chos bstan pas srog 
[\[58b\]]
[\[58b.1\]]chags bye ba khrag khrig 'bum phrag brgya stong snyed yongs su mya ngan las bzlas nas thams cad kyis dgra bcom pa'i 'bras bu thob pas zag pa rnams zad nas rig pa gsum dang /_mngon par shes pa drug dang /_thogs pa med pa'i rang dbang dang ldan par gyur to/_/
[\[58b.2\]]'dus pa gnyis pa'i tshe yang srog chags bye ba khrag khrig 'bum phrag brgya stong dgu bcu yongs su mya ngan las bzlas nas thams cad kyis dgra bcom pa'i 'bras bu thob nas zag pa rnams zad nas rig pa gsum dang /_mngon par shes pa drug dang /_thogs pa med 
[\[58b.3\]]pa'i rang dbang dang ldan par gyur to/_/'dus pa gsum pa'i tshe na yang srog chags bye ba khrag khrig 'bum phrag brgya stong dgu bcu yongs su mya ngan las bzlas nas thams cad kyis dgra bcom pa'i 'bras bu thob pas zhes bya ba yang rgyas par gong ma bzhin no/_/rigs 
[\[58b.4\]]kyi bu nga de'i tshe bud med kyi lus su gyur te/_ming ni bsod nams rin po che'i 'od ces bya'o/_/'dus pa gsum pa'i tshe yang bcom ldan 'das de la nye bar bsnyen nas gser 'od dam pa'i mdo sde 'di yongs su bzung ste bklag pa dang /_kha ton du bton nas gzhan dag la 
[\[58b.5\]]rgya cher yang dag par bstan te/_bla na med pa yang dag par rdzogs pa'i byang chub yongs su gnyer ba'i phyir de'i tshe bcom ldan 'das des nga la bu mo bsod nams rin po che'i 'od 'di ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs 
[\[58b.6\]]rgyas rig pa dang zhabs su ldan pa/_bde bar gshegs pa 'jig rten mkhyen pa/_bla na med pa'i/_skyes bu 'dul ba'i kha lo sgyur ba/_lha dang mi rnams kyi ston pa sangs rgyas bcom ldan 'das shAkya thub pa zhes bya bar 'gyur ro zhes lung bstan te/_bud med kyi lus 
[\[58b.7\]]spangs nas de tshun chad ngan 'gro bzhi las yang dag par 'das te/_lha dang mi'i nang du skyes nas bde ba'i mchog myong bar gyur to/_/tshe rabs stong phrag bzhi brgya brgyad cu'i bar du 'khor los sgyur ba'i rgyal po byas te/_deng yang dag par mngon par rdzogs par sangs 
[\[59a\]]
[\[59a.1\]]rgyas pa'i bar du yang grags pa 'jig rten gyi khams kun du gang zhing rgyas par gyur pa yin no/_/de nas de'i tshe 'khor 'dus pa chen po thams cad kyis de bzhin gshegs pa rin po che'i rgyal po 'od chen snang mdzad bla na med pa'i chos kyi 'khor lo yongs su 
[\[59a.2\]]bskor nas chos mchog dam pa bshad pa mthong bar gyur to/_/rigs kyi bu 'jig rten gyi khams mi mjed 'di nas shar phyogs su sangs rgyas kyi zhing gang gA'i klung gi bye ma brgya stong snyed 'das pa na 'jig rten gyi khams rin po che'i bkod pa zhes bya ba yod de/_de bzhin 
[\[59a.3\]]gshegs pa rin po che'i rgyal po 'od chen snang mdzad ces bya ba da ltar de na bzhugs te/_yongs su mya ngan las 'das pas chos mchog dam pa bshad nas skye dgu rnams la phan 'dogs par mdzad pas khyod kyis mthong ba ni sangs rgyas de yin no/_/rigs kyi 
[\[59a.4\]]bu'am rigs kyi bu mo gang la la zhig de bzhin gshegs pa rin po che'i rgyal po 'od chen snang mdzad ces mtshan thos par gyur na/_byang chub sems dpa'i sa las ldog par mi 'gyur zhing /_yongs su mya ngan las 'das pa chen po thob par 'gyur ro/_/bud med gang 
[\[59a.5\]]la la zhig de bzhin gshegs pa de'i mtshan thos par gyur na 'chi ka'i dus kyi tshe de bzhin gshegs pa de de'i thad du gshegs par 'gyur te/_de bzhin gshegs pa mthong ba'i dbang gis nams kyang bud med kyi lus len par mi 'gyur ro/_/rigs kyi bu gser 
[\[59a.6\]]'od dam pa shin tu gya nom pa'i mdo sde 'di ni rnam pa sna tshogs kyis phan 'dogs shing rnam pa sna tshogs kyis byang chub sems dpa'i dge ba'i rtsa ba 'phel ba dang /_las kyi sgrib pa rnams yongs su sbyong bar byed do/_/rigs kyi bu dge slong ngam/_dge slong ma'am/_
[\[59a.7\]]dge bsnyen nam/_dge bsnyen ma gang la la zhig gang na gnas pa'i gnas der gser 'od dam pa shin tu gya nom pa'i mdo sde 'di gzhan dag la yang dag par ston par byed na yul de ni bsod nams kyi phan yon rnam pa bzhi thob par 'gyur ro/_/bzhi gang zhe na/_yul 
[\[59b\]]
[\[59b.1\]]de'i rgyal po nad med cing bgegs rnams dang bral ba dang /_tshe ring zhing thogs pa med par 'gyur ba dang /_phas kyi rgol ba'i dgra med cing dmag tshogs dpa' bar 'gyur ba dang /_bde ba'i longs spyod rgyas shing yang dag pa'i chos 'phel bar 'gyur ba gang yin pa'o/_/
[\[59b.2\]]de ci'i phyir zhe na/_'di ltar mi'i rgyal po de la brgya byin dang /_tshangs pa dang /_rgyal po chen po bzhi dang /_gnod sbyin gyi 'khor rnams kyis rtag par lhan cig srung bar byed pa'i phyir ro/_/de nas bcom ldan 'das kyis lha'i 'khor rnams la bka' stsal 
[\[59b.3\]]pa/_rigs kyi bu dag dngos po 'di dag bden nam/_de nas brgya byin dang /_tshangs pa dang /_rgyal po chen po bzhi dang /_gnod sbyin gyi 'khor rnams kyis skad mthun par bcom ldan 'das la 'di skad ces gsol to/_/de de bzhin no/_/de de bzhin 
[\[59b.4\]]te/_yul gang dag na mdo sde'i rgyal po dam pa 'di yang dag par bshad pa dang /_klog pa dang /_kha ton du 'don par bgyid na yul gyi bdag po de dag la bdag cag rgyal po chen po bzhi la sogs pas rtag par mchis nas yongs su srung bar bgyid par mchi 
[\[59b.5\]]ba dang /_gnas pa na yang lhan cig gnas par bgyid do/_/rgyal po de la gdon bgegs dang rgol ba'i dgra zhig mchis na yang de dag thams cad bdag cag rgyal po chen po bzhi la sogs pas rab tu zhi bar bgyid do/_/mya ngan dang rims nad la sogs pa yang bsal zhing 
[\[59b.6\]]sos par bgyid pa nas tshe 'phel ba dang /_dge ba'i rtags 'byung ba dang /_smon pa rnams bsams pa bzhin 'grub pa dang /_rtag tu dga' ba bskyed par bgyid do/_/bdag cag gis yul de na dmag tshogs ji snyed mchis pa de dag thams cad dpa' zhing 
[\[59b.7\]]brtson par bgyid do/_/bcom ldan 'das kyis bka' stsal pa/_rigs kyi bu dag legs so legs so/_/khyed kyis ji skad smras pa de bzhin du khyed kyis mngon par bsgrub par bya'o/_/de ci'i phyir zhe na/_yul gyi bdag po de dag chos bzhin du spyod pa'i dus 
[\[60a\]]
[\[60a.1\]]na 'bangs thams cad kyang rgyal po'i rjes su mngon par sgrub cing chos bzhin du spyod par byed pas khyed la sogs pa yang gzugs dang stobs dang phan yon mchog thob par 'gyur zhing gzhal med khang 'od dang ldan pa dang 'khor rnams kyang brtson zhing rgyas par 
[\[60a.2\]]'gyur bas so/_/de nas bcom ldan 'das la brgya byin dang /_tshangs pa la sogs pas bcom ldan 'das de de bzhin no zhes gsol to/_/bcom ldan 'das kyis bka' stsal pa/_gnas gang du mdo sde dam pa 'di yang dag par ston cing klog pa dang /_spel ba'i 
[\[60a.3\]]yul de'i blon po chen po dang /_nang blon rnams phan yon rnam pa bzhi thob par 'gyur te/_bzhi gang zhe na/_dang po ni phan tshun 'dum zhing nye bar sems pa dang /_bla mar byed cing sdug par sems pa'o/_/gnyis pa ni rtag par mi'i rgyal po'i snying du sdug cing 
[\[60a.4\]]bkur ba dang /_dge sbyong dang /_bram ze dang /_yul chen po dang /_yul chung ngu'i mi rnams kyis btsun par byed pa'o/_/gsum pa ni nor la yang dam par 'dzin cing chos la btsun par byed pa dang /_'jig rten pa'i khe mi tshol bas snyan pa'i sgra kun du 
[\[60a.5\]]grags nas mang po kun gyis bkur bar 'gyur ba'o/_/bzhi pa ni tshe ring zhing bde skyid par 'gyur ba ste 'di dag ni phan yon rnam pa bzhi zhes bya'o/_/gal te yul gyi bdag po gang la la zhig gis mdo sde 'di yang dag par ston par byed na dge sbyong dang /_bram ze rnams 
[\[60a.6\]]phan yon khyad par du 'phags pa rnam pa bzhi thob par 'gyur ro/_/bzhi gang zhe na/_dang po ni gos dang /_bza' ba dang /_btung ba dang /_mal cha dang /_na ba'i gsos sman rnams kyis phongs pa med pa gang yin pa'o/_/gnyis pa ni thams cad sems bde bar yid 
[\[60a.7\]]la sems shing klog pa dang kha ton 'don par 'gyur ba'o/_/gsum pa ni ri dang nags tshal dag la gnas pa na bde bar gnas pa thob par 'gyur ba'o/_/bzhi pa ni sems kyis ji ltar smon pa bzhin thams cad yongs su rdzogs par 'gyur ba ste/_'di dag ni khyad par du 'phags 
[\[60b\]]
[\[60b.1\]]pa'i phan yon rnam pa bzhi zhes bya'o/_/gal te yul la lar mdo sde 'di yang dag par ston par byed na mi thams cad dar zhing skyid pa dang /_rims nad rnams med pa dang /_tshong pa dang 'gron po phan tshun 'gro ba'i nor dang rin po che mang du thob pa dang /_bsod nams khyad par du 
[\[60b.2\]]'phags pa thob par 'gyur te/_'di dag ni yon tan gyi phan yon rnam pa sna tshogs zhes bya'o/_/de nas bcom ldan 'das la tshangs pa dang /_brgya byin dang /_rgyal po chen po bzhi dang /_'khor mang po rnams kyis 'di skad ces gsol to/_/bcom ldan 'das 
[\[60b.3\]]mdo sde zab mo 'di lta bu mngon du gnas par gyur na de bzhin gshegs pa'i byang chub kyi phyogs kyi chos sum cu rtsa bdun yang 'jig rten na gnas shing nub par mi 'gyur la/_nam mdo sde 'di lta bu nub par gyur pa na yang dag pa'i chos kyang nub par 'gyur bar rig par bgyi 
[\[60b.4\]]lags so/_/bcom ldan 'das kyis bka' stsal pa/_rigs kyi bu de de bzhin no/_/de de bzhin te/_de lta bas na khyed kyis gser 'od dam pa'i mdo sde 'di las tshig gcig gam sde gcig kyang rung ste/_thams cad sems rtse gcig tu yang dag par bklag 
[\[60b.5\]]par bya/_yang dag par kha ton du gdon par bya/_yang dag par mnyan par bya/_yang dag par gzung bar bya/_yang dag par yid la bsam par bya zhing yang dag par bsgoms nas/_sems can mang po'i ched du rgya cher yang dag par bstan te yongs su 
[\[60b.6\]]spel bar byed na yun ring por bde bskyed cing bsod nams kyi phan yon mtha' med do/_/de nas 'khor mang po rnams kyis bcom ldan 'das kyis de skad ces bka' stsal pa thos nas thams cad phan yon khyad par du 'phags pa thob par gyur pas rab tu dga' zhing mgu 
[\[60b.7\]]bas yang dag par bzung bar gyur to/_/gser 'od dam pa mchog tu rnam par rgyal ba mdo sde'i rgyal po las las kyi sgrib pa rnam par sbyong ba'i le'u ste lnga pa'o//_//gser 'od dam pa mchog tu rnam par rgyal ba mdo sde'i rgyal po/_bam po bzhi pa/_
[\[61a\]]
[\[61a.1\]]de nas byang chub sems dpa' sems dpa' chen po seng ge'i mtshan thogs pa med pa'i 'od zer 'bar ba 'khor bye ba phrag tshad med pa snyed dang lhan cig tu ston las langs te bla gos phrag pa gcig tu gzar nas pus mo g.yas pa'i lha nga sa la btsugs te gus 
[\[61a.2\]]pa'i thal mo sbyar nas/_bcom ldan 'das kyi zhabs la mgo bos phyag byas nas me tog dang spos dang rin po che'i rgyal mtshan dang /_ba dan dang /_gdugs rnam pa sna tshogs kyis mchod pa byas nas bcom ldan 'das la 'di skad ces gsol to/_/bcom ldan 'das 
[\[61a.3\]]rgyu dang rkyen du zhig gis ni byang chub kyi sems 'thob par 'gyur/_gang ni byang chub kyi sems zhes bgyi lags/_bcom ldan 'das byang chub gang lags pa de la ni da ltar gyi sems kyang dmigs su ma mchis/_ma 'ongs pa'i sems kyang dmigs su ma mchis/_
[\[61a.4\]]'das pa'i sems kyang dmigs su ma mchis pa lags so/_/byang chub las gud na yang byang chub kyi sems dmigs su ma mchis lags so/_/byang chub ces bgyi ba ni tshig gis brjod du ma mchis pas sems kyang gzugs ma mchis pa/_mtshan ma ma mchis pa/_
[\[61a.5\]]dngos po dang las ma mchis pa/_mngon par 'du bgyi ba ma lags pa/_sems can yang dmigs su ma mchis shing khong du chud par yang mi 'gyur na/_bcom ldan 'das ji ltar chos zab mo 'di'i don gang lags pa rig par 'gyur lags/_bcom ldan 
[\[61a.6\]]'das kyis bka' stsal pa/_rigs kyi bu de de bzhin no/_/de de bzhin te/_byang chub kyi dngos po dang /_las ni shin tu gya nom pas mngon par 'du bya bar yang dmigs par mi 'gyur la byang chub las gud na yang byang chub kyi sems dmigs par mi 'gyur bas byang 
[\[61a.7\]]chub ces bya ba ni brjod du med pa/_sems kyang brjod du med pa/_gzugs dang mtshan ma med pa/_dngos po dang las med pa/_sems can thams cad kyang dmigs su med pa'o/_/de ci'i phyir zhe na/_byang chub dang sems gnyi ga yang de bzhin nyid du mtshungs pa'i 
[\[61b\]]
[\[61b.1\]]phyir dang mngon du byed pa dang /_mngon du bya ba mnyam par gyur pa'i phyir te/_'on kyang chos rnams shes par bya ba med pa ni ma yin no/_/rigs kyi bu byang chub sems dpa' sems dpa' chen po gang gis de ltar shes par bya ba gang yin pa de ni chos rnams mngon par 
[\[61b.2\]]rtogs pa dang /_byang chub dang byang chub kyi sems legs par bshad pa zhes bya'o/_/byang chub kyi sems gang yin pa de ni 'das pa yang ma yin/_ma 'ongs pa yang ma yin/_da ltar byung ba yang ma yin te/_sems kyang de bzhin no/_/sems can yang de bzhin te/_
[\[61b.3\]]'di la mtshan nyid gnyis yang dag par dmigs su med do/_/de ci'i phyir zhe na/_chos thams cad la skye ba med pa'i phyir ro/_/byang chub kyang dmigs su med/_byang chub kyi ming yang dmigs su med/_sems can dang sems can gyi ming yang dmigs su med/_
[\[61b.4\]]nyan thos dang nyan thos kyi ming yang dmigs su med/_rang sangs rgyas dang rang sangs rgyas kyi ming yang dmigs su med/_byang chub sems dpa' dang byang chub sems dpa'i ming yang dmigs su med/_sangs rgyas dang sangs rgyas kyi mtshan yang dmigs su med/_
[\[61b.5\]]spyod pa dang spyod pa ma yin pa yang dmigs su med/_spyod pa dang spyod pa ma yin pa'i ming yang dmigs su med de/_'di ltar dmigs su med pa'i phyir rab tu dben pa'i chos thams cad la rab tu gnas pa yin te/_'di yang bsod nams kyi dge ba'i rtsa ba la brten 
[\[61b.6\]]nas skye bar 'gyur ba yin no/_rigs kyi bu 'di lta ste dper na/_rin po che'i ri'i rgyal po ri rab thams cad la phan 'dogs par byed pa de bzhin du byang chub kyi sems 'di yang sems can la phan 'dogs pa'i phyir 'di ni dang po sbyin pa'i pha rol tu phyin pa'i rgyu zhes bya'o/_/
[\[61b.7\]]rigs kyi bu 'di lta ste dper na/_sa chen po bzhin du dngos po mang po yongs su 'dzin par byed pa'i phyir 'di ni gnyis pa tshul khrims kyi pha rol tu phyin pa'i rgyu zhes bya'o/_/'di lta ste dper na/_seng ge gzi byin chen po'i mthu dang ldan pa gcig pu 'gro ba la 'jigs 
[\[62a\]]
[\[62a.1\]]pa med pa de bzhin du skrag cing dngang ba dang bral bar gyur pa'i phyir 'di ni gsum pa bzod pa'i pha rol tu phyin pa'i rgyu zhes bya'o/_/'di lta ste dper na/_rlung gi dkyil 'khor stobs po che shugs drag cing myur ba bzhin du sems la nur ba med pa'i phyir 'di ni bzhi pa 
[\[62a.2\]]brtson 'grus kyi pha rol tu phyin pa'i rgyu zhes bya'o/_/'di lta ste dper na/_rin po che sna bdun gyi gzhal med khang rtseg ma them skas bzhi dang ldan pa/_sgo bzhi nas shin tu bsil ba'i rlung gis bus pas shin tu bde ba myong ba bzhin du bsam gtan gyi chos kyi gter yongs 
[\[62a.3\]]su btsal nas gang zhig rgyas par byed pa'i phyir 'di ni lnga pa bsam gtan gyi pha rol tu phyin pa'i rgyu zhes bya'o/_/'di lta ste dper na/_nyi ma'i dkyil 'khor 'od zer rgyas par gyur pa de bzhin du sems 'dis kyang myur ba kho nar 'khor ba'i ma rig pa'i mun nag 'joms 
[\[62a.4\]]par byed pa'i phyir 'di ni drug pa shes rab kyi pha rol tu phyin pa'i rgyu zhes bya'o/_/'di lta ste dper na/_tshong dpon gyis thams cad kyi sems la smon pa yongs su rdzogs par byas pa de bzhin du sems 'dis kyang 'khor ba'i lam nyam nga ba las yongs su 'das nas yon 
[\[62a.5\]]tan gyi rin po che 'thob par byed pa'i phyir 'di ni bdun pa thabs mkhas pa'i ye shes khyad par du 'phags pa'i pha rol tu phyin pa'i rgyu zhes bya'o/_/'di lta ste dper na/_zla ba yongs su dag cing shin tu rgyas pa la rab rib med pa bzhin du sems 'dis kyang spyod yul thams cad 
[\[62a.6\]]las rnam par dag pa phun sum tshogs par byed pa'i phyir 'di ni brgyad pa smon lam gyi pha rol tu phyin pa'i rgyu zhes bya'o/_/'di lta ste dper na/_'khor los sgyur ba'i rgyal po'i dmag la dbang ba'i blon po chen po yid bzhin du dbang byed pa bzhin du sems 'dis kyang sangs rgyas 
[\[62a.7\]]kyi zhing yongs su dag pa shin tu brgyan pa dang yon tan tshad med pas skye dgu rnams la rgya cher phan 'dogs par byed pa'i phyir 'di ni dgu pa stobs kyi pha rol tu phyin pa'i rgyu zhes bya'o/_/'di lta ste dper na/_nam mkha' la 'khor los sgyur ba'i rgyal po bzhin du sems 'dis 
[\[62b\]]
[\[62b.1\]]kyang spyod yul thams cad la thogs pa med cing gnas thams cad du rang dbang thob nas dbang bskur ba'i sar phyin par byed pa'i phyir 'di ni bcu pa ye shes kyi pha rol tu phyin pa'i rgyu zhes bya ste/_'di lta bu'i rgyu bcu la khyed kyis rab tu brtson pas bslab par bya'o/_/rigs kyi bu byang 
[\[62b.2\]]chub sems dpa' sems dpa' chen po rnams ni chos rnam pa lnga la brten nas sbyin pa'i pha rol tu phyin pa yongs su rdzogs par byed do/_/lnga gang zhe na/_dad pa'i dbang po dang /_snying rje dang /_'dod pa yongs su tshol ba'i sems med pa dang /_sems can thams 
[\[62b.3\]]cad yongs su sdud pa dang /_thams cad mkhyen pa'i ye shes yongs su tshol ba gang yin pa ste/_rigs kyi bu 'di ni byang chub sems dpa' sems dpa' chen po rnams kyi sbyin pa'i pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems 
[\[62b.4\]]dpa' sems dpa' chen po rnams ni chos rnam pa lnga la brten nas tshul khrims kyi pha rol tu phyin pa yongs su rdzogs par byed do/_/lnga gang zhe na/_las rnam pa gsum yongs su dag par gyur pa dang /_sems can thams cad kyi nyon mongs pa'i rgyu dang rkyen mngon par 'du 
[\[62b.5\]]mi byed pa dang /_ngan 'gro'i sgo rnams gcod cing bde 'gro'i sgo 'byed pa dang /_nyan thos dang rang sangs rgyas kyis las yang dag par 'da' ba dang /_bsod nams thams cad yongs su rdzogs par byed pa gang yin pa ste/_rigs kyi bu 'di ni byang chub sems 
[\[62b.6\]]dpa' sems dpa' chen po rnams kyi tshul khrims kyi pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la brten nas bzod pa'i pha rol tu phyin pa yongs su rdzogs par byed do/_/
[\[62b.7\]]lnga gang zhe na/_'dod chags dang /_zhe sdang gi nyon mongs pa gdul bar nus pa dang /_lus dang srog la phangs pa med par bde ba yongs su mi tshol zhing 'du shes nye bar zhi bar byed pa dang /_sngon gyi las la bsams nas sdug bsngal dang phrad par gyur na yang dang du len 
[\[63a\]]
[\[63a.1\]]par nus pa dang /_byams pa dang /_snying rje'i bsam pa bskyed nas sems can gyi dge ba'i rtsa ba rnams yongs su smin par byed pa dang /_mi skye ba'i chos kyi bzod pa zab mo thob par gyur pa gang yin pa ste/_rigs kyi bu 'di ni byang chub sems dpa' 
[\[63a.2\]]sems dpa' chen po rnams kyi bzod pa'i pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la brten nas brtson 'grus kyi pha rol tu phyin pa yongs su rdzogs par byed do/_/
[\[63a.3\]]lnga gang zhe na/_nyon mongs pa rnams dang lhan cig gnas par mi mos pa dang bsod nams yongs su rdzogs par ma gyur gyi bar du bde ba nyams su len par mi byed pa dang /_dka' ba sna tshogs spyod pa la yongs su skyo ba'i bsam pa mi skye ba dang /_byams pa dang snying rje 
[\[63a.4\]]chen pos yongs su bsdus nas phan 'dogs pa'i thabs mkhas pas sems can thams cad yongs su smin par byed pa dang /_phyir mi ldog pa'i sa yongs su gnyer bar smon pa gang yin pa ste/_rigs kyi bu 'di ni byang chub sems dpa' sems dpa' chen po rnams brtson 
[\[63a.5\]]'grus kyi pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la brten nas bsam gtan gyi pha rol tu phyin pa yongs su rdzogs par byed do/_/lnga gang zhe na/_dge ba'i chos rnams 
[\[63a.6\]]yongs su bsdus nas rnam par rtog par mi byed pa'i phyir dang /_rtag par rnam par grol bar smon cing mtha' gnyis la mngon par zhen par mi byed pa'i phyir dang /_mngon par shes pa thob nas sems can rnams kyi dge ba'i rtsa ba yongs su smin par byed par smon pa'i phyir dang /_
[\[63a.7\]]chos kyi dbyings yongs su sbyangs nas sems kyi dri ma sel bar byed pa'i phyir dang /_sems can gyi nyon mongs pa'i rtsa ba yongs su gcod par byed pa'i phyir te/_rigs kyi bu 'di ni byang chub sems dpa' sems dpa' chen po rnams kyi bsam gtan gyi pha rol tu phyin pa yongs 
[\[63b\]]
[\[63b.1\]]su rdzogs par byed pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la brten nas shes rab kyi pha rol tu phyin pa yongs su rdzogs par byed do/_/lnga gang zhe na/_rtag par sangs rgyas dang byang chub sems dpa' dang /_gsal 
[\[63b.2\]]zhing thabs mkhas pa thams cad la mchod cing nye bar brten nas yongs su skyo ba mi skyed cing rgyab kyis phyogs par mi byed pa dang /_de bzhin gshegs pa rnams kyis chos zab mo bshad pa de dag sems kyis rtag tu thos par mos shing yongs su mi skyo ba dang /_chog pa'i bsam 
[\[63b.3\]]pa med pa dang /_don dam pa dang /_kun rdzob kyi shes rab dam pas rab tu rnam par 'byed par mos pa dang /_bsgoms pas spang bar bya ba'i nyon mongs pa thams cad myur du spong ba dang /_'jig rten pa'i mkhyud dpyad dang /_rig pa'i gnas lnga'i chos thams cad mngon 
[\[63b.4\]]par rtogs pa gang yin pa ste/_rigs kyi bu 'di ni byang chub sems dpa' sems dpa' chen po rnams kyi shes rab kyi pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la 
[\[63b.5\]]brten nas thabs mkhas pa'i pha rol tu phyin pa yongs su rdzogs par byed do/_/lnga gang zhe na/_sems can thams cad kyi mos pa dang /_nyon mongs pa dang /_sems kyi spyod pa'i bye brag thams cad rtogs par khong du chud pa dang /_chos tshad med pa rnams kyi gnyen po'i 
[\[63b.6\]]sgo thams cad sems kyis gsal bar rtogs pa dang /_byams pa dang /_snying rje chen po'i ting nge 'dzin las 'byung zhing 'jug pa dag la rang dbang thob pa dang /_pha rol tu phyin pa rnams bsgoms nas yongs su smin cing phun sum tshogs par bya bar mos pa dang /_
[\[63b.7\]]sangs rgyas kyi chos thams cad ma lus par yongs su bsdus nas mngon par rtogs par smon pa gang yin pa ste/_rigs kyi bu 'di ni byang chub sems dpa' sems dpa' chen po rnams kyi thabs mkhas pa ye shes dam pa'i pha rol tu phyin pa yongs su rdzogs par byed 
[\[64a\]]
[\[64a.1\]]pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la brten nas smon lam gyi pha rol tu phyin pa yongs su rdzogs par byed do/_/lnga gang zhe na/_chos thams cad gzod ma nas mi skye mi 'gog_/yod pa ma 
[\[64a.2\]]yin/_med pa yang ma yin pa dag la sems bde bar gnas pa dang /_chos thams cad kyi don gyi tshul mchog dam pa dag la dri ma dang bral zhing rnam par dag par so sor brtags nas sems bde bar gnas pa dang /_mtshan ma thams cad las yang dag par 'das pa'i 
[\[64a.3\]]sems kyi de bzhin nyid mngon par 'du bya ba med pa/_spyod pa med pa/_tha dad pa ma yin pa/_mi g.yo ba dag la sems bde bar gnas pa dang /_sems can rnams la phan gdags par 'dod pa'i phyir kun rdzob kyi bden pa dag la sems bde bar gnas pa dang /_zhi gnas 
[\[64a.4\]]dang lhag mthong dus gcig tu mnyam par spyod pa dag la sems bde bar gnas pa gang yin pa ste/_rigs kyi bu 'di ni byang chub sems dpa' sems dpa' chen po rnams kyi smon lam gyi pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems 
[\[64a.5\]]dpa' sems dpa' chen po rnams ni chos rnam pa lnga la brten nas/_stobs kyi pha rol tu phyin pa yongs su rdzogs par byed do/_/lnga gang zhe na/_yang dag pa'i ye shes kyi stobs kyis sems can thams cad kyi sems kyi spyod pa dang legs nyes rab tu shes pa dang /_sems 
[\[64a.6\]]can thams cad kyi shin tu zab cing gya nom pa'i chos la gzud par byed pa dang /_sems can thams cad kyi 'khor bar 'khor ba dag gi las kyi rkyen rnams yang dag pa ji lta ba bzhin du rab tu shes pa dang /_sems can rnams kyi dbang po dang rang bzhin rnam pa gsum yang dag 
[\[64a.7\]]pa'i ye shes kyi stobs kyis rnam par 'byed cing khong du chud par byed pa dang /_sems can rnams la tshul bzhin du yang dag par bstan nas dge ba'i rtsa ba bskyed de/_yongs su smin par byas nas ye shes kyi stobs kyis yongs su sgrol ba gang yin pa ste/_rigs kyi 
[\[64b\]]
[\[64b.1\]]bu 'di ni byang chub sems dpa' sems dpa' chen po rnams kyi stobs kyi pha rol tu phyin pa yongs su rdzogs par byed pa zhes bya'o/_/rigs kyi bu yang byang chub sems dpa' sems dpa' chen po rnams ni chos rnam pa lnga la brten nas ye shes kyi pha rol tu phyin pa yongs su 
[\[64b.2\]]rdzogs par byed do/_/lnga gang zhe na/_chos rnams kyi legs nyes rab tu rnam par 'byed par byed pa dang /_nag po dang /_dkar po'i chos yongs su mi spong zhing yang dag par sdud par byed pa dang /_'khor ba dang mya ngan las 'das pa dag la yongs su mi skyo zhing mngon par 
[\[64b.3\]]mi dga' ba dang /_bsod nams dang ye shes kyi spyod pa dang ldan pas mthar thug pa'i gnas su phyin par gyur pa dang /_dbang bskur ba mchog thob pa dang /_sangs rgyas kyi chos ma 'dres pa la sogs pa dang /_thams cad mkhyen pa'i ye shes thob par gyur pa gang yin 
[\[64b.4\]]pa ste/_rigs kyi bu 'di ni byang chub sems dpa' sems dpa' chen po rnams kyi ye shes kyi pha rol tu phyin pa yongs su rdzogs par byed pa zhes bya'o/_/rigs kyi bu pha rol tu phyin pa'i don gang yin zhe na/_'di lta ste phan 'dogs pa mchog mngon par sgrub pa gang yin pa 
[\[64b.5\]]de ni pha rol tu phyin pa'i don to/_/shin tu zab pa'i ye shes chen po tshad med pa yongs su rdzogs par byed pa gang yin pa de ni pha rol tu phyin pa'i don to/_/spyod pa dang spyod pa ma yin pa'i chos dag la sems kyis mngon par zhen pa med pa gang yin pa de ni pha rol tu phyin pa'i 
[\[64b.6\]]don to/_/'khor ba'i nyes dmigs dang /_mya ngan las 'das pa'i yon tan yang dag par rig cing yang dag par so sor rtog pa gang yin pa de ni pha rol tu phyin pa'i don to/_/gti mug dang ldan pa'i gang zag dang /_shes rab dang ldan pa'i gang zag thams cad 
[\[64b.7\]]yongs su sdud par byed pa gang yin pa de ni pha rol tu phyin pa'i don to/_/chos rin po che gya nom pa rnam pa sna tshogs rab tu ston pa gang yin pa de ni pha rol tu phyin pa'i don to/_/thogs pa med pa'i rnam par grol ba dang /_shes rab yongs su rdzogs par gyur pa gang yin 
[\[65a\]]
[\[65a.1\]]pa de ni pha rol tu phyin pa'i don to/_/chos kyi khams dang sems can gyi khams yang dag par rnam par phye nas shes par gyur pa gang yin pa de ni pha rol tu phyin pa'i don to/_/sbyin pa la sogs pa nas ye shes kyi bar dag phyir mi ldog pa'i gnas su phyin par 
[\[65a.2\]]gyur pa gang yin pa de ni pha rol tu phyin pa'i don to/_/mi skye ba'i chos kyi bzod pa yongs su rdzogs par byed pa gang yin pa de ni pha rol tu phyin pa'i don to/_/sems can thams cad kyi bsod nams kyi dge ba'i rtsa ba yongs su smin par byed pa gang yin pa de ni pha rol tu phyin 
[\[65a.3\]]pa'i don to/_/mngon par byang chub nas sangs rgyas kyi stobs bcu dang /_bsnyengs pa mi mnga' ba bzhi dang /_ma 'dres pa'i chos la sogs pa yongs su rdzogs par byed pa gang yin pa de ni pha rol tu phyin pa'i don to/_/'khor ba dang mya ngan las 'das pa la mtshan nyid 
[\[65a.4\]]gnyis su med par rtogs pa gang yin pa de ni pha rol tu phyin pa'i don to/_/thams cad la phan 'dogs shing yongs su zlos pa gang yin pa de ni pha rol tu phyin pa'i don to/_/mu stegs can thams cad nye bar 'ongs nas gang 'dri ba dag la legs par rnam par bshad nas 'dul 
[\[65a.5\]]bar byed pa gang yin pa de ni pha rol tu phyin pa'i don to/_/chos kyi 'khor lo shin tu gya nom pa rnam pa bcu gnyis yongs su bskor ba gang yin pa de ni pha rol tu phyin pa'i don to/_/mngon par zhen pa med cing mthong ba med pa dang /_skyon dang 'brel ba med pa gang yin pa 
[\[65a.6\]]de ni pha rol tu phyin pa'i don to/_/rigs kyi bu byang chub sems dpa'i sa dang po la snga rtags kyi mtshan ma snang ba 'di lta ste/_stong gsum gyi stong chen po'i 'jig rten gyi khams tshad med dpag tu med pa rnams rin po che'i gter rnam pa sna tshogs kyis kun tu gang ba dag 
[\[65a.7\]]byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa gnyis pa la snga rtags kyi mtshan ma snang ba 'di lta ste/_stong gsum gyi stong chen po'i 'jig rten gyi khams sa gzhi lag mthil ltar mnyam pa kha dog shin tu 
[\[65b\]]
[\[65b.1\]]gya nom pa tshad med pa dpag tu med pa rnam pa sna tshogs dang ldan pa dang /_yongs su dag pa'i rin po che'i rgyan gyi rnam pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa gsum pa la snga rtags kyi mtshan ma snang 
[\[65b.2\]]ba 'di lta ste/_bdag nyid kyi lus shin tu dpa' la go chas rab tu brgyan pas phyir rgol ba thams cad pham par byed pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa bzhi pa la snga rtags kyi mtshan ma snang ba 
[\[65b.3\]]'di lta ste/_phyogs bzhi nas rlung gi dkyil 'khor gyis me tog dam pa rnam pa sna tshogs mngon par gtor bas sa gzhi kun du khyab par bkram pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa lnga pa la snga 
[\[65b.4\]]rtags kyi mtshan ma snang ba 'di lta ste/_rin po che'i phreng ba sna tshogs kyis lus kun tu khyab par brgyan pa mgo me tog gi cod pan gyis brgyan pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa drug pa la snga 
[\[65b.5\]]rtags kyi mtshan ma snang ba 'di lta ste/_rin po che sna bdun gyi me tog gi rdzing bu them skas kyi lam bzhi dang ldan pa/_gser gyi bye ma kun tu bdal ba/_yongs su dang zhing dri ma med pa/_yon tan brgyad dang ldan pa'i chus kun tu gang ba/_me tog ut+pa la dang /_ku mu 
[\[65b.6\]]da dang /_puN+Da ri kas kun tu bkram pa/_me tog gi rdzing bu'i nang na rnam par rtsen pa dag shin tu bde skyid pa dang /_yongs su dag cing dpe zla med pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa bdun pa la 
[\[65b.7\]]snga rtags kyi mtshan ma snang ba 'di lta ste/_byang chub sems dpa'i mdun du sems can rnams sems can dmyal bar ltung bar 'gyur ba'i rigs pa dag 'di ltar byang chub sems dpa'i mthus ltung bar yang mi 'gyur la smas pa yang med/_'jigs shing skrag pa yang med par 
[\[66a\]]
[\[66a.1\]]gyur pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa brgyad pa la snga rtags kyi mtshan ma snang ba 'di lta ste/_bdag nyid kyi lus kyi g.yas g.yon na seng ge'i rgyal pos yongs su bsrungs pas gcan 
[\[66a.2\]]gzan mang po thams cad skrag cing 'jigs par gyur pa dag byang chub sems dpa' thams cad rab tu mthong bar 'gyur ro/_/rigs kyi bu byang chub sems dpa'i sa dgu pa la snga rtags kyi mtshan ma snang ba 'di lta ste/_'khor los sgyur ba'i rgyal po 'khor 'bum phrag tshad 
[\[66a.3\]]med pas yongs su bskor nas mchod pa byed pa dang /_spyi bo'i gdugs dkar po rin po che sna tshogs tshad med pa dag gis rab tu brgyan pa dag byang chub sems dpas thams cad rab tu mthong bar 'gyur ro/_/rigs kyi bu byang chub sems dpa'i sa bcu pa la snga 
[\[66a.4\]]rtags kyi mtshan ma snang ba 'di lta ste/_de bzhin gshegs pa'i sku gser gyi kha dog kun tu 'phro ba/_'od zer yongs su dag pa/_tshad med pa/_thams cad phun sum tshogs par gyur pa la tshangs pa'i rgyal po 'bum phrag tshad med pa dag gis yongs su bskor nas 
[\[66a.5\]]bkur sti dang mchod pa byas pas bla na med pa'i chos kyi 'khor lo shin tu gya nom pa yongs su bskor ba dag byang chub sems dpa' thams cad rab tu mthong bar 'gyur ro/_/rigs kyi bu sa dang po la ci'i phyir rab tu dga' ba zhes bya zhe na/_'di ltar thog ma kho nar 'jig 
[\[66a.6\]]rten las 'das pa'i sems sngon ma thob pa deng gdod thob nas sgrub pa chen po dag ji ltar smon pa bzhin du mngon par grub par gyur pas rab tu dga' ba skye bar 'gyur ba'i phyir sa dang po ni rab tu dga' ba zhes bya'o/_/dri ma shin tu phra mo dang 'chal pa'i tshul khrims kyi nyes pa thams cad 
[\[66a.7\]]yongs su dag par gyur pas de'i phyir sa gnyis pa ni dri ma med pa zhes bya'o/_/shes rab dang ting nge 'dzin tshad med pa'i 'od zer snang bar bsgul bar mi nus shing thul bar mi 'gyur ba dang /_thos pa 'dzin pa'i gzungs rtsa bar gyur pas de'i phyir sa gsum pa ni 'od byed 
[\[66b\]]
[\[66b.1\]]pa'i sa zhes bya'o/_/shes rab kyi mes nyon mongs pa rnams bsregs nas 'od kyi snang ba 'phel bar byed pa dang /_byang chub kyi phyogs sgom par byed pas de'i phyir sa bzhi pa ni 'od 'phro ba'i sa zhes bya'o/_/thabs mkhas pas bsgoms pa'i ye shes mchog rang dbang du gyur 
[\[66b.2\]]pa shin tu 'thob par dka' ba'i phyir dang /_mthong ba dang bsgoms pas spang bar bya ba'i nyon mongs pa gdul bar dka' ba thul bar gyur pa'i phyir sa lnga pa ni shin tu rgyal bar dka' ba zhes bya'o/_/spyod pa'i chos rgyun chad pa med par gsal bar mngon sum du gyur pa dang /_
[\[66b.3\]]mtshan ma med pa'i yid la byed pa thams cad mngon sum du gyur pas de'i phyir sa drug pa ni mngon sum du gyur pa zhes bya'o/_/zag pa med pa la bar chad med pa dang /_mtshan ma med pa yid la byed pa dang /_rnam par grol ba'i ting nge 'dzin yun ring po nas bsgoms pa'i phyir dang /_
[\[66b.4\]]sa de rnam par dag cing thogs pa med par gyur pa'i phyir sa bdun pa ni ring du song ba zhes bya'o/_/mtshan ma med pa'i yid la byed pa bsgoms pas rang dbang du gyur nas nyon mongs pa rnams kyis bsgul bar mi nus pas de'i phyir sa brgyad pa ni mi g.yo ba zhes bya'o/_/
[\[66b.5\]]tha dad par gyur pa'i chos rnam pa sna tshogs thams cad bstan pa la rang dbang thob nas nyes pa med cing 'brel pa med par shes rab 'phel bar byed pa dang /_dbang du gyur cing thogs pa med par gyur par de'i phyir sa dgu pa ni legs pa'i blo gros zhes bya'o/_/chos kyi sku nam 
[\[66b.6\]]mkha' dang 'dra ba dang /_shes rab sprin chen po lta bur gyur nas thams cad kun tu khyab par g.yogs par byed pa'i phyir de lta bas na sa bcu pa ni chos kyi sprin zhes bya'o/_/rigs kyi bu bdag dang chos la mtshan ma yod par mngon par zhen pa'i ma rig pa dang /_'khor ba'i ngan 
[\[66b.7\]]'gro la skrag cing 'jigs pa'i ma rig pa ste/_ma rig pa 'di gnyis kyis ni sa dang po la sgrib par byed do/_/bslab pa'i gnas shin tu phra mo dag la shes bzhin med pas nyams par byas pa'i ma rig pa dang /_las kyi 'du byed rnam pa sna tshogs slong bar byed pa'i ma rig pa ste/_
[\[67a\]]
[\[67a.1\]]ma rig pa 'di gnyis kyis ni sa gnyis pa la sgrib par byed do/_/ma thob pa thob par 'dod pa la sred cing mngon par zhen pa'i ma rig pa dang /_gzungs khyad par du 'phags pa dag la sgrib par byed pa'i ma rig pa ste/_ma rig pa 'di gnyis kyis ni sa gsum 
[\[67a.2\]]pa la sgrib par byed do/_/snyoms par 'jug pa'i ro myang ba la mngon par dga' ba'i ma rig pa dang /_shin tu gya nom pa'i chos rnam par dag pa la sred cing mos pa'i ma rig pa ste/_ma rig pa 'di gnyis kyis ni sa bzhi pa la sgrib par byed do/_/'khor ba la rgyab kyis 
[\[67a.3\]]phyogs pa'i ma rig pa dang /_mya ngan las 'das pa la mngon par gzhol ba'i ma rig pa ste/_ma rig pa 'di gnyis kyis ni sa lnga pa la sgrib par byed do/_/rnal 'byor mngon du rgyu ba'i ma rig pa dang /_mtshan ma rigs pa mngon du snang ba'i ma rig pa ste/_ma rig pa 'di 
[\[67a.4\]]gnyis kyis ni sa drug pa la sgrib par byed do/_/mtshan ma shin tu phra mo rnams la mngon sum du spyod pa'i ma rig pa dang /_mtshan ma med pa'i yid la byed pa la mngon par dga' ba'i ma rig pa ste/_ma rig pa 'di gnyis kyis ni sa bdun pa la sgrib par byed do/_/mtshan 
[\[67a.5\]]ma med par sgom pa la mngon par rtsol ba'i ma rig pa dang /_mtshan ma la dbang thob pa la mngon par zhen pa'i ma rig pa ste/_ma rig pa 'di gnyis kyis ni sa brgyad pa la sgrib par byed do/_/bstan par bya ba'i don tshad med pa dang /_ming dang tshig dang /_yi ge tshad med 
[\[67a.6\]]pa gnyis po 'di dag la mi mkhas pa'i ma rig pa dang /_tshig gi spobs pa yid bzhin du ma gyur pa'i ma rig pa ste/_ma rig pa 'di gnyis kyis ni sa dgu pa la sgrib par byed do/_/rdzu 'phrul chen po ston pa la rang dbang ma thob pa'i ma rig pa dang /_shin tu phra ba'i gsang ba'i las kyi 
[\[67a.7\]]dngos po khong du ma chud pa'i ma rig pa ste/_ma rig pa 'di gnyis kyis ni sa bcu pa la sgrib par byed do/_/spyod yul thams cad la shes bya phra mos bsgribs pa'i ma rig pa dang /_nyon mongs pa shin tu phra ba'i gnas ngan len gyi ma rig pa ste/_ma rig pa 'di gnyis kyis ni 
[\[67b\]]
[\[67b.1\]]sangs rgyas kyi sa la sgrib par byed do/_/rigs kyi bu byang chub sems dpa' sems dpa' chen po rnams ni sa dang po la sbyin pa'i pha rol tu phyin pa la spyod par byed do/_/sa gnyis pa la tshul khrims kyi pha rol tu phyin pa la spyod par byed do/_/sa gsum pa la bzod pa'i pha rol 
[\[67b.2\]]tu phyin pa la spyod par byed do/_/sa bzhi pa la brtson 'grus kyi pha rol tu phyin pa la spyod par byed do/_/sa lnga pa la bsam gtan gyi pha rol tu phyin pa la spyod par byed do/_/sa drug pa la shes rab kyi pha rol tu phyin pa la spyod par byed do/_/sa bdun pa la thabs mkhas pa'i 
[\[67b.3\]]ye shes mchog gi pha rol tu phyin pa la spyod par byed do/_/sa brgyad pa la smon lam gyi pha rol tu phyin pa la spyod par byed do/_/sa dgu pa la stobs kyi pha rol tu phyin pa la spyod par byed do/_/sa bcu pa la ye shes kyi pha rol tu phyin pa la spyod par byed do/_/rigs kyi bu 
[\[67b.4\]]byang chub sems dpa' sems dpa' chen po rnams ni sems bskyed pa dang pos rin chen mchog gi ting nge 'dzin yongs su sdud cing skyed par byed do/_/sems bskyed pa gnyis pas yid du 'ong ba'i ting nge 'dzin yongs su sdud cing skyed par byed do/_/sems bskyed pa 
[\[67b.5\]]gsum pas shin tu bsgul bar dka' ba'i ting nge 'dzin yongs su sdud cing skyed par byed do/_/sems bskyed pa bzhi pas phyir mi ldog pa'i ting nge 'dzin yongs su sdud cing skyed par byed do/_/sems bskyed pa lnga pas rin po che'i me tog gi ting nge 'dzin yongs su sdud cing skyed par 
[\[67b.6\]]byed do/_/sems bskyed pa drug pas nyi ma'i dkyil 'khor 'od zer 'bar ba'i ting nge 'dzin yongs su sdud cing skyed par byed do/_/sems bskyed pa bdun pas smon lam thams cad yid bzhin du mngon par grub pa'i ting nge 'dzin yongs su sdud cing skyed par byed do/_/sems 
[\[67b.7\]]bskyed pa brgyad pas mngon sum du gnas par byed pa'i ting nge 'dzin yongs su sdud cing skyed par byed do/_/sems bskyed pa dgu pas ye shes kyi snying po'i ting nge 'dzin yongs su sdud cing skyed par byed do/_/sems bskyed pa bcu pas dpa' bar 'gro ba'i ting nge 'dzin yongs 
[\[68a\]]
[\[68a.1\]]su sdud cing skyed par byed do/_/rigs kyi bu 'di dag ni byang chub sems dpa' sems dpa' chen po rnams kyi sems bskyed pa rnam pa bcu zhes bya'o/_/rigs kyi bu byang chub sems dpa' sems dpa' chen po rnams kyis sa dang po las thob pa'i 
[\[68a.2\]]gzungs gang yin pa de ni yon tan la gnas pa'i stobs zhes bya'o/_/de nas bcom ldan 'das kyis gzungs sngags bka' stsal pa/_tad+ya thA/_pUr+Na ma nor the/_do ho do ho/_yA bta sUr+ya/_a ba b+hA sa tA/_yA bad tsan+d+re/_dau dan+te/_tA bad rak+Sha mAn daN+Da 
[\[68a.3\]]pa ri hA raM ku ru swA hA/_rigs kyi bu gzungs 'di ni gang gA'i klung gi bye ma snyed kyi grangs las 'das pa'i sangs rgyas rnams kyis sa dang po'i byang chub sems dpa' yongs su bsrung ba'i phyir gsungs pa yin te/_gang la la zhig gis gzungs sngags 'di kha ton du 'don 
[\[68a.4\]]cing yongs su 'dzin par byed na 'di lta ste/_stag dang /_spyang ki dang /_seng ge dang /_gcan gzan ma rungs pa'i rigs kyi rnam pa dang /[ {]yi dgas [,]yi dwags [}]ma rungs pa dang /_mi dang /_mi ma yin pa la sogs pas phyir rgol ba dang /_gdon bgegs dang /_sdug 
[\[68a.5\]]bsngal gyis 'tshe ba'i 'jigs pa thams cad las thar bar 'gyur zhing sgrib pa lnga las rnam par grol nas sa dang po mi brjed cing rjes su dran par 'gyur ro/_/rigs kyi bu byang chub sems dpa' sems dpa' chen pos sa gnyis pa las thob pa'i gzungs gang yin pa de ni 
[\[68a.6\]]shin tu bde ba'i gnas zhes bya'o/_/tad+ya thA/_ut+to li/_tsi ri tsi ri/_ut+to rA to rA NA ma/_shAn+to/_shAn+to/_ut+to li/_hu lu hu lu swA hA/_rigs kyi bu gzungs sngags 'di ni gang gA'i klung gnyis kyi bye ma snyed kyi grangs las 'das pa'i sangs rgyas rnams kyis sa 
[\[68a.7\]]gnyis pa'i byang chub sems dpa' yongs su bsrung ba'i phyir gsungs pa yin te/_gang la la zhig gis gzungs sngags 'di kha ton du 'don cing yongs su 'dzin par byed na gcan gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs pas 
[\[68b\]]
[\[68b.1\]]phyir rgol ba dang /_gdon bgegs dang /_sdug bsngal gyis 'tshe ba'i 'jigs pa thams cad las thar bar 'gyur zhing sgrib pa lnga las rnam par grol nas sa gnyis pa mi brjed cing rjes su dran par 'gyur ro/_/rigs kyi bu byang chub sems dpa' sems dpa' chen 
[\[68b.2\]]pos sa gsum pa las thob pa'i gzungs gang yin pa de ni shin tu rgyal bar dka' ba'i stobs zhes bya'o/_/tad+ya thA/_dan+thi ke/_pan+thi ke/_ka ra thA/_kau ra thi/_ke yU re/_dan+te le swA hA/_rigs kyi bu gzungs 'di ni gang gA'i klung gsum gyi bye ma snyed kyi grangs las 'das 
[\[68b.3\]]pa'i sangs rgyas rnams kyis sa gsum pa'i byang chub sems dpa' yongs su bsrung ba'i phyir gsungs pa yin te/_gang la la zhig gis gzungs sngags 'di kha ton du 'don cing yongs su 'dzin par byed na gcan gzan ma rungs pa dang /[ {]yi dgas [,]yi dwags [}]ma rungs pa dang /_
[\[68b.4\]]mi dang mi ma yin pa la sogs pas phyir rgol ba dang /_gdon bgegs dang /_sdug bsngal gyis 'tshe ba'i 'jigs pa las thar bar 'gyur zhing sgrib pa lnga las rnam par grol nas/_sa gsum pa mi brjed cing rjes su dran par 'gyur ro/_/rigs kyi bu byang chub 
[\[68b.5\]]sems dpa' sems dpa' chen pos sa bzhi pa las thob pa'i gzungs gang yin pa de ni rgya cher phan 'dogs pa zhes bya'o/_/tad+ya thA/_shi ri shi ri/_di ma di ma ni/_d+ha ri d+ha ri Ni/_shi ri shi ri Ni/_bi sha lA/_bi sha lA/_ba sha ba sha ni/_ban+d+ha ni ye swA hA/_rigs kyi bu 
[\[68b.6\]]gzungs 'di ni gang gA'i klung bzhi'i bye ma snyed kyi grangs las 'das pa'i sangs rgyas rnams kyis sa bzhi pa'i byang chub sems dpa' yongs su bsrung ba'i phyir gsungs pa yin te/_gang la la zhig gis gzungs sngags 'di kha ton du 'don cing yongs su 'dzin par byed na 
[\[68b.7\]]gcan gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs pas phyir rgol ba dang /_gdon bgegs dang /_sdug bsngal gyis 'tshe ba'i 'jigs pa rnams las thar bar 'gyur zhing sgrib pa lnga las rnam par grol nas sa bzhi pa mi 
[\[69a\]]
[\[69a.1\]]brjed cing rjes su dran par 'gyur ro/_/rigs kyi bu byang chub sems dpa' sems dpa' chen pos sa lnga pa las 'thob pa'i gzungs gang yin pa de ni yon tan sna tshogs kyis rab tu brgyan pa zhes bya'o/_/tad+ya thA/_ha ri ha ri Ni/_tsi ri tsi ri Ni/_
[\[69a.2\]]rimA Ni/_saM ka ri mA Ni/_sA ma bA sa ni/_dzam+b+ha ni/_stam+b+ha ni/_mo ha ni/_swa yaM b+huk+ke swA hA/_rigs kyi bu gzungs 'di ni gang gA'i klung lnga'i bye ma snyed kyi grangs las 'das pa'i sangs rgyas rnams kyis sa lnga pa'i byang chub sems dpa' sems dpa' chen po 
[\[69a.3\]]yongs su bsrung ba'i phyir gsungs te/_gang la la zhig gis gzungs sngags 'di kha ton du 'don cing 'dzin par byed na 'jigs shing skrag pa rnams las thar ba dang /_gcan gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs 
[\[69a.4\]]pa dgra dang rkun po dang /_glo bur gyi gnod pa dang /_nyon mongs pa dang /_sdug bsngal rnams dang /_sgrib pa lnga las rnam par grol te sa lnga pa mi brjed par dran no/_/rigs kyi bu byang chub sems dpa' sems dpa' chen po sa drug pa las/_gzungs thob pa'i 
[\[69a.5\]]ming yongs su rgyas pa'i ye shes zhes bya'o/_/gzungs la/_tad+ya thA/_bi to ri/_bi to ri/_ma ri Ni/_ka li ka li/_bi d+ho han+te/_lu lu lu lu tsu lu tsu lu to lU ba to lU ba sha sha shats+tsha/_pa ri sha/_swa sti sarba satwA nAM/_sid+d+h+ya nU ma ma man+t+ra/_pa da ni swA hA/_rigs 
[\[69a.6\]]kyi bu gzungs 'di ni gang gA'i klung drug gi bye ma snyed kyi grangs las 'das pa'i sangs rgyas rnams kyis sa drug pa'i byang chub sems dpa' sems dpa' chen po rnams yongs su bsrung ba'i phyir gsungs te/_gang la la zhig gis gzungs sngags 'di 'don cing 'dzin na 
[\[69a.7\]]'jigs shing skrag pa las thar ba dang /_gcan gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs pa dgra dang /_rkun po dang /_blo bur gyi gnod pa dang /_nyon mongs pa dang /_sdug bsngal rnams dang /_sgrib pa lnga 
[\[69b\]]
[\[69b.1\]]las rnam par grol te/_sa drug pa mi brjed par dran no/_/rigs kyi bu byang chub sems dpa' sems dpa' chen pos sa bdun pa las gzungs thob pa'i ming rgyal ba'i chos kyi spyod pa zhes bya ste/_gzungs la/_tad+ya thA/_dza ha dza ha ru/_dza ha dza ha dza ha ru/_bai 
[\[69b.2\]]lu ke bai lu ke/_a mr-i tag Ni/_pu ru Sha Ni/_be ru te ke pa ru bat+ta/_bi d+he he ke/_bin+da bi le ni/_a mr-i lu te ki/_bai dzu yu bai dzu yu swA hA/_rigs kyi bu gzungs 'di ni gang gA'i klung bdun gyi bye ma snyed kyi grangs las 'das pa'i sangs rgyas rnams kyis 
[\[69b.3\]]sa bdun pa'i byang chub sems dpa' rnams yongs su bsrung ba'i phyir gsungs te/_gang la la gzungs sngags 'di 'don cing 'dzin na 'jigs shing skrag pa rnams las thar ba dang /_gcan gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi 
[\[69b.4\]]ma yin pa la sogs pa dgra dang /_rkun po dang /_glo bur gyi gnod pa dang /_nyon mongs pa dang /_sdug bsngal gyi rnam pa dang /_sgrib pa lnga las rnam par grol te/_sa bdun pa mi brjed par dran no/_/rigs kyi bu byang chub sems dpa' sems dpa' chen 
[\[69b.5\]]po sa brgyad pa las gzungs thob pa'i ming ni mi zad pa'i mdzod ces bya ste/_gzungs la/_tad+ya thA/_shi ri shi ri shi ri Ni/_mi te mi te/_ka ri ka ri/_he ru he ru/_tsu ru tsu ru/_ban+d+ha ni swA hA/_rigs kyi bu gzungs 'di ni gang gA'i klung brgyad kyi bye ma snyed kyi grangs 
[\[69b.6\]]las 'das pa'i sangs rgyas rnams kyis sa brgyad pa'i byang chub sems dpa' yongs su bsrung ba'i phyir gsungs te/_gang la la zhig gis gzungs sngags 'di 'don cing 'dzin na 'jigs shing skrag pa rnams las thar ba dang /_gcan gzan ma rungs pa dang /_yi 
[\[69b.7\]]dgas ma rungs pa dang /_mi dang mi ma yin pa la sogs pa dgra dang /_rkun po dang /_glo bur gyi gnod pa dang /_nyon mongs pa dang /_sdug bsngal dang /_sgrib pa lnga las rnam par grol te sa brgyad pa mi brjed par dran no/_/rigs kyi bu byang chub sems 
[\[70a\]]
[\[70a.1\]]dpa' sems dpa' chen po sa dgu pa las gzungs thob pa'i ming dpag tu med pa'i sgo zhes bya ste/_gzungs la/_tad+ya thA/_ha ri tsan+Da li ke/_ku la ma b+ha dri/_to ra si pa ta pa ta si/_shi ri shi ri ga shi ri ga pi shi ri swa swasti/_sarba sa twa naM swa ha/_rigs kyi bu gzungs 
[\[70a.2\]]'di ni gang ga'i klung dgu'i bye ma snyed kyi grangs las 'das pa'i sangs rgyas rnams kyis sa dgu pa'i byang chub sems dpa' yongs su bsrung ba'i phyir gsungs te/_gang la la zhig gis gzungs sngags 'di 'don cing 'dzin na 'jigs shing skrag pa rnams las thar ba dang /_gcan 
[\[70a.3\]]gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs pa dgra dang /_rkun po dang /_glo bur gyi gnod pa dang /_nyon mongs pa dang /_sdug bsngal ba dang /_sgrib pa lnga las rnam par grol te sa dgu pa mi brjed par dran no/_/rigs kyi 
[\[70a.4\]]bu byang chub sems dpa' sems dpa' chen po sa bcu pa la gzungs thob pa'i ming rdo rje'i ri 'joms pa zhes bya ste/_gzungs la/_tad+ya thA/_sid+d+he su sid+d+he/_mo tsa ni/_mo k+Sha ni/_muk+te bi muk+te/_a ma le bi ma le da ma le/_mAng+ga le/_hi ra N+ya gar+b+he/_rat+na gar+b+he/_sa man+ta b+ha dre/_sarba 
[\[70a.5\]]ar+tha swa d+ha ni/_ma na se/_ma hA ma na se ad b+hu te/_a t+yad b+hu te a ra dze/_bi ra dze a tsa te a mr-i te a ra dze bi ra dze prah+me prah+ma swa re pU ra Ni pU ra Ni ma no ra the swA hA/_rigs kyi bu gzungs 'di ni dbang bskur ba'i bkra shis kyi tshig ste/_'di ni gang gA'i klung bcu'i bye ma snyed 
[\[70a.6\]]kyi grangs las 'das pa'i sangs rgyas rnams kyis sa bcu pa'i byang chub sems dpa' yongs su bsrung ba'i phyir gsungs te/_gang la la zhig gis gzungs sngags 'di 'don cing 'dzin na 'jigs shing skrag pa las grol te/_gcan gzan ma rungs pa dang /[ {]yi dgas [,]yi dwags [}]
[\[70a.7\]]ma rungs pa dang /_mi dang mi ma yin pa la sogs pa dgra dang /_rkun po dang /_glo bur gyi gnod pa dang /_gdug cing gnod pa thams cad bsal cing zad nas sgrib pa lnga las grol te sa bcu pa mi brjed par dran no/_/de nas byang chub sems dpa' seng ge'i mtshan nyid 'od 
[\[70b\]]
[\[70b.1\]]'phro bas sangs rgyas kyis bsam gyis mi khyab pa'i gzungs bshad pa 'di thos nas 'dug pa'i stan las langs te/_bla gos phrag pa gcig tu byas nas pus mo g.yas pa'i lha nga sa la btsugs te thal mo sbyar nas gus par sangs rgyas kyi zhabs la spyi bos phyag 'tshal 
[\[70b.2\]]te tshigs su bcad pa 'dis sangs rgyas la bstod do/_/dpe med de la gus phyag 'tshal/_/shin tu zab pa'i mtshan nyid chos/_/skye bo yang dag shes stor ba/_/sangs rgyas nyag gcig 'dren cing sgrol/_/de bzhin gshegs pa shes rab spyan/_/chos kyi mtshan 
[\[70b.3\]]nyid gcig mi gzigs/_/yang dag chos kyi spyan gyis ni/_/yongs su brtags pa bsam mi khyab/_/chos gcig kyang ni skye ba med/_/chos gcig kyang ni 'gog pa med/_/de ltar mnyam par gzigs pas na/_/bla na med pa'i gnas su son/_/'khor 
[\[70b.4\]]ba dag kyang mi 'jigs te/_/mya ngan 'das la yang mi gnas/_/mtha' gnyis la yang mi chags pas/_/de phyir mya ngan 'das pa thob/_/dag dang ma dag phyogs la yang /_/bcom ldan 'das kyis ro gcig mkhyen/_/rnam par mi rtog dbyings kyis ni/_/
[\[70b.5\]]mchog tu rnam dag thob par 'gyur/_/bcom ldan 'das ni mtha' med sku/_/yi ge 'bru gcig ma bshad kyang /_/slob ma mang po rnams dag la/_/chos kyi char gyis rgyas par mdzad/_/skye bo mtshan ma sangs rgyas gzigs/_/sna tshogs thams cad kun 
[\[70b.6\]]kyang mkhyen/_/'on kyang sdug bsngal de dag la/_/rtag par 'dren cing skyob par mdzad/_/skyid sdug rtag dang mi rtag dang /_/bdag yod bdag med la sogs pa/_/gcig dang tha dad ma yin te/_/mi skye 'gog pa'ang ma yin no/_/de la sogs pa'i gzhung mang 
[\[70b.7\]]po/_/bshad pa'i phyir ni rnam pa yod/_/dpe ru lung stong brag ca 'dra/_/sangs rgyas nyag gcig mngon par mkhyen/_/chos kyi dbyings la bye brag med/_/de phyir theg pa tha dad med/_/skye bo dag ni bsgral ba'i phyir/_/bstan pa rnam pa gsum yang yod/_/
[\[71a\]]
[\[71a.1\]]de nas tshangs pa'i rgyal po chen po 'dug pa'i stan las langs te bla gos phrag pa gcig tu byas nas pus mo g.yas pa'i lha nga sa la btsugs te/_thal mo sbyar nas gus par sangs rgyas kyi zhabs la spyi bos phyag 'tshal nas sangs rgyas la 'di skad ces 
[\[71a.2\]]gsol to/_/bcom ldan 'das gser 'od dam pa mchog tu rnam par rgyal ba mdo sde'i rgyal po dkon zhing dpag tu med pa 'di thog ma dang bar ma dang tha mar dge gzhung dang tshig 'bru bzang po sangs rgyas kyi chos thams cad grub par nus pa 'di 'dzin cing 'chang ba'i 
[\[71a.3\]]mi ni sangs rgyas thams cad la lan glon pa zhes bgyi'o/_/sangs rgyas kyis 'di skad ces bka' stsal to/_/rigs kyi bu de de bzhin te/_de de bzhin no/_/khyed kyis smras pa bzhin te/_rigs kyi bu mdo sde 'di mnyan cing thos pa ni kun kyang bla na med pa yang 
[\[71a.4\]]dag par rdzogs pa'i byang chub las phyir mi ldog go/_/de ci'i phyir zhe na/_rigs kyi bu mdo sde 'dis ni phyir mi ldog pa'i sa'i byang chub sems dpa' mchog gi dge ba'i rtsa ba smin cing grub par nus so/_/'di ni mchog gi chos kyi phyag rgya'o/_/'di ni mdo sde thams 
[\[71a.5\]]cad kyi rgyal po ste/_mnyan cing thos pa dang /_'chang zhing 'dzin pa dang /_klog cing 'don par bya'o/_/de ci'i phyir zhe na/_rigs kyi bu skye bo rnams dge ba'i rtsa ba ma skyed pa/_dge ba'i rtsa ba ma smin pa/_sangs rgyas rnams la ma bsnyen pas ni mchog gi mdo sde 
[\[71a.6\]]'di mnyan cing thos par mi nus so/_/rigs kyi bu'am/_rigs kyi bu mo la las nyan cing 'chang na sdig pa mi dge ba'i las kyi sgrib pa thams cad byang zhing zad nas mchog tu rnam par dag cing rtag par sangs rgyas mthong nas sangs rgyas rnams dang /_dge ba'i 
[\[71a.7\]]bshes gnyen mchog tu spyod pa'i ming dang mi 'bral zhing rtag par dam pa'i chos thos nas phyir mi ldog pa'i sa la gnas pa dang /_mchog gi gzungs kyi sgo mi zad mi 'grib par thob par 'gyur te/_'di lta ste/_rgya mtsho'i phyag rgya mchog gi yon tan 'byung ba'i 
[\[71b\]]
[\[71b.1\]]gzungs mi zad mi 'grib pa dang /_sems can thams cad kyi yid dang /_spyod pa dang /_tshig la thogs pa med pa'i gzungs mi zad mi 'grib pa dang /_nyi ma'i dkyil 'khor dri ma med pa mtshan nyid kyi 'od kyi gzungs mi zad mi 'grib pa dang /_zla ba rgyas pa'i mtshan 
[\[71b.2\]]nyid 'od kyi gzungs mi zad mi 'grib pa dang /_slad pa thams cad thul nas yon tan 'phel ba'i gzungs mi zad mi 'grib pa dang /_rdo rje'i ri bsnyil ba'i gzungs mi zad mi 'grib pa dang /_bshad du mi rung ba rgyu rkyen gyi snying po bshad mi nus pa 'chang ba'i gzungs 
[\[71b.3\]]mi zad mi 'grib pa dang /_bden par smra ba'i chos la thogs pa med pa'i sgra'i gzungs mi zad mi 'grib pa dang /_nam mkha' dri ma med pa'i sems dang /_spyod pa'i phyag rgya'i gzungs mi zad mi 'grib pa dang /_mtha' med pa'i sangs rgyas kyi sku thams cad 
[\[71b.4\]]mngon du snang ba'i gzungs mi zad mi 'grib pa dang /_rigs kyi bu 'di la sogs te mi zad mi 'grib pa'i gzungs thams cad kyi tshad kyi sgo grub cing thob pa'i phyir byang chub sems dpa' sems dpa' chen po phyogs bcu'i sangs rgyas 
[\[71b.5\]]kyi zhing thams cad du sangs rgyas kyi skur sprul nas bla na med pa dam pa'i chos 'chad do/_/chos kyi de bzhin nyid ni mi g.yo mi gnas mi 'gro mi 'ong ba'i phyir ro/_/skye bo thams cad kyi dge ba'i rtsa ba grub cing smin par byas kyang skye bo gcig smin par yang mi mthong ngo /_/chos sna tshogs 'chad mod kyi 
[\[71b.6\]]tshig 'bru la mi g.yo mi gnas mi 'gro mi 'ong ngo /_/skye zhing 'gog pa ston kyang skye shing 'gog pa med par khong du chud do/_/ci'i rgyus na 'du byed kyi chos rnams la 'gro ba dang 'ong ba med ce na/_chos so cog gi ngo bo nyid tha dad pa med pa'i phyir ro/_/chos 'di 'chad pa'i 
[\[71b.7\]]tshe byang chub sems dpa' sems dpa' chen po 'bum phrag sum khri mi skye ba'i chos la bzod pa thob bo/_/dpag tu med pa'i byang chub sems dpa' byang chub kyi sems las phyir mi nur ba thob bo/_/dpag tu med mtha' med pa'i dge slong dang dge slong ma chos la 
[\[72a\]]
[\[72a.1\]]chos kyi mig gtsang ma thob bo/_/dpag tu med pa'i skye bo byang chub tu sems bskyed do/_/de nas bcom ldan 'das kyis tshigs su bcad pa 'di gsungs so/_/rgyal po'i chos kyis 'khor kun bzlog_/zab cing yangs mchog mthong bar 
[\[72a.2\]]dka'/_/skye bo dmus long 'dod pas khebs/_/mi mthong phyir ni sdug bsngal len/_/de nas phal mang po lhan cig tu 'dug pa langs te sangs rgyas kyi zhabs la spyi bos phyag 'tshal nas sangs rgyas la 'di skad ces gsol to/_/bcom ldan 'das gnas gang 
[\[72a.3\]]na gser 'od dam pa mdo sde'i rgyal po 'di 'chang ba dang /_klog cing kha ton du bgyid pa der bdag cag la sogs pa phal mang po rnams thams cad der mchis te nyan pa'i 'khor bgyi'o/_/chos 'chad pa'i mkhan po de la phan pa dang /_bde zhing skyid pa dang /_bsgribs 
[\[72a.4\]]pa med pa dang /_lus dang yid bag yangs su bgyi'o/_/bdag cag la sogs pas sems thag pa nas mchod cing yang phal mang po nyan pa de dag bde zhing skyid par bgyi'o/_/ga la gnas pa'i yul de na dgra dang /_'jigs shing skrag pa dang /_gnod pa dang /_
[\[72a.5\]]mu ge dang /_nyon mongs pa ma mchis par bgyi'o/_/yul gyi mi dar zhing rgyas par bgyi'o/_/chos 'di bshad pa'i gnas kyi dkyil 'khor gyis der lha dang /_mi ma yin pa dang /_skye bo rnams kyis mi rdzi/_mi 'chag_/mi gtsang ba la sogs 
[\[72a.6\]]pas mi bsgo'o/_/de ci'i slad du zhe na/_chos 'chad pa'i gnas de mchod rten nyid lags pas na bdug pa dang /_me tog dang ba dan dang /_gdugs kyis mchod par bgyi'o/_/bdag cag la sogs pas rtag par bsrungs nas rgud cing dmas pa las 
[\[72a.7\]]bral bar bgyi'o/_/sangs rgyas kyis phal mang po la 'di skad ces bka' stsal to/_/rigs kyi bu khyed la sogs pas mdo sde mchog 'di la brtson par bsgoms na de ni dam pa'i chos 'jig rten na yun du bzhugs pa zhes bya'o/_/gser 'od dam pa mchog 
[\[72b\]]
[\[72b.1\]]tu rnam par rgyal ba'i mdo sde'i rgyal po las shin tu rnam par dag pa'i gzungs kyi le'u ste drug pa'o//_//gser 'od dam pa mchog tu rnam par rgyal ba mdo sde'i rgyal po/_bam po lnga pa/_de nas sangs rgyas kyis byang chub shing gi lha dge ba'i lha mo la 'di skad 
[\[72b.2\]]ces bka' stsal to/_/da khyod kyis shes par gyis shig_/bzang po dpal byang chub sems dpa'i mtshan mo'i rmi lam du gser gyi rnga las sgra chen po byung ste/_sangs rgyas kyi yon tan bstod pa dang /_'gyod tshangs kyi chos mthong ba de'i rgyu khyed la sogs pa la rgya 
[\[72b.3\]]cher bshad pa 'di shin tu legs par nyon la yid la zung shig dang /_'das pa'i tshe rgyal po gser klu'i dbang po zhes bya bas rtag par pad+mo ka ma la lta bus phyogs bcu dus gsum gyi sangs rgyas rnams la bstod cing bsngags so/_/de nas phal mang po la bstod pa'i 
[\[72b.4\]]tshigs su bcad pa 'di gsungs so/_/gang rgyal snga ma gang dag byung ba dang /_/phyogs bcu dag na gang dag bzhugs pa dang /_/rgyal ba de dag rnams la phyag 'tshal lo/_/rgyal ba de dag kun la bdag bstod do/_/thub dbang zhi ba rab zhi rnam par dag_/kha 
[\[72b.5\]]dog gser dang 'dra bar snang ba'i sku/_/sangs rgyas dbyangs ni dbyangs kun nang na snyan/_/tshangs pa'i sgra skad shin tu bsgrags pa'i gsung /_/rkang drug rma bya snag tsha 'dra ba'i dbu/_/sngon po rab bskums bya dang 'dra bar mdzes/_/dung dang kha ba lta bur dkar ba'i 
[\[72b.6\]]tshems/_/gser gyis spras pa lta bur rtag tu snang /_/sdo zhing yangs la shin tu dri med spyan/_/me tog ut+pal sngon po kha 'bus 'dra/_/ljags kyi kha dog bzang yangs pad+ma 'dra/_/pad+ma skyes par snang ba'i pad+mo 'dra/_/smin mtshams dung dang pad+ma'i rtsa ba 'dra/_/
[\[72b.7\]]g.yas phyogs 'khyil pa kha dog bai DUr+ya/_/zla ba tshes shing zla ba phra ba 'dra/_/thub pa mgon sku 'bar ba bung ba 'dra/_/'jam [{]bzangs [,]bzang [}]gser gyi thur ma 'dra ba yi/_/zhal las 'phags zhing lham mer gyur pa'i shangs/_/rab mchog dam pa 'phags pa ri yi 
[\[73a\]]
[\[73a.1\]]mchog_/rgyal ba kun gyi rtag tu 'jam pa'o/_/ba spu'i khung nas re re 'byung ba ste/_/spu byung ba ni g.yas phyogs su 'khyil ba/_/sngon po zlum po lta bur skyes pa'o/_/sngon po brgyan pa rma bya'i mgul ltar mdzes/_/skyes ma thag tu rab tu snang 
[\[73a.2\]]ba'i sku/_/phyogs bcu'i 'jig rten thams cad gang bar 'gyur/_/'jig rten gsum na sdug bsngal thams cad zhi/_/bde ba kun gyis sems can ngoms par mdzad/_/sems can dmyal dang byol song 'gro ba dang /_/[{]yi dgas [,]yi dwags [}]lha gnas mi yi 'gro ba dang /_/
[\[73a.3\]]sems can bde ba kun gyis tshogs par mdzad/_/ngan song 'gro ba thams cad rab zhi mdzad/_/kha dog bzang po gser dang 'dra ba'i mdzes/_/shin tu sbyangs pa'i gser dang 'dra ba'i sku/_/bde gshegs zhal ni dri med zla ba 'dra/_/mdzes par gyur cing shin tu dri 
[\[73a.4\]]med zhal/_/yan lag gzhon par gyur cing 'jam pa'i sku/_/'gro zhing gnon pa'i seng ge'i mchog dang 'dra/_/phyag phyang dbang ba rab tu 'phyang bar gyur/_/rlung gis sA la'i lcug ma bskyod pa bzhin/_/'dom gang 'khor bar 'bar ba'i 'od zer gtong /_/nyi ma stong dang 'dra bar shin tu lhan/_/
[\[73a.5\]]thub pa'i dbang po dri ma med pa'i sku/_/thams cad mtha' yas zhing kun snang bar gyur/_/zla ba lta bur snang byed 'dra bar gyur/_/zhing rnams mtha' yas brgya phrag stong kun tu/_/de dag 'od ni thams cad med par gyur/_/sangs rgyas lham mer snang 
[\[73a.6\]]bar gyur pa'i phyir/_/sangs rgyas nyid byed 'jig rten sgron mar gyur/_/sangs rgyas nyin mo nyi ma brgya stong gis/_/brgya phrag stong gi zhing rnams kun tu yang /_/de bzhin gshegs pa'i nyi ma sems can mthong /_/bsod nams brgya phrag stong gis 
[\[73a.7\]]bsgrubs pa'i sku/_/yon tan thams cad kyis ni brgyan pa'i sku/_/rgyal phyag bal glang rgyal po'i sna dang 'dra/_/rab 'bar shin tu dri med rkang lag mchog_/sa yi steng gi rdul dang mnyam pa dang /_/sangs rgyas gang 'das rdul phran mnyam pa 
[\[73b\]]
[\[73b.1\]]dang /_/gang dag 'byung ba rdul phran mnyam pa dang /_/gang dag bzhugs pa rdul phran mnyam pa dang /_/rgyal ba de dag rnams la phyag 'tshal ba/_/lus dang ngag dang yid ni dang bas so/_/me tog rab tu sbyin dang dri rab sbyin/_/kha dog brgya yang shin 
[\[73b.2\]]tu sems bzang gis/_/bdag gi lce brgyas sangs rgyas yon tan rnams/_/bskal pa stong du brjod par mi nus so/_/rgyal ba dag gi dge ba gang rdzogs pa/_/snying po mchog rab sna tshogs du ma dag_/rgyal ba gcig gi yon tan brjod mi nus/_/
[\[73b.3\]]lce stong gis kyang [{]chung zad [,]cung zad [}]bshad par ni/_/rgyal ba kun gyi nus pa ci zhig smon/_/yon tan gcig la rgya cher bshad pa yang /_/lha dang 'jig rten thams cad rgya mtshor gyur/_/srid pa'i thog ma man chad kun chu gang /_/tshad gzung bar ni ba spu'i rtse mos nus/_/
[\[73b.4\]]bde bar gshegs pa'i yon tan gcig mi nus/_/bshad pa mchod pa bstod pa thams cad kyang /_/lus dang ngag yid dag ni dang ba ste/_/bdag gis bsod nams 'bras bu mchog gang bsags/_/de yis sems can rgyal ba thob par shog_/rgyal 
[\[73b.5\]]pos sangs rgyas de ltar bstod nas su/_/rgyal po smon lam 'di ltar 'debs par byed/_/ga la ga lar bdag skyes gyur pa na/_/ma 'ongs pa yi bskal pa mtha' med par/_/rnga 'di 'dra ba'i rmi lam mthong bar shog_/bshags pa 'di 'dra der ni thos 
[\[73b.6\]]par shog_/rgyal bstod pad+ma'i 'byung gnas 'di dang 'dra/_/skye ba brgyar yang de na thob par shog_/sangs rgyas yon tan mtha' yas mnyam pa med/_/gang de bskal pa stong du dkon pa ste/_/de dag rmi lam du yang thos par shog_/de dag nyin mor 
[\[73b.7\]]gyur na bshad par bya/_/sdug bsngal rgya mtsho las ni sems can dgrol/_/pha rol phyin pa drug ni rdzogs par bya/_/byang chub bla med phyi nas thob par shog_/dgra med zhing ni bdag gis thob par shog_/rnga rab byin pa'i rnam smin 'bras bu dang /_/
[\[74a\]]
[\[74a.1\]]rgyal ba thams cad bstod pa'i rgyu yi phyir/_/shAkya thub pa'i dbang po mngon mthong shog_/bdag gis lung bstan pa yang der thob shog_/gang 'di bdag gi bu pho gnyis po dag_/gser gyi dpung pa'i dbang dang gser gyi 'od/_/khye'u 
[\[74a.2\]]'di gnyis kyang de nas thob par shog_/byang chub bla na med pa'i lung bstan kyang /_/sems can gang dag skyabs dang dpung gnyen med/_/mgon med sdug bsngal song bar gyur pa dag_/ma 'ongs bskal pa kun tu de dag la/_/mgon dang skyabs 
[\[74a.3\]]dang dpung gnyen gyur par shog_/sdug bsngal 'byung ba zad par byed pa dang /_/bde ba kun gyi 'byung gnas gyur par shog_/ma 'ongs bskal par byang chub spyad pa ni/_/de dag ji tsam thog ma'i mtha' yod par/_/gser 'od dam par bshags pa byas 
[\[74a.4\]]pas na/_/bdag gi sdig pa'i rgya mtsho skems par shog_/bdag gi rgya mtsho las ni byang bar shog_/bdag gi bsod nams rgya mtsho rdzogs par shog_/bdag gi ye shes rgya mtsho rnam dag shog_/ye shes dri ma med pa'i 'od rab kyis/_/yon tan 
[\[74a.5\]]kun gyi rgya mtshor 'gyur bar shog_/byang chub yon tan rin chen rdzogs par shog_/gser 'od bshags pa byas pa'i stobs kyis su/_/bdag gi bsod nams 'od ni thob par shog_/bdag gi byang chub rnam dag 'di thob shog_/dri med ye shes 
[\[74a.6\]]snang ba dam pa yi/_/bdag gi lus kyi 'od ni thob par shog_/bsod nams 'od ni lham mer gyur pas na/_/'jig rten gsum po kun gyi gtso bor shog_/bsod nams stobs dang rtag tu ldan par shog_/sdug bsngal rgya mtsho las ni sgrol ba dang /_/
[\[74a.7\]]bde ba thams cad rgya mtsho 'dra ba dang /_/ma 'ongs bskal par byang chub spyod par shog_/ji tsam thog ma'i mthar ni gyur pa dang /_/'jig rten gsum na zhing mchog ci 'dra ba/_/rgyal ba kun gyi yon tan mtha' yas ldan/_/yon tan mtha' yas pa 
[\[74b\]]
[\[74b.1\]]yi zhing de 'dra/_/bdag gis ma 'ongs dus na thob par shog_/bzang dpal khyod kyis shes par gyis/_/gser dpung dbang po yul rgyal pos/_/smon lam 'di 'dra bskyed myong ba/_/de ni khyod kyi lus nyid yin/_/sngon gyi dus na bu gnyis yod/_/
[\[74b.2\]]gser gyi dpung dang gser gyi 'od/_/de ni dngul gzugs dngul 'od de/_/nga las lung bstan thob pa'o/_/phal mang pos bshad pa de thos nas kun gyis byang chub tu sems bskyed de/_da ltar dang ma 'ongs pa'i dus na yang 'gyod tshangs 'di spyod smon lam btab/_
[\[74b.3\]]gser 'od dam pa mchog tu rnam par rgyal ba'i mdo sde'i rgyal po las pad+ma lta bu'i dpes bsngags pa brjod pa'i le'u ste bdun pa'o//_//de nas bcom ldan 'das 'khor mang po'i nang nas byang chub sems dpa' sems dpa' chen po rab gnas la 
[\[74b.4\]]'di skad ces bka' stsal to/_/rigs kyi bu gser rgyal ba zhes bya ba'i gzungs yod do/_/rigs kyi bu'am rigs kyi bu mo gang la la zhig 'das pa dang ma byon pa dang da ltar bzhugs pa'i sangs rgyas rnams mngon sum du mthong zhing bkur sti dang mchod pa byed 
[\[74b.5\]]par 'dod pas gzungs 'di yongs su gzung bar bya'o/_/de ci'i phyir zhe na/_gzungs 'di ni 'das pa dang ma byon pa dang da ltar bzhugs pa'i sangs rgyas rnams kyi yum yin pas so/_/de lta bas na gzungs 'di yongs su 'dzin par byed pa gang yin pa 
[\[74b.6\]]de ni bsod nams chen po dang ldan zhing 'das pa'i sangs rgyas tshad med pa rnams las dge ba'i rtsa ba bskyed pa deng yongs su 'dzin par 'gyur ba yin no/_/tshul khrims yongs su dag pa mi zhig mi nyams shing thogs pa med pa dang gdon mi za bar chos zab mo'i slor 
[\[74b.7\]]'jug par 'gyur ba rig par bya'o/_/bcom ldan 'das kyis sngags kyi sgrub pa'i cho ga bka' stsal pa/_sngar sangs rgyas dang byang chub sems dpa' rnams kyi mtshan nas brjod de/_sems rtse gcig tu gus pas phyag byas nas/_de'i 'og tu sngags 
[\[75a\]]
[\[75a.1\]]gdon par bya'o/_/phyogs bcu'i sangs rgyas thams cad la phyag 'tshal lo/_/byang chub sems dpa' sems dpa' chen po rnams la phyag 'tshal lo/_/nyan thos dang rang sangs rgyas dang 'phags pa rnams la phyag 'tshal lo/_/sangs 
[\[75a.2\]]rgyas shAkya thub pa la phyag 'tshal lo/_/shar phyogs kyi sangs rgyas mi 'khrugs pa la phyag 'tshal lo/_/lho phyogs kyi sangs rgyas rin po che'i tog la phyag 'tshal lo/_/nub phyogs kyi sangs rgyas tshe dpag med la phyag 'tshal lo/_/byang phyogs kyi sangs 
[\[75a.3\]]rgyas lha'i rnga sgra'i rgyal po la phyag 'tshal lo/_/steng gi phyogs kyi sangs rgyas yangs pa'i yon tan mang po la phyag 'tshal lo/_/'og gi phyogs kyi sangs rgyas yon tan snang la phyag 'tshal lo/_/sangs rgyas rin chen snying po la phyag 'tshal lo/_/sangs rgyas 
[\[75a.4\]]kun tu 'od la phyag 'tshal lo/_/sangs rgyas kun tu snang la phyag 'tshal lo/_/sangs rgyas spobs brtsegs rgyal po la phyag 'tshal lo/_/sangs rgyas rnam par rgyal ba'i pad+ma la phyag 'tshal lo/_/sangs rgyas mnyam par gzigs la phyag 'tshal lo/_/sangs rgyas 
[\[75a.5\]]rin chen gtsug phud la phyag 'tshal lo/_/sangs rgyas rin chen bla ma la phyag 'tshal lo/_/sangs rgyas rin chen 'od la phyag 'tshal lo/_/sangs rgyas dri ma med pa'i 'od zer la phyag 'tshal lo/_/sangs rgyas spobs rab dgongs la phyag 'tshal lo/_/sangs rgyas 
[\[75a.6\]]rnam dag zla ba'i 'od zer mtshan grags rgyal po la phyag 'tshal lo/_/sangs rgyas me tog bkod pa'i 'od la phyag 'tshal lo/_/sangs rgyas snang ba'i rgyal po la phyag 'tshal lo/_/sangs rgyas legs 'od dri med grags pa'i rgyal po la phyag 'tshal lo/_/sangs 
[\[75a.7\]]rgyas rtog pa 'jigs med dbang phyug la phyag 'tshal lo/_/sangs rgyas bsnyengs pa mi mnga' ba'i grags pa la phyag 'tshal lo/_/sangs rgyas mchog tu rnam par rgyal ba'i rgyal po la phyag 'tshal lo/_/byang chub sems dpa' sems dpa' chen po spyan ras 
[\[75b\]]
[\[75b.1\]]gzigs dbang phyug la phyag 'tshal lo/_/byang chub sems dpa' sems dpa' chen po sa'i snying po la phyag 'tshal lo/_/byang chub sems dpa' sems dpa' chen po nam mkha'i snying po la phyag 'tshal lo/_/byang chub sems dpa' sems dpa' chen po 'phags pa 
[\[75b.2\]]'jam dpal la phyag 'tshal lo/_/byang chub sems dpa' sems dpa' chen po lag na rdo rje la phyag 'tshal lo/_/byang chub sems dpa' sems dpa' chen po kun tu bzang po la phyag 'tshal lo/_/byang chub sems dpa' sems dpa' chen po blo gros mi zad pa'i yid la phyag 
[\[75b.3\]]'tshal lo/_/byang chub sems dpa' sems dpa' chen po mthu chen po thob pa la phyag 'tshal lo/_/byang chub sems dpa' sems dpa' chen po byams pa la phyag 'tshal lo/_/byang chub sems dpa' sems dpa' chen po dge ba'i blo gros la phyag 'tshal 
[\[75b.4\]]lo/_/gzungs la/_na mo rat+na tra yA ya/_tat+ya thA/_ku Ti/_ku Ti ni/_i mi ri to/_ko Sha Ni i mi ri Ne/_i rI swA hA/_sangs rgyas kyis dge gnas byang chub sems dpa' la 'di skad ces bka' stsal to/_/gzungs 'di dus gsum gyi sangs rgyas kyi yum ste/_
[\[75b.5\]]rigs kyi bu'am/_rigs kyi bu mo la la zhig gis gzungs 'di 'chang zhing 'dzin na bsod nams kyi tshogs dpag tu med mtha' med par skye bar 'gyur ro/_/grangs med pa'i sangs rgyas rnams la bkur sti dang mchod pa dang btsun zhing bstod pa byas pa yin no/_/sangs 
[\[75b.6\]]rgyas de rnams kyis kyang bla na med pa'i byang chub tu lung bstan to/_/dge gnas la la gzungs sngags 'di 'chang na gos dang /_zas dang /_nor bu dang /_rin po che dang /_mang du thos shing mkhas pa dang /_nad med cing tshe ring ba yid bzhin du 'thob ste/_bsod 
[\[75b.7\]]nams shin tu mang du 'phel lo/_/ji ltar smon cing sgrub po cog kyang yid bzhin du mi 'grub pa med do/_/dge gnas sngags 'di 'chang zhing 'dzin pa ni bla na med pa'i byang chub ma grub kyi bar du rtag par byang chub sems dpa' gser mkhar ri dang /_byang chub sems dpa' byams 
[\[76a\]]
[\[76a.1\]]pa dang /_byang chub sems dpa' rgya mtsho dang /_byang chub sems dpa' kun tu spyan ras gzigs kyi dbang po dang /_byang chub sems dpa' 'jam dpal dang /_byang chub sems dpa' ma hA ping gal la sogs pa dang lhan cig gnas te/_
[\[76a.2\]]byang chub sems dpa' de rnams kyis srung bar byed do/_/dge gnas shes par gyis shig_/gzungs sngags 'di 'don pa'i tshe cho ga 'di ltar bya'o/_/thog mar khri rtsa brgyad tshang bar bton nas bsnyen pa'i cho ga bya'o/_/de nas khang pa dben pa'i nang du dkyil 'khor brgyan 
[\[76a.3\]]nas tshes gcig gi nyin par khrus byas gos sar pa gyon bdug pa bsregs me tog bkram mchod pa sna tshogs dang kha zas kyis mchod pa rnam pa sna tshogs pa byas te/_dkyil 'khor gyi nang du zhugs nas thog mar sngar smos pa'i sangs rgyas dang byang chub sems dpa' rnams 
[\[76a.4\]]kyi mtshan nas brjod de/_shin tu sems thag pa nas sngon gyi nyes pa 'gyod nas pus mo g.yas pa sa la btsugs te sngags stong rtsa brgyad rdzogs par 'don to/_/lus drang por 'dug ste ci la smon pa de la bsam mo/_/de nas nyi ma shar ba dang dkyil 'khor gyi nang du kha 
[\[76a.5\]]zas gtsang ma za gcig tu bza'o/_/zhag bco lnga lon nas dkyil 'khor de nas de phyung na mi de bsod nams dang gzi brjid bsam gyis mi khyab ste/_smon cing sgrub bo cog mi 'grub pa med do/_/gal te yid bzhin du ma grub na yang dkyil 'khor der zhugs nas yid bzhin 
[\[76a.6\]]du ma grub phyin cad rtag par gdon cing mi brjed par bya'o/_/gser 'od dam pa mchog tu rnam par rgyal ba'i mdo sde'i rgyal po las gser rgyal gyi gzungs kyi le'u ste brgyad pa'o//_//de nas bcom ldan 'das kyis gzungs sngags de bka' stsal nas byang chub 
[\[76a.7\]]sems dpa' sems dpa' chen po rnams dang /_lha dang /_mi dang /_'khor mang po rnams la phan gdags shing de kho na nyid kyi don dam pa shin tu zab pa khong du chud par mdzad par bzhed pa'i phyir stong pa nyid kyi rang bzhin yang bstan pa'i ched du tshigs su bcad de 
[\[76b\]]
[\[76b.1\]]bka' stsal pa/_nga yis mdo sde zab mo gzhan dag las/_yang dag stong nyid dam chos rgyas bshad pa/_deng 'dir mdo sde'i rgyal po 'di las kyang /_stong nyid bsam gyis mi khyab mdo tsam bshad/_/zab mo'i chos ni rgya chen mang po la/_/sems can shes med rig par 
[\[76b.2\]]mi nus pas/_/de phyir ngas 'dir mdo 'di bstan pas na/_/stong pa'i chos ni rab tu rtogs par 'gyur/_/thugs rje chen pos sems can brtse ba'i phyir/_/shin tu thabs mkhas rgyu rkyen mchog dag gis/_/ngas deng 'khor 'dus chen po 'di nang du/_/bstan pas 
[\[76b.3\]]de dag stong don gsal rtogs 'gyur/_/lus 'di grong stong 'dra bar shes byas te/_/rgyal po drug gnas phan tshun yong mi shes/_/yul drug rkun po tha dad dbang gnas pa/_/so sor phan tshun mi shes de bzhin no/_/mig gi dbang po rtag par gzugs la lta/_/
[\[76b.4\]]rna ba'i dbang po sgra snyan rgyun mi 'chad/_/sna yi dbang pos rgyun du dri yul ma nom/_/lce yi dbang pos rtag par ro zhim myong /_/lus kyi dbang pos yang 'jam reg bya len/_/yid kyi dbang pos chos rig skyo mi shes/_/dbang po 'di drug dngos po'i rjes 'brang bas/_/so 
[\[76b.5\]]so rang yul dag pa rtog pa bskyed/_/rnam shes sgyu sprul 'dra bas yang dag min/_/dbang po gnas nas mi dben 'dod pas tshol/_/dper na mi zhig grong stong rgyug pa ltar/_/rnam shes drug po dbang gnas de bzhin no/_/sems ni kun tshol gnas kyi rjes su 
[\[76b.6\]]'jug_/dbang rten yul dmigs dngos po rnam rig pas/_/rtag par gzugs sgra dri ro reg la sred/_/chos la spyod pas skad cig tsam mi gnas/_/rkyen ni ji bzhin dbang drug kun rgyug pas/_/mkha' la bya 'phur thogs pa med par 'dra/_/dbang po rten byed 
[\[76b.7\]]de la ltos nas ni/_/phyi rol yul ni rnam par rig par nus/_/lus 'di shes med byed pa po yang med/_/rang bzhin mi brtan rkyen las ltos nas 'grub/_/yang dag ma yin rnam rtog las skyes pas/_/'khrul 'khor bzhin du las kyi dbang gis 'jug_/sa chu me 
[\[77a\]]
[\[77a.1\]]rlung lhan cig lus bsgrubs pas/_/rgyu rkyen ji bzhin tha dad 'bras bu thob/_/lhan cig gnas kyang phan tshun gnod byas pas/_/sbrul gdug bzhi po gzeb gcig gnas pa 'dra/_/'byung chen sbrul bzhi rang bzhin tha dad pas/_/lhan cig 
[\[77a.2\]]gnas kyang mtho dang dma' ba yod/_/steng 'og 'gro zhing lus ni kun du khyab/_/'di dag mthar ni zad pa'i chos su 'gro/_/sbrul gdug rnam pa bzhi po 'di dag las/_/sa chu sbrul gnyis phal cher thur du 'bying /_/me rlung sbrul gnyis rang bzhin yang bas 
[\[77a.3\]]na/_/mi mthun 'di dbang nad mang skye bar 'gyur/_/sems dang rnam shes lus 'di gnas nas ni/_/dge sdig las ni sna tshogs byed pas na/_/lha mi ngan 'gro gsum du song nas ni/_/las stobs ji bzhin lus ni len par byed/_/nad dang phrad nas lus ni 
[\[77a.4\]]shi ba'i 'og_/bshang gci mi gtsang thams cad kun tu gang /_/rul myags 'bus gtses blta bar yong mi mos/_/dur khrod bor nas shing rul 'dra bar 'gyur/_/khyod kyi chos rnams de ltar blta bar byos/_/ci phyir bdag dang sems can yod par 
[\[77a.5\]]'dzin/_/chos rnams thams cad 'dzad pas mi rtag ste/_/thams cad ma rig rkyen gyi mthu las byung /_/'byung chen de dag yang dag min pas na/_/yang dag yod min rang bzhin skye med pas/_/de phyir 'byung chen ngo bo stong par bshad/_/'di dag stong 
[\[77a.6\]]zhing yang dag min rig byos/_/ma rig rang bzhin gzod ma nyid kyis med/_/rkyen mang mthu ltos tshogs las yod pa min/_/dus rnams kun tu yang dag blos stong pas/_/de phyir nga yis ma rig yin par bshad/_/'du byed rnam shes rkyen byas ming 
[\[77a.7\]]gzugs yod/_/skye mched drug dang reg tshor rjes su skye/_/sred len srid skye rga shi bskyed pas na/_/mya ngan smre sngags 'khrug pa rjes su 'brang /_/sdug bsngal sna tshogs las ngan rtag dkris gzer/_/'khor bar 'khor ba dag la tshad dus med/_/rang 
[\[77b\]]
[\[77b.1\]]bzhin yod min ngo bo nyid stong yang /_/tshul bzhin ma yin rnam par rtog pa bskyed/_/nga yis nyon mongs thams cad rab spangs nas/_/rtag par yang dag ye shes mngon rgyu bas/_/lnga phung khang khyim thams cad stong rtogs nas/_/byang chub yang dag gnas ni btsal 
[\[77b.2\]]ba yin/_/nga yis bdud rtsi grong chen sgo phye nas/_/gya nom bdud rtsi snod ni bstan pa yin/_/yang dag bdud rtsi ro ni brnyes nas kyang /_/rtag par bdud rtsi skye dgu sbyin pa btang /_/ngas ni chos kyi rnga chen dam pa brdungs/_/ngas ni chos kyi dung chen mchog 
[\[77b.3\]]kyang bus/_/ngas ni chos kyi sgron chen rab kyang sbar/_/ngas ni chos kyi char chen dam pa phab/_/nyon mongs dgra rnams rab tu pham byas te/_/bla med chos kyi rgyal mtshan chen po bsgreng /_/'khor ba'i mtsho las skye dgu rmongs pa bzlas/_/nga yis ngan 'gro 
[\[77b.4\]]gsum gyi sgo yang bcad/_/nyon mongs 'bar mes sems can rab bsregs te/_/mgon dang skyabs byed med pa dag la ni/_/rab bsil bdud rtsi'i de dag tshim byas nas/_/lus dang sems kyi gdung ba zhi bar byas/_/des na ngas ni bskal pa tshad med snyed/_/
[\[77b.5\]]de bzhin gshegs pa rnams la gus mchod byas/_/tshul khrims rab bsrungs byang chub gzhol nas ni/_/chos sku bde ba'i gnas su btsal ba yin/_/gzhan la mig dang rkang lag rna ba dang /_/bu dang chung ma bran btang phangs pa med/_/nor dang rin chen 
[\[77b.6\]]bdun gyi rgyan phreng dag_/slong ba dag la thams cad yongs su btang /_/bzod sogs pha rol phyin pa kun bsgoms pas/_/sa bcu yongs rdzogs yang dag mngon sangs rgyas/_/de phyir nga ni thams cad mkhyen brjod kyang /_/sems can gang yang gzhal bar nus pa med/_/
[\[77b.7\]]gal te stong gsum stong chen 'jig rten khams/_/sa chen 'di las skyes pa'i dngos rnams dang /_/nags tshal ljon shing sA lu til rnams dang /_/'od ma la sogs yal ga ji snyed pa/_/'di la sogs pa'i dngos po bcad gtubs te/_thams cad rdul phran phye mar byas 
[\[78a\]]
[\[78a.1\]]pa dag_/gang ni bsdus spungs tshad ni shes dka' dang /_/de bzhin nam mkha'i khams ni gang ba yi/_/phyogs bcu'i zhing rnams dag ni thams cad na/_/stong gsum stong chen 'jig rten ji snyed pa'i/_/sa rnams rdul gyi phye mar byas gyur na/_/
[\[78a.2\]]rdul gyi tshad ni bgrang bar mi nus pas/_/sems can thams cad shes pa ci yod pa/_/shes pa de kun mi gcig rab byin nas/_/'di ltar de yi shes pa tshad med pas/_/rdul phran de yi grangs ni shes rung yang /_/bcom ldan thub pas skad cig gang mkhyen pa/_/
[\[78a.3\]]shes ldan de dag lhan cig gzhal bcug na/_/bskal pa bye ba mang po'i grangs snyed du/_/[{]chung zad [,]cung zad [}]tsam yang brtsi zhing shes mi nus/_/de'i tshe 'khor mang po rnams bcom ldan 'das kyis stong pa nyid kyi rang bzhin zab mo 'di lta bu bkas bshad pa thos pa dang /_
[\[78a.4\]]sems can tshad med pa snyed 'byung ba chen po bzhi dang /_phung po lnga po dag rang bzhin nyid kyis stong pa dang /_dbang po drug dang yul drug po dag yang dag pa ma yin pas 'ching ba bskyed par mngon par rtogs par gyur nas/_'khor ba yongs su spangs te/_nges par 
[\[78a.5\]]'byung ba yang dag par sgrub par smon lam btab nas shin tu dang ba'i sems kyis rab tu dga' bar gyur pas ji skad bstan pa bzhin du gus pas spyod par gyur to/_/gser 'od dam pa mchog tu rnam par rgyal ba'i mdo sde'i rgyal po las stong pa nyid kyi rang bzhin bstan 
[\[78a.6\]]pa'i le'u ste dgu pa'o//_//de nas lha'i bu mo yid bzhin rin chen 'od 'phro 'khor mang po'i nang du chos zab mo thos pas dga' mgu rangs par gyur nas stan las langs te bla gos phrag pa gcig la gzar nas pus mo g.yas pa'i lha nga sa la btsugs te 
[\[78a.7\]]gus pas thal mo sbyar nas bcom ldan 'das la 'di skad ces gsol to/_/bcom ldan 'das kyis don gyi tshul zab mo dag la rnal 'byor bsgoms pa'i chos gang lags pa bkas bshad du ci gnang zhes gsol nas tshigs su bcad de gsol pa/_bdag gis 'jig 
[\[78b\]]
[\[78b.1\]]rten snang mdzad dang /_/rkang gnyis gtso bo mchog la ni/_/byang chub sems dpa' yang dag spyod/_/zhu na thugs rjes gnang bar smon/_/bcom ldan rigs kyi lha mo la/_/gal te the tsom yod gyur na/_/khyod kyis yid bzhin zhus shig dang /_/rnam phye bstan pa 
[\[78b.2\]]bya zhes gsungs/_/de nas lha mos bcom ldan 'das la 'di skad ces gsol to/_/byang chub sems dpa' ji lta bur/_/byang chub yang dag spyad spyod na/_/bdag dang gzhan la sman slad du/_/'khor ba mya ngan 'das spangs 'gyur/_/bcom ldan 'das kyis rigs 
[\[78b.3\]]kyi lha mo la bka' stsal pa/_chos kyi dbyings la brten te byang chub kyi chos spyad nas mnyam pa nyid kyi chos spyod pa bsgom par bya'o/_/ji ltar chos kyi dbyings la brten te byang chub kyi chos la spyad nas mnyam pa nyid kyi spyod pa bsgom par bya zhe na/_'di ltar phung po lnga po dag gis 
[\[78b.4\]]chos kyi dbyings ston par byas pas chos kyi dbyings gang yin pa de nyid phung po lnga yin yang phung po lnga yang brjod du med la phung po lnga ma yin pa yang brjod du med do/_/de ci'i phyir zhe na/_gal te chos kyi dbyings phung po lnga yin par gyur na ni chad pa'i lta bar 'gyur la/_gal te 
[\[78b.5\]]phung po lnga dang tha dad par gyur na ni rtag pa'i lta bar 'gyur bas mtshan nyid gnyis dang bral ba/_mtha' gnyis la mngon par ma chags pa/_bltar med pa/_blta bar bya ba las yang dag par 'das pa/_ming med pa/_mtshan ma med pa gang yin pa de ni chos kyi dbyings bstan 
[\[78b.6\]]pa zhes bya'o/_/rigs kyi lha mo ji ltar phung po lnga po dag gis chos kyi dbyings ston par byed ce na/_'di ltar phung po lnga dag ni rgyu dang rkyen las skye ba ma yin no/_/de ci'i phyir zhe na/_gal te rgyu dang rkyen las skyes pa zhig yin par gyur na skyes zin pa'i phyir skye 'am/_ma skyes 
[\[78b.7\]]pa'i phyir skye/_gal te skyes zin pa zhig yin na ni rgyu dang rkyen dgos pa ci zhig yod/_gal te ma skyes pa zhig skye na ni nams kyang skye ba dmigs par mi 'gyur ro/_/de ci'i phyir zhe na/_ma skyes pa'i chos gang yin pa de ni yod pa ma yin pa ming med pa mtshan ma med pa 
[\[79a\]]
[\[79a.1\]]dgag par bya ba ma yin pa dper byar mi rung ba/_rgyu dang rkyen gyis bskyed par bya ba ma yin pa'i phyir ro/_/rigs kyi lha mo 'di lta ste/_dper na rnga'i sgra gang yin pa de ni shing la yang brten/_ko ba dang dbyug gu dang lag pa la sogs pa la brten pa'i phyir sgra 
[\[79a.2\]]'byung bar 'gyur yang 'di ltar rnga'i sgra gang yin pa de ni 'das pa yang stong /_ma 'ongs pa yang stong /_da ltar byung ba yang stong ngo /_/de ci'i phyir zhe na/_rnga'i sgra gang yin pa de ni shing las kyang mi 'byung /_ko ba las kyang mi 'byung /_dbyug gu dang lag pa las kyang mi 
[\[79a.3\]]'byung /_dus gsum las kyang mi 'byung bas de ni ma skyes pa'o/_/ma skyes pa gang yin pa de ni 'gag par yang mi 'gyur ro/_/'gag par mi 'gyur ba gang yin pa de ni gang nas kyang mi 'ong ngo /_/gang nas kyang ma 'ongs pa de ni gang du yang 'gro bar mi 'gyur ro/_/
[\[79a.4\]]gang du yang 'gro ba med pa gang yin pa de ni rtag par yang ma yin/_/chad par yang ma yin no/_/rtag par yang ma yin chad par yang ma yin pa gang yin pa de ni gcig pa yang ma yin tha dad pa yang ma yin pas so/_/de ci'i phyir zhe na/_gal te 'di gcig pa zhig yin na 
[\[79a.5\]]ni chos kyi dbyings dang tha mi dad par 'gyur ro/_/gal te de lta yin na ni so so'i skye bo rnams kyang yang dag pa'i bden pa mthong nas bla na med pa yang dag pa'i bden pa dang ldan pa'i mya ngan las 'das pa thob par 'gyur ba'i rigs na/_de lta ma yin pas de'i phyir gcig pa yang 
[\[79a.6\]]ma yin par rig par bya'o/_/gal te tha dad do zhe na/_sangs rgyas dang byang chub sems dpa' rnams kyi 'du byed kyi mtshan nyid thams cad kyang mngon par zhen pa dang bcas pa yin pas nyon mongs pa'i 'ching ba las rnam par grol bar mi 'gyur zhing bla na med pa yang dag 
[\[79a.7\]]par rdzogs pa'i byang chub tu mngon par rdzogs par 'tshang rgya bar mi 'gyur ro/_/de ci'i phyir zhe na/_'phags pa'i gang zag thams cad ni 'du byed dang 'du byed ma yin pa dag la yang dag pa'i ngo bo nyid du mnyam par rtogs pas de'i phyir tha dad pa yang ma yin te/_de lta 
[\[79b\]]
[\[79b.1\]]bas na phung po lnga po dag ni yod pa ma yin/_med pa yang ma yin/_rgyu dang rkyen las ma skyes pa/_rgyu dang rkyen med pa las skyes pa yang ma yin par rig par bya'o/_/'phags pas shes par bya ba yin gyi gzhan gyi spyod yul ma yin pa'i phyir tshig dang tha snyad kyis rig par mi 
[\[79b.2\]]'gyur ba/_ming med pa/_mtshan ma med pa/_rgyu med pa/_rkyen med pa/_dpe med pa/_thog ma dang tha ma med par rab tu dben pa/_gzod ma nyid nas rang bzhin gyis stong pa yin pas de'i phyir phung po lnga po dag gis chos kyi dbyings ston par nus pa yin no/_/rigs 
[\[79b.3\]]kyi lha mo rigs kyi bu'am/_rigs kyi bu mo gang la la zhig bla na med pa yang dag par rdzogs pa'i byang chub yongs su gnyer bar 'dod pas don dam pa dang kun rdzob las gud na yongs su tshol bar byed na de ni shin tu dpag cing bsam par dka' ba yin te/_so so'i skye bo 
[\[79b.4\]]dang 'phags pa'i spyod yul gyi ngo bo nyid ni gcig pa yang ma yin/_tha dad pa yang ma yin pas kun rdzob kyang mi spong la don dam pa dang yang mi 'bral bar chos kyi dbyings la brten nas byang chub kyi spyod pa spyad par bya'o/_/de'i tshe bcom ldan 'das kyis de skad ces bka' 
[\[79b.5\]]stsal pa dang /_rigs kyi lha mo dga' mgu rangs par gyur nas stan las langs te bla gos phrag pa gcig la gzar nas pus mo g.yas pa'i lha nga sa la btsugs te gus pas thal mo sbyar nas sems rtse gcig tu mgo bos phyag byas te bcom ldan 'das la 'di skad 
[\[79b.6\]]ces gsol to/_/bcom ldan 'das gong du ji skad bka' stsal pa'i byang chub kyi yang dag pa'i don la spyod pa gang lags pa de dag la deng bdag gis bslab par bgyi'o/_/de nas mi mjed kyi 'jig rten gyi khams kyi bdag po tshangs pa'i rgyal po chen pos 'khor mang po'i 
[\[79b.7\]]nang du lha mo yid bzhin rin chen 'od 'phro la 'di skad ces smras so/_/byang chub kyi spyod pa 'di ni shin tu bsgrub par dka' ba yin na/_deng khyed kyis ji ltar byang chub kyi spyod pa la rang dbang thob par 'gyur/_de nas rigs kyi lha mos tshangs pa'i rgyal po la 'di skad ces smras so/_/
[\[80a\]]
[\[80a.1\]]kye tshangs pa'i rgyal po chen po bcom ldan 'das kyis ji skad gsungs pa ltar na 'di ni yang dag par shin tu zab pa yin pas so so'i skye bo thams cad kyis de'i don shes par mi 'gyur gyi 'di ni 'phags pa'i spyod yul yin pas shin tu gya nom zhing shes par dka' 
[\[80a.2\]]ba yin no/_/gal te deng bdag gis chos 'di la brten nas bde bar gnas par thob pa bden te mi rdzun par gyur na dus ngan pa'i snyigs ma lnga'i sems can tshad med grangs med/_mtha' med pa thams cad gser gyi kha dog tu gyur nas mtshan sum cu rtsa gnyis dang ldan te 
[\[80a.3\]]skyes pa yang ma yin bud med kyang ma yin par gyur nas rin po che'i pad+ma la 'dug ste bde ba tshad med pa myong ba dang /_lha'i me tog dam pa'i char mngon par 'bab pa dang /_lha'i rol mo'i cha byad rnams ma dkrol bar rang sgra 'byung ba dang /_mchod pa'i yo byad thams cad phun 
[\[80a.4\]]sum tshogs par gyur cig_/ces de'i tshe rigs kyi lha mos de skad ces smras ma thag tu dus ngan pa'i snyigs ma lnga'i sems can ji snyed pa thams cad gser gyi kha dog tu gyur nas skyes bu chen po'i mtshan dang ldan te skyes pa yang ma yin bud med kyang ma yin par gyur nas rin po 
[\[80a.5\]]che'i pad+ma la 'dug ste bde ba tshad med pa dag la longs spyod par gyur pas gzhan 'phrul dbang byed kyi lha'i gzhal med khang ji lta ba bzhin du ngan 'gro rnams kyang med de/_rin po che'i ljon shing phred du dkris shing rin po che sna bdun gyi me tog gis 'jig rten gyi khams kun tu 
[\[80a.6\]]gang bar gyur to/_/gzhan yang lha'i rin po che sna bdun gyi me tog gi char yang mngon par phab/_lha'i rol mo rnams kyang byas te/_rigs kyi lha mo yid bzhin rin chen 'od 'phro yang bud med kyi lus yongs su bsgyur nas tshangs pa'i lha'i lus su gyur to/_/de nas tshangs pa'i 
[\[80a.7\]]rgyal po chen pos byang chub sems dpa' yid bzhin rin chen 'od 'phro la 'di skad ces smras so/_/khyod ji ltar byang chub kyi spyad pa yongs su spyod par byed/_smras pa/_kye tshangs pa'i rgyal po gal te chu'i zla ba byang chub kyi spyad pa spyod par byed na bdag kyang byang chub kyi spyad pa 
[\[80b\]]
[\[80b.1\]]spyod par byed do/_/gal te rmi lam byang chub kyi spyad pa spyod par byed na bdag kyang byang chub kyi spyad pa spyod par byed do/_/gal te smig rgyu byang chub kyi spyad pa spyod par byed na bdag kyang byang chub kyi spyad pa spyod par byed do/_/gal te lung pa'i brag cha byang chub kyi spyad pa spyod par byed 
[\[80b.2\]]na bdag kyang byang chub kyi spyad pa spyod par byed do/_/de nas tshangs pa'i rgyal po chen pos de skad ces smras pa thos pa dang /_byang chub sems dpa' de la 'di skad ces smras so/_/khyod don gang la brten nas tshig 'di skad smra bar byed/_smras pa/_kye tshangs pa'i rgyal po 
[\[80b.3\]]chos gcig 'ga' tsam yang de kho na nyid kyi mtshan nyid ma yin pa med mod kyi 'on kyang rgyu dang rkyen gyi dbang gis mngon par grub pa yin no/_/tshangs pa'i rgyal pos smras pa/_gal te de lta bu yin par gyur na 'o na ni byis pa so so'i skye bo rnams kyang bla na med pa yang dag par 
[\[80b.4\]]rdzogs pa'i byang chub mngon par rdzogs par 'tshang rgya bar 'gyur ba'i rigs so/_/smras pa/_khyod ci la bsams te 'di skad du smra bar byed/_ci gti mug dang ldan pa'i gang zag kyang tha dad/_shes rab dang ldan pa'i gang zag kyang tha dad/_byang chub kyang tha dad/_byang chub ma 
[\[80b.5\]]yin pa yang tha dad/_rnam par grol ba yang tha dad/_rnam par grol ba ma yin pa yang tha dad pa zhig yin snyam mam/_tshangs pa'i rgyal po 'di ltar chos rnams ni mnyam zhing tha dad pa med de/_chos kyi dbyings 'di la de bzhin nyid tha dad par 'gyur ba med pas mngon par 
[\[80b.6\]]zhen par bya ba'i bar zhes bya ba yang med de 'phel ba med cing 'grib pa med par 'gyur ba yin no/_/kye tshangs pa'i rgyal po 'di lta ste dper na sgyu ma mkhan nam/_sgyu ma mkhan gyi slob ma sgyu ma ston pa la shin tu mkhas pa zhig gis lam gyi bzhi mdor gseg ma dang rtswa dang shing gi 
[\[80b.7\]]lo ma la sogs pa blangs te phung po gcig tu spungs nas sgyu rtsal rnams kyis glang po che'i tshogs dang /_rta'i tshogs dang /_shing rta dang /_dmag la sogs pa'i tshogs dang /_rin po che sna bdun gyi phung po dang /_bang mdzod rnam pa sna tshogs skye bo mang po rnams kyis 
[\[81a\]]
[\[81a.1\]]mthong bar 'gyur ba mngon par sprul par gyur na sems can gang dag glen zhing gti mug can du gyur pa/_dpyod par mi nus pa/_sgyu ma'i rtsa ba mi shes pa dag gis mthong zhing thos par gyur na/_'di snyam du bdag gis mthong zhing thos pa'i glang po che dang rta la 
[\[81a.2\]]sogs pa'i tshogs gang yin pa de dag ni yang dag par yod pa yin gyi/_gzhan ni [{]brdzun [,]rdzun [}]pa yin no snyam du sems pas phyis legs par so sor rtog cing sems pa yang med do/_/gang blo dang ldan pa dag ni de lta ma yin te/_sgyu ma'i rtsa ba rab tu shes pas gal te mthong 
[\[81a.3\]]ngam thos par gyur na yang 'di snyam du bdag gis ji ltar mthong ba'i glang po che dang /_rta la sogs pa'i tshogs gang yin pa de dag ni yod pa ma yin gyi sgyu ma'i dngos po mig slu bar byed pa tsam zhig yod par zad de/_mi bden pas glang po che la sogs pa dang bang mdzod 
[\[81a.4\]]rnams yod do snyam du mi sems pas ming tsam zhig yod par zad kyi yang dag par ni ci yang med do snyam du sems pas bdag nyid kyis ji ltar mthong zhing thos pa de dag la yang yang dag pa nyid du 'dzin par yang mi byed la/_phyis dpyod cing sems pa'i tshe yang yang dag 
[\[81a.5\]]pa ma yin par rab tu shes par 'gyur ro/_/de bzhin du blo dang ldan pa dag gis kyang chos thams cad la yang dag pa'i ngo bo nyid med par rtogs pas kun rdzob kyi rjes su ji ltar mthong ba dang /_ji ltar thos pa bzhin du dngos po ston cing rjod par byed kyi bden pa'i tshul 
[\[81a.6\]]yid la byed pa'i tshe ni de lta ma yin te/_btags pa tsam du yang dag pa'i don rab tu ston par byed pa'i phyir ro/_/tshangs pa'i rgyal po byis pa so so'i skye bo 'jig rten las 'das pa'i 'phags pa'i shes rab kyi mig ma thob pa dag ni chos thams cad kyi de bzhin nyid 
[\[81a.7\]]brjod du med pa mi shes pa'i phyir byis pa so so'i skye bo dag 'du byed dang 'du byed ma yin pa'i chos mthong ngam thos par gyur na 'di ltar yang dag par yod pa yin no snyam du bsams nas mngon par zhen pa bskyed nas don dam par chos rnams kyi de bzhin nyid brjod du med 
[\[81b\]]
[\[81b.1\]]pa yin par mi shes so/_/'phags pa'i gang zag gang yin pa de dag ni 'du byed dang /_'du byed ma yin pa'i chos mthong ngam thos par gyur na ci nus ci lcogs kyis yang dag par yod pa yin no snyam du mngon par zhen pa skyed par mi byed pas thams cad du yang dag 
[\[81b.2\]]pa'i 'du byed kyi chos dang yang dag pa'i 'du byed ma yin pa'i chos med kyi mi bden pas bsams pa'i 'du byed dang /_'du byed ma yin pa'i mtshan nyid gang yin pa de dag ni ming tsam zhig yod pas yang dag pa'i ngo bo nyid ci yang med do snyam du rig cing khong du chud par 
[\[81b.3\]]gyur kyang 'phags pa'i gang zag de dag kun rdzob kyi rjes su gzhan dag yang dag pa'i don rtogs par bya bar 'dod pa'i phyir yang dag par ston par byed pa yin no/_/de bzhin du tshangs pa'i rgyal po 'phags pa'i gang zag de dag kyang 'phags pa'i shes pa dang mthong bas 
[\[81b.4\]]chos rnams kyi de bzhin nyid brjod du med par rtogs par gyur kyang 'du byed dang /_'du byed ma yin pa'i chos 'di ltar gzhan dag rtogs par bya ba'i phyir kun rdzob kyi ming dang tha snyad rnam pa sna tshogs ston par byed pa yin no/_/de nas tshangs pa'i rgyal po chen pos 
[\[81b.5\]]byang chub sems dpa' yid bzhin rin chen 'od 'phro la 'di skad ces smras so/_/sems can ji snyed cig gis yang dag pa'i chos zab mo 'di lta bu khong du chud par 'gyur/_smras pa/_kye tshangs pa'i rgyal po sgyu ma'i skyes bu mang po'i sems dang sems las byung 
[\[81b.6\]]ba'i chos kyis yang dag pa'i chos zab mo 'di lta bu khong du chud par 'gyur ro/_/tshangs pa'i rgyal pos smras pa/_sgyu mas sprul pa'i skyes bu gang yin pa de dag ni ngo bo nyid kyis yod pa ma yin na/_'di dag gi sems dang sems las byung ba gang las skyes par 'gyur/_
[\[81b.7\]]smras pa/_gang gis chos kyi dbyings yod pa yang ma yin/_med pa yang ma yin par shes pa'i sems can de dag gis don zab mo 'di shes par 'gyur ro/_/de nas bcom ldan 'das la tshangs pa'i rgyal pos 'di skad ces gsol to/_/bcom ldan 
[\[82a\]]
[\[82a.1\]]'das byang chub sems dpa' yid bzhin rin chen 'od 'phro 'di ni bsam gyis mi khyab pas don zab mo 'di lta bu mngon par rtogs par 'gyur lags so/_/bcom ldan 'das kyis bka' stsal pa/_de de bzhin no/_/de de bzhin te/_tshangs pa'i rgyal po khyod 
[\[82a.2\]]kyis ji skad smras pa de bzhin du yid bzhin rin chen 'od 'phro 'dis bstan nas khyed mi skye ba'i chos kyi bzod pa sgom zhing bslab par sems bskyed pa yin no/_/de nas tshangs pa'i rgyal po chen po tshangs pa'i 'khor mang po dang lhan cig tu stan las langs te bla gos phrag pa gcig la 
[\[82a.3\]]gzar nas gus pas thal mo sbyar te byang chub sems dpa' yid bzhin rin chen 'od 'phro'i rkang pa la mgo bos phyag byas nas 'di skad du shin tu dkon zhing ngo mtshar che'o/_/bdag cag ni deng skyes bu chen po 'di dang phrad pas yang dag pa'i chos thos par gyur to/_/zhes smras so/_/
[\[82a.4\]]de nas bcom ldan 'das kyis tshangs pa'i rgyal po la 'di skad ces yid bzhin rin chen 'od 'phro 'di ni ma 'ongs pa na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[82a.5\]]bla na med pa'i skyes bu 'dul ba'i kha lo sgyur ba/_lha dang mi rnams kyi ston pa sangs rgyas bcom ldan 'das rin chen 'bar ba dpal gyi snying po zhes bya bar 'gyur ro zhes bka' stsal to/_/le'u 'di bstan pa na byang chub sems dpa' 'bum phrag sum stong bla na med pa yang dag 
[\[82a.6\]]par rdzogs pa'i byang chub las phyir mi ldog pa thob par gyur to/_/lha'i bu 'bum phrag brgyad stong dang /_rgyal po dang /_blon po dang /_mi phal pa tshad med grangs med pa snyed ni rdul spangs shing dri ma dang bral nas chos kyi mig rnam par dag pa thob par gyur to/_/de nas 
[\[82a.7\]]de'i tshe 'khor mang po de'i nang nas dge slong 'bum phrag lnga bcu byang chub sems dpa'i spyad pa spyod pa las byang chub kyi sems las phyir mi ldog pa rnams byang chub sems dpa' yid bzhin rin chen 'od 'phros chos bstan pa thos pas thams cad shin tu brtan par gyur 
[\[82b\]]
[\[82b.1\]]nas bsam gyis mi khyab pa'i smon lam mchog yongs su rdzogs par 'gyur bas yang byang chub tu sems bskyed nas/_so so nas rang gi gos phud de byang chub sems dpa' la mchod pa byas nas mchog tu brtson pa'i sems bla na med pa bskyed de/_smon lam 'di skad du bdag 
[\[82b.2\]]cag bsod nams kyi dge ba'i rtsa ba ci bsags pa thams cad bla na med pa yang dag par rdzogs pa'i byang chub las phyir mi ldog par yongs su bsngo'o/_/zhes smon lam btab bo/_/tshangs pa'i rgyal po dge slong mang po 'di dag ni bsod nams 'di la brten nas ji skad bstan 
[\[82b.3\]]pa bzhin du mngon par bsgrubs pas bskal pa chen po dgu bcu 'das nas khong du chud cing go bar 'gyur bas 'khor ba las nges par 'byang bar 'gyur ro/_/de nas bcom ldan 'das kyis dge slong mang po de dag la khyed bskal pa grangs med pa sum cu 'das nas mngon 
[\[82b.4\]]par rdzogs par 'tshang rgya bar 'gyur te/_bskal pa'i ming ni rgyal bar dka' ba'i 'od kyi rgyal po zhes bya'o/_/zhing gi ming ni dri ma med pa'i 'od ces bya ste/_dus gcig tu bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur bas 
[\[82b.5\]]thams cad ming mthun par smon lam gyi bkod pas brgyan pa'i rgyal po zhes bya bar 'gyur zhing mtshan rnam pa bcu dang ldan par 'gyur ro zhes lung bstan to/_/tshangs pa'i rgyal po gser 'od dam pa shin tu gya nom pa'i mdo sde 'di gang gis yang dag par mnyan nas 
[\[82b.6\]]yongs su 'dzin par byed na gzi byin chen po'i stobs dang ldan par 'gyur bas gang la la zhig gis bskal pa chen po brgya stong du ma'i bar du thabs dang mi ldan par pha rol tu phyin pa drug yongs su spyad pa las rigs kyi bu'am rigs kyi bu mo gang la la zhig gis gser 
[\[82b.7\]]'od dam pa'i mdo sde 'di yi ger bris nas zla ba phyed phyed cing sems rtse gcig tu klog gam/_kha ton du 'don par byed na 'di'i bsod nams gang yin pa de snga ma'i bsod nams dang bskrun na brgya'i char yang nye bar mi 'gro ba nas bgrang ba dang dpe dang rgyu'i bar du yang nye bar 
[\[83a\]]
[\[83a.1\]]mi 'gro'o/_/tshangs pa'i rgyal po de'i phyir ngas deng khyod kyis bslab par bya zhing dran pa yongs su bzung nas gzhan dag la rgya cher bstan par bya'o zhes bstan pa yin no/_/de ci'i phyir zhe na/_ngas sngon byang chub sems dpa'i lam yongs su spyad pa na ji ltar 
[\[83a.2\]]dpa' bo g.yul ngor 'jug pa bzhin du lus dang srog la phangs pa med par 'di ltar mdo sde'i rgyal po mchog dam pa 'di yongs su spel zhing yang dag par bzung bklags kha ton du bton nas gzhan dag la yang dag par bstan te tshangs pa'i rgyal po 'di lta ste dper na 'khor los 
[\[83a.3\]]sgyur ba'i rgyal po gal te 'jig rten na 'dug par gyur na rin po che sna bdun yang nub par mi 'gyur la/_gal te rgyal po tshe zad par gyur na rin po che sna bdun yod pa dag kyang de nyid du nub cing zad par 'gyur ro/_/tshangs pa'i rgyal po de bzhin du gser 'od dam pa mchog 
[\[83a.4\]]tu rnam par rgyal ba mdo sde'i rgyal po 'di gal te 'jig rten na gnas par gyur na ni bla na med pa'i chos kyi rin po che rnams kyang nub par mi 'gyur la/_gal te mdo sde 'di med par gyur na ni gnas de nyid du nub par 'gyur ro/_/de lta bas na mdo sde'i rgyal po 'di sems rtse 
[\[83a.5\]]gcig tu mnyan nas yongs su gzung bar bya/_bklag par bya/_kha ton du gdon par bya/_gzhan dag la bstan par bya zhing yi ger 'dri bar bskul nas brtson 'grus kyi pha rol tu phyin pa spyad de/_lus dang srog la yang phangs pa med par rab tu brtson par byed na bsod nams 
[\[83a.6\]]kyi nang na mchog tu 'gyur bas nga'i slob ma rnams kyis de bzhin du rab tu brtson pas rnal 'byor bsgom par bslab par bya'o/_/de nas tshangs pa'i rgyal po chen po tshangs pa'i 'khor tshad med pa snyed dang /_brgya byin dang /_rgyal po chen po bzhi dang /_gnod sbyin rnams dang lhan 
[\[83a.7\]]cig tu stan las langs te bla gos phrag pa gcig la gzar nas pus mo g.yas pa'i lha nga sa la btsugs te/_gus pas thal mo sbyar nas bcom ldan 'das la 'di skad ces gsol to/_/bcom ldan 'das bdag cag gis gser 'od dam 
[\[83b\]]
[\[83b.1\]]pa mchog tu rnam par rgyal ba'i mdo sde 'di dang /_chos 'chad pa'i mkhan po gang lags pa de dag yongs su bsrung zhing spel bar bgyid la/_gal te bgegs bgyid pa zhig mchis na yang bdag cag gis yongs su bsal nas dge ba mang po dang ldan pa dang /_kha 
[\[83b.2\]]dog dang /_mthu stobs dang ldan pa dang /_spobs pa la thogs pa ma mchis pa dang /_lus dang sems bag yangs su 'gyur ba dang /_nyan pa'i 'khor rnams bde ba myong bar bgyid do/_/yul gang na gnas pa der mu ge dang /_phyir rgol ba'i dgra dang /_mi 
[\[83b.3\]]ma lags pa dag gis 'tshe zhing gnod pa bgyid par gyur na/_bdag cag lha'i 'khor rnams kyis yongs su bsrungs nas skye bo rnams bde skyid cing longs spyod rgyas pa dang /_glo bur gyi gnod pa rnams ma mchis par bgyid de/_'di dag thams cad kyang bdag 
[\[83b.4\]]cag dang lha'i 'khor rnams kyi mthu lags so/_/gang la la zhig gis mdo sde 'di la mchod pa bgyis na bdag cag kyang sangs rgyas ji lta ba bzhin du tha dad pa ma mchis pa'i bsam pas bkur sti dang mchod pa bgyid do/_/de nas bcom ldan 'das kyis tshangs pa'i rgyal po chen 
[\[83b.5\]]po dang /_tshangs pa'i 'khor rnams nas rgyal po chen po bzhi dang /_gnod sbyin la sogs pa'i bar dag la bka' stsal pa legs so legs so/_/khyed kyis chos zab mo gya nom pa thos nas mdo sde'i rgyal po mchog dam pa 'di dang mdo sde 'dzin pa dag la yongs su bsrungs shing yongs su 
[\[83b.6\]]bskyabs pas bsod nams khyad par du 'phags pa mtha' med pa snyed thob nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas de'i tshe tshangs pa'i rgyal po la sogs pas bcom ldan 'das kyis de 
[\[83b.7\]]skad ces bka' stsal pa thos nas rab tu dga' ste spyi bos blangs par gyur to/_/gser 'od dam pa mchog tu rnam par rgyal ba mdo sde'i rgyal po las stong pa nyid la brten nas smon lam yongs su rdzogs par 'gyur ba'i le'u ste bcu pa'o//_//
[\[84a\]]
[\[84a.1\]]de nas lha'i rgyal po rnam thos kyi bu dang /_lha'i rgyal po yul 'khor srung dang /_lha'i rgyal po 'phags skyes po dang /_lha'i rgyal po mig mi bzang cig char stan las langs te/_bla gos phrag pa gcig la gzar nas pus mo g.yas pa'i lha nga sa la btsugs te/_
[\[84a.2\]]bcom ldan 'das ga la ba de logs su thal mo sbyar nas bcom ldan 'das kyi zhabs la mgo bos phyag byas te/_bcom ldan 'das la 'di skad ces gsol to/_/bcom ldan 'das gser 'od dam pa mchog tu rnam par rgyal ba mdo sde'i rgyal po 'di ni sangs rgyas thams cad kyis 
[\[84a.3\]]rtag par dgongs shing gzigs pa/_byang chub sems dpa' thams cad kyis bkur sti bgyis pa/_lha dang klu thams cad kyis rtag par mchod pa/_lha'i 'khor rnams kyis rtag par dga' ba skyed pa/_'jig rten skyong ba thams cad kyis rtag par bsngags pa brjod pa/_
[\[84a.4\]]nyan thos dang rang sangs rgyas rnams kyis yongs su bzung ba/_lha'i gzhal med khang thams cad gsal bar bgyid pa/_sems can thams cad la khyad par du 'phags pa'i bde ba stsol ba/_sems can dmyal ba dang /[ {]yi dgas [,]yi dwags [}]dang /_dud 'gro'i skye gnas kyi 'gro 
[\[84a.5\]]ba rnams kyi sdug bsngal nye bar zhi bar bgyid pa/_'jigs shing skrag pa thams cad rab tu sel ba/_phas kyi dgra thams cad phyir zlog par bgyid pa/_mu ge'i dus ngan pa'i tshe lo legs par bgyid pa/_rims nad kyi sdug bsngal thams cad zhi bar bgyid pa/_
[\[84a.6\]]ltas ngan pa thams cad dang /_sdug bsngal gyi gnod pa brgya stong rab tu zhi bar bgyid pa lags so/_/bcom ldan 'das gser 'od dam pa mchog tu rnam par rgyal ba mdo sde'i rgyal po 'di ni 'di lta bu'i bde ba stsol cing bdag cag la yang sman par bgyid pa lags na/_bcom 
[\[84a.7\]]ldan 'das kyis 'khor mang po'i nang du rgya cher bkas bshad du gsol/_bdag cag rgyal po chen po bzhi 'khor dang bcas pas bla na ma mchis pa'i bdud rtsi'i chos kyi ro 'di thos par gyur na mthu stobs dang ldan zhing gzi byin 'phel ba dang /_brtson 'grus dang ldan zhing dpa' 
[\[84b\]]
[\[84b.1\]]bar 'gyur ba dang /_rdzu 'phrul yang ches lhag cing khyad par du 'phags par 'gyur lags so/_/bcom ldan 'das bdag cag rgyal po bzhi yang chos yang dag pa mngon par sgrub cing rtag par yang dag pa'i chos bstan nas chos kyis [(]'jin [,]'jig [)]rten 'dul bar bgyid pas 
[\[84b.2\]]bdag cag gis lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_grul bum dang /_mi 'am ci dang /_lto 'phye chen po dag dang /_mi'i rgyal po rnams kyang rtag par yang dag pa'i chos kyis 'jig rten 'dul ba la dgod par 
[\[84b.3\]]bgyid pas sdig pa rnams 'gog cing yongs su sel bar bgyid do/_/mi'i mdangs 'phrog par bgyid pa'i 'dre srin byams pa dang snying rje ma mchis pa ci mchis pa thams cad kyang thag ring du mchi bar 'gyur lags so/_/bcom ldan 'das bdag cag rgyal po bzhi yang 
[\[84b.4\]]gnod sbyin gyi sde dpon chen po nyi shu rtsa brgyad dang /_gnod sbyin brgya stong tshad ma mchis pa snyed dang bcas pas lha'i mig rnam par dag pa mi las yang dag par 'das pas 'dzam bu'i gling 'dir lta bar bgyid cing yongs su bskyab pa dang yongs su bsrung bar bgyid de/_bcom ldan 
[\[84b.5\]]'das rgyu dang rkyen des na bdag cag rgyal po rnams kyang 'jig rten skyong ba zhes bgyi ba lags so/_/gzhan yang 'dzam bu'i gling 'dir yul gyi rgyal po gang la la zhig la phas kyi rgol ba'i dgra rnams rtag par nye bar mchis te gnod pa bgyis par gyur tam/_mu ge dang rims nad 
[\[84b.6\]]mang pos gnod par gyur tam/_ltas ngan gyi dngos po brgya stong tshad ma mchis pa snyed byung bar gyur na/_bcom ldan 'das bdag cag rgyal po chen po bzhi po dag gser 'od dam pa mchog tu rnam par rgyal ba mdo sde'i rgyal po 'di la bkur sti dang mchod pa bgyid pa'i dge slong chos 
[\[84b.7\]]smra ba gang la la mdo sde 'di len pa dang /_'dzin pa dang /_klog cing kun chub ba zhig mchis par gyur na bdag cag rgyal po chen po bzhi de'i thad du mchis te go bar bgyis nas de la skul zhing gsol ba 'debs par bgyid de/_chos smra ba de yang bdag cag gi rdzu 'phrul gyis go bar 
[\[85a\]]
[\[85a.1\]]bgyis pa'i mthus yul khams der mchis nas gser 'od dam pa shin tu gya nom pa'i mdo sde 'di rgya cher yang dag par spel bar bgyid pas mdo sde 'di'i mthus gnod pa dang /_ltas ngan gyi dngos po brgya stong tshad ma mchis pa de dag thams cad nye bar 
[\[85a.2\]]zhi zhing yongs su sel bar 'gyur lags so/_/bcom ldan 'das mi'i rgyal po gang gi yul du mdo sde 'di yongs su 'dzin pa'i dge slong chos smra ba yul der mchis par gyur na mdo sde 'di yang yul der gshegs par rig par bgyi lags so/_/bcom ldan 'das 
[\[85a.3\]]de'i tshe yul de'i rgyal po de chos smra ba'i thad du mchis nas des chos bstan pa gang lags pa mnyan par bgyi'o/_/thos nas kyang rab tu dga' bas chos smra ba de la bkur sti dang /_mchod pa dang /_rim gro bgyis te/_shin tu dang ba'i bsam pas yongs su bsrungs nas mya ngan 
[\[85a.4\]]dang gnod pa ma mchis par bgyis te/_mdo sde 'di yang dag par bstan nas thams cad la phan gdags par bgyi'o/_/bcom ldan 'das rgyu dang rkyen des na bdag cag rgyal po chen po bzhi po thams cad sems rtse gcig tu mi'i rgyal po de dang /_yul gyi mi thams cad yongs su 
[\[85a.5\]]bsrungs nas gnod pa rnams spong zhing rtag par bde ba la 'god par bgyid lags so/_/bcom ldan 'das dge slong ngam/_dge slong ma'am/_dge bsnyen nam/_dge bsnyen ma gang la la zhig mdo sde 'di yongs su 'dzin par bgyid pa zhig mchis par gyur na de'i tshe mi'i 
[\[85a.6\]]rgyal po des ci dang ci 'tshal ba sbyar te/_mchod pa bgyis nas phongs pa ma mchis par bgyid par gyur na bdag cag rgyal po chen po bzhis yul gyi bdag po de dang yul gyi mi thams cad rab tu bde bar bgyid cing gnod pa rnams thag ring du spong bar bgyid do/_/bcom ldan 'das 
[\[85a.7\]]gang la la zhig mdo sde 'di len pa dang /_'dzin pa dang /_klog pa dang /_kha ton du 'don par bgyis pa la mi'i rgyal po des mchod pa dang /_bkur sti dang /_bla mar bgyis te bsngags pa brjod par bgyid na bdag cag rgyal po de rgyal po rnams kyi nang na mchog tu btsun pa 
[\[85b\]]
[\[85b.1\]]dang gus pas bla mar bgyis pas yul gyi rgyal po gzhan rnams kyis kyang bsngags pa brjod par 'gyur ro/_/'khor mang po rnams de skad ces thos pa dang rab tu dga' bas yongs su 'dzin par gyur to/_/gser 'od dam pa mchog tu rnam par rgyal ba mdo sde'i rgyal po las 
[\[85b.2\]]rgyal po chen po bzhis lha dang mi rnams la blta zhing brtag pa'i le'u ste bcu gcig pa'o//_//gser 'od dam pa mchog tu rnam par rgyal ba mdo sde'i rgyal po/_bam po drug pa/_de nas bcom ldan 'das kyis rgyal po chen po bzhi po dag gis gser 'od dam 
[\[85b.3\]]pa mchog tu rnam par rgyal ba'i mdo sde la bkur sti dang /_mchod pa byas pa dang /_mdo sde 'dzin pa dag la yongs su skyob pa dang /_yongs su srung bar byed pa gsan pa dang /_legs so legs so/_/zhes bsngags pa brjod nas rgyal po chen po bzhi po khyed cag ni 'das 
[\[85b.4\]]pa'i sangs rgyas 'bum phrag brgya stong tshad med pa snyed la bkur sti dang /_rim gro dang /_mchod pa dang /_bla mar byas nas bsngags pa brjod de dge ba'i rtsa ba bskyed pa dang /_yang dag pa'i chos mngon par bsgrubs nas rtag par yang dag pa'i chos bstan te/_'di 
[\[85b.5\]]ltar chos kyis 'jig rten 'dul ba yin pas khyed cag yun ring po nas sems can rnams la rtag par phan 'dogs shing byams pa chen po'i sems bskyed nas bde ba sbyin par smon pa'i rgyu dang rkyen des na khyed cag da ltar rnam par smin pa mchog la longs spyod pa yin no/_/
[\[85b.6\]]mi'i rgyal po gang la la zhig gser 'od dam pa mchog tu rnam par rgyal ba'i mdo sde 'di la bkur sti byas nas mchod pa byed pa zhig yod na khyed kyis nan tan bskyed de yongs su bsrungs nas bde ba 'thob par bya'o/_/khyed cag rgyal po chen po bzhi dang /_'khor gzhan 
[\[85b.7\]]rnams dang /_gnod sbyin brgya stong tshad med grangs med pa snyed kyis mdo sde 'di yongs su srung bar byed na des 'das pa dang /_ma 'ongs pa dang /_da ltar bzhugs pa'i sangs rgyas rnams kyi yang dag pa'i chos yongs su bsrung bar 'gyur bas khyed cag rgyal po chen po bzhi 
[\[86a\]]
[\[86a.1\]]dang /_lha'i 'khor gzhan rnams dang /_gnod sbyin rnams dang /_lha ma yin dang 'thab pa'i tshe rtag tu rgyal ba'i phan yon 'thob par 'gyur ro/_/khyed cag mdo sde 'di yongs su bsrung zhing yongs su 'dzin par byed na mdo sde 'di'i mthus sdug bsngal mang po 
[\[86a.2\]]dang /_phyir rgol ba'i dgra dang /_mu ge dang /_nad dang /_rims nad thams cad rab tu zhi zhing yongs su sel bar byed pas de'i phyir khyed kyis gal te 'khor bzhi po dag mdo sde'i rgyal po 'di len pa dang /_'dzin pa dang /_klog pa dang /_kha ton du 'don pa mthong bar gyur na rab tu 
[\[86a.3\]]brtson pa'i sems kyis yongs su bsrungs nas gnod pa bsal te bde ba sbyin par bya'o/_/de nas rgyal po chen po bzhi stan las langs te bla gos phrag pa gcig la gzar nas pus mo g.yas pa'i lha nga sa la btsugs te/_gus pas thal mo sbyar nas bcom ldan 'das la 'di 
[\[86a.4\]]skad ces gsol to/_/bcom ldan 'das gser 'od dam pa mchog tu rnam par rgyal ba mdo sde'i rgyal po 'di slad ma'i dus kyi tshe yul lam/_grong ngam/_grong khyer ram/_ri'am/_nags tshal lam/_'brog dgon pa'i gnas gang yang rung ba dag tu yongs su spel zhing 
[\[86a.5\]]gnas par gyur pa na/_yul de'i rgyal pos mdo sde 'di sems rtse gcig tu mnyan nas yongs su bzung ste bsngags pa brjod nas mchod par bgyid pa dang /_mdo sde 'di 'dzin pa'i 'khor bzhi po dag la yo byad sbyar te mchod pa bgyis nas shin tu dang ba'i sems kyis yongs su 
[\[86a.6\]]bsrungs te gnod cing mi bde ba dag yongs su spong bar bgyid na/_rgyu dang rkyen des bdag cag rgyal po de dang mi mang po rnams yongs su bsrungs nas bde ba la bkod de/_mya ngan dang /_sdug bsngal rnams thag ring du spangs nas tshe 'phel ba dang /_gzi byin phun sum tshogs par 
[\[86a.7\]]bgyid do/_/bcom ldan 'das yul gyi rgyal po des 'khor bzhi po dag mdo sde 'di yongs su 'dzin pa mthong nas gus pas yongs su bsrungs te pha ma bzhin du ci 'tshal ba thams cad sbyar te mchod par bgyid na/_bdag cag rgyal po chen po bzhis rtag par yongs su bsrungs 
[\[86b\]]
[\[86b.1\]]nas sems can mang po kun gyis bkur bar 'gyur bar bgyid pas/_de'i slad du bdag cag gnod sbyin dang 'dre srin tshad ma mchis pa dang bcas par mdo sde'i rgyal po 'di gang du spel ba'i gnas der lus sbas nas yongs su skyob pa dang /_yongs su srung ba bgyid pas bgegs rnams 
[\[86b.2\]]dang bral bar 'gyur ro/_/mdo sde 'di nyan pa'i gang zag dang rgyal po la sogs pa la yang yongs su srung zhing rjes su dran par bgyid pas gnod pa yongs su bsal nas bde ba la 'god pa dang /_phyogs gzhan nas mchis pa'i dgra rnams kyang slar zlog par bgyid par bgyid do/_/
[\[86b.3\]]mi'i rgyal po gang la la zhig mdo sde 'di nyan pa'i tshe nye 'khor na gnas pa'i dgra phyir rgol ba dmag rnam pa bzhi bshams te/_yul de dag gzhom mo snyam du sems par gyur na yang bcom ldan 'das 'di ltar mdo sde'i rgyal po 'di'i byin gyi brlabs kyi mthus de'i tshe nye 'khor gyi dgra de la 
[\[86b.4\]]phyir rgol ba'i dgra tha dad pa gzhan mchis nas gzhom par bgyid cing /_de'i yul khams su ltas ngan mang po dang rims nad rnams 'byung bar 'gyur bas de'i tshe rgyal po des de lta bu mthong ba dang /_dmag rnam pa bzhi bshams nas yul der chas te gzhom par bgyid pa na bdag cag 
[\[86b.5\]]kyang de'i tshe gnod sbyin dang 'dre srin gyi 'khor tshad ma mchis shing mtha' ma mchis pa snyed dang bcas par so so nas rang gi lus sbas te yongs su bsrungs nas grogs bgyis pas de nyid kyis phyir rgol ba'i dgra de rang dul bar 'gyur bas yul khams der mchi ba'i thugs kyang mi thub na/_phan 
[\[86b.6\]]tshun dmag dang mtshon gyis 'thab pa lta smos kyang ci 'tshal lags/_de nas bcom ldan 'das kyis rgyal po chen po bzhi po dag la bka' stsal pa/_rgyal po chen po bzhi po khyed kyis 'di ltar mdo sde 'di yongs su skyong zhing yongs su srung bar byed pa legs so legs so/_/nga sngon 
[\[86b.7\]]'das pa'i bskal pa bye ba khrag khrig brgya stong du ma 'das pa na dka' ba rnam pa sna tshogs spyad nas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa nyid brnyes nas chos 'di bstan pa yin pas mi'i rgyal po gang la la zhig 
[\[87a\]]
[\[87a.1\]]mdo sde 'di yongs su bzung nas bkur sti dang mchod pa byed na/_gnod pa rnams nye bar zhi nas rab tu bde bar 'gyur/_grong dang /_grong khyer dang /_grong rdal rnams yongs su srung bar 'gyur/_phyir rgol ba'i dgra rnams zlog par 'gyur/_'dzam bu'i 
[\[87a.2\]]gling du gtogs pa'i rgyal po thams cad la gnod pa dang /_'thab pa dang /_rtsod pa'i dngos po rnams gtan med par 'gyur ro/_/rgyal po chen po bzhi po dag 'dzam bu'i gling 'di na yod pa'i grong dang /_grong khyer dang /_ri dang /_grong rdal brgyad khri bzhi stong dag gi mi'i rgyal po 
[\[87a.3\]]brgyad khri bzhi stong po rnams kyang so so nas rang rang gi yul du longs spyod kyi bde ba myong zhing rang dbang dang ldan par 'gyur/_/nor dang rin po che dpal 'byor gyis rgyas pa dag la longs spyod par byed pas phan tshun 'phrog par mi byed cing sngon gyi rgyu ji lta ba bzhin du rnam par smin pa dag la 
[\[87a.4\]]longs spyod par byed pas/_bsam pa ngan pa bskyed nas gzhan gyi yul la 'dod pas yongs su tshol ba med de/_thams cad 'dod pa chung zhing phan 'dogs pa'i bsam pa skye bar 'gyur/_'thab pa dang /_rtsod pa dang /_bcing ba la sogs pa'i sdug bsngal yang med par 
[\[87a.5\]]'gyur/_yul de dag na gnas pa'i mi rnams kyang rang bzhin gyis bde ba myong bar 'gyur/_bla 'og mthun zhing chu dang 'o ma 'dres pa lta bur sems kyis phan tshun sdug cing bkur bar 'gyur/_rab tu dga' bas rnam par rtse bar 'gyur/_byams pa dang /_snying rjes phan 
[\[87a.6\]]'dogs shing dge ba'i rtsa ba 'phel bar byed pas rgyu dang rkyen des na 'dzam bu'i gling 'di rab tu bde zhing lo legs pa dang /_mi rnams rgyas shing rab tu gang bar 'gyur/_sa chen po mthu dang ldan par 'gyur/_grang dro ran par 'gyur/_dus tshigs mi mthun pa med par 
[\[87a.7\]]'gyur/_nyi ma dang /_zla ba dang /_gza' dang /_rgyu skar rnams kyang sngon gyi gnas las 'pho zhing 'gyur ba med par 'gyur/_rlung dang char pa yang dus bzhin du ldang zhing 'bab par 'gyur/_ltas ngan rnams dang 'bral bar 'gyur/_nor dang rin po che rnams 'byor 
[\[87b\]]
[\[87b.1\]]cing rgyas par 'gyur/_sems la ser sna'i 'jungs pa med cing rtag par sbyin pa gtong bar 'gyur/_dge ba bcu'i las kyi lam dang ldan par 'gyur/_mi rnams tshe 'phos par gyur na yang phal cher mtho ris su skye bar 'gyur bas lha'i 'khor rnams rab tu 'phel bar 
[\[87b.2\]]'gyur bar rig par bya'o/_/rgyal po chen po dag ma 'ongs pa'i dus na mi'i rgyal po gang la la zhig_/mdo sde 'di mnyan te yongs su bsrungs nas gus pas mchod pa byed pa dang /_mdo sde 'dzin pa'i 'khor bzhi po dag la bla mar byed cing bsngags pa brjod par 'dod pa dang /_gzhan 
[\[87b.3\]]yang khyed 'khor dang bcas pa dang /_gnod sbyin gyi 'khor brgya stong tshad med pa snyed la phan pa dang /_bde bas phan 'dogs par 'dod na de'i phyir rgyal po des rtag par mdo sde'i rgyal po dam pa 'di mnyan nas yongs su gzung bar byas te/_yang dag pa'i chos kyi chu bdud rtsi'i ro mchog dam pa 'di 
[\[87b.4\]]thos pa'i dbang gis khyed la sogs pa'i lus dang sems kyi mthu stobs 'phel bar byed pas brtson 'grus dang ldan zhing dpa' ba dang /_bsod nams dang gzi byin rnams rab tu rgyas par 'gyur ro/_/mi'i rgyal po de dag gal te sems rtse gcig tu mdo sde 'di mnyan nas yongs su 'dzin 
[\[87b.5\]]par byed na de ni yangs shing rgya che ba dang /_shin tu dkon pa'i mchod pas yang dag par rdzogs pa'i sangs rgyas shAkya thub pa nga la mchod pa byed par 'gyur te/_gang gis nga la mchod pa byas pa gang yin pa de ni 'das pa dang /_ma byon pa dang /_da ltar bzhugs pa'i sangs rgyas 
[\[87b.6\]]bye ba khrag khrig brgya stong mang po rnams la mchod pa byas par 'gyur ro/_/gang gis dus gsum gyi sangs rgyas rnams la mchod pa byas nas bsam gyis mi khyab pa'i bsod nams kyi phung po tshad med pa snyed 'thob par 'gyur bas/_rgyu dang rkyen des na khyed la sogs pas rgyal po de 
[\[87b.7\]]dang /_btsun mo dang /_slas dang /_'khor rnams yongs su bsrungs nas gnod cing nyam nga ba med par byas te/_pho brang bsrung ba'i lha rnams kyang rtag tu bde ba'i longs spyod myong ba la 'god par byed na/_bsod nams bsam gyis mi khyab pa dang ldan par 'gyur/_yul de 
[\[88a\]]
[\[88a.1\]]dag na gnas pa'i mi rnams kyang 'dod pa lnga'i bde ba rnam pa sna tshogs myong bar 'gyur/_dngos po ngan pa thams cad kyang rab tu zhi bar 'gyur ro/_/de nas bcom ldan 'das la rgyal po chen po bzhi po dag gis 'di skad ces gsol to/_/bcom ldan 'das 
[\[88a.2\]]slad ma'i dus kyi tshe mi'i rgyal po gang la la zhig 'di ltar gser 'od dam pa'i mdo sde 'di nyan par mos pa dang /_bdag nyid dang /_btsun mo dang /_rgyal bu nas pho brang nang gi slas la sogs pa'i bar dag dang /_grong khyer dang /_grong rdal dang /_pho brang yongs su srung 
[\[88a.3\]]zhing skyob pa dang /_bsam gyis mi khyab pa'i dga' ba mchog dam pa dang /_rab tu dben pa'i bde ba 'thob par 'tshal ba dang /_tshe 'di nyid la rgyal thabs btsun zhing mtho ba dang /_dbang phyug dang ldan zhing dar ba dang /_rtag tu 'phel bar 'tshal ba dang /_gzhan yang bsam gyis 
[\[88a.4\]]mi khyab pa'i bsod nams kyi phung po tshad ma mchis shing mtha' ma mchis pa yongs su sdud pa dang /_rang gi yul du phyir rgol ba'i dgra dang /_mya ngan dang /_'khrug pa dang /_gdon bgegs kyi dngos po rnams ma mchis par 'tshal na/_bcom ldan 'das 'di ltar mi'i rgyal po 
[\[88a.5\]]des bag ma mchis pas sems g.yeng bar mi bgyi zhing shin tu gus pa bskyed de bsam pa thag pa nas mdo sde'i rgyal po mchog dam pa 'di mnyan cing yongs su gzung bar bgyi'o/_/chos nyan par 'tshal ba'i tshe/_sngar rgyal po la gces pa'i pho brang mchog dam pa rab tu 
[\[88a.6\]]brgyan te gsal ba'i phyogs su spos chab kyis chag chag btab ste/_me tog mchog dam pa sna tshogs mngon par gtor nas seng ge'i khri chos kyi gdan khyad par du 'phags pa btsugs te/_rin po che sna tshogs kyis rab tu brgyan nas rin po che sna tshogs kyi gdugs dang /_rgyal 
[\[88a.7\]]mtshan dang /_ba dan bsgreng ste/_rin thang ma mchis pa'i sbos bsregs nas rol mo rnams bgyi'o/_/rgyal po des de'i tshe yongs su dag par khrus bgyis te/_spos kyi byug pas lus bskus nas gos sar pa gtsang ma bgos te/_rgyan phreng rnams kyis brgyan nas 
[\[88b\]]
[\[88b.1\]]stan dma' ba la mchis te/_mtho ba'i bsam pa mi bskyed par dbang phyug gi thabs yongs su spang bar bgyi'o/_/nga rgyal rnams spangs te sems rtse gcig tu dran pa nye bar gzhag nas mdo sde'i rgyal po 'di mnyan par bgyi'o/_/chos smra ba'i mkhan po la ston pa chen po'i 'du shes 
[\[88b.2\]]bskyed par bgyi'o/_/pho brang nang gi btsun mo dang /_rgyal bu dang /_slas dang /_'khor rnams la byams pa dang /_brtse ba'i sems bskyed nas rab tu dga' bas phan tshun blta bar bgyi'o/_/shin tu mthun pa'i mdangs kyis tshig 'jam por smra bar bgyi'o/_/bdag nyid 
[\[88b.3\]]kyi lus dang sems la dga' ba chen pos kun du khyab par bgyi'o/_/deng bdag ni shin tu bsam par dka' zhing khyad par du 'phags pa'i phan yon chen po yangs shing rgya che ba 'di lta bu 'thob par 'gyur ro snyam du bsams nas mdo sde'i rgyal po de la rab tu mchod par bgyi'o/_/de ltar 
[\[88b.4\]]bsams lags nas chos smra ba'i mkhan po der mchis pa mthong bar gyur na shin tu gus pas dkon pa'i 'du shes bskyed par bgyi'o/_/de nas bcom ldan 'das kyis rgyal po chen po bzhi po dag la bka' stsal pa/_'di ltar chos smra ba'i mkhan po de mi bsu bar mi bya'i/_de'i 
[\[88b.5\]]tshe mi'i rgyal po des gos sar pa gtsang ma bgos nas rgyan dang /_phreng ba rnam pa sna tshogs kyis rab tu brgyan te/_bdag nyid gdugs dkar po dang /_spos dang /_me tog thogs nas dmag gi dpung bshams te/_rol mo rgyas par byas nas rkang gis grong khyer nas phyir 
[\[88b.6\]]byung ste/_bkra shis kyi dngos po thob par bya ba'i phyir gus pa'i 'du shes bskyed nas chos smra ba'i mkhan po de bsu bar bya'o/_/rgyal po chen po bzhi po dag rgyu dang rkyen gang gi phyir mi'i rgyal po des bdag nyid kyis bkur sti dang /_mchod pa de lta bu bya dgos she na/_mi'i rgyal po de 
[\[88b.7\]]rkang pa bteg cing rkang pa bzhag pa na gom pa re re zhing sangs rgyas bcom ldan 'das bye ba khrag khrig brgya stong po rnams la bkur sti dang /_mchod pa dang /_rim gro dang /_bla mar byed par 'gyur zhing /_gzhan yang bskal pa'i grangs de snyed kyi 'khor ba'i sdug bsngal las 
[\[89a\]]
[\[89a.1\]]yang dag par 'da' bar 'gyur bas so/_/gzhan yang ma 'ongs pa'i dus na bskal pa'i grangs de snyed du 'khor los sgyur ba'i rgyal po'i longs spyod mchog khyad par du 'phags pa dag la longs spyod par 'gyur/_gom pa re re bor ba'i dbang gis tshe 'di nyid 
[\[89a.2\]]la yang bsod nams 'phel bas rang dbang du rgyal po byed cing bsam gyis mi khyab pa'i rnam par smin pa dang ldan pa dang /_mang po kun gyis bkur bar 'gyur/_bskal pa 'bum phrag brgya stong tshad med pa snyed du lha dang mis yongs su spyad pa'i rin po che sna bdun gyi gzhal med khang dag 
[\[89a.3\]]la longs spyod par 'gyur/_skye ba thams cad du rgyal po byed par 'gyur/_tshe ring bar 'gyur/_tshig gi spobs pa dang ldan pas lha dang mi kun gyis mngon par yid ches par 'gyur/_'jigs shing skrag pa med par 'gyur/_grags pa chen po dang ldan zhing mang po kun gyis 
[\[89a.4\]]yongs su blta bar 'gyur/_lha dang mi'i nang du khyad par du 'phags pa'i bde ba dag la longs spyod par 'gyur/_mthu stobs chen po thob par 'gyur/_gzi byin chen po'i yon tan dang ldan par 'gyur/_lus kyi mtshan ma gya nom zhing shin tu mdzes pas dpe zla med par 'gyur/_lha 
[\[89a.5\]]dang mi'i ston pa mthong bar 'gyur/_dge ba'i bshes gnyen dang phrad par 'gyur/_bsod nams kyi phung po tshad med pa mngon par grub cing phun sum tshogs par 'gyur ro/_/rgyal po chen po dag 'di ltar shes par bya ste/_mi'i rgyal po de dag gis yon tan gyi phan yon rnam pa sna 
[\[89a.6\]]tshogs tshad med pa de lta bu mthong ba'i phyir bdag nyid dpag tshad gcig nas dpag tshad brgya stong du ma'i bar du chos smra ba'i mkhan po bsu bar bya zhing /_chos smra ba'i mkhan po la sangs rgyas kyi 'du shes bskyed par bya'o/_/slar grong dang /_grong khyer du phyin nas kyang deng de bzhin gshegs 
[\[89a.7\]]pa dgra bcom pa yang dag par rdzogs pa'i sangs rgyas shAkya thub pa bdag gi pho brang du gshegs nas bdag gi mchod pa bzhes te bdag la chos ston par mdzad do/_/bdag kyang chos thos pa'i dbang gis bla na med pa yang dag par rdzogs pa'i byang chub las phyir ldog par mi 'gyur bas 
[\[89b\]]
[\[89b.1\]]'di nyid sangs rgyas bcom ldan 'das bye ba khrag khrig brgya stong du ma dang phrad par gyur pa yin no/_/deng bdag gis ni shin tu yangs shing rgya che ba mchog tu khyad par du 'phags pa'i bde ba'i yo byad rnam pa sna tshogs kyis 'das pa dang /_ma byon pa dang /_da ltar bzhugs pa'i 
[\[89b.2\]]sangs rgyas rnams la mchod cing rim gro byas so/_/deng bdag gis ni gshin rje'i 'jig rten dang /_sems can dmyal ba dang /[ {]yi dgas [,]yi dwags [}]dang /_dud 'gro'i skye gnas kyi sdug bsngal thams cad rtsa ba nas bton to/_/deng 'khor los sgyur ba'i rgyal po dang /_brgya byin dang /_tshangs 
[\[89b.3\]]pa bye ba khrag khrig brgya stong tshad med pa snyed kyi dge ba'i rtsa ba rab tu bskyed do/_/deng sems can bye ba khrag khrig brgya stong tshad med pa snyed 'khor ba'i sdug bsngal las bton nas mya ngan las 'das pa'i bde ba la bkod do/_/deng tshad med mtha' med cing bsam gyis mi khyab pa'i bsod nams 
[\[89b.4\]]kyi phung po rab tu bsags so/_/pho brang nang gi slas dang skye bo mang po bde ba la bkod nas yul rnams rab tu zhi bar byas pas/_gnod pa dang /_dug gdug pa dang /_mi ma rungs pa med cing phyogs gzhan nas 'ong ba'i dgra rnams nye bar 'ongs nas gnod pa mi byed pa dang /_mya ngan dang 
[\[89b.5\]]nad rnams med par 'gyur ro snyam du bsam par bya'o/_/rgyal po chen po dag 'di ltar rig par bya ste/_de'i tshe mi'i rgyal po de dag gis de ltar yang dag pa'i chos la btsun par byas shing bla mar byas pa dang /_mdo sde dam pa 'di yongs su 'dzin pa'i dge slong dang /_dge slong ma dang /_/
[\[89b.6\]]dge bsnyen dang /_dge bsnyen ma dag la mchod pa dang /_bkur sti dang /_bla mar byas shing bsngags pa brjod pa las byung ba'i dge ba'i rtsa ba gang yin pa de dag dang /_bsod nams mchog gang yin pa de dag thog ma kho nar khyed 'khor dang bcas pa las yongs su sngo bar byed 
[\[89b.7\]]na mi'i rgyal po de dag bsod nams chen po'i dge ba'i las kyi rgyu dang /_rkyen dang ldan par 'gyur bas tshe 'di nyid la dbang chen po thob nas gzi byin chen po rab tu 'phel bar 'gyur/_dpal dang mtshan mchog rnams kyis rab tu brgyan par 'gyur/_phyir rgol ba thams cad yang dag pa'i chos 
[\[90a\]]
[\[90a.1\]]kyis tshar gcod par 'gyur ro/_/de nas bcom ldan 'das la rgyal po chen po bzhi po dag gis 'di skad ces gsol to/_/bcom ldan 'das mi'i rgyal po gang la la zhig de ltar yang dag pa'i chos la gus pas bkur sti bgyis nas mdo sde 'di mnyan par bgyid pa 
[\[90a.2\]]dang /_mdo sde 'di 'dzin pa'i 'khor bzhi po dag la bkur sti dang /_mchod pa dang /_bla mar bgyis nas bsngags pa brjod par bgyid pa na/_de'i tshe mi'i rgyal po des bdag cag rnams dga' bar bgyi ba'i slad du chos kyi gdan dang nye ba'i phyogs gcig tu spos chab kyis chag chag 
[\[90a.3\]]btab ste/_me tog mchog dam pa mang po mngon par gtor nas rgyal po chen po bzhi mchis pa'i stan yang bshams te bting bar gyur na/_bdag cag kyang rgyal po de dag dang lhan cig yang dag pa'i chos nyan par bgyid do/_/rgyal po des kyang bdag cag la phan 'dogs pa'i dge ba'i rtsa ba 
[\[90a.4\]]ci mchis pa'i bsod nams kyi skal ba gang lags pa bdag cag la yang yongs su bsngo bar bgyi'o/_/bcom ldan 'das de'i tshe mi'i rgyal po des chos smra ba la chos bshad par gsol ba btab nas stan la mchis pa'i tshe bdag cag gi slad du spos mchog dam pa sna tshogs bsregs nas mdo sde 'di la mchod 
[\[90a.5\]]par bgyi'o/_/bcom ldan 'das de'i tshe spos kyi bdug pa de dag skad cig ma gcig la nam mkha' la mngon par 'phags nas bdag cag rnams kyi gzhal med khang du mchis te/_spos kyi gdugs su 'gyur bas bdag cag lha'i 'khor rnams kyis kyang spos kyi dri mchog de tshor bar 'gyur/_
[\[90a.6\]]spos kyi du ba de yang gser gyi 'od dang ldan pas bdag cag gnas pa'i khang khyim nas tshangs pa'i gnas dang /_brgya byin lha'i dbang po dang /_lha mo spobs pa chen mo dang /_lha mo dpal chen mo dang /_sa'i lha mo brtan ma dang /_sde dpon chen po yang dag shes dang /_gnod sbyin gyi sde 
[\[90a.7\]]dpon chen po nyi shu rtsa brgyad dang /_lha'i rgyal po dbang phyug chen po dang /_lag na rdo rje gsang ba'i bdag po dang /_sde dpon chen po rin chen bzang dang /_'phrog ma'i bu 'khor lnga brgya pa dang /_klu'i rgyal po ma dros pa dang /_klu'i rgyal po rgya mtsho'i gnas kyi bar thams cad kyang 
[\[90b\]]
[\[90b.1\]]rab tu gsal bar bgyid do/_/bcom ldan 'das 'di lta bu la sogs pa'i 'khor rnams kyis rang rang gi gzhal med khang du spos kyi bdug pa des skad cig yud tsam cig la spos kyi gdugs su gyur par yang mthong la spos kyi dri yang tshor bar 'gyur/_'od zer gyi kha dog gis lha'i 
[\[90b.2\]]gzhal med khang thams cad gsal bar bgyid pa yang mthong bar 'gyur lags so/_/bcom ldan 'das kyis rgyal po chen po bzhi po dag la bka' stsal pa/_spos kyi 'od zer des gzhal med khang de dag 'ba' zhig gsal bar byas nas spos kyi gdugs su gyur te 'od zer chen po 'gyed 
[\[90b.3\]]pa ma yin te/_mi'i rgyal po de dag lag pas pog phor bzung ste/_spos mchog dam pa bsregs nas mdo sde 'di la mchod pa byed pa'i tshe spos kyi du ba de thang cig yud tsam gcig la stong gsum gyi stong chen po'i 'jig rten gyi khams na yod pa'i nyi ma dang /_zla ba bye ba phrag brgya dang /_ri'i 
[\[90b.4\]]rgyal po ri rab bye ba phrag brgya dang /_gling bzhi pa bye ba phrag brgya dang /_stong gsum gyi stong chen po'i 'jig rten gyi khams 'di'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i khang khyim thams cad 
[\[90b.5\]]gsal bar byas nas nam mkha' kun du gang zhing rgyas pa dang /_spos kyi bdug pa rnam pa sna tshogs gang yin pa de dag sprin gyi gdugs su gyur te/_gdugs de yang gser gyi kha dog dang ldan pas lha'i khang khyim thams cad gsal bar byed de/_'di ltar stong gsum gyi stong chen po'i 'jig 
[\[90b.6\]]rten gyi khams na spos kyi sprin dang /_spos kyi gdugs rnam pa sna tshogs ji snyed yod pa thams cad ni gser 'od dam pa mchog tu rnam par rgyal ba mdo sde'i rgyal po'i gzi byin gyi mthu las gyur pa yin no/_/mi'i rgyal po de dag lag tu pog phor thogs nas mdo sde 'di la mchod par 
[\[90b.7\]]byed pa'i tshe spos kyi bdug pa rnam pa sna tshogs gang yin pa de dag stong gsum gyi stong chen po'i 'jig rten gyi khams 'di 'ba' zhig tu khyab par 'gyur ba ma yin gyi/_skad cig yud tsam gcig gis phyogs bcu'i sangs rgyas kyi zhing gang gA'i klung gi bye ma dang mnyam pa bye ba khrag 
[\[91a\]]
[\[91a.1\]]khrig brgya stong tshad med mtha' med pa kun du khyab cing /_sangs rgyas kyi zhing rnams kyi nam mkha' kun du spos kyi gdugs su gyur nas kun du gsal bar byed pa yang de bzhin te/_de'i tshe sangs rgyas mang po de dag spos gya nom pa'i dri gang yin pa de dag kyang rig cing mkhyen/_
[\[91a.2\]]spos kyi bla re dang /_gser gyi kha dog de dag kyang gzigs nas phyogs bcu'i 'jig rten gyi khams gang gA'i klung gi bye ma dang mnyam pa'i sangs rgyas bcom ldan 'das rnams kyis cho 'phrul bstan nas/_sangs rgyas bcom ldan 'das mang po de dag gis mthun par gzigs shing 
[\[91a.3\]]so sor brtags te/_gsung mthun par chos smra ba'i mkhan po de la skyes bu chen po khyod kyis shin tu zab pa'i mdo sde gya nom pa 'di rgya cher yongs su spel nas/_bsod nams kyi phung po tshad med mtha' med cing bsam gyis mi khyab pa yongs su rdzogs par gyur pa legs so legs so/_/
[\[91a.4\]]zhes bsngags pa brjod par 'gyur ro/_/gang la la zhig mdo sde 'di lta bu mnyan nas thos pa'i bsod nams gang yin pa de'i tshad kyang shin tu mang ba yin na/_yi ger 'dri ba dang /_len pa dang /_'dzin pa dang /_klog pa dang /_gzhan dag la yang dag par ston pa dang /_ji 
[\[91a.5\]]skad bstan pa bzhin du mngon par sgrub pa lta smos kyang ci dgos/_de ci'i phyir zhe na/_rigs kyi bu dag sems can gang la la zhig gser 'od dam pa mchog tu rnam par rgyal ba mdo sde'i rgyal po 'di thos par gyur pa gang yin pa de dag ni bla na med pa yang dag par rdzogs pa'i byang 
[\[91a.6\]]chub las phyir ldog par mi 'gyur bas so/_/de'i tshe phyogs bcu'i sangs rgyas kyi zhing bye ba khrag khrig brgya stong tshad med grangs med pa gang gA'i klung gi bye ma dang mnyam pa'i sangs rgyas kyi zhing dag na bzhugs pa'i de bzhin gshegs pa rnams gsung gcig tu chos kyi stan la 'dug 
[\[91a.7\]]pa'i chos smra ba'i mkhan po de la legs so legs so/_/zhes bsngags pa 'di brjod nas rigs kyi bu khyod ma 'ongs pa'i dus na/_brtson 'grus kyi stobs kyis dka' ba brgya stong tshad med pa snyed mngon par bsgrubs te/_tshogs yongs su rdzogs par byas nas 'phags pa mang 
[\[91b\]]
[\[91b.1\]]po las yang dag par 'das te/_khams gsum las nges par byung nas gtso bo mchog tu gyur te byang chub kyi shing gi rgyal po'i drung du 'dug nas/_khyad par du 'phags pa rnams kyis yongs su brgyan par 'gyur/_stong gsum gyi stong chen po'i 'jig rten gyi khams na rkyen 
[\[91b.2\]]dang ldan pa'i sems can rnams yongs su skyob par 'gyur/_shin tu 'jigs su rung ba'i bdud kyi dmag tshogs rnams tshar gcod par 'gyur/_shin tu rnam par dag pa'i chos rnams dang /_shin tu zab pa'i bla na med pa yang dag par rdzogs pa'i byang chub rab tu rtogs par 'gyur 
[\[91b.3\]]ro/_/rigs kyi bu khyod rdo rje'i stan la 'dug nas sangs rgyas rnams kyis rab tu bsngags pa'i chos kyi 'khor lo bla na med pa/_shin tu zab pa gya nom pa rnam pa bcu gnyis yongs su bskor bar 'gyur/_bla na med pa'i chos kyi rnga chen po mchog tu gyur pa rab tu rdung bar 'gyur/_bla na 
[\[91b.4\]]med pa'i chos kyi dung shin tu gya nom pa 'bud par 'gyur/_bla na med pa'i chos kyi rgyal mtshan khyad par du 'phags pa sgreng bar 'gyur/_bla na med pa'i chos kyi sgron ma shin tu gsal bar spar bar 'gyur/_bla na med pa'i bdud rtsi'i chos kyi char rab tu 'bebs par 'gyur/_nyon 
[\[91b.5\]]mongs pa'i dgra'i 'ching ba tshad med pa yongs su gcod par 'gyur/_sems can bye ba khrag khrig brgya stong tshad med pa snyed mtha' med cing 'jigs su rung ba'i rgya mtsho las yongs su bzlas par 'gyur/_mu med pa'i skye shi'i 'khor ba las thar bar 'gyur/_sangs rgyas bye ba 
[\[91b.6\]]khrag khrig brgya stong tshad med pa snyed dang phrad par 'gyur ro/_/zhes gsung bar 'gyur ro/_/de nas bcom ldan 'das la rgyal po chen po bzhi po dag gis yang 'di skad ces gsol to/_/bcom ldan 'das gser 'od dam pa mchog tu rnam par rgyal ba mdo sde'i rgyal po 'di ni 
[\[91b.7\]]slad ma dang /_da ltar gyi tshe yon tan tshad ma mchis pa 'di lta bu yongs su rdzogs par bgyid pas de'i slad du mi'i rgyal po gang gis mdo sde shin tu gya nom pa 'di thos par gyur pa de ni sangs rgyas bye ba khrag khrig brgya stong tshad ma mchis pa snyed las dge ba'i rtsa ba bskyed pa lags pas 
[\[92a\]]
[\[92a.1\]]mi'i rgyal po de dag la bdag cag rnams yongs su bsrung zhing rjes su dran par bgyid do/_/gzhan yang bsod nams kyi phan yon tshad ma mchis pa snyed mthong ba'i slad du bdag cag rgyal po chen po bzhi dang /_'khor gzhan rnams dang /[ {]yi dgas [,]yi dwags [}]'bum 
[\[92a.2\]]phrag brgya stong tshad ma mchis pa snyed rang rang gi gzhal med khang rnams su spos kyi bdug pa'i sprin gyi gdugs dang /_cho 'phrul rnam pa sna tshogs pa de dag mthong ba/_de'i tshe bdag cag rang gi lus mi snang bar bgyis nas chos nyan pa'i slad du rgyal po de'i pho brang yongs su gtsang zhing 
[\[92a.3\]]mdzes par brgyan pa chos 'chad pa'i gnas su mchi bar 'tshal lo/_/de bzhin du tshangs pa dang /_brgya byin dang /_lha mo spobs pa chen mo dang /_dpal gyi lha mo chen mo dang /_sa'i lha mo brtan ma dang /_sde dpon chen po yang dag shes dang /_gnod sbyin gyi sde dpon 
[\[92a.4\]]chen po nyi shu rtsa brgyad dang /_lha'i bu dbang phyug chen po dang /_lag na rdo rje gsang ba'i bdag po dang /_sde dpon chen po rin chen bzang dang /_'phrog ma'i bu 'khor lnga brgya pa dang /_klu'i rgyal po ma dros pa dang /_klu'i rgyal po rgya mtsho dang /_lha dang gnod sbyin la sogs 
[\[92a.5\]]pa'i 'khor bye ba khrag khrig brgya stong tshad ma mchis pa snyed kyang chos nyan pa'i slad du so so nas rang rang gi lus mi snang bar bgyis te/_mi'i rgyal po de'i pho brang shin tu khyad par du 'phags pa chos kyi gdan shin tu mdzes par bgyis pa chos bshad pa'i gnas su mchi bar 'gyur 
[\[92a.6\]]lags so/_/bcom ldan 'das bdag cag rgyal po chen po bzhi dang /_'khor gzhan rnams dang /_gnod sbyin rnams thams cad sems rtse gcig tu mi'i rgyal po de dag dang lhan cig tu dge ba'i bshes gnyen bgyis nas bla na ma mchis pa'i chos kyi sbyin bdag chen por 
[\[92a.7\]]'gyur ba'i rgyus bdud rtsi'i ros bdag cag tshim par gyur pas/_de'i slad du bdag cag rgyal po de la yongs su bsrungs nas gnod pa rnams yongs su bsal te bde ba thob par bgyid do/_/de'i pho brang dang /_grong dang /_grong khyer dang /_yul rnams su yang sdig pa dang ltas 
[\[92b\]]
[\[92b.1\]]ngan pa thams cad rab tu zhi bar bgyid do/_/de nas rgyal po chen po bzhi cig car thal mo sbyar te/_bcom ldan 'das la 'di skad ces gsol to/_/bcom ldan 'das mi'i rgyal po gang la la zhig rang gi yul du mdo sde 'di bzhugs par gyur kyang yongs su spel bar yang 
[\[92b.2\]]mi bgyid la sems kyis kyang spong bar bgyid cing nyan par yang mi mos/_mchod par yang mi bgyid/_bla mar yang mi bgyid/_bsngags pa brjod par yang mi bgyid la/_'khor bzhi po dag mdo sde 'dzin pa mthong bar gyur na yang /_bla mar mi bgyid cing mchod pa dang /_
[\[92b.3\]]rim gro yang mi bgyid na bdag cag dang /_'khor gzhan rnams dang /_lha tshad ma mchis pa rnams kyang shin tu zab cing gya nom pa'i chos 'di thos par mi 'gyur bas bdud rtsi'i ro la rgyab kyis phyogs shing yang dag pa'i chos kyi rgyud kyang stor bar 'gyur/_gzi byin dang 
[\[92b.4\]]mthu stobs kyang ma mchis par 'gyur/_ngan 'gro 'phel bar bgyid cing lha dang mi rnams yongs su nyams par 'gyur/_'khor ba'i chu bor bying bar 'gyur zhing /_mya ngan las 'das pa'i shul dang gol bar 'gyur bas bcom ldan 'das bdag cag rgyal po chen po bzhi 
[\[92b.5\]]dang /_'khor gzhan rnams dang /_gnod sbyin la sogs pa de lta bu'i dngos po mthong bar gyur na yul de yongs su spong bar bgyid la/_yongs su skyob cing yongs su bsrung ba'i sems kyang ma mchis par 'gyur ba lags so/_/bdag cag 'ba' zhig rgyal po de spong bar 
[\[92b.6\]]bgyid pa ma lags kyi yul skyong ba'i lha dge ba chen po tshad ma mchis pa rnams kyang yal bar bor nas mchi bar 'gyur lags so/_/de ltar yal bar bor ba'i dbang gis yul der gnod pa rnam pa sna tshogs 'byung bar 'gyur zhing rgyal thabs kyang stor bar 'gyur/_mi'i tshogs 
[\[92b.7\]]thams cad kyang dge ba'i sems ni ma mchis kyi gcig la gcig 'ching ba dang /_gsod pa dang /_gshe ba dang /_rtsod pa dang /_phan tshun phra ma dang /_gya gyu bgyid cing nongs pa ma mchis pa la chad pa gcod pa 'ba' zhig sems pas/_nad dang /_rims nad rnams 
[\[93a\]]
[\[93a.1\]]'byung bar 'gyur/_gza' mjug [{]rings [,]ring [}]yang nas yang du 'byung bar 'gyur/_gdugs gnyis cig car 'char bar 'gyur/_gza' 'jug pa la rgyun chad pa ma mchis par 'gyur/_gzha' dkar nag gis bkra shis pa ma lags pa'i mtshan ma 
[\[93a.2\]]ston par 'gyur/_skar mda' ltung zhing sa g.yo bar 'gyur/_khron pa'i nang nas sgra 'byung bar 'gyur/_char dang rlung drag po dus ma lags par 'bab cing ldang bar 'gyur/_rtag par mu ge'i gnod pa 'byung bar 'gyur/_'bru rnams yongs su smin par mi 'gyur/_phas 
[\[93a.3\]]kyi rgol ba'i dgra mang pos gtses pas yul gyi mi rnams sdug bsngal gyi gnod pa mang po myong bar 'gyur/_yul gyi sa phyogs kyang yid du mi mchi zhing mngon par dga' ba ci yang ma mchis par 'gyur lags so/_/bcom ldan 'das bdag cag rgyal po chen po bzhi dang /_lha 
[\[93a.4\]]brgya stong tshad ma mchis pa dang /_sngon yul skyong ba'i lha dge ba chen po rnams kyis yongs su spangs nas/_mchi ba'i tshe ltas ngan pa'i dngos po brgya stong tshad ma mchis pa de lta bu dag 'byung bar 'gyur lags so/_/bcom ldan 'das mi'i rgyal po gang la la zhig yul skyong zhing rtag 
[\[93a.5\]]par bde ba'i longs spyod myong bar 'tshal ba dang /_skye bo mang po rnams bde ba la 'god par 'tshal ba dang /_phas kyi rgol ba thams cad tshar bkum nas rang gi yul khams gtan du rgyas shing dar bar 'tshal ba dang /_yang dag pa'i bstan pa 'jig rten du gnas nas sdug 
[\[93a.6\]]bsngal gyi gnod pa dang /_sdig pa mi dge ba'i chos rnams nye bar zhi bar 'gyur bar 'tshal na/_bcom ldan 'das yul gyi bdag po de dag gis gdon mi 'tshal bar mdo sde'i rgyal po dam pa 'di mnyan nas yongs su gzung bar bgyi zhing mdo sde 'di klog pa dang /_'don pa dang /_
[\[93a.7\]]len pa dang /_'dzin pa dag la yang bsnyen bkur ba dang /_rim gro dang /_mchod par bgyid na/_bdag cag dang /_tshad ma mchis pa'i lha'i 'khor gzhan rnams chos mnyan pa'i dge ba'i rtsa ba'i byin gyis brlabs kyi mthus bla na ma mchis pa'i bdud rtsi'i chos kyi ro myong bar 
[\[93b\]]
[\[93b.1\]]'gyur bas bdag cag 'khor dang bcas pa la sman par 'gyur zhing lha gzhan rnams kyang sman yon mchog thob par 'gyur lags so/_/de ci'i slad du zhe na/_'di ltar mi'i rgyal po des sems rtse gcig tu mdo sde 'di mnyan nas yongs su bzung ba'i slad du'o/_/bcom ldan 
[\[93b.2\]]'das 'di ltar tshangs pa chen pos kyang sems can rnams la rtag par 'jig rten dang /_'jig rten las 'das pa'i bstan bcos yang dag par bstan/_brgya byin lha'i dbang pos kyang bstan bcos rnam pa sna tshogs yang dag par bstan/_mngon par shes pa lnga dang ldan 
[\[93b.3\]]pa'i drang srong rnams kyis kyang bstan bcos mang po bstan te/_bcom ldan 'das tshangs pa dang /_brgya byin dang /_mngon par shes pa lnga dang ldan pa'i drang srong gis bstan bcos bye ba khrag khrig brgya stong tshad ma mchis pa snyed bstan mod kyi/_'on kyang sangs rgyas bcom 
[\[93b.4\]]ldan 'das kyis byams pa dang thugs rjes thugs brtse bar dgongs nas lha dang mi'i tshogs rnams kyi ched du gser 'od dam pa'i mdo sde shin tu gya nom pa bkas bshad pa gang lags pa sngar bstan pa de dag dang bsgrun na/_bye ba khrag khrig brgya stong 'gyur snyed kyis ches khyad par du 'phags 
[\[93b.5\]]pas dper bgyir yang ma mchis lags so/_/de ci'i slad du zhe na/_'di'i dbang gis 'dzam bu'i gling na rgyal po ji snyed mchis pa de dag yang dag pa'i chos kyis 'jig rten btul nas sems can la bde ba'i dngos po stsal ba dang /_bdag dang 'khor rnams yongs su bsrungs nas sdug 
[\[93b.6\]]bsngal gyi gnod pa ma mchis par bgyid pa dang /_gzhan yang phas kyi rgol bas gnod pa bgyid pa ma mchis pa dang /_sdig pa mi dge ba ci snyed pa thams cad thag ring du spong ba dang /_yul gyi gdon bgegs rnams yongs su bsal nas yang dag pa'i chos kyis 'dul zhing rtsod pa 
[\[93b.7\]]ma mchis par bgyid pa'i slad du'o/_/de'i slad du mi'i rgyal po rnams so so nas rang gi yul du chos kyi sgron ma sbar te mtha' yas pa rnams gsal bar bgyis nas lha'i tshogs dang rang rang gi 'khor rnams la sman par bgyi'o/_/bcom ldan 'das bdag cag rgyal po chen po bzhi dang /_
[\[94a\]]
[\[94a.1\]]lha dang /_gnod sbyin gyi 'khor tshad ma mchis pa dang /_'dzam bu'i gling na lha dang /[ {]yi dgas [,]yi dwags [}]ci mchis pa thams cad rgyu dang rkyen 'di'i dbang gis bla na ma mchis pa'i bdud rtsi'i chos kyi ro myong bar 'gyur zhing gzi byin chen po'i mthu stobs dang ldan pa/_'od 
[\[94a.2\]]kyi snang ba phun sum tshogs pa dang /_sems can thams cad bde bar 'gyur ba dang /_gzhan yang slad ma'i dus kyi tshe bskal pa bye ba khrag khrig brgya stong tshad ma mchis shing bsam gyis mi khyab pa snyed du rtag par shin tu bde ba'i longs spyod myong ba dang /_gzhan yang sangs 
[\[94a.3\]]rgyas tshad ma mchis pa snyed mnyes par bgyis nas dge ba'i rtsa ba bskyed de/_de nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bas/_'di lta bu'i sman yon tshad ma mchis shing mtha' ma mchis pa thams cad kyang thugs rje chen po 
[\[94a.4\]]tshangs pa'i 'khor las yang dag par 'das pa mkhyen pa chen po brgya byin pas lhag pa/_dka' ba rnam pa sna tshogs yongs su spyad pa mngon par shes pa lnga dang ldan pa'i drang srong las khyad par du 'phags par gyur pas bye ba khrag khrig brgya stong 'gyur snyed kyis ches lhag par 
[\[94a.5\]]gyur te brjod du ma mchis pa'i de bzhin gshegs pa dgra bcom pa yang dag par rdzogs pa'i sangs rgyas kyis sems can rnams kyi ched du 'di lta bu'i mdo sde shin tu gya nom pa yang dag par bkas bshad nas 'dzam bu'i gling gi yul gyi bdag po thams cad dang /_mi'i tshogs 
[\[94a.6\]]mang po rnams 'jig rten na chos kyi cho ga dang yul yongs su skyong zhing mi rnams gdul ba dang bskul bar bya ba'i dngos po ji snyed pa de dag gsal bar khong du chud pa las gyur pa lags te/_mdo sde'i rgyal po 'di'i byin gyis brlabs kyi mthus thams cad bde ba thob pa'i bsod 
[\[94a.7\]]nams kyi phan yon 'di dag thams cad kyang ston pa chen po shAkya thub pas byams pa dang /_thugs rje'i mthus mdo sde 'di rgya cher yang dag par spel ba las gyur pa lags pas/_bcom ldan 'das rgyu dang rkyen de'i slad du mi'i rgyal po rnams kyis mdo sde dam pa 'di 
[\[94b\]]
[\[94b.1\]]yongs su bzung ste/_mchod pa dang /_bkur sti dang /_bla mar bgyis nas bsngags pa brjod par bgyi'o/_/de ci'i slad du zhe na/_'di lta bu la sogs pa'i yon tan khyad par du 'phags pa bsam gyis mi khyab pa dag gis thams cad la sman par bgyis pas de'i slad 
[\[94b.2\]]du mchog tu rnam par rgyal ba mdo sde'i rgyal po zhes bgyi ba lags so/_/de nas bcom ldan 'das kyis rgyal po chen po bzhi po dag la yang 'di skad ces bka' stsal to/_/khyed cag rgyal po chen po bzhi dang /_'khor gzhan rnams dang lha'i 'khor bye ba khrag khrig 
[\[94b.3\]]brgya stong tshad med pa rnams mi'i rgyal po de dag gal te sems rtse gcig tu mdo sde 'di mnyan nas mchod pa dang /_bkur sti dang /_bla mar byas te/_bsngags pa brjod pa mthong nas yongs su bsrungs te/_gnod pa rnams yongs su sel bar byed na/_khyed cag rab 
[\[94b.4\]]tu bde ba myong bar 'gyur bar byed do/_/gal te 'khor bzhi po dag gis mdo sde'i rgyal po 'di rgya cher yang dag par spel bar byed na des ni lha dang mi'i nang na sangs rgyas kyi mdzad pa rgya cher yang dag par byas pa yin pas sems can tshad med pa snyed la phan btags pa yin te/_'di lta 
[\[94b.5\]]bu'i gang zag gang yin pa de la khyed kyis rtag par bsrung zhing yongs su bskyab par bya'o/_/'di lta bu'i 'khor bzhi po dag rkyen gzhan gyis phan tshun gnod pa byed pa med par byos la/_de dag lus dang sems rab tu dben zhing bde bas mdo sde'i rgyal po 'di yang dag par 
[\[94b.6\]]spel nas phyi ma'i mtha' ji srid pa'i bar du sems can phan 'dogs pa la rgyun chad pa med par byos shig_/de nas lha'i rgyal po rnam thos stan las langs te bcom ldan 'das la 'di skad ces gsol to/_/bcom ldan 'das bdag la yid bzhin gyi nor bu rin po che'i gzungs 
[\[94b.7\]]kyi cho ga mchis te/_sems can gang la la zhig yongs su 'dzin par mos na yon tan tshad ma mchis pa dang ldan par 'gyur zhing bdag gis rtag par bsrungs bas sems can de sdug bsngal spangs nas bde ba thob par 'gyur/_bsod nams dang ye shes kyi tshogs rnam pa gnyis 
[\[95a\]]
[\[95a.1\]]yongs su rdzogs par 'gyur lags so/_/gang zhig yongs su 'dzin par 'tshal bas sngar lus bsrung ba'i sngags 'di gdon par bgyi'o/_/sngags ni 'di lta ste/_na mo bai shra ba NA ya/_ma hA rA dzA ya/_tad+ya thA/_ra ra ra ra/_ku no ku no/_/
[\[95a.2\]]khu no khu no/_ru No ru No/_sa ba sa ba/_ka ra ka ra/_ma hA bi ka raM/_ma hA bi ka raM/_ma hA kA la/_ma hA rA dza/_rak+Sha rak+Sha tu/_bdag nyid kyi ming brjod par bya/_mAM sarba satwA nAny+tsa swA hA/_bcom ldan 'das sngags 'di 'don pas skud pa dkar po la lan bdun sngags 
[\[95a.3\]]kyis btab ste lan re mdud pa re re bor nas dpung pa la bcings na/_de'i don gdon mi 'tshal bar 'grub par 'gyur lags so/_/spos mang po 'di lta ste/_gu gul dang /_tsan+dan dang /_du ruska dang /_ta ka ra'i pog 'di rnams cha mnyam par gcig tu bsres te sug par pog 
[\[95a.4\]]phor thogs nas pog bsregs te mchod par bgyi'o/_/khrus yongs su dag par bgyis te/_gos sar pa gtsang ma bgos nas khang pa dben par sngags bzlas te lha'i rgyal po rnam thos bdag g.yar drang bar bgyi lags so/_/sngags ni 'di lta ste/_na mo bai shra ba NA ya/_ma 
[\[95a.5\]]hA d+ha na dA ya/_tsaN+De shwa rA ya/_A kar+Sha/_a pa ra dzi ta/_tsaN+De shwa ra/_pa ra ma kA ru Ni ka_/sarba satwA hi ta tsin+tA/_bdag gi ming brjod/_ma ma d+ha na bar+ng+ho/_pa ra ye shwa ra/_swa yaM A kar+Sha ya swA hA/_sngags 'di lan bdun tshang bar bzlas na de'i rjes la sngags kyi snying po gdon 
[\[95a.6\]]par bgyi'o/_/sngags 'don pa'i tshe sngar dkon mchog gsum la gus par phyag bgyis nas lha'i dbang po rnam thos kyi ming nas 'don par bgyid na/_nor rdzas rnams stsol cing sems can rnams ci dang ci smon pa thams cad yongs su rdzogs par bgyis nas bde ba stsol bar 
[\[95a.7\]]bgyid do/_/de ltar phyag bgyis nas de'i rjes la rgyal po rnam thos kyi yid bzhin gyi nor bu rin po che'i sngags kyi snying po 'don par bgyid na/_yid bzhin gyi bde ba stsol bar bgyid do/_/de nas lha'i rgyal po rnam thos kyis bcom ldan 'das kyi spyan sngar yid bzhin gyi nor bu rin po 
[\[95b\]]
[\[95b.1\]]che'i sngags kyi snying po smras pa/_na mo rat+na tra yA ya/_na mo bai shra ba NA ya/_ma hA rA dzA ya/_tad+ya thA/_si mi si mi/_su mu su mu/_tsaN+Da tsaN+Da/_tsa ra tsa ra/_sa ra sa ra/_ka ra ka ra/_ki li ki li/_ku ru ku ru/_mu ru mu ru/_tsu ru tsu ru/_san+d+dA ya/_At+ma nAM ni ta 
[\[95b.2\]]t+yan an+tar+d+hA tu swA hA/_na mo bai shra ba NA ya swA hA/_d+ha na dA ya swA hA/_ma no ra tha pa ri pU ra ya swA hA/_sngags 'don pa'i tshe sngar lan stong tshang bar bzlas nas/_de'i rjes la khang pa gtsang ma dag tu ba lang gi lci bas dog sa la zhal zhal bgyis te dkyil 'khor chung ngu zhig bgyis nas 
[\[95b.3\]]zas ci 'byor bas sems rtse gcig tu mchod par bgyi'o/_/rtag par pog spos dam pa bsregs nas dud pa rgyun mi 'chad par bgyi'o/_/sngags kyi snying po snga ma gdugs mtshan du sems dran pa nye bar gzhag nas/_bdag nyid kyis thos pa tsam du zlos shing gzhan gyis rig 
[\[95b.4\]]par mi bgyid na/_de'i tshe rnam thos kyi bu sha ni shi zhes bgyi ba gzhon nu'i gzugs nye bar bstan te/_drung du mchis nas 'di skad du ci'i phyir bdag gi pha 'bod ces 'dri bar 'gyur bas lan du 'di skad ces bdag dkon mchog gsum mchod pa'i don du nor 'tshal na/_de bzhin du 
[\[95b.5\]]stsal bar gsol zhes smra bar bgyi'o/_/de'i tshe sha ni shi tshig de thos pa dang slar pha'i thad du mchis nas pha la 'di skad du deng dge ba spyod pa'i mi zhig sems rtse gcig tu dkon mchog gsum mchod de/_nor gyis phongs pa'i slad du yab la gsol ba 'debs so zhes bgyis 
[\[95b.6\]]pa dang /_phas khyod myur du song la nyin gcig bzhin du de la kAr+NA pa Na brgya brgya byin cig ces mchi bar 'gyur te sngags 'don pas de lta bu'i mtshan ma mthong bar gyur na don 'grub par 'gyur bar rig par bgyis nas gcig pu khang pa gtsang ma'i nang du bdug spos bsregs te mchis nyal 
[\[95b.7\]]ba'i khri'i drung du spos kyi sprog ma gcig bzhag nas rtag par nam langs pa'i tshe sprog ma'i nang du nor ci thob pa blta bar bgyi'o/_/rtag par nor thob pa'i tshe de nyid kyi gdugs la spos dang me tog dang /_zhal zas kyis dkon mchog gsum la mchod cing dbul phongs pa rnams la 
[\[96a\]]
[\[96a.1\]]stsal nas bas par bgyi'o/_/bsris te gzhag par mi bgyi'o/_/sems can rnams la byams pa dang snying rje'i bsam pa bskyed par bgyi/_zhe sdang dang g.yo sgyu dang /_gnod sems kyi bsam pa bskyed par mi bgyi'o/_/gal te zhe sdang skyes par 
[\[96a.2\]]gyur na/_dngos grub kyi mthu stor bar 'gyur bas rtag par sems bsrungs te zhe sdang bskyed par mi bgyi'o/_/gzhan yang sngags 'dzin pas rtag par lha'i rgyal po rnam thos bdag dang /_bu dang /_bu mo dang /_'khor rnams rjes su dran par bgyis te bsngags pa brjod na 
[\[96a.3\]]rtag par dge ba bcu po dag gis bstangs te/_lha de dag bsod nams kyi mthu 'phel zhing rgyas pa dang /_dge ba mang po kun du 'phel nas byang chub mngon par rtogs par 'gyur bar bgyid na/_lha mang po de dag gis dngos po de lta bu mthong ba dang /_thams cad rab tu dga' bas 
[\[96a.4\]]lhan cig tu nye bar mchis te/_sngags 'don pa'i gang zag de la yongs su bsrung bar bgyi'o/_/gzhan yang sngags 'dzin pa de tshe ring zhing lo tshad ma mchis pa snyed du gnas par 'gyur/_ngan song gsum dang rtag tu bral zhing rtag par gnod pa ma mchis par 'gyur/_yid bzhin 
[\[96a.5\]]gyi nor bu rin po che dang gter rnams 'thob par 'gyur/_mngon par shes pa dang /_dbang phyug dang /_smon pa thams cad mngon par 'grub par 'gyur/_gal te blon thabs 'tshal na yang yid bzhin du 'grub par 'gyur/_gcan gzan thams cad kyi skad kyang 'tshal bar 
[\[96a.6\]]'gyur lags so/_/bcom ldan 'das gal te sngags 'don pa'i tshe bdag gi lus mngon du ston par mthong bar 'tshal na tshes brgyad dam/[ {]bcwa [,]bco [}]lnga'i gdugs la ras dkar po la sangs rgyas kyi sku gzugs shig sbyin dang tshon sna tshogs kyis brgyan pa bri bar bgyi'o/_/
[\[96a.7\]]sku gzugs 'dri ba'i ri mo mkhan de yang bslab pa'i gnas brgyad yang dag par blang bar bgyi'o/_/sangs rgyas kyi g.yon phyogs su dpal gyi lha mo'i gzugs bri bar bgyi'o/_/sangs rgyas kyi g.yas phyogs su rgyal po rnam thos bdag dang /_bu dang /_bu mo dang /_
[\[96b\]]
[\[96b.1\]]'khor rnams kyi gzugs bris nas/_mchis pa'i stan legs par bshams te me tog sna tshogs bkram nas spos mchog dam pa bsregs te gdugs mtshan rgyun chad pa ma mchis par mar me sbar bar bgyi'o/_/bza' ba dang btung ba mchog dam pa sna tshogs kyis gus pa'i 
[\[96b.2\]]sems bskyed de dus gsum du mchod pa bgyis nas sngags gdon par bgyi'o/_/brnyas pa'i sems bskyed par mi bgyi'o/_/bdag g.yar 'dren pa'i tshe sngags 'di gdon par bgyi'o/_/na maHshrI kaN+ThA ya/_bud d+hA ya/_na mo bai shra ba NA ya/_yak+Sha rA dzA ya/_
[\[96b.3\]]ma hA rA dzA ya/_a ti rA dzA ya/_na maHshrI ma hA de bi ye/_tad+ya thA/_ta ra ta ra/_tu ru tu ru/_ba ra ba ra/_su shud+d+ho su shud+d+ho/_ha na ha na/_ma Ni ka na ka/_badzra bai DUr+ya/_muk+ti kA baM kr-i ta/_sha rI rA ya/_sarba sa twA nAM hi ta kA ma/_bai shra ba Na/_shrI ya de bI pra b+hA ya/_e 
[\[96b.4\]]hi e hi/_mA bi lam+ba/_gUr+Na gUr+Na/_pa ra s+ya/_pa ra s+ya/_da dA hi ma ma a mu ka nA ma s+ya/_dar+sha na kA ma s+ya dar+sha naM/_ma ma ma na/_pra la ha dA ya swA hA/_bcom ldan 'das bdag gis sngags 'don pa'i mi de dang /_gzhan yang de lta bu'i mchod pa rgyas par bgyis 
[\[96b.5\]]mthong bar gyur na byams shing sdug pa dang /_rab tu dga' ba'i sems bskyed nas bdag byis pa gzhon nu'i gzugs sam/_rgan po'am/_dge slong gi gzugs su lus bsgyur nas sug pa na yid bzhin gyi nor bu rin po che dang gser gyi snod thogs te/_dkyil 'khor 
[\[96b.6\]]gyi nang du zhugs te lus kyis gus pa bstan te/_sangs rgyas kyi mtshan nas brjod de sngags 'don pa de la khyod kyis bsam pa bzhin du smon pa rnams 'grub par bya'o zhes mchi bar 'gyur lags so/_/nags tshal gyi nang du mi snang bar 'tshal lam/_rin po che mngon par 
[\[96b.7\]]'grub par bgyid pa dang /_skye bo mang po kun gyi snying du sdug cing bkur bar 'tshal lam/_gser dang dngul la sogs pa'i nor rnams yongs su gnyer bar 'tshal lam/_sngags kyi dngos grub 'grub par 'tshal lam/_mngon par shes pa dang /_tshe shin tu ring 
[\[97a\]]
[\[97a.1\]]ba dang /_longs spyod mchog dam pa yongs su gnyer bar 'tshal na yang bsam pa bzhin du mi 'grub pa gang yang ma mchis par 'gyur lags so/_/deng bdag gis re zhig dngos po 'di tsam zhig bstan pa lags te/_gal te yang gzhan dag yongs 
[\[97a.2\]]su gnyer bar bgyid na yang thams cad ji ltar smon pa bzhin du mngon par 'grub cing rin po che'i gter bas pa ma mchis pa dang /_yon tan mthar thug pa ma mchis pa yang mngon par 'grub par 'gyur lags so/_/gal te nyi ma dang zla ba dog sa la ltung bar 'gyur yang 
[\[97a.3\]]srid/_sa chen po res 'ga' gzhan du 'gyur yang srid kyi bdag gi bden pa'i tshig 'di ni nam yang chab 'tshal bar mi 'gyur bas rtag par yid bzhin gyi bde ba 'thob par 'gyur lags so/_/bcom ldan 'das gang la la zhig gis mdo sde'i rgyal po 'di len pa dang /_/
[\[97a.4\]]'dzin pa dang /_klog pa dang /_kha don du 'don pa des sngags 'di 'don par bgyid na/_ngal ba ma mchis par cho ga rnams myur du 'grub par 'gyur lags so/_/bcom ldan 'das deng bdag gis dbul phongs pa dang /_sdug bsngal gyi gnod par 'gyur ba'i sems 
[\[97a.5\]]can de dag gi ched du sngags 'di bstan pas phan yon chen po thob nas thams cad phyug cing skyid pa dang rang dbang dang ldan zhing gnod pa ma mchis pa 'thob par 'gyur lags so/_/bdag gis nam 'tsho'i bar du gang zag de'i rjes su 'brangs nas yongs su bsrungs te/_gnod pa 
[\[97a.6\]]rnams yongs su sel bar bgyid do/_/gzhan yang gser 'od dam pa mchog tu rnam par rgyal ba mdo sde'i rgyal po 'di yongs su bzung nas spel bar bgyid pa dang /_sngags 'don pa'i gang zag de la gom pa brgya tshun chad du 'od kyis kun du gsal bar bgyid lags so/_/bdag 
[\[97a.7\]]gis gnod sbyin brgya stong ji snyed mchis pa yang rtag par rim gro bgyid cing ji ltar mos pa bzhin du g.yog bgyis pas yid bzhin du mi 'grub pa gang yang ma mchis lags so/_/bdag gis bden tshig smra ba la mi mad pa ma mchis par ni bcom ldan 'das nyag gcig dbang du gyur cing 
[\[97b\]]
[\[97b.1\]]mkhyen par gyur pa lags so/_/de'i tshe lha'i rgyal po rnam thos kyis sngags 'di smras pa dang /_bcom ldan 'das kyis bka' stsal pa/_rgyal po chen po khyod kyis sems can thams cad kyi dbul phongs pa'i sdug bsngal gyi dra ba dral nas bde ba 'thob par bya ba dang /_mdo 
[\[97b.2\]]sde 'di 'jig rten du rgya cher spel ba'i phyir rig sngags 'di bshad pa legs so legs so/_/de nas rgyal po chen po bzhi po cig car stan las langs te/_bla gos phrag pa gcig la gzar nas bcom ldan 'das kyi zhabs gnyis la mgo bos phyag byas te/_pus mo g.yas 
[\[97b.3\]]pa'i lha nga sa la btsugs nas gus pas thal mo sbyar te/_tshigs su bcad pa gya nom pa dag gis bcom ldan 'das kyi yon tan la mngon par bstod pa/_bcom ldan zhal ni zla gtsang nya 'dra zhing /_/nyi ma stong gis 'od zer bkye dang mtshungs/_/spyan ni dag yangs pad+ma 
[\[97b.4\]]sngon po 'dra/_/tshems dkar gtams pa dper na dung dang mtshungs/_/bcom ldan yon tan mtha' med rgya mtsho 'dra/_/rin chen gya nom tshad med bden pa bsags/_/mkhyen pa'i yon tan chab kyis rtag rgyas shing /_/ting 'dzin dam pa brgya stong rab tu gang /_/zhabs 
[\[97b.5\]]mthil 'khor lo'i mtshan ni thams cad mdzes/_/lte ba mu khyud rtsibs stong kun rab mnyam/_/phyag dang zhabs kyi dra bas kun brgyan pas/_/ngang pa'i rgyal bzhin mtshan ni phun sum tshogs/_/bcom ldan sku 'od gser gyi ri bo 'dra/_/rnam dag khyad 'phags dpe zla yod 
[\[97b.6\]]ma mchis/_/ri rab bzhin du yon tan kun rgyas pas/_/bcom ldan ri rgyal khyod la bdag phyag 'tshal/_/mtshan dang dpe byad mkha' bzhin dpag mi rig_/zla ba stong bas lhag par 'od zer bkye/_/smig rgyu sgyu ltar bsam gyis mi khyab pas/_/thugs zhen mi mnga' 
[\[97b.7\]]khyod la bdag phyag 'tshal/_/de'i tshe rgyal po chen po bzhi po dag gis bcom ldan 'das la mngon par bstod pa dang /_bcom ldan 'das kyis kyang tshigs su bcad de bka' stsal pa/_gser 'od dam pa'i mdo sde mchog 'di ni/_/bla med stobs bcu dag gis rab tu 
[\[98a\]]
[\[98a.1\]]gsungs/_/khyed cag rgyal po bzhi yis rab bsrungs la/_/rab dga' nur ba med pa'i sems skyed cig_/mdo sde'i rin chen gya nom zab mo 'di/_/sems can thams cad bde ba sbyin par byed/_/sems can de dag bde bar gyur pa'i phyir/_/rtag tu 
[\[98a.2\]]'dzam gling rab tu spel bar 'gyur/_/stong chen 'jig rten khams ni 'di dag tu/_/sems can rnam pa thams cad ji snyed pa/_/[{]yi dgas [,]yi dwags [}]dud 'gro sems can dmyal ba yi/_/sdug bsngal 'gro ba de kun sel bar byed/_/'dzam gling 'di na gnas pa'i rgyal po dang /_/gzhan 
[\[98a.3\]]yang sems can rnam pa thams cad kun/_/mdo sde'i mthu yis rtag tu rab dga' zhing /_/nad mang sdug bsngal bsal bas chom rkun med/_/yul der mdo sde rgya cher spel ba'i phyir/_/rab bde lo legs mi mthun gnod pa med/_/gang zhig mdo sde'i rgyal po 'di mnyan 
[\[98a.4\]]nas/_/cho rigs btsun zhing don ni gnyer ba dang /_/yul na lo legs rtsod pa med 'dod na/_/sems la bsams bzhin thams cad 'grub par 'gyur/_/pha rol dgra rnams phyir ni zlog byed cing /_/rang gi yul khams rtag tu bde bar 'gyur/_/mdo sde'i rgyal po 
[\[98a.5\]]dam pa 'di yi mthus/_/sdug bsngal mang spong mya ngan 'jigs pa med/_/rin chen shing rgyal khyim na gang gnas pa/_/bde ba'i yo byad thams cad skyed pa ltar/_/mdo sde'i rgyal po dam pa'ang de bzhin te/_/mi rgyal dag la yon tan mchog sbyin byed/_/dper na rab 
[\[98a.6\]]dang chu ni grang mo yis/_/skom pa'i gdung ba rnams ni sel ba ltar/_/mdo sde'i rgyal po dam pa'ang de bzhin te/_/bsod nams mos pa'i sems ni yongs rdzogs byed/_/mi zhig gya nom rin chen gzeb bdog na/_longs spyod sems la bsams bzhin 'byor pa ltar/_/
[\[98a.7\]]mdo sde'i rgyal po dam pa'ang de bzhin te/_/bsod nams bsams bzhin 'grub pas rgud pa med/_/lha yi bdag po khyed dang lha tshogs kyis/_/mdo sde'i rgyal po 'di la mchod pa gyis/_/gal te bstan bzhin mdo sde 'dzin byed na/_/shes rab gzi byin thams cad phun tshogs 
[\[98b\]]
[\[98b.1\]]'gyur/_/da ltar phyogs bcur bzhugs pa'i sangs rgyas kun/_/mdo sde'i rgyal po 'di ni gsung dgongs pas/_/klog 'don 'dzin pa dag ni gzigs gyur na/_/legs so ngo mtshar che zhes bsngags par 'gyur/_/gang zhig mdo sde 'di ni nyan byed na/_/lus dang 
[\[98b.2\]]sems ni dga' rangs mgu ba skye/_/rtag par gnod sbyin brgya phrag mang po yis/_/gang du gnas pa der ni de srung byed/_/'jig rten khams 'di'i lha ni mang po rnams/_/de yi grangs ni tshad med bsam mi khyab/_/thams cad mdo sde'i dbang po 'di nyan pas/_/rab 
[\[98b.3\]]dga' srung byed nur ba ci yang med/_/gang zhig mdo sde'i rgyal po 'di mnyan na/_/mthu che rab dpa' rtag par dbang dang ldan/_/mi yi 'khor mang thams cad phan 'dogs pas/_/gnod pa rab spong snang ba 'phel bar byed/_/de nas rgyal po chen po bzhi po dag gis tshigs 
[\[98b.4\]]su bcad pa 'di dag thos nas/_dga' mgu rangs par gyur pas bcom ldan 'das la 'di skad ces gsol to/_/bcom ldan 'das bdag cag gis ni sngon chad nam yang mdo sde zab mo shin tu gya nom pa 'di lta bu ma thos so zhes rab tu dga' ba'i shugs kyis mchi ma 
[\[98b.5\]]blags te ngus nas lus kyi yan lag 'dar zhing g.yo bar gyur te/_ngo mtshar rmad du byung ba'i dngos po bsam gyis mi khyab pa mngon du gyur pas lha'i me tog man dA ra ba dang /_man dA ra ba chen po dag gis bcom ldan 'das la mngon par gtor te/_khyad par du 'phags 
[\[98b.6\]]pa'i mchod pa byas nas yang bcom ldan 'das la 'di skad ces gsol to/_/bcom ldan 'das bdag cag rgyal po chen po bzhi la so so nas gnod sbyin gyi 'khor lnga brgya lnga brgya mchis pas rtag par gnas de dang de dag tu mdo sde 'di dang /_chos smra ba de dag la yongs su 
[\[98b.7\]]bsrung zhing yongs su skyob par byed pas ye shes kyi snang bas yongs su skyob par bgyid do/_/gal te mdo sde 'di'i tshig dang /_don bskyud pa zhig mchis na yang bdag cag gis de dag rjes su dran zhing mi bskyud par bgyi ba'i slad du gzungs kyi sgo shin tu khyad par du 
[\[99a\]]
[\[99a.1\]]'phags pa stsal nas yongs su rdzogs par bgyid do/_/gzhan yang mdo sde'i rgyal po mchog dam pa 'di gang du gnas pa der sems can rnams la rgya cher spel zhing myur du nub par mi 'gyur bar bgyid lags so/_/de'i tshe bcom ldan 'das kyis 'khor 
[\[99a.2\]]mang po'i nang du chos 'di bstan pa na sems can tshad med pa snyed shes rab chen po'i spobs pa thob nas bsod nams kyi phung po tshad med pa snyed yongs su bsdus te mya ngan gyi gnod pa dang bral nas rab tu dga' ba'i sems thob par gyur pas bstan bcos sna tshogs la rab tu 
[\[99a.3\]]mkhas pa dang /_nges par 'byung ba'i lam thob nas phyir mi ldog par gyur pas myur du byang chub mngon par rtogs par gyur to/_/gser 'od dam pa mchog tu rnam par rgyal ba mdo sde'i rgyal po las rgyal po chen po bzhi po dag gis yul bsrung ba'i le'u ste bcu 
[\[99a.4\]]gnyis pa'o//_//gser 'od dam pa mchog tu rnam par rgyal ba mdo sde'i rgyal po/_bam po bdun pa/_de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu chos kyi rnam grangs mngon par zhen pa med pa'i 
[\[99a.5\]]gzungs zhes bya ba yod de/_de ni byang chub sems dpa' rnams kyis mngon par bsgrub par bya ba'i chos/_'das pa'i byang chub sems dpa' rnams kyis yongs su bzung ba/_byang chub sems dpa' rnams kyi mar gyur pa yin no/_/zhes bka' stsal pa dang /_
[\[99a.6\]]bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das gzungs zhes bgyi ba gang gi tshig dang don gang zhig lags/_bcom ldan 'das gzungs zhes bgyi ba ni phyogs dang gnas ma lags pa/_phyogs dang gnas ma lags pa 
[\[99a.7\]]yang ma lags so zhes de skad ces gsol pa dang /_bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod theg pa chen po la yang dag par gzhol zhing /_theg pa chen po la mngon par yid ches nas/_theg pa chen po la bla mar byas 
[\[99b\]]
[\[99b.1\]]pa legs so legs so/_/khyod kyis ji skad smras pa bzhin du gzungs zhes bya ba ni phyogs dang gnas yod pa yang ma yin/_phyogs dang gnas med pa yang ma yin/_chos kyang ma yin/_chos ma yin pa yang ma yin/_'das pa yang ma yin/_ma 'ongs pa 
[\[99b.2\]]yang ma yin/_da ltar byung ba yang ma yin/_dngos po yang ma yin/_dngos po ma yin pa yang ma yin/_rkyen yang ma yin/_rkyen ma yin pa yang ma yin/_'du byed kyang ma yin/_'du byed ma yin pa yang ma yin/_chos skye bar 'gyur ba yang med/_chos 
[\[99b.3\]]'gag par 'gyur ba yang med mod kyi/_'on kyang byang chub sems dpa' rnams la phan gdags pa'i phyir de skad du bstan pa yin te gzungs 'di'i yon tan gyi nus pa dang yang dag pa'i lam gyi tshul dang mthu stobs rnam par gzhag pa gang yin pa de ni sangs rgyas rnams 
[\[99b.4\]]kyi yon tan dang /_sangs rgyas rnams kyi tshul khrims dang /_sangs rgyas rnams kyi bslab pa dang /_sangs rgyas rnams kyi gsang ba'i dgongs pa dang /_sangs rgyas rnams kyi skye ba'i 'byung gnas yin pa'i phyir mngon par zhen pa med pa'i gzungs mchog tu gya nom pa'i chos 
[\[99b.5\]]kyi rnam grangs zhes bya'o/_/de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das bde bar gshegs pas bdag la gzungs 'di'i cho ga gang lags pa bkas bshad du gsol/_gal te byang chub 
[\[99b.6\]]sems dpa' rnams kyis 'di la gnas par gyur na bla na ma mchis pa'i byang chub las ldog par mi 'gyur zhing yang dag pa'i smon lam yongs su rdzogs nas gnas ma mchis pa dang /_rang bzhin gyi spobs pa 'thob par 'gyur ba dang /_ngo mtshar rmad du byung ba'i dngos po 
[\[99b.7\]]thob nas 'phags pa'i lam la gnas par 'gyur ba 'di dag thams cad kyang gzungs 'di thob par 'gyur ba'i slad du'o/_/bcom ldan 'das kyis bka' stsal pa/_shA ri'i bu legs so legs so/_/de de bzhin no/_/de de bzhin te/_khyod kyis ji skad smras pa 
[\[100a\]]
[\[100a.1\]]bzhin du byang chub sems dpa' gang la la zhig gis gzungs 'di thob par gyur na/_gang zag de ni sangs rgyas dang tha dad pa med par rig par bya'o/_/gang la la zhig gis byang chub sems dpa' de la mchod cing bkur sti byed pa dang /_bla mar byed cing yo 
[\[100a.2\]]byad sbyin par byed na de ni sangs rgyas rnams la mchod pa byas pa yin par rig par bya'o/_/shA ri'i bu gang zag gzhan gang la la zhig gzungs 'di thos nas len pa dang /_'dzin pa dang /_klog pa dang /_kha ton du 'don pa dang /_mngon par yid ches par gyur pa de la 
[\[100a.3\]]'di ltar sangs rgyas dang tha dad pa med par bkur sti byas nas mchod cing rim gro byas na rgyu dang rkyen des bla na med pa'i 'bras bu thob par 'gyur ro/_/de nas bcom ldan 'das kyis gzungs sngags bka' stsal pa/_tad+ya thA/_san d+hA ra Ni/_uta d+hA ra Ni/_su saM pra tiSh+Thi te/_su nA 
[\[100a.4\]]ma/_su pra tiSh+Thi te/_bi dza ya ba la/_sat+t+ya pra ti dz+nyA/_su A ro ha/_dz+nyA na pra ti/_ut+pA da ni/_a ba nA ba ni/_a b+hi Shiny+tsa ni/_a b+hi ba ya hA ra/_shu b+ha ba ti/_su ni shri ta/_ba hu guM b+ha/_a b+hi ba dA swA hA/_bcom ldan 'das kyis bka' stsal pa/_shA ri'i bu 
[\[100a.5\]]mngon par zhen pa med pa'i gzungs kyi tshig 'di la byang chub sems dpa' gang la la zhig rab tu gnas nas yang dag par 'dzin par byed na/_gang zag de ni bskal pa gcig gam/_bskal pa brgya'am/_bskal pa stong ngam/_bskal pa brgya stong gi bar du yang dag pa'i 
[\[100a.6\]]smon lam bskyed pa mthar thug pa med cing ral gri dang /_dbyug pa dang /_dug dang /_chu dang /_me dang /_gcan gzan ma rungs pa rnams kyis de'i lus la gnod par byed mi nus par rig par bya'o/_/de ci'i phyir zhe na/_shA ri'i bu mngon par zhen pa med pa'i gzungs 
[\[100a.7\]]'di ni 'das pa'i sangs rgyas rnams kyi yum dang /_ma byon pa'i sangs rgyas rnams kyi yum dang /_da ltar bzhugs pa'i sangs rgyas rnams kyi yum yin pas so/_/shA ri'i bu gang la la zhig gis grangs med pa bcu'i stong gsum gyi stong chen po'i 'jig rten gyi khams rin 
[\[100b\]]
[\[100b.1\]]po che sna bdun gyis yongs su bkang ste de bzhin gshegs pa la phul nas bskal pa grangs med pa'i bar du na bza' dang /_zhal zas mchog dam pa rnam pa sna tshogs kyi mchod pa byas pa bas/_gang la la zhig gis gzungs 'di ni tha na tshig gcig tsam yang dag par bzung ba las 
[\[100b.2\]]byung ba'i bsod nams gang yin pa de ches rab tu mang ngo /_/de ci'i phyir zhe na/_shA ri'i bu mngon par zhen pa med pa'i gzungs shin tu zab pa'i chos kyi rnam grangs 'di ni de bzhin gshegs pa rnams kyi yum yin pa'i phyir ro/_/de'i tshe tshe dang ldan pa shA ri'i bu dang /_'khor 
[\[100b.3\]]mang po rnams la de skad ces bka' stsal pa thos nas thams cad rab tu dga' bar gyur pas thams cad kyis yongs su 'dzin par mos par gyur to/_/gser 'od dam pa mchog tu rnam par rgyal ba mdo sde'i rgyal po las mngon par zhen pa med pa'i gzungs kyi le'u ste bcu 
[\[100b.4\]]gsum pa'o//_//de nas bcom ldan 'das kyis 'khor mang po'i nang du tshe dang ldan pa kun dga' bo la bka' stsal pa/_khyod kyis 'di ltar shes par bya ste/_yid bzhin gyi nor bu rin po che zhes bya ba'i gzungs gnod pa thams cad ring du spong 
[\[100b.5\]]ba 'brug dang glog ma rungs pa thams cad 'gog cing 'jil bar byed pa yod de/_de ni 'das pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis gsungs pa yin pas/_ngas kyang deng mdo sde 'di lha dang mi rnams la phan pa 
[\[100b.6\]]dang /_'jig rten la brtse ba dang /_thams cad yongs su bsrungs nas bde ba 'thob par bya ba'i phyir 'khor mang po khyed la yang dag par bstan par bya'o/_/de nas 'khor mang po dang /_tshe dang ldan pa kun dga' bos bcom ldan 'das kyis de skad ces bka' stsal pa 
[\[100b.7\]]thos pa dang /_so so nas sems rtse gcig tu bcom ldan 'das kyi zhal du bltas nas rig sngags mnyan par gyur to/_/bcom ldan 'das kyis bka' stsal pa/_khyed cag legs par nyon cig_/'di nas shar phyogs na glog 'od snang ba'i rgyal po a ga ta 
[\[101a\]]
[\[101a.1\]]zhes bya ba dang /_lho phyogs na glog 'od snang ba'i rgyal po sha te ru zhes bya ba dang /_nub phyogs na glog 'od snang ba'i rgyal po tsu te kwang zhes bya ba dang /_byang phyogs na glog 'od snang ba'i rgyal po su ta ma ni zhes bya ba so so na yod de/_rigs kyi 
[\[101a.2\]]bu'am rigs kyi bu mo gang la la zhig gis glog gi rgyal po 'di dag gi ming thos shing phyogs shes par gyur na/_gang zag de 'jigs shing skrag pa'i dngos po thams cad dang bral bar 'gyur zhing glo bur gyi gnod pa thams cad rab tu zhi bar 'gyur ro/_/gal te gang du gnas 
[\[101a.3\]]pa'i gnas der phyogs bzhi'i glog gi rgyal po 'di dag gi ming yi ger bris par gyur na gang du gnas pa'i gnas de dag tu 'brug dang glog gis 'jigs pa med cing gdon bgegs dang gnod pa'i sgrib pa med par 'gyur/_dus ma yin par glo bur du 'chi ba thams cad 
[\[101a.4\]]thag ring du spong bar 'gyur ro/_/de nas bcom ldan 'das kyis gzungs sngags bka' stsal pa/_tad+ya thA/_ni mi ni mi ni min+d+ha ri in dre s+t+rai lo ka_/lo ka ni/_shi ri sho la ba ti/_ha rak+Sha ha rak+Sha/_bdag ming 'di zhes bya ba'i gnas 'dir 'jigs shing skrag pa thams 
[\[101a.5\]]cad dang /_sdug bsngal thams cad kyis 'tshe ba dang /_'brug dang /_glog dang /_thog 'bab pa dang /_glo bur du 'chi bar 'gyur ba ji snyed pa thams cad dang bral bar gyur cig swA hA/_de nas byang chub sems dpa' sems dpa' chen po spyan ras gzigs 
[\[101a.6\]]kyi dbang phyug 'khor mang po'i nang du 'dug pa'i stan las langs te/_bla gos phrag pa gcig la gzar nas gus pas thal mo sbyar te/_bcom ldan 'das la 'di skad ces gsol to/_/bcom ldan 'das bdag kyang deng lha dang mi rnams la sman par bgyi ba dang /_
[\[101a.7\]]'jig rten la brtse ba dang /_thams cad yongs su bsrungs nas bde ba 'thob par bgyi ba dang /_mthu chen po'i stobs dang ldan zhing smon pa rnams yid bzhin du 'grub par bgyi ba'i slad du bcom ldan 'das kyi spyan sngar yid bzhin gyi nor bu rin po che'i gzungs gang 
[\[101b\]]
[\[101b.1\]]lags pa mdo tsam zhig bstan par bgyi'o/_/de nas gzungs sngags smras pa/_tad+ya thA/_ka Te/_bi ka Te/_ni ka Te/_pra t+yar+thi ke_/pra t+ya mi tre/_shud+d+he muk+te/_bi ma le/_pra b+hA swa re/_aN+Da re/_paN+Da re/_shwe te/_paN+Da ra bA si ni/_ha ri kaN+Da ri/_ping+ga la/_
[\[101b.2\]]a k+Shi da d+hi mu khi rak+Sha rak+Sha/_bdag ming 'di zhes bgyi ba'i gnas 'dir 'jigs shing skrag pa thams cad dang /_sdug bsngal gyis 'tshe ba nas glo bur du 'chi ba'i bar thams cad bral bar gyur cig_/bdag gis sdig pa'i dngos po ngan pa thams cad mi mthong zhing rtag par 
[\[101b.3\]]byang chub sems dpa' 'phags pa spyan ras gzigs dbang phyug gi thugs rje chen po'i byin gyis brlabs kyis dgongs shing yongs su bsrung bar gyur cig swA hA/_de nas byang chub sems dpa' lag na rdo rje gsang ba'i bdag po stan las langs te gus pas thal mo sbyar nas 
[\[101b.4\]]bcom ldan 'das la 'di skad ces gsol to/_/bcom ldan 'das bdag cag kyang deng lha dang mi rnams la sman pa cher bgyi ba dang /_'jig rten la brtse ba dang /_thams cad yongs su bsrungs nas gzi byin chen po'i mthu dang ldan pa dang /_smon pa rnams yid bzhin 
[\[101b.5\]]du 'grub par bgyi ba'i ched du mi pham pa zhes bgyi ba'i gzungs bshad par bgyi'o/_/de nas gzungs sngags smras pa/_tad+ya thA/_mu ni mu ni/_mu ni na d+ha ri/_mu ni ma ti ma ti/_su ma ti/_ma hA ma ti/_hA hA hA hA ma b+ha yan+tI ti pA pa/_badzra pA Ni A ha drA bi Da swA hA/_bcom 
[\[101b.6\]]ldan 'das bdag gis gzungs sngags 'di ni mi pham par srung ba zhes bgyi ste/_skyes pa'am bud med gang la la zhig sems rtse gcig tu yang dag par bzung ste yi ger 'dri ba dang /_klog pa dang /_'don pa dang /_mi bskyud cing rjes su dran par bgyid na bdag gdugs mtshan du 
[\[101b.7\]]de la yongs su bsrung bar bgyid pas 'jigs shing skrag pa thams cad nas glo bur du 'chi ba thams cad thag ring du spong bar 'gyur lags so/_/de nas mi mjed kyi 'jig rten gyi khams kyi bdag po tshangs pa chen po stan las langs te/_gus pas thal mo sbyar nas bcom ldan 'das 
[\[102a\]]
[\[102a.1\]]la 'di skad ces gsol to/_/bcom ldan 'das bdag la yang shin tu gya nom pa'i chos kyi rnam grangs kyi gzungs lha dang mi rnams la rgya cher phan 'dogs pa/_'jig rten la rab tu 'tshe ba thams cad yongs su srung bar bgyid pa/_gzi byin chen po'i mthu dang ldan 
[\[102a.2\]]pa/_smon pa rnams yid bzhin du 'grub par bgyid pa mchis te/_gzungs sngags de bshad par bgyi'o/_/tad+ya thA/_hi li mi li/_tsi li swA hA/_brah+mapU re swA hA/_brah+ma swa re swA hA/_brah+ma b+hi su gar+b+he/_puSh+pa saM sta re swA hA/_bcom ldan 'das bdag gi gzungs 'di 
[\[102a.3\]]ni tshangs pa'i chad pas bcad pa zhes bgyi ste gzungs 'di 'dzin pa dag la yongs su bsrung bar bgyid pas mya ngan gyis gnod pa dang /_sdig pa'i las rnams thag ring du spong zhing /_glo bur du 'chi ba'i bar thams cad kyang yongs su spong bar bgyid do/_/de nas brgya byin 
[\[102a.4\]]lha'i dbang po stan las langs te gus pas thal mo sbyar nas bcom ldan 'das la 'di skad ces gsol to/_/bcom ldan 'das bdag la yang badzra sha ni zhes bgyi ba'i gzungs rig sngags chen mo 'jigs shing skrag pa dang /_gdon bgegs thams cad rab tu sel ba/_glo 
[\[102a.5\]]bur du 'chi ba'i bar thams cad thag ring du spong ba sdug bsngal las drangs nas bde ba stsol ba lha dang mi rnams la sman par bgyid pa mchis te gzungs de bshad par bgyi'o/_/tad+ya thA/_ni ba rA Ni/_ban+d+ha mA dan+ti ma ti ti ti ti/_gau rI gan+d+ha ri/_tsaN+Da li/_mA tang+gi/_puk+ka si/_pa 
[\[102a.6\]]ra Na le hi na ma d+h+ya ma d+ha ri Ni/_ma la ni/_da la ma da de/_tsa drA bA krI/_sha ba ri sha ba ri swA hA/_de nas lha'i rgyal po rnam thos dang /_lha'i rgyal po yul 'khor srung dang /_lha'i rgyal po 'phags skyes po dang /_lha'i rgyal po mig mi bzang cig car stan las langs te gus 
[\[102a.7\]]pas thal mo sbyar nas bcom ldan 'das la 'di skad ces gsol to/_/bcom ldan 'das bdag la yang sems can thams cad la mi 'jigs pa sbyin pa zhes bgyi ba'i gzungs sdug bsngal gyis nyon mongs pa las rtag par yongs su bskyabs nas bde ba thob par bgyid 
[\[102b\]]
[\[102b.1\]]pa tshe 'phel bar bgyid cing nad kyi sdug bsngal ma mchis par bgyid pa glo bur du 'chi ba'i bar thams cad thag ring du spong bar bgyid pa mchis te gzungs sngags de brjod par bgyi'o/_/tad+ya thA/_puSh+pe/_su puSh+pe/_d+hu ma pa ri hA re/_Ar+ya pra sha ste shAn+ti/_nirmu k+te/_maM 
[\[102b.2\]]ga l+ya/_hi ra N+ya gar+b+he stu te/_sta bi te swA hA/_de nas yang klu'i rgyal po chen po mang po 'di lta ste/_klu'i rgyal po nA ga si dang /_klu'i rgyal po glog 'od dang /_klu'i rgyal po ma dros pa dang /_klu'i rgyal po glog lce dang /_klu'i rgyal po gya nom 'od la sogs pa stan las 
[\[102b.3\]]langs te gus pas thal mo sbyar nas bcom ldan 'das la 'di skad ces gsol to/_/bcom ldan 'das bdag cag la yang yid bzhin gyi nor bu rin po che zhes bgyi ba'i gzungs glog ma rungs pa 'gog par bgyid pa/_'jigs shing skrag pa rnams rab tu sel ba/_
[\[102b.4\]]lha dang mi rnams la rgya cher phan 'dogs pa/_'jig rten la snying brtse ba thams cad yongs su skyob pa/_gzi byin chen po'i mthu dang ldan pa/_smon pa rnams yid bzhin du 'grub pa/_glo bur du 'chi ba'i bar thams cad thag ring du spong ba/_dug thams cad rab tu zhi bar bgyid 
[\[102b.5\]]pa/_byad stems dang /_sngags dang /_bkra mi shis pa'i dngos po thams cad yongs su sel bar bgyid pa mchis te/_bdag cag gzungs sngags 'di bcom ldan 'das la 'bul na thugs rjes thugs brtse bar dgongs te/_bdag cag klu'i 'gro ba 'di dang bral nas ser 
[\[102b.6\]]sna'i 'dod pa gtan du spang ba'i slad du bzhes su gsol/_de ci'i phyir zhe na/_ser sna'i 'dod pa 'di'i dbang gis 'khor ba na sdug bsngal mang po myong bar 'gyur bas/_bdag cag ser sna'i 'dod pa'i sa bon yongs su gcod par 'tshal lags so/_/de nas gzungs sngags 
[\[102b.7\]]smras pa/_tad+ya thA/_a tsa le/_a ma re/_a mr-i te/_ak+Sha ye/_a b+hi ye/_pu N+yai pa r+ya ba te/_sarba pA paM pra sha mA ni ye swA hA/_AR+Ya pu N+ya so bA ki ye swA hA/_bcom ldan 'das rigs kyi bu'am/_rigs kyi bu mo la la zhig rig sngags 'di g.yar kha nas brjod 
[\[103a\]]
[\[103a.1\]]par bgyid dam/_yi ger bris te glegs bam du bgyis nas 'chang zhing 'dzin par bgyid dam/_klog cing 'don par bgyid dam/_gus pas mchod par bgyid na/_'brug dang glog dang thog mi 'bab cing skrag pa dang 'jigs pa dang sdug bsngal 
[\[103a.2\]]gyis nyon mongs pa dang /_mya ngan dang nad dang glo bur du 'chi ba'i bar thams cad thag ring du spong bar 'gyur/_dug dang byad stems dang mi la gnod pa bgyid pa'i stag dang /_seng ge dang /_spyang ki dang /_sbrul gdug pa rnams dang /_sbrang ma dang /_sbrang bu mchu [{]rings [,]ring [}]
[\[103a.3\]]la sogs pas kyang gnod pa bgyid par mi 'gyur lags so/_/de nas bcom ldan 'das kyis 'khor mang po rnams la bka' stsal pa legs so legs so/_/gzungs sngags 'di dag thams cad mthu chen po dang ldan pas sems can gyi mos pa ji lta ba bzhin du sems 
[\[103a.4\]]la bsam pa'i dngos po rnams yongs su rdzogs par byed/_rgya cher phan 'dogs par byed do/_/sems rtse gcig tu ma byas pa ni ma gtogs so/_/khyed cag the tsom ma za shig_/de nas 'khor mang po rnams bcom ldan 'das kyis de skad ces bka' stsal pa thos pa dang /_
[\[103a.5\]]rab tu dga' bas mngon par yid ches par gyur nas bka' yang dag par bzung bar gyur to/_/gser 'od dam pa mchog tu rnam par rgyal ba mdo sde'i rgyal po las yid bzhin gyi nor bu rin po che'i gzungs kyi le'u ste bcu bzhi pa'o//_//de nas lha mo 
[\[103a.6\]]spobs pa chen mo 'khor mang po'i nang nas stan las langs te bcom ldan 'das kyi zhabs la mgo bos phyag byas nas bcom ldan 'das la 'di skad ces gsol to/_/bcom ldan 'das chos smra ba'i mkhan po gang la la zhig gser 'od dam pa mchog tu rnam par rgyal ba mdo sde'i rgyal po 
[\[103a.7\]]'di yang dag par ston par bgyid na/_bdag gis shes rab 'phel bar bgyis nas rgyan dang ldan pa'i tshig gis spobs pa phun sum tshogs par bgyid do/_/gal te chos smra ba'i mkhan po de mdo sde 'di'i tshig 'bru dang /_yi ge dang /_tshig gi don bskyud pa zhig mchis na yang 
[\[103b\]]
[\[103b.1\]]thams cad rjes su dran zhing legs par khong du chud par bgyis nas gzungs kyi kun 'dzin thogs pa ma mchis pa stsal bar bgyi'o/_/gzhan yang gser 'od dam pa mchog tu rnam par rgyal ba mdo sde'i rgyal po 'di sems can gang dag sangs rgyas brgya stong du ma las dge ba'i rtsa 
[\[103b.2\]]ba bskyed nas yongs su 'dzin par bgyid pa de dag gis 'dzam bu'i gling 'dir rgya cher spel nas myur du nub par mi 'gyur zhing sems can tshad ma mchis pa snyed mdo sde 'di thos pa'i dbang gis thams cad shin tu myur ba'i spobs pa dang /_bsam pa ma mchis pa'i shes 
[\[103b.3\]]rab chen po bsam gyis mi khyab pa thos nas bstan bcos sna tshogs dang /_sgyu rtsal rnams la rab tu mkhas pa dang /_'khor ba las myur du nges par byung nas bla na med pa yang dag par rdzogs pa'i byang chub mngon par rdzogs par 'tshang rgya bar bgyid do/_/tshe 'di nyid la yang 
[\[103b.4\]]tshe 'phel zhing 'tsho ba'i yo byad rnams phun sum tshogs par bgyid do/_/bcom ldan 'das bdag gis mdo sde 'dzin pa'i chos kyi mkhan po de dag dang sems can gzhan gang mdo sde 'di mnyan par mos pa de dag gi ched du sman la sngags kyis btab nas khrus bgyi ba'i cho ga bshad 
[\[103b.5\]]par 'tshal te/_des de dag la gza' ma rungs pa ltas ngan ston pa ci mchis pa dang /_dang po btsas pa'i gza' skar dang /_phan tshun mi mthun par gyur pa dang /_nad kyi sdug bsngal dang /_'thab pa dang /_rtsod pa dang /_g.yul 'gyed pa dang /_rmi lam ngan pa 
[\[103b.6\]]dang /_gdon bgegs dang /_byad stems dang /_dug dang /_ngan du bgyis pa dang /_sngags dang /_ro langs dang /_'di lta bu la sogs pa'i sdig pa rnams kyi sgrib pa dang bgegs bgyid pa thams cad yongs su bsal nas rab tu zhi bar bgyid pas blo dang ldan pa 
[\[103b.7\]]rnams kyis khrus kyi cho ga 'di ltar bgyis te/_des sman spos kyi ro dang ldan pa sum cu rtsa gnyis po 'di lta ste/_shu dag gi'u wang dang ni spri ka spos/_/gla rtsi ba bla dag dang shi ri sha/_/in dra hasta sha ma ka sha mi/_/thang chu dang ni shing tsha gla sgang dang /_a ga ru dang 
[\[104a\]]
[\[104a.1\]]tsan+dan ta ka ra/_/sa la ki dang gur kum ha la sa/_/na tra smig bcud su ki ma le dang /_/thang shing pa tra dang ni on sha la/_/sa la ke dang spra ba gu gul dang /_/yungs kar go snyod nA ga ge sar/_/sardza ra sa ru rta cha mnyam bgyi/_/skar ma rgyal la 
[\[104a.2\]]gcig tu btags nas ni/_/spos kyi phye ma de dag rab blangs te/_/sngags 'dis lan brgya rtsa brgyad gdab par bgyi/_/sngags ni 'di lta ste/_tad+ya thA/_su te/_kr-i te/_ka ma ta li/_na le dza na kar te/_hang+ka ra te/_in+d+ra dza li ni/_shaM ka ra dri/_pa shad dre/_a brta ka_
[\[104a.3\]]si ke na ku tra ku ka/_kha ke ba bIr+ye/_bi la ka bi la ma ti/_shI la ma ti/_shI la ma ti/_san+d+hi d+hu d+hu ma ba ti/_pa pang ku/_bany+tsi le/_shi ri sha ri/_sang+t+ya s+thi ti swA hA/_gal te chos bzhin khrus ni bgyid 'tshal na/_/dkyil 'khor gru bzhi khru brgyad pa bgyis nas/_/rab tu dben 
[\[104a.4\]]zhing bde ba'i gnas dag tu/_/don gang sgrub pa sems la dran par bgyi/_/ba lang lci bas dkyil 'khor byugs nas ni/_/steng du me tog kun tu dgram par bgyi/_/gser dngul snod ni shin tu gtsang ma dag_/ro mchog 'o ma sbrang rtsis dgang bar bgyi/_/dkyil 'khor de yi 
[\[104a.5\]]sgo bzhi dag tu yang /_/skyes bu bzhi zhig chos bzhin bsrung du stsal/_gzhon nu bzhi zhig lus ni rab brgyan nas/_/so sor grwa rer chab kyi bum pa thogs/_/der ni rtag par gu gul bsregs nas ni/_/dbyangs lnga'i rol mo rgyun mi 'chad par bgyi/_/dkyil 'khor de yi ngos 
[\[104a.6\]]bzhi dag tu yang /_/ba dan gdugs dang lda ldis mdzes par bgyi/_/dkyil 'khor nang du me long gsal ba dang /_/ral gri rnon po mda' bzhi gzhag par bgyi/_/dkyil 'khor dbus su gzhong khung cher stsal nas/_/'dzeg pa'i shing leb de yi steng du bzhag_/snga ma'i phyi ma 
[\[104a.7\]]chab dang sbyar nas ni/_/dkyil 'khor de yi nang du gzhag par bgyi/_/de ltar bkram zhing rnam par bzhag nas ni/_/de nas sngags bzlas dkyil 'khor mtshams bcad bgyi/_/mtshams bcad pa yi sngags ni 'di lta ste/_/sAd+ya the dan/_a ka ra ke_/na ya ne/_hi le 
[\[104b\]]
[\[104b.1\]]mi le gi le/_khi khi le swA hA/_/de ltar mtshams ni rab bcad nas/_/dkyil 'khor nang du zhugs nas ni/_/nyi shu rtsa gcig chab bsngags te/_/phyogs bzhi dag tu gtor bar bgyi/_/de nas spos chab dag la ni/_/brgya rtsa brgyad tshang sngags btab ste/_/ngos bzhir yol 
[\[104b.2\]]bas bskor nas ni/_/de 'og lus ni bkru bar bgyi/_/chab dang spos chab la gdab pa'i sngags ni 'di lta ste/_/tad+ya thA/_sa ga De bi ga De/_bi ga ta ba ti swA hA/_khrus bgyis lags nas khrus bgyis pa'i chab dang /_dkyil 'khor gyi nang du mchod par bgyis pa'i bza' ba dang /_
[\[104b.3\]]btung ba ci mchis pa gtsang po'am/_rdzing gi nang du dor bar bgyi zhing gzhan ni bsdu bar bgyi'o/_/de ltar khrus bgyis lags nas gos gtsang ma bgos te/_dkyil 'khor nas phyir byung nas khang pa gtsang ma'i nang du zhugs te/_sngags mkhan gyis de dag yi dam rgya chen po slad du 
[\[104b.4\]]stsal nas sdig pa sna tshogs gtan du bcad cing dge ba sna tshogs rtag par spyad nas sems can rnams la snying rje chen po bskyed par bgyi ste/_rgyu dang rkyen des na yid bzhin gyi bsod nams kyi rnam par smin pa tshad ma mchis pa snyed thob par 'gyur lags so/_/yang tshigs su bcad de gsol 
[\[104b.5\]]pa/_sems can gang zhig nad kyi sdug bsngal nyen/_/sman spyad sna tshogs gsos kyang ma sos pa/_/khrus kyi cho ga 'di bzhin khrus bgyis te/_/gzhan yang mdo sde 'di ni klog bton nas/_/gdugs mtshan rtag par sems ni mi g.yeng bar/_/rtse gcig gus pas dang sems 
[\[104b.6\]]bskyed bgyid nas/_/nad kyi sdug bsngal bas par zhi bar 'gyur/_/dbul phongs thar nas nor dang ldan par 'gyur/_/phyogs bzhi yi gza' skar nyi zla yi lha/_/mthu yis rab bsrungs tshe ni ring bar 'gyur/_/bkra shis rab bde bsod nams yongs su 'phel/_/ltas ngan 
[\[104b.7\]]gnod pa thams cad sel bar bgyid/_/de'i 'og tu lus bsrung ba'i sngags lan nyi shu rtsa gcig bzla bar bgyi'o/_/sngags ni 'di lta ste/_/tad+ya thA/_sa me/_bi sa me swA hA/_sa ga De/_bi ga De swA hA/_sA ga ra saM bud d+hA ya swA hA/_skan d+ha mA tA ya swA hA/_nI la kaN+ThA 
[\[105a\]]
[\[105a.1\]]ya swA hA/_a pa rA dzi ta bir+ya ya swA hA/_hi ma ban+d+ha saM b+hu tA ya swA hA/_a ni bi la bak+tA ya swA hA/_na mo b+ha ga ba te/_brah+ma Ne swA hA/_na maHsa ra swa t+yai ma hA de bi ye swA hA/_sid+d+h+yan+tu man+t+ra pa dA swA hA/_d+ha ra to/_bi tsi ta/_brah+mA nu ma n+ya tu swA hA/_de nas lha mo spobs 
[\[105a.2\]]pa chen mo khrus kyi cho ga dang /_dkyil 'khor gyi sngags bshad nas bcom ldan 'das kyi zhabs la phyag byas te bcom ldan 'das la 'di skad ces gsol to/_/bcom ldan 'das dge slong ngam/_dge slong ma'am/_dge bsnyen nam/_dge bsnyen ma gang la la zhig mdo sde'i 
[\[105a.3\]]rgyal po dam pa 'di len pa dang /_'dzin pa dang /_klog pa dang /_kha ton du 'don pa dang /_yi ger bris nas spel ba dang /_ji skad bstan pa bzhin du spyod par bgyid na/_grong khyer ram/_grong rdal lam/_'brog dgon pa'am/_ri 'am/_nags tshal lam/_dge slong 
[\[105a.4\]]ngam/_dge slong ma'i gnas gang yang rung ba dag tu gnas kyang rung ste/_bdag de'i ched du 'khor rnams dang lhan cig lha'i 'khor mo bgyis nas de'i thad du mchis te/_yongs su skyob pa dang bsrung ba bgyis nas nad kyi sdug bsngal dang /_skar mda' ltung ba dang /_ltas ngan 
[\[105a.5\]]dang /_rims nad dang /_'thab cing rtsod pa rnams sel bar bgyid/_rgyal po'i khrims kyis gzung ba dang /_rmi lam ngan pa dang /_'dre srin ma rungs pas gnod par bgyid pa dang /_byad stems thams cad rab tu zhi bar bgyis nas/_mdo sde 'dzin pa'i gang zag dge 
[\[105a.6\]]slong la sogs pa'i 'khor dang /_nyan pa'i 'khor rnams myur du 'khor ba'i rgya mtsho chen po las yongs su bzlas nas byang chub las ldog par mi 'gyur bar phan 'dogs par bgyid do/_/de nas bcom ldan 'das kyis de skad ces gsol pa gsan pa dang /_lha mo spobs 
[\[105a.7\]]pa chen mo la/_lha mo khyod kyis sems can tshad med cing mtha' med pa dag la phan pa dang /_bde bar bya ba'i ched du rig sngags de dag dang /_spos chus khrus bya ba dang /_dkyil 'khor gyi cho ga rnam par smin pa'i 'bras bu bsam gyis mi khyab pa dang ldan pa yang dag par bshad 
[\[105b\]]
[\[105b.1\]]pa legs so legs so zhes bsngags pa brjod nas khyod kyis mdo sde'i rgyal po mchog dam pa 'di bsrungs nas myur du nub par mi 'gyur zhing rtag par rgya cher gnas par 'gyur bar byos shig_/de nas lha mo spobs pa chen mos bcom ldan 'das kyi zhabs la mgo bos phyag 
[\[105b.2\]]byas nas rang gi stan la 'dug par gyur to/_/de nas bram ze kauN+Di n+yas chos kyi slob dpon gyis lung bstan pa bcom ldan 'das kyi byin gyis brlabs kyi mthus 'khor mang po'i mdun du lha mo spobs pa chen mo la mngon par bstod pa/_shes rab gsal dpa' spobs pa'i 
[\[105b.3\]]lha mo khyod/_/lha mi'i mchod pa dag gis mchod par 'os/_/grags pas 'jig rten kun du rgyas pas na/_/sems can thams cad re ba rdzogs par byed/_/ri rtse mthon po'i gnas mchog dag tu ni/_/rtswa bsdus khyim byas de na rab tu gnas/_/rgyun du rtswa 'jam mdun 
[\[105b.4\]]nas gos byas te/_/rtag par rkang pa ya gcig bkug ste 'greng /_/lha 'khor mang po thams cad 'dus nas lhags/_/thams cad rtse gcig sems kyis khyod la bsngags/_/shes rab spobs pa ldan pa'i lha mo khyod/_/tshig snyan gya nom thams cad sbyin par gyis/_/
[\[105b.5\]]de nas lha mo spobs pa chen mo des gsol ba btab pa mnyan nas gzungs sngags smras pa/_sAd+ya the dan/_mu re tsi re/_a ba dze/_a ba dza ba ti/_hing+gu le/_mid+gu le/_ping+ga la ba ti/_mung+ga She/_ma rI ts+yai/_swa ma ti/_da sha ma ti/_a g+h+ri tam g+h+ri ta ra tsi/_ta ra tsa ba 
[\[105b.6\]]ti/_tsi tsi ri/_shi ri mi ri/_ma nan+d+hi/_da ma khi/_ma rI ts+yai/_prA na pri ye/_lo ka dz+yeSh+The/_lo ka shreSh+The/_bi ra tse/_lo ka pri ya/_sid+d+ha pra te/_b+hI ma mu khi/_shu tsi tsa ri/_a pra ti ha te/_a pra ti ha ta bud+d+hi/_na mu tsi/_ma hA na mu tsi/_ma hA na mu tsi/_ma hA de byi/_pra ti/_grIhA/_
[\[105b.7\]]na ma ska rA na bdag gi ming brjod/_ma ma bud+d+hi/_dra sha hi bud+d+hi/_a pra ti ha ta/_b+ha tu/_si b+ha me/_bi shud tsi to/_sha sh+tha sho lo ka_/man+t+ra bi d+hi ka_/ka pi ya d+hi sho/_tad+ya thA/_ma hA pra b+hA be/_hi li hi li/_mi li mi li/_bi tsa ro/_bi tsa to/_bi bud+d+hi/_bdag gi 
[\[106a\]]
[\[106a.1\]]ming brjod/_ma ma bud+d+hi/_bi shud+d+hi/_b+ha ga bad t+yaM/_be ba yaM/_spa ra sa t+ya/_ka ra de/_ke yU re/_ke yU ra ma ti/_hi li mi li/_a pa ya me/_ma hA de be/_bud+d+ha sa t+ya na/_d+harma sa t+ya/_saM g+ha sa t+ye na/_in+d+ra sa t+ye na/_ba ru Na sa t+ye na/_ye lo 
[\[106a.2\]]ke/_sa t+ya sa t+ye na/_te sha ma sa t+ye na/_sat+ti bad tsa ni ni/_a ba ha ya mi/_ma hA de be/_hi li mi li/_hi li mi li/_bi tsi da to/_bdag gi ming brjod/_ma ma bud+d+hi/_na mo b+ha ba ti/_ma hA de be sa ra sa t+ya sid+b+h+yan+tu man+t+ra pa dA ni swA hA/_de nas lha mo spobs pa chen mos 
[\[106a.3\]]gzungs sngags 'di bstan nas bram ze de la 'di skad ces kye skyes bu chen po sems can rnams kyi ched du spobs pa gya nom pa dang /_rin po che dang /_rdzu 'phrul dang /_shes rab yongs su gnyer nas thams cad la rgya cher phan btags te myur du byang chub mngon du byed par 
[\[106a.4\]]'dod pa legs so legs so/_/de ltar shes par byas nas cho ga 'di gzung bar bya'o/_/zhes smras nas yang tshigs su bcad de smras pa/_thog ma kho nar gzungs 'di kha ton du/_/byang zhing nor ba med par bklags nas ni/_/byin gyis rlob cing smon pa rdzogs 
[\[106a.5\]]bya'i phyir/_/dkon mchog gsum dang lha rnams skyabs 'gro zhing /_/sangs rgyas chos dang byang chub sems dpa' dang /_/rang rgyal nyan thos tshogs la gus phyag byas/_/de 'og tshangs dang brgya byin lha dbang dang /_/'jig rten skyong dang rgyal po chen po bzhis/_/rtag 
[\[106a.6\]]par tshangs par spyod pa thams cad la/_/rtse gcig yid kyis gus par phyag byas nas/_/dgon pa rab tu dben pa'i gnas dag tu/_/skad cher snga ma'i sngags dang cho ga gdon/_/sangs rgyas sku gzugs lha klu'i mdun dag tu/_/ji tsam 'byor bas mchod pa bsgrub 
[\[106a.7\]]par bya/_/sems can rnam pa de dag thams cad la/_/byams dang snying rjes brtse ba'i sems kyang bskyed/_/bcom ldan gser sku shin tu gya nom mtshan/_/g.yeng ba med sems rtse gcig dran par bya/_/bcom ldan yang dag chos ston dgongs mdzad pas/_/
[\[106b\]]
[\[106b.1\]]dbang po ji bzhin ting 'dzin sgom la 'god/_/de yi tshig gi don ni legs soms la/_/stong pa nyid brten rab tu bsgom par gyis/_/bcom ldan sku gzugs dag gi spyan sngar ni/_/rtse gcig yang dag dran pas gnas byed na/_/gya nom ye shes ting nge 'dzin dag 
[\[106b.2\]]dang /_/gzungs mchog dam pa dag kyang 'thob par 'gyur/_/bcom ldan gser zhal yang dag chos bstan nas/_/gya nom dbyangs kyis lha mi 'dul bar mdzad/_/ljags mtshan rkyen bzhin ngo mtshar rab ston pas/_/yangs ring stong gsum 'jig rten khyab 
[\[106b.3\]]par mdzad/_/bcom ldan gsung dbyangs gya nom de 'dra ba/_/rtse gcig dran na sems la 'jigs med 'thob/_/bcom ldan smon lam rgya chen btab pa'i dbang /_/ljags mtshan bsam gyis mi khyab 'di brnyes nas/_/chos rnams yod pa ma yin gsung mdzad 
[\[106b.4\]]pas/_/dper na nam mkha' chags pa med pa 'dra/_/bcom ldan gsung dbyangs dag dang ljags mtshan rnams/_/dran pa nye gzhag gzhal byed smon rdzogs 'gyur/_/gal te lha mo spobs chen mchod mthong ngam/_/slob mas slob dpon rjes slob mthong nas 
[\[106b.5\]]ni/_/gsang ba'i cho ga 'di blangs sgom byed dam/_/bla mar byed na sems la bsam pa 'grub/_/gang zhig ye shes dam pa mchog 'dod na/_/rtse gcig sems kyis chos 'di gzung bar bya/_/bsod nams ye shes yon tan 'phel byed pas/_/nges par 'grub 'gyur 
[\[106b.6\]]the tsom yongs ma bskyed/_/nor tshol dag ni nor mang rnyed par 'gyur/_/grags pa gnyer ba grags chen thob par 'gyur/_/nges 'byung tshol ba rnam par grol 'gyur bas/_/nges par 'grub 'gyur the tsom yongs ma bskyed/_/yon tan tshad med mtha' las ji snyed pa/_/
[\[106b.7\]]sems la bsams bzhin yongs su sdud par byed/_/gal te de ltar chos bzhin spyod nus na/_/nges par 'grub 'gyur the tsom yongs ma bskyed/_/gtsang ma'i gnas su gos sar bgos nas ni/_/dkyil 'khor che chung ci tsam nus par bya/_/bum pa gtsang ma bzhir 
[\[107a\]]
[\[107a.1\]]ni ro zhim bkang /_/me tog pog spos ci 'byor mchod par bya/_/lda ldi ba dan dag dang gdugs bres te/_/byug spos phye ma kun du khyab brgyan nas/_/sangs rgyas lha mo spobs chen mchod byed na/_/lha lus mthong bar 'dod na'ang smon bzhin 
[\[107a.2\]]'grub/_/lha mo spobs chen mdun du snga ma'i sngags/_/zhag ni nyi shu rtsa gcig gdon par bya/_/gal te lha de mthong bar ma gyur na/_/rtse gcig sems kyis zhag dgu dran par byed/_/nam gyi cha smad 'on kyang ma mthong na/_/gnas gtsang dam pa gzhan dag 
[\[107a.3\]]btsal nas ni/_/lha mo spobs chen gzugs ni rab bris te/_/mchod gnas bzlas brjod sems kyis mi btang zhing /_/gnyid dang le lo sems ni mi bskyed na/_/bdag dang gzhan la phan 'dogs mthar thug med/_/rnam smin gang thob skye dgu smin byed na/_/smon 
[\[107a.4\]]pa thams cad yongs su rdzogs par 'gyur/_/gal te yid bzhin ma grub zla ba gsum/_/yang na drug dang dgu dang lo gcig par/_/rab brtson gsol 'debs sems ni mi g.yo na/_/lha yi mig dang gzhan sems shes thob 'gyur/_/de nas bram ze kauN+Di n+yas de skad 
[\[107a.5\]]ces bstan pa thos pa dang /_dga' mgu rangs shing ngo mtshar du gyur pas 'khor mang po rnams 'di skad ces kye khyed cag lha dang mi'i 'khor mang po thams cad shes par byos la/_sems rtse gcig tu deng bdag gis kun rdzob kyi bden pa'i chos la brten nas lha mo spobs pa 
[\[107a.6\]]mchog dam pa de dag la bsngags pa brjod pa nyon cig_/ces smras nas tshigs su bcad de smras pa/_'jig rten dag na dbang phyug thob 'gyur ba/_/lha mo mthu chen thob la gus phyag 'tshal/_/deng bdag gtso mo de la bsngags pa yang /_sngon gyi drang srong ji skad 
[\[107a.7\]]bstan pa bzhin/_/bkra shis yongs rdzogs sems ni bde bar gnas/_/sems gsal ngo tsha khrel yod grags dang ldan/_/ma ma byas te 'jig rten rab tu bskyed/_/rab dpa' rtag par brtson 'grus chen po spyod/_/thab mo'i g.yul du rtag par rgyun du rgyal/_/rab 
[\[107b\]]
[\[107b.1\]]dul byams sems bzod pa gsol bar byed/_/da ltar gshin rje'i sring mo chen mor gyur/_/gos su rtag par dar tshon sngon po gyon/_/sdug dang mi sdug byad bzhin kun dang ldan/_/mig ni mthong ba thams cad rab tu dngang /_/spyod mchog dam pa tshad med 'jig rten 
[\[107b.2\]]'das/_/phyogs shing mngon dang mi kun yongs su sdud/_/res 'ga' ri brag zab mo dag na gnas/_/res 'ga' brag phug gtsang po'i 'gram na gnas/_/res 'ga' ljon shing nags tshal chen por gnas/_/lha mo phal cher de dag kun du gnas/_/ri dang nags 
[\[107b.3\]]tshal mi rgod ji snyed pa/_/rtag par lha mo la ni mchod par byed/_/rma bya'i sgros ni rgyal mtshan ba dan byed/_/dus so cog tu rtag par 'jig rten skyong /_/stag dang seng ge spyang kis rgyun du bskor/_/gnag lug bya la sogs pas rten yang 'cha'/_/dril chen bsgrags 
[\[107b.4\]]nas sgra ni phyung bas na/_/bin d+ha'i ri la sgra ni kun du grags/_/res 'ga' rtse gsum tri shUl thogs byed cing /_/g.yas g.yon rgyun du nyi zla ru mtshon 'dzin/_/zla ba nag po'i tshes dgu bcu gcig la/_/de yi dus su rtag par mchod par bya/_/res 'ga' ba su lha chen sring 
[\[107b.5\]]mor ston/_/g.yul 'gyed mthong na rtag par snying yang brtse/_/sems can thams cad rnam par lta ba la/_/lha mo mchog tu gyur pas bdas pa med/_/res 'ga' ba rdzi'i bu mo dga' mor ston/_/lha dang 'thab tshe rtag par rgyal ba 'thob/_/'jig rten dag na yun ring 
[\[107b.6\]]gnas par byed/_/rab dul bzod dang khro gtum ston par byed/_/bram ze chen po rig pa'i chos bzhi dang /_/sgyu 'phrul sngags sogs thams cad rab tu rtogs/_/drang srong nang na rang dbang dag dang ldan/_/sa bon dang ni sa chen byed par nus/_/lha mo bu mo la sogs 
[\[107b.7\]]'dus pa'i tshe/_/rgya mtsho'i rlabs ltar nges par der yang 'du/_/klu dang gnod sbyin mang po'i tshogs kun gyi/_/gtso bor gyur pas rab tu dul bar byed/_/bud med nang na tshangs spyod mchog dang ldan/_/tshig byung dper na 'jig rten bdag po 'dra/_/rgyal po'i gnas na 
[\[108a\]]
[\[108a.1\]]pad+ma dag dang mtshungs/_/chu bo'i 'gram na gnas tshe gru zab bzhin/_/byad bzhin sdug mdzes zla ba nya ba 'dra/_/mang thos phun tshogs gnas dang rten yang byed/_/spobs pa mchog byung ri rtse mthon po 'dra/_/dran pa thams cad kun gyi gling yang byed/_/lha 
[\[108a.2\]]ma yin la sogs te lha tshogs rnams/_/thams cad 'di yi yon tan bsngags par byed/_/mig stong brgya byin lha yi dbang pos kyang /_/gus pa'i sems kyis lta zhing rab tu rtog_/sems can gang zhig re zhing tshol ba yod/_/de dag thams cad myur du 'grub par byed/_/
[\[108a.3\]]yid myur spobs dang chos 'dzin ldan byed pas/_/sa chen steng na mchog tu gyur pa yin/_/phyogs bcu'i 'jig rten khams ni 'di dag tu/_/mar me che ltar rtag par kun gsal byed/_/tha na lha 'dre gcan gzan dag la yang /_/de dag bsams bzhin thams cad rdzogs byed 
[\[108a.4\]]'gyur/_/bud med rnams kyi nang na ri rtse 'dra/_/sngon gyi drang srong ji bzhin yun ring gnas/_/lha mo gzhon nu ji bzhin 'dod chags spangs/_/'jig rten bdag po ji bzhin bden tshig smra/_/'jig rten kun gyi khyad par rgyan rnams dang /_/'dod khams lha yi khang pa kun 
[\[108a.5\]]bltas na/_/lha mo 'ba' zhig gtso mor grags pas na/_/sems can mchog tu gyur pa yongs mi snang /_/gal te g.yul 'gyed 'jigs pa'i gnas dag dang /_/me dong lhung ba bdag ni mthong bar gyur/_/chu bo nyam nga chom rkun 'jigs pa'i tshe/_/'jigs pa de dag 
[\[108a.6\]]thams cad sel bar nus/_/gal te rgyal po'i khrims kyis bcings bsgrogs sam/_/gal te sha chags gsod par byed pa'i tshe/_/sems ni rtse gcig mi g.yo gnas gyur na/_/nges par mya ngan sdug bsngal kun las thar/_/dge sdig mi kun yongs su skyob pas na/_/
[\[108a.7\]]byams dang snying rje'i brtse ba rtag mngon snang /_/de phyir bdag ni bsam pa rtse gcig tu/_/lha mo che la phyag 'tshal skyabs su mchi/_/de nas bram ze des sngags dang /_bsngags pa brjod pa'i tshig gis lha mo de la mngon par bstod pa/_'jig rten gtso la phyag 'tshal 
[\[108b\]]
[\[108b.1\]]gus phyag 'tshal/_/mi rnams nang na kun gyi mchog gyur pas/_/'jig rten gsum po thams cad khyod la mchod/_/byad bzhin rab mdzes kun gyis blta bar mos/_/yon tan rnam pa sna tshogs lus rab brgyan/_/mig yangs pad+ma sngon po'i 'dab ma 'dra/_/bsod 
[\[108b.2\]]nams ye shes snang ba'i grags pas rgyas/_/dper na rin thang med pa'i nor bu mtshungs/_/deng bdag dam pa khyod la bsngags pas na/_/sems la bsam pa thams cad 'grub par 'gyur/_/yang dag yon tan bkra shis gya nom pa/_/pad+ma lta bur shin tu rnam 
[\[108b.3\]]par dag_/lus mdog rab mdzes kun gyis blta bar mos/_/mtshan mang ngo mtshar bsam gyis yang mi khyab/_/dri med ye shes 'od zer rab 'gyed pas/_/dran pas kun gyi nang na mchog tu gyur/_/ji ltar seng ge gcan gzan mchog gyur ltar/_/rtag par lag pa 
[\[108b.4\]]brgyad kyis bdag nyid brgyan/_/so sor mda' gzhu ral gri sta re dang /_/tho [{]rings [,]ring [}]lcags kyi 'khor lo zhags pa thogs/_/rab mdzes lha mo zla ba nya ba 'dra/_/tshig la thogs med dbyangs snyan 'byin par byed/_/sems can gang zhig sems la smon yod na/_/skyes bu dam 
[\[108b.5\]]pas bsams bzhin rdzogs par byed/_/brgya byin lha mang kun gyis khyod mchod nas/_/thams cad bsngags brjod skyabs su 'gro bar byed/_/bsam gyis mi khyab yon tan skyed byed pas/_/dus rnams rtag tu gus pa skyed par byed swA hA/_/gal te spobs chen lha mo 
[\[108b.6\]]gsol 'dod na/_/bsngags bstod tshig ni 'di las 'byung ba bzhin/_/nad par rnam dag sems kyis rtse gcig gdon/_/bsam pa'i dngos po thams cad bsams bzhin 'grub/_/de nas bcom ldan 'das kyis bram ze de la khyod kyis sems can rnams la phan gdags 
[\[108b.7\]]shing bde ba sbyin pa'i ched du/_lha mo de la bsngags pa brjod pas byin gyis rlob par gsol ba btab nas/_bsod nams dpag tu med pa 'thob par 'gyur ba legs so legs so zhes bka' stsal to//_//gser 'od dam pa mchog tu rnam par 
[\[109a\]]
[\[109a.1\]]rgyal ba mdo sde'i rgyal po/_/bam po brgyad pa/_de nas bram ze kauN+Di n+yas gong du bstan pa de lta bu'i mngon par bstod pa'i tshig dang /_sngags kyi tshig gis lha mo spobs pa chen mo la mngon par bstod nas 'khor mang po rnams la 'di skad ces smras so/_/
[\[109a.2\]]khyed cag lha mo spobs pa chen mo la gsol ba btab nas snying brtse bas byin gyis brlabs nas tshe 'di nyid la thogs pa med pa'i sems myur ba dang /_ye shes chen po dang /_tshig la shin tu mkhas pa dang /_shes pa rgya chen po 'thob pa dang /_'bel ba'i gtam gyis phan tshun lan 
[\[109a.3\]]'debs pa dang /_tshig 'bru'i rgyan yid bzhin du grub nas thogs pa med par 'dod na sems rtse gcig tu gus pas 'di ltar gsol ba gdab par bya'o/_/sangs rgyas la phyag 'tshal lo/_/chos la phyag 'tshal lo/_/dge 'dun la phyag 'tshal lo/_/byang chub sems dpa'i 
[\[109a.4\]]tshogs dang /_rang sangs rgyas dang /_nyan thos dang /_'phags pa thams cad dang /_'das pa dang /_ma byon pa dang /_phyogs bcu'i sangs rgyas yang dag pa'i bden tshig mngon par grub pa dang /_dbang po ji lta ba bzhin du yang dag pa'i bden tshig gsung ba/_mi slu 
[\[109a.5\]]ba'i tshig gsung ba/_bskal pa chen po bye ba tshad med pa snyed du rtag par yang dag pa'i bden tshig gsung zhing /_yang dag pa'i bden tshig dang ldan pa thams cad la rjes su yi rangs nas phyag 'tshal lo/_/mi bden pa'i tshig mi gsung ba'i phyir yangs shing ring ba'i ljags phyung nas 
[\[109a.6\]]nyid kyi zhal dang /_'dzam bu'i gling dang gling bzhi pa dang stong dang stong gnyis pa dang /_stong gsum gyi 'jig rten gyi khams dang /_phyogs bcu'i 'jig rten gyi khams bsam gyis mi khyab pa thams cad kun tu khyab par g.yogs nas nyon mongs pa'i gdung ba thams cad rab 
[\[109a.7\]]tu sel bar mdzad pa la gus par phyag 'tshal lo/_/sangs rgyas ljags kyi mtshan de lta bu dang ldan pa thams cad la gus par phyag byas nas bdag ming 'di zhes bya ba shin tu gya nom pa'i spobs pa thams cad dang ldan par smon nas sems rtse gcig tu srog phrogs so/_/
[\[109b\]]
[\[109b.1\]]sangs rgyas rnams kyi spobs pa dam pa dang /_/byang chub sems dpa'i spobs pa dam pa dang /_/rang rgyal 'phags pa'i spobs pa dam pa dang /_/zhugs bzhi 'bras bzhi'i spobs pa dam pa dang /_/'phags pa'i bden pa'i tshig gi spobs mchog dang /_/drang srong 
[\[109b.2\]]lha yi spobs pa dam pa dang /_/tshangs 'khor drang srong spobs pa dam pa dang /_/lha chen u ma'i spobs pa dam pa dang /_/skal ldan lha yi spobs pa dam pa dang /_/rgyal po ma na si yi spobs mchog dang /_/yid bzhin lha mo'i spobs pa dam pa dang /_/rgyal chen 
[\[109b.3\]]bzhi yi spobs pa dam pa dang /_/rab gnas lha yi bu yi spobs mchog dang /_/rdo rje gsang ba'i bdag po'i spobs mchog dang /_/khyab 'jug lha yi spobs pa dam pa dang /_/lha mo bi ma'i spobs pa dam pa dang /_/biSh+Nu'i lha mo'i spobs pa dam pa dang /_lha mo bzang mo'i 
[\[109b.4\]]spobs pa dam pa dang /_/shi ri ma ta'i spobs pa dam pa dang /_/ha ri tshig gi spobs pa dam pa dang /_/ma dang ma chen spobs pa dam pa dang /_/ha ri ta ma'i spobs pa dam pa dang /_/gnod sbyin rnams kyi spobs pa dam pa dang /_/phyogs bcu'i rgyal po'i spobs la gus phyag 
[\[109b.5\]]'tshal/_/las mchog ci mnga' thams cad bdag bstangs nas/_/spobs mchog dam pa mtha' med 'thob par shog_/bslu ba med la gus phyag 'tshal/_/rnam par grol la gus phyag 'tshal/_/'dod chags spangs la gus phyag 'tshal/_/'ching sgrib spangs la gus 
[\[109b.6\]]phyag 'tshal/_/rnam dag sems la gus phyag 'tshal/_/'od dang ldan la gus phyag 'tshal/_/bden tshig smra la gus phyag 'tshal/_/rdul chags med la gus phyag 'tshal/_/don mchog gnas la gus phyag 'tshal/_/'khor mang dag la gus phyag 'tshal/_/
[\[109b.7\]]spobs pa'i lha la gus phyag 'tshal/_/bdag gi tshig la thogs med shog_/bdag gis smon cing gnyer ba'i dngos/_/thams cad myur du grub par shog_/nad med rtag tu rab bde zhing /_/tshe ring lo nur 'thob par shog_/rig sngags kun la rab mkhas 
[\[110a\]]
[\[110a.1\]]shing /_/nan tan byang chub lam bsgoms nas/_/skye dgu rgya cher phan btags te/_/bsam pa myur du grub par smon/_/bdag gis bden tshig smras pa dang /_/bdag gis bslu med smras pa yis/_/lha mo'i spobs pa gang yin pa/_/bdag la 
[\[110a.2\]]grub par mdzad du gsol/_/lha mo khyod ni 'dir gshegs te/_/tshig thogs ma mchis bgyi slad du/_/bdag lus khar ni myur zhugs nas/_/yid myur spobs dang ldan par mdzod/_/bdag gi lce yi dbang po yis/_/de bzhin gshegs pa'i spobs thob nas/_/
[\[110a.3\]]tshig de'i mthu stobs dbang gis ni/_/sems can rnams ni 'dul bar shog_/bdag ni tshig dag smras pa'i tshe/_/don ni ji bzhin grub gyur cig_/thos pa dag ni gus bskyed nas/_/byas pa chud gson ma gyur cig_/bdag gis spobs pa gnyer ba yi/_/
[\[110a.4\]]dngos po gal te ma grub na/_/lha mo'i bden tshig gang yin pa/_/thams cad [{]brdzun [,]rdzun [}]pa nyid du 'gyur/_/gang gis mtshams med sdig byas pa/_/sangs rgyas gsung gis 'dul bar 'gyur/_/de bzhin dgra bcom gang yin dang /_/drin gzo'i tshig ni ji snyed dang /_/
[\[110a.5\]]shA ri'i bu dang maud gal bu/_/bcom ldan 'khor mang mchog gyur pa/_/'di la sogs pa'i bden tshig rnams/_/thams cad bdag la grub par mdzod/_/deng bdag sangs rgyas nyan thos 'khor/_/thams cad 'dir ni spyan 'dren na/_/thams cad myur du 'dir 
[\[110a.6\]]gshegs te/_/bdag gi smon pa rdzogs mdzad smon/_/yang dag bden tshig gang gnyer ba/_/thams cad bslu ba ma mchis smon/_/gong du 'og min lha man chad/_/gnas gtsang ris kyi lha dag dang /_/tshangs chen tshangs lha nye phan dang /_/tshangs pa'i rgyal po'i 'khor 
[\[110a.7\]]rnams dang /_/stong gsum 'jig rten kun khyab dang /_/mi mjed 'jig rten bdag po dang /_/'khor ni mang po thams cad kun/_/deng bdag thams cad spyan 'dren na/_/byams dang thugs rje rab bskyed de/_/thams cad brtse bas gzung du gsol/_/gzhan 'phrul 
[\[110b\]]
[\[110b.1\]]dbang byed lha rnams dang /_/'phrul dga'i lha ni de dag dang /_/dga' ldan pa yi lha tshogs dang /_/byams pa mngon par rdzogs 'gyur dang /_/'thab bral ba yi lha rnams dang /_/sum cu rtsa gsum lha dag dang /_/rgyal chen ris bzhi'i lha tshogs dang /_/lha mang 
[\[110b.2\]]'khor ni thams cad dang /_/sa chu me rlung lha rnams dang /_/ri rab brten nas gnas pa dang /_/mtsho bdun ri yi lha tshogs rnams/_/'khor ni mang por bcas pa dang /_/nor rgyas dang ni mgo lnga dang /_/nyi zla gza' skar lha dag dang /_/'di la sogs pa'i lha mang po/_/
[\[110b.3\]]'jig rten bde bar byed pas na/_/'di la sogs pa'i lha mang po/_/sdig pa'i las ni mi byed mos/_/sangs rgyas gus pa 'phrog ma dang /_/de yi bu sdug tha [{]chungs [,]chung [}]dang /_/lha dang klu dang gnod sbyin dang /_/dri za dang ni lha ma yin/_/mi 'am ci yi 'khor rnams dang /_/
[\[110b.4\]]lto 'phye chen po la sogs pa/_/bdag ni bcom ldan mthu stobs kyis/_/de dag thams cad spyan 'dren na/_/byams dang snying rje'i sems bskyed nas/_/bdag la thogs med spobs pa stsol/_/lha dang mi yi 'khor rnams las/_/gzhan gyi sems ni rig gyur pa/_/
[\[110b.5\]]thams cad byin gyis brlabs nas ni/_/bdag la spobs pa dam pa stsol/_/nam mkha'i khams ni mthar thug dang /_/chos kyi dbyings kyis klas pa na/_/sems can rnam pa ji snyed pas/_/bdag la spobs pa dam pa stsol/_/de nas lha mo spobs pa chen mos de skad ces 
[\[110b.6\]]gsol ba btab pa thos pa dang bram ze de la 'di skad ces smras so/_/kye skyes bu chen po legs so/_/skyes pa'am/_bud med gang la la zhig sngags de dang /_sngags kyi mngon par bstod pa de dag la brten nas sngar gong du bstan pa bzhin du cho ga yang dag par blangs te/_
[\[110b.7\]]dkon mchog gsum la gus pas skyabs su 'gro zhing sems rtse gcig tu dran pa nye bar 'jog par byed na ci dang ci bsgrubs pa thams cad chud za bar mi 'gyur ro/_/gzhan yang gser 'od dam pa shin tu gya nom pa'i mdo sde 'di yang dag par bzung ste/_klog cing 'don par byed na 
[\[111a\]]
[\[111a.1\]]smon pa thams cad 'bras bu dang ldan par 'gyur zhing myur du mngon par 'grub par 'gyur te/_sems rtse gcig tu ma byas pa ni ma gtogs so/_/de'i tshe bram ze de shin tu dang ba'i sems kyis rab tu dga' bar gyur pas thal mo sbyar nas spyi bos yang dag 
[\[111a.2\]]par blangs par gyur to/_/de nas bcom ldan 'das kyis lha mo spobs pa chen mo la bka' stsal pa/_rigs kyi lha mo khyod kyis mdo sde'i rgyal po dam pa 'di rgya cher spel nas mdo sde yang dag par 'dzin pa dag la yongs su skyob pa dang /_yongs su bsrung ba byas pa dang /_sems 
[\[111a.3\]]can thams cad la phan gdags shing bde ba thob par bya ba'i ched du chos de lta bu bstan nas bsam gyis mi khyab pa'i spobs pa byin te/_bsod nams tshad med pa thob par gyur pa dang /_sems bskyed pa rnams myur du byang chub la gzhol bar byas pa legs so legs so/_/gser 
[\[111a.4\]]'od dam pa mchog tu rnam par rgyal ba mdo sde'i rgyal po las lha mo spobs pa chen mo'i le'u ste [{]bcwa [,]bco [}]lnga pa'o//_//de nas dpal gyi lha mo chen mo stan las langs te/_bcom ldan 'das kyi zhabs la phyag byas nas gus pas thal mo sbyar te/_bcom ldan 'das 
[\[111a.5\]]la 'di skad ces gsol to/_/bcom ldan 'das gal te dge slong ngam/_dge slong ma'am/_dge bsnyen nam/_dge bsnyen ma gang la la zhig gser 'od dam pa mchog tu rnam par rgyal ba mdo sde'i rgyal po 'di len pa dang /_'dzin pa dang /_klog pa dang /_'don pa dang /_
[\[111a.6\]]gzhan dag la yang dag par ston par bgyid pa zhig mthong bar gyur na bdag gis sems rtse gcig tu gus pas bkur sti dang mchod pa bgyid do/_/chos smra ba de la 'di lta ste/_bza' ba dang /_btung ba dang /_gos dang /_mal cha dang /_gsos sman dang /_yo byad ci 'tshal 
[\[111a.7\]]ba thams cad phun sum tshogs par sbyar te brel cing phongs pa ma mchis par bgyid do/_/gdugs mtshan du mdo sde'i rgyal po 'di'i tshig gi don ji snyed pa dag la so sor brtags te/_yid la bsams shing yongs su btsal nas bde bar gnas pa dang /_mdo sde 'di 'dzam bu'i 
[\[111b\]]
[\[111b.1\]]gling du rgya cher spel ba'i slad du sems can gang la la dag sangs rgyas brgya stong tshad ma mchis pa snyed las dge ba'i rtsa ba bskyed pa de dag rtag tu thos par 'gyur zhing /_myur du nub par mi 'gyur bar bgyid na bskal pa bye ba khrag khrig brgya stong tshad ma mchis pa snyed du lha dang mi'i 
[\[111b.2\]]longs spyod mchog rnam pa sna tshogs myong bar 'gyur lags so/_/rtag par lo legs shing mu ge'i rgud pa gtan du sel bar 'gyur bas skye bo rnams gtan du bde ba myong bar 'gyur/_sangs rgyas bcom ldan 'das rnams dang mjal bar 'gyur/_slad ma'i dus kyi tshe myur du 
[\[111b.3\]]byang chub chen po'i 'bras bu 'thob par 'gyur bas ngan 'gro gsum dang /_'khor ba'i sdug bsngal gyi bgegs gtan du gcod par 'gyur lags so/_/bcom ldan 'das bdag mngon par dran lags te/_'das pa'i dus kyi tshe de bzhin gshegs pa dgra bcom pa yang 
[\[111b.4\]]dag par rdzogs pa'i sangs rgyas bai DUr+ya dang gser gyi ri bo rin po che'i me tog snang ba dpal gyi yon tan rgya mtsho zhes bgyi ba mtshan rnam pa bcu dang ldan pa zhig byung ste bdag de las dge ba'i rtsa ba bskrun te/_de bzhin gshegs pa des byams pa dang thugs rje'i byin gyis brlabs kyi 
[\[111b.5\]]mthus brtse bar dgongs par gyur pa'i slad du deng bdag gang du bsams pa'i gnas de dang /_gang du bltas pa'i phyogs de dang gang du mchis pa'i yul de dang de dag tu sems can bye ba khrag khrig brgya stong tshad ma mchis pa snyed shin tu bde ba'i longs spyod myong zhing gos dang /_/
[\[111b.6\]]bza' ba dang /_btung ba dang /_'tsho ba'i yo byad dang /_gser dang /_dngul dang /_bai DUr+ya dang /_spug dang /_rdo'i snying po dang /_byi ru dang /_'gron bu dang /_mu tig la sogs pa rin po che ci 'tshal ba thams cad phun sum tshogs par 'gyur ba lags so/_/
[\[111b.7\]]gang la la zhig sems rtse gcig tu gser 'od dam pa mchog tu rnam par rgyal ba mdo sde'i rgyal po 'di klog cing 'don pa des gdugs gcig bzhin du spos sna tshogs bsregs nas me tog dam pa rnams kyis bdag gi ched du de bzhin gshegs pa dgra bcom pa yang dag par 
[\[112a\]]
[\[112a.1\]]rdzogs pa'i sangs rgyas bai DUr+ya dang /_gser gyi ri bo rin po che'i me tog snang ba dpal gyi yon tan rgya mtsho de la mchod pa bgyi'o/_/gzhan yang gdugs gcig bzhin du dus gsum du bdag gi ming nas brjod cing rjes su dran par bgyis nas logs shig tu 
[\[112a.2\]]spos dang /_me tog dang /_zas mchog rnams kyis bdag la mchod cing rtag par mdo sde'i rgyal po dam pa 'di nyan par bgyid na bsod nams 'di lta bu dag 'thob par 'gyur lags so/_/de nas tshigs su bcad de gsol pa/_'di ltar mdo sde 'di ni 'dzin pa'i slad/_/
[\[112a.3\]]bdag dang 'khor rnams gnod pa kun dang 'bral/_/gos zas ci 'tshal phongs pa ma mchis 'gyur/_/gzi byin ldan zhing tshe yang dpag par dka'/_/sa yi ro yang rtag par 'phel bar 'gyur/_/lha rnams dus bzhin char ni rab tu 'bebs/_/lha 'khor de dag rab tu dga' 
[\[112a.4\]]bar 'gyur/_/skyed mos tshal dang 'bru yi lha rnams kyis/_/nags tshal ljon shing 'bras bu rab 'phel zhing /_/'bru rnams thams cad yongs su smin par bgyid/_/rin chen nor tshol bsam pa rdzogs 'gyur zhing /_/ci dang ci smon bsams bzhin 'grub par 'gyur/_/
[\[112a.5\]]bcom ldan 'das kyis dpal gyi lha mo la bka' stsal pa/_khyod kyis 'di ltar sngon gyi rgyud rjes su dran nas drin rjes su bsab pa'i phyir mchod pa byas pa dang /_mtha' yas pa'i sems can rnams la phan gdags shing bde bar bya ba'i ched du mdo sde 'di yongs su spel nas yon tan 
[\[112a.6\]]zad mi shes par byas pa legs so legs so/_/gser 'od dam pa mchog tu rnam par rgyal ba mdo sde'i rgyal po las dpal gyi lha mo chen mo'i le'u ste bcu drug pa'o//_//de nas bcom ldan 'das la dpal gyi lha mo chen mos yang 'di skad ces 
[\[112a.7\]]gsol to/_/bcom ldan 'das byang phyogs na lha'i rgyal po rnam thos kyi bu'i grong khyer nor ldan zhes bgyi ba mchis te/_grong khyer de las mi ring ba na me tog dam pa'i bsod nams kyi 'od ces bgyi ba'i kun dga' ra ba mchis pa de na gzhal med khang mchog dam pa rin po che 
[\[112b\]]
[\[112b.1\]]sna bdun las mngon par grub pa zhig mchis te/_bcom ldan 'das bdag ni rtag par de na gnas lags pas gang la la zhig 'bru rnam pa lnga gdugs gcig bzhin du 'phel ba dang /_bang mdzod rnams rgyas shing gang bar 'tshal bas gus pas dang ba'i sems bskyed 
[\[112b.2\]]de khang pa gcig gtsang mar byas nas ba lang gi lci bas dog sa la zhal zhal bgyis te/_bdag gi gzugs rgyan rnam pa sna tshogs kyis rab tu brgyan pa ri mor bris nas lus legs par bkrus te/_gos gtsang ma bgos nas byug pa dam pas byugs te khang pa gtsang ma'i nang du 
[\[112b.3\]]zhugs te/_bdag gi ched du gdugs re zhing dus gsum du sangs rgyas de'i mtshan dang /_mdo sde 'di'i mtshan nas brjod par sems bskyed de de bzhin gshegs pa bai DUr+ya dang gser gyi ri bo rin po che'i me tog snang ba dpal gyi yon tan rgya mtsho la phyag 'tshal lo/_/zhes brjod 
[\[112b.4\]]nas me tog dang spos rnams thogs te/_zhal zas bda' ba sna tshogs sems rtse gcig tu dbul bar bgyi'o/_/gzhan yang spos dang me tog dang bza' ba dang btung ba rnams kyis bdag gi gzugs brnyan la mchod par bgyi'o/_/gzhan yang bza' ba dang btung ba dag 
[\[112b.5\]]thogs te/_phyogs gzhan du gtor nas 'dre srin rnams la stsal bar bgyi'o/_/yang dag pa'i bden tshig gis dpal gyi lha mo chen mo la gsol ba btab nas ci dang ci gnyer ba'i smon lam gdab par bgyi'o/_/gal te ji skad smras pa bzhin du [{]brdzun [,]rdzun [}]pa ma lags na gsol 
[\[112b.6\]]ba btab pa don dang ldan par mdzad du gsol zhes brjod par bgyi'o/_/de'i tshe dpal gyi lha mos dngos po de rig nas brtse ba'i sems skye bar 'gyur bas de'i khyim du nor dang 'bru rnams rab tu 'phel bar bgyid do/_/de nas sngags bzlas nas bdag g.yar drang bar bgyis te/_
[\[112b.7\]]sngar sangs rgyas kyi mtshan dang byang chub sems dpa'i ming nas brjod de sems rtse gcig tu gus pas phyag bgyi'o/_/phyogs bcu dus gsum gyi sangs rgyas thams cad la phyag 'tshal lo/_/sangs rgyas rin chen gtsug phud la phyag 'tshal lo/_/sangs rgyas dri ma 
[\[113a\]]
[\[113a.1\]]med pa'i 'od zer rin po che'i tog la phyag 'tshal lo/_/sangs rgyas gser tog 'od la phyag 'tshal lo/_/sangs rgyas gser brgya'i 'od kyi snying po la phyag 'tshal lo/_/sangs rgyas gser gdugs rin po che brtsegs pa la phyag 'tshal lo/_/
[\[113a.2\]]sangs rgyas gser gyi me tog 'od zer rgyal mtshan la phyag 'tshal lo/_/sangs rgyas sgron ma chen po'i 'od la phyag 'tshal lo/_/sangs rgyas rin po che chen po'i tog la phyag 'tshal lo/_/shar phyogs kyi sangs rgyas mi 'khrugs pa la phyag 'tshal lo/_/lho phyogs 
[\[113a.3\]]kyi sangs rgyas rin chen tog la phyag 'tshal lo/_/nub phyogs kyi sangs rgyas tshe dpag med la phyag 'tshal lo/_/byang phyogs kyi sangs rgyas lha'i rnga sgra la phyag 'tshal lo/_/byang chub sems dpa' mdzes pa'i tog la phyag 'tshal lo/_/byang chub sems dpa' gser 
[\[113a.4\]]'od la phyag 'tshal lo/_/byang chub sems dpa' gser mdzod la phyag 'tshal lo/_/byang chub sems dpa' rtag tu bshums la phyag 'tshal lo/_/byang chub sems dpa' chos 'phags la phyag 'tshal lo/_/byang chub sems dpa' shin tu bde bar gnas pa la 
[\[113a.5\]]phyag 'tshal lo/_/de ltar sangs rgyas dang byang chub sems dpa' rnams la gus par phyag bgyis nas de'i rjes la sngags bzlas te/_dpal gyi lha mo chen mo bdag g.yar 'dren par bgyid na sngags 'di'i mthus yongs su gnyer ba'i dngos po rnams thams cad mngon 
[\[113a.6\]]par 'grub par 'gyur ro/_/dpal gyi lha mo chen mo la phyag 'tshal lo/_/sngags ni 'di lta ste/_sAd+ya the dan/_pra ti pUr+Nu tsa re/_sa man+tA dar+sha Ne/_ma hA bi hA ra ga ti/_sa man+ta/_bi mA na ga ti/_ma hA kAr+ya/_pra ti prA ba Ne/_satwA ar+tha sa ma tA nu pra pU re/_a yA 
[\[113a.7\]]na/_d+harma tA/_ma hA b+ho gi ni/_ma hA mai tri/_u pa saM hi te/_hi tai Shi/_sa gr-i hI te/_sa mAr+tha a nu pA li ne swA hA/_bcom ldan 'das gang la la zhig gzungs sngags 'di 'don cing yongs su bzung bas bdag g.yar 'dren par bgyid na/_bdag gis 
[\[113b\]]
[\[113b.1\]]g.yar 'dren pa thos nas de'i thad du mchis te smon pa rnams 'grub par bgyid do/_/bcom ldan 'das 'di ni dbang bskur ba'i cho ga'i tshig_/ting nge 'dzin mngon par 'grub pa'i tshig_/yang dag pa'i tshig_/slu ba ma mchis pa'i tshig_/yang dag pa'i spyod pa 
[\[113b.2\]]sems can rnams kyi yang dag pa'i dge ba'i rtsa ba lags pas/_gang la la zhig sngags 'di yang dag par 'dzin cing klog pa dang /_'don pa des gdugs mtshan bdun gyi bar du yan lag brgyad dang ldan pa'i sdom pa yang dag par blangs nas snga dro'i dus kyi tshe sngar so shing 
[\[113b.3\]]bcas te dag par bkrus nas snga dro'i dus kyi tshe spos dang /_me tog gis sangs rgyas thams cad la mchod pa bgyis te/_bdag nyid kyis dngos sdig bshags nas bdag dang sems can rnams smon pa myur du 'grub par bgyi ba'i slad du yongs su bsngo zhing smon lam gdab par 
[\[113b.4\]]bgyi'o/_/khang pa gcig gtsang mar bgyis pa'am/_yang na dben pa'i gnas sam/_dgon pa'i gnas kyang rung ste/_ba lang gi lci bas dkyil 'khor bgyis nas tsan+dan bsregs te mchod par bgyi'o/_/stan mchog gcig bting ste ba dan dang gdugs kyis brgyan par 
[\[113b.5\]]bgyi'o/_/me tog dam pa rnams kyis dkyil 'khor gyi nang bkram ste sems rtse gcig tu sngags bzlas nas bdag der mchi bar re bar bgyi'o/_/bdag de'i tshe de la rjes su sems shing lta bar bgyid pas de'i khang par zhugs te stan la mchis nas de'i mchod pa len par 
[\[113b.6\]]bgyid do/_/de slan chad mi des g.yar lam na bdag mthong bar 'gyur bas ci dang ci smon pa'i dngos po rnams yang dag pa'i tshig gis bsgo nas go bar bgyid do/_/grong ngam/_grong khyer ram/_'brog dgon pa'am/_dge 'dun gyi gtsug lag khang yang rung ste/_
[\[113b.7\]]ci dang ci smon pa thams cad yongs su rdzogs par bgyid pas gser dang /_dngul dang /_nor dang /_rin po che dang /_ba lang dang /_lug dang /_'bru rnams dang /_bza' ba dang /_btung ba dang /_gos rnams yid bzhin du 'thob par 'gyur zhing /_bde ba 
[\[114a\]]
[\[114a.1\]]dang longs spyod mchog la yongs su longs spyod par 'gyur lags so/_/de ltar 'bras bu rnam par smin pa mchog dam pa thob nas kyang skal ba mchog gang lags pa des dkon mchog gsum la mchod cing bdag la yang stsal bar bgyi'o/_/chos kyi 
[\[114a.2\]]'dus pa rgya cher bshams nas bza' ba dang btung ba rnams sbyar te/_spos dang me tog gcal du bkram nas mchod par bgyi'o/_/mchod pa bgyis nas mchod par bgyis pa'i zas lhag ma ci mchis pa btsongs te/_rin blangs nas yang mchod par bgyid na bdag nam 'tsho'i 
[\[114a.3\]]bar du rtag tu de na gnas nas gang zag de la bsrung zhing bskyab pa dang /_phongs shing brel ba ma mchis pa dang smon pa rnams yid bzhin du 'grub par bgyid do/_/dus dus su dbul phongs pa rnams la yang stsal bar bgyi zhing bdag gcig pu'i ched du ser snas phangs par mi 
[\[114a.4\]]bgyi'o/_/rtag par mdo sde 'di bklags nas rgyun 'chad pa ma mchis par mchod par bgyi ste/_bsod nams ci mchis pa de yang thams cad la gtong zhing byang chub tu yongs su bsngos nas 'khor ba las nges par 'byung zhing myur du rnam par grol ba thob par 'gyur bar smon par 
[\[114a.5\]]bgyi'o/_/de nas bcom ldan 'das kyis dpal gyi lha mo la khyod kyis de ltar mdo sde 'di rgya cher spel nas bdag dang gzhan gnyis ka la phan pa bsam gyis mi khyab pa byas pa legs so legs so zhes bsngags pa brjod par gyur to/_/gser 'od dam pa mchog tu rnam par 
[\[114a.6\]]rgyal ba mdo sde'i rgyal po las dpal gyi lha mo chen mos nor 'phel bar byed pa'i le'u ste bcu bdun pa'o//_//de nas sa'i lha mo brtan ma 'khor mang po'i nang nas stan las langs te gus pas thal mo sbyar nas bcom ldan 'das la 'di skad ces gsol to/_/
[\[114a.7\]]bcom ldan 'das gser 'od dam pa mchog tu rnam par rgyal ba mdo sde'i rgyal po 'di da ltar ram/_slad ma'i dus kyi tshe gal te grong ngam/_grong khyer ram/_grong rdal lam/_rgyal po'i pho brang ngam/_dgon pa'i gnas sam/_ri 'am/_phug gam/_nags tshal dag 
[\[114b\]]
[\[114b.1\]]na yang rung ste mdo sde'i rgyal po 'di spel bar bgyid na/_bcom ldan 'das bdag der mchis nas mchod pa dang /_bkur sti dang yongs su bsrung ba dang /_yongs su bskyab pa bgyis te rgya cher spel bar bgyid do/_/sa phyogs gang yang rung ba dag tu chos smra ba'i mkhan 
[\[114b.2\]]po'i ched du khri mthon po btsugs te mdo sde 'di 'chad par bgyid na/_bdag rdzu 'phrul gyi mthus lus mi gda' bar bgyis nas der mchis te/_de'i rkang pa nas spyi bos 'degs par bgyid do/_/bdag chos thos par gyur nas kyang shin tu dang ba'i bsam pas rab tu 
[\[114b.3\]]dga' bar bgyid do/_/chos kyi ro thob pa'i dbang gis gzi byin 'phel bar 'gyur bas mgu ba tshad ma mchis pa thob par 'gyur te/_bdag nyid de lta bu'i phan yon thob pa nyid kyis sa chen po 'di yang dpag tshad stong phrag brgyad cu rdo rje'i dkyil 'khor la thug pa tshun chad sa'i 
[\[114b.4\]]bcud thams cad rab tu 'phel bar bgyid do/_/rgya mtsho bzhi tshun chad kyis chen po ji snyed pa de dag sa'i bcud rgyas shing rab tu gshin pas sngon bas kyang lhag pa dang /_ches khyad par du 'phags par bgyid do/_/'dzam bu'i gling 'di na chu bo dang /_rdzing dang /_rdzing bu dang /_
[\[114b.5\]]ljon shing dang /_sman dang /_nags tshal dang /_me tog dang /_'bras bu dang /_rtsa ba dang /_sdong bu dang /_yal ga dang /_lo ma dang /_'bru rnam pa sna tshogs ci mchis pa de dag kyang dbyibs mdzes shing yid du mchi ba dang /_mang po kun gyis blta bar mos pa dang /_kha 
[\[114b.6\]]dog dang /_dri phun sum tshogs pa dang longs spyod du rung bar bgyid do/_/sems can gang gis bza' ba dang /_btung ba mchog de lta bu dag la longs spyod pa rnams kyang tshe ring zhing kha dog dang stobs dang ldan pa dang /_dbang po rnams bde zhing gzi byin 'phel ba dang /_bro 
[\[114b.7\]]nad rnams ma mchis pa dang /_sems kyi shes rab dpa' zhing ci yang rtsol rngo thogs par 'gyur lags so/_/gzhan yang sa chen po 'di las ji tsam du yongs su spyad par bgyi ba'i dngos po brgya stong ji snyed pa thams cad kyang phun sum tshogs par bgyid lags so/_/bcom 
[\[115a\]]
[\[115a.1\]]ldan 'das rgyu dang rkyen des na 'dzam bu'i gling rnams su rab tu bde zhing lo legs pa dang /_mi rnams dar zhing rgyas pa dang /_gnod pa rnams ma mchis pas sems can ji snyed mchis pa de dag thams cad bde ba myong bar 'gyur lags so/_/de ltar lus dang 
[\[115a.2\]]sems kyis bde ba myong bar gyur nas kyang mdo sde'i rgyal po 'di la shin tu gus pa bskyed nas gang du gnas kyang rung ste/_thams cad kyis yongs su bzung ba dang /_mchod pa dang /_bkur sti dang /_bla mar bgyis shing bsngags pa brjod par smon par bgyi'o/_/gzhan yang 
[\[115a.3\]]chos 'chad pa'i mkhan po chen po de dag gang du chos 'chad pa'i gnas der yang mchis te/_sems can rnams kyi ched du mdo sde'i rgyal po dam pa 'di 'chad par gsol ba gdab par bgyi'o/_/de ci'i slad du zhe na/_bcom ldan 'das mdo sde 'di bshad pa'i dbang gis bdag 
[\[115a.4\]]cag 'khor dang bcas pa thams cad la sman par 'gyur zhing 'od dang /_kha dog dang /_mthu stobs dang /_dpa' zhing gzi byin dang ldan pa dang /_byad bzhin shin tu sdug cing sngon bas ches khyad par du 'phags par 'gyur bas so/_/bcom ldan 'das bdag sa'i lha mo brtan 
[\[115a.5\]]ma yang chos kyi ros tshim par gyur pa'i dbang gis 'dzam bu'i gling dpag tshad bdun stong tshun chad sa thams cad bcud dang ldan pa dang /_snga ma bzhin du sems can ji snyed pa thams cad kyang bde ba myong bar bgyid lags so/_/de lta bas na bcom ldan 'das de'i tshe sems can de 
[\[115a.6\]]dag gis kyang bdag gi drin bsab pa'i slad du bdag cag gdon mi 'tshal bar mdo sde 'di mnyan nas bkur sti dang /_rim gro dang /_mchod pa dang /_bla mar bgyis nas bsngags pa brjod par bgyi'o snyam du bsam par bgyi'o/_/de ltar bsams nas kyang gnas nas byung ste 
[\[115a.7\]]grong dang /_grong khyer dang /_grong rdal dang /_khang khyim dang /_dgon pa'i gnas gang du chos bshad pa'i 'dus pa der mchis nas chos bshad pa'i mkhan po la spyi bos btud de phyag bgyis nas mdo sde 'di mnyan par bgyi'o/_/mdo sde 'di mnyan nas kyang so so nas rang gi 
[\[115b\]]
[\[115b.1\]]gnas su mchis te rab tu dga' ba'i sems bskyed de/_'di skad du bdag cag deng shin tu zab cing bla na ma mchis pa'i chos gya nom pa thos pas 'di ni bsod nams kyi phung po bsam gyis mi khyab pa snyed yongs su bsdus par gyur to/_/mdo sde'i mthu stobs kyi dbang gis 
[\[115b.2\]]bdag cag sangs rgyas bye ba khrag khrig brgya stong tshad ma mchis shing mtha' ma mchis pa snyed la mchod cing rim gro bgyis pas ngan song gsum gyi sdug bsngal mi bzad pa dang bral bar gyur to/_/ma 'ongs pa'i tshe rabs brgya stong gi bar du yang rtag par mtho ris dang mi'i nang du skyes nas bde 
[\[115b.3\]]ba mchog myong bar 'gyur ro zhes brjod par 'gyur ro/_/de'i tshe mi mang po de dag so so nas slar rang rang gi gnas su mchis nas kyang skye bo mang po rnams la mdo sde'i rgyal po 'di las gsungs pa'i dpe gcig tsam mam/_le'u gcig tsam mam/_sngon gyi gtam rgyud gcig tsam 
[\[115b.4\]]mam/_de bzhin gshegs pa gcig gi mtshan tsam mam/_byang chub sems dpa' gcig gi ming tsam mam/_tshig bzhi pa'i tshigs su bcad pa gcig tsam mam/_yang tshig gcig tsam zhig sems can rnams la yang dag par ston par bgyid dam/_tha na mdo sde 'di'i 
[\[115b.5\]]mtshan tsam zhig brjod par bgyid na/_bcom ldan 'das sems can de dag gang na gnas pa'i sa phyogs de dag thams cad bcud dang ldan zhing gzhan bas lhag par 'gyur ba dang /_sa chen po las skye bar 'gyur ba'i dngos po thams cad kyang rgya cher rab tu 'phel zhing rab tu rgyas 
[\[115b.6\]]par 'gyur bas sems can rnams shin tu bde ba'i longs spyod myong bar 'gyur ro/_/rin po che dang nor mang bar 'gyur/_sbyin pa legs par gtong bar 'gyur/_rtag par sems brtan zhing dkon mchog gsum la shin tu mngon par yid ches par 'gyur lags so/_/
[\[115b.7\]]de skad ces gsol pa dang /_de nas bcom ldan 'das kyis sa'i lha mo brtan ma la 'di skad ces bka' stsal to/_/sems can gang la la zhig gser 'od dam pa mchog tu rnam par rgyal ba mdo sde'i rgyal po 'di las tha na tshig gcig tsam zhig thos par gyur na yang tshe 'phos pa'i 'og 
[\[116a\]]
[\[116a.1\]]tu sum cu rtsa gsum dang /_lha'i gnas gzhan dag tu skye bar 'gyur ro/_/sems can gang la la zhig mdo sde'i rgyal po 'di mchod par 'dod pa'i phyir khang khyim dag rab tu brgyan nas bla re gcig bre bar byed dam/_ba dan gcig tsam dpyangs par byed na rgyu dang rkyen 
[\[116a.2\]]des lha'i ris drug po dag tu ji ltar bsams pa bzhin du skye bar 'gyur bas rin po che sna bdun gyi gzhal med khang mchog dam pa dag la yid bzhin du longs spyod par 'gyur/_so so nas lha'i bu mo bdun stong dang phan tshun lhan cig rtse zhing nyin mtshan rtag par khyad par du 'phags pa'i 
[\[116a.3\]]bde ba bsam gyis mi khyab pa dag la longs spyod par 'gyur ro/_/de skad ces bka' stsal pa dang /_de nas bcom ldan 'das la sa'i lha mo brtan mas 'di skad ces gsol to/_/bcom ldan 'das rgyu dang rkyen des na 'khor bzhi po las gang la la zhig chos kyi stan la mchis nas 
[\[116a.4\]]chos 'di yang dag par ston pa na/_bdag gdugs mtshan du gang zag de la yongs su srung zhing yongs su skyob par bgyid na/_rang gi lus mi gda' bar bgyis nas chos kyi stan gyi drung du mchis te de'i rkang pa la 'degs par bgyid lags so/_/bcom ldan 'das mdo sde 'di lta bu 'di ni 
[\[116a.5\]]sems can de dag gis sangs rgyas brgya stong du ma las dge ba'i rtsa ba bskrun pas na 'dzam bu'i gling 'dir rgya cher 'phel zhing nub par mi 'gyur ba lags so/_/sems can gang gis mdo sde 'di mnyan par bgyid pa de dag ni slad ma'i dus kyi tshe bskal pa bye ba khrag khrig brgya stong tshad ma mchis pa snyed 
[\[116a.6\]]kyi bar du lha dang mi'i nang du rtag par bde ba mchog la longs spyod par 'gyur/_sangs rgyas mang po dang mjal nas myur du bla na med par yang dag par rdzogs pa'i byang chub mngon par rdzogs par 'tshang rgya bar 'gyur/_ngan song gsum dang 'khor ba'i sdug bsngal myong bar mi 'gyur lags so/_/
[\[116a.7\]]de nas bcom ldan 'das la sa'i lha mo brtan mas yang 'di skad ces gsol to/_/bcom ldan 'das bdag la sngags kyi snying po lha dang mi rnams la phan 'dogs shing thams cad la bde bar bgyid pa mchis te/_skyes pa dang /_bud med dang /_'khor bzhi po dag las gang la la zhig 
[\[116b\]]
[\[116b.1\]]bdag gi lus yang dag pa mngon sum du mthong bar 'tshal ba des sems rtse gcig tu gzungs 'di yongs su 'dzin par bgyid na/_ji ltar smon pa thams cad yid bzhin du 'grub par bgyid do/_/'di lta ste/_nor dang rin po che'i gter dang /_mngon par shes pa dang /_tshe ring ba'i 
[\[116b.2\]]sman dam pa gnyer ba dang /_sems can gyi nad mang po gso ba dang /_phyir rgol ba'i dgra pham par bgyi ba dang tha dad par smra ba rnams tshar gcod par 'tshal na khang pa gtsang mar bgyis te dkyil 'khor bgyi'o/_/lus bkrus te gos sar pa gtsang ma bgos nas rtswa'i stan gyi steng du mchis 
[\[116b.3\]]te ring bsrel dang sku gzugs kyi spyan sngar ram/_yang na ring bsrel dang bcas pa'i mchod rten gyi drung du bdug pa bsregs te/_me tog gtor nas bza' ba dang /_btung ba dag gis mchod pa bgyis te/_zla ba yar gyi ngo tshes brgyad la skar ma rgyal rdzogs pa na g.yar 'dren pa'i sngags 
[\[116b.4\]]'di bzla bar bgyi'o/_/tad+ya thA/_tsi li tsi li/_tsu ru tsu ru/_ku ru ku ru/_ku Tu ku Tu/_to Tu to Tu/_ba ha ba ha/_ba ri sha ba ri sha swA hA/_bcom ldan 'das rig sngags 'di 'khor bzhi po las gang la la zhig gis lan brgya rtsa brgyad bzlas nas bdag g.yar 'dren par bgyid na 
[\[116b.5\]]bdag gis de'i ched du g.yar 'dren pa der mchi bar 'gyur lags so/_/gzhan yang bcom ldan 'das sems can gang la la zhig bdag dngos po mngon sum du mngon par mthong zhing lhan cig gtam bgyid par 'tshal na yang snga ma bzhin du cho ga bshams nas gzungs 'di bzlas par 
[\[116b.6\]]bgyi'o/_/tad+ya thA/_any+tsa ni/_kya li k+Sha ni/_shi shi d+ha ri/_ha ha hi hi/_ku ru ba re swA hA/_bcom ldan 'das gang la la zhig sngags 'di 'don pa na lan brgya rtsa brgyad bzlas nas sngags snga ma yang 'don par bgyid na bdag gdon mi 'tshal bar lus mngon du bstan nas des ji 
[\[116b.7\]]ltar smon pa thams cad yongs su rdzogs par bgyid pas nam yang chab mi 'tshal bar bgyid do/_/gal te sngags 'di 'don par 'tshal na sngar lus bsrung ba'i sngags 'di 'don par bgyi'o/_/tad+ya thA/_shi ri shi ri/_bA sha ka ti/_ta ti kuT+Ti/_pU ta/_pU de ri/_pU de ri/_
[\[117a\]]
[\[117a.1\]]Ti Te pa Ti/_ku ku Ti/_ka ba tsi li swA hA/_bcom ldan 'das sngags 'di 'don pa'i tshe tshon sna lnga'i skud pa blangs nas sngags lan nyi shu rtsa gcig bzlas te/_mdud pa nyi shu rtsa gcig bgyis nas/_dpung pa g.yon pa la bcings na slan chad lus bsrung 
[\[117a.2\]]ba bgyis pas 'jigs pa ma mchis par 'gyur ro/_/gang la la zhig sems rtse gcig tu sngags 'di zlos par bgyid na/_bsam pa rnams yid bzhin du 'grub par 'gyur te/_bdag sho be mi mchi ste/_bdag gi dbang du sangs rgyas dang chos dang dge 'dun dkon mchog gsum 
[\[117a.3\]]bzhugs pas mad pa nyid du rab tu mkhyen par 'gyur lags so/_/de nas bcom ldan 'das kyis sa'i lha mo brtan ma la bka' stsal pa/_khyod yang dag pa'i bden tshig gi sngags kyis btab pa'i mdo sde'i rgyal po 'di dang /_chos smra ba dag la yongs su bsrung bar byas pa legs 
[\[117a.4\]]so legs so/_/rgyu dang rkyen 'dis khyod bsod nams kyi rnam par smin pa tshad med pa snyed 'thob par 'gyur ro/_/gser 'od dam pa mchog tu rnam par rgyal ba mdo sde'i rgyal po las sa'i lha mo brtan ma'i le'u ste [{]bcwa [,]bco [}]brgyad pa'o//_//de nas gnod sbyin 
[\[117a.5\]]gyi sde dpon chen po yang dag shes zhes bya ba gnod sbyin gyi sde dpon nyi shu rtsa brgyad po dag dang lhan cig tu 'khor mang po'i nang nas stan las langs te bla gos phrag pa gcig la gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar 
[\[117a.6\]]nas bcom ldan 'das la 'di skad ces gsol to/_/bcom ldan 'das gser 'od dam pa mchog tu rnam par rgyal ba mdo sde'i rgyal po 'di da ltar ram/_slad ma'i dus kyi tshe grong ngam/_grong khyer ram/_grong rdal lam/_ljongs sam/_ri'am/_dgon pa'am/_nags 
[\[117a.7\]]tshal lam/_rgyal po'i pho brang ngam/_dge 'dun gnas pa'i gnas dag tu yang rung ste/_yang dag par bstan nas rgya cher spel bar bgyid na/_bcom ldan 'das bdag gnod sbyin gyi sde dpon chen po yang dag shes gnod sbyin gyi sde dpon nyi shu rtsa brgyad dang lhan cig tu der mchis 
[\[117b\]]
[\[117b.1\]]nas so so nas rang gi lus mi gda' bar bgyis te/_ci rigs par chos smra ba'i mkhan po de dang /_chos nyan pa'i 'khor de dag yongs su bsrungs nas gnod pa rnams spangs te rtag par bde ba myong bar bgyid do/_/skyes pa'am/_bud med dam/_khye'u 'am/_bu mo gang la 
[\[117b.2\]]la zhig mdo sde 'di las tha na tshig bzhi pa'i tshigs su bcad pa gcig tsam yang dag par 'dzin par bgyid dam/_tshig gcig tsam yang dag par 'dzin par bgyid dam/_mdo sde'i rgyal po 'di'i mtshan tsam smos par bgyid dam/_mdo sde 'di las gsungs pa'i de bzhin gshegs 
[\[117b.3\]]pa gcig gi mtshan tsam mam/_byang chub sems dpa' gcig gi ming tsam brjod par sems bskyed nas gus pas rim gro dang /_mchod pa bgyid na bdag gis yongs su bsrung zhing byin gyis brlabs nas gnod pa ma mchis par bgyis te sdug bsngal spangs nas bde ba 'thob par 
[\[117b.4\]]'gyur ro/_/bcom ldan 'das ci'i slad du bdag gi ming yang dag shes zhes bgyi ba'i rgyu dang rkyen gang lags pa de ni bcom ldan 'das nyid kyis mngon sum du mkhyen pa lags te/_bdag gis chos rnams rig pa dang /_bdag gis chos thams 
[\[117b.5\]]cad kyi ji snyed pa dang /_chos thams cad kyi ji lta ba dang /_chos thams cad kyi rnam pa dang /_ngo bo nyid dang /_bye brag ji snyed pa thams cad gsal bar rtogs pa lags so/_/bcom ldan 'das 'di ltar chos rnams bdag gis khong du chud par gyur pas bdag dpag par dka' ba'i ye shes kyi snang ba dang ldan pa 
[\[117b.6\]]dang /_bdag dpag par dka' ba'i ye shes kyi sgron ma dang ldan pa dang /_bdag dpag par dka' ba'i ye shes kyi spyod pa dang ldan pa dang /_bdag dpag par dka' ba'i ye shes kyi phung po dang ldan pa dang /_bdag dpag par dka' ba'i ye shes kyi spyod yul rnams mngon par rtogs 
[\[117b.7\]]par gyur pa lags so/_/bcom ldan 'das bdag gis 'di ltar chos thams cad yang dag par rig_/yang dag par gsal bar rtogs/_yang dag par khong du chud/_yang dag par so sor rtogs par bgyid pas bcom ldan 'das rgyu dang rkyen de'i slad 
[\[118a\]]
[\[118a.1\]]du gnod sbyin gyi sde dpon chen po yang dag shes zhes bgyi ba lags te/_don de'i slad du bdag gis chos smra ba'i mkhan po de'i tshig gi spobs pa gsal zhing rgyan dang ldan pa dang /_gzi byin dang mdangs ba spu'i bu ga kun nas 'jug pa dang /_lus kyi mthu stobs 
[\[118a.2\]]dang ldan pa dang /_gzi byin dang ldan zhing dpa' ba dang /_dpag par dka' ba'i ye shes kyi snang ba thams cad phun sum tshogs pa dang /_yang dag pa'i dran pa thob nas spa gong ba ma mchis pa dang /_de'i lus la phan 'dogs shing nyams pa ma mchis pa dang /_dbang po rnams bde 
[\[118a.3\]]zhing rtag par dga' ba bskyed par bgyi'o/_/rgyu dang rkyen de'i slad du sems can gang dag sangs rgyas brgya stong du ma las dge ba'i rtsa ba bskyed nas bsod nams kyi las mngon par sgrub pa dag gi ched du 'dzam bu'i gling dag tu rgya cher spel nas myur du nub par mi 'gyur bar bgyid pas sems 
[\[118a.4\]]can de dag gis mdo sde 'di thos nas bsam gyis mi khyab pa'i ye shes kyi snang ba chen po dang /_bsod nams kyi phung po tshad ma mchis pa 'thob par 'gyur zhing slad ma'i dus kyi tshe yang bskal pa bye ba khrag khrig tshad ma mchis pa'i bar du bsam gyis mi khyab pa'i lha dang /_mi'i bde ba myong ba dang /_
[\[118a.5\]]rtag par sangs rgyas mang po dang mjal nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bas gshin rje'i 'jig rten dang /_ngan song gsum gyi sdug bsngal shin tu mi bzad pa dag kyang myong bar mi 'gyur lags so/_/de nas bcom 
[\[118a.6\]]ldan 'das la gnod sbyin gyi sde dpon chen po yang dag shes kyis 'di skad ces gsol to/_/bcom ldan 'das bdag la gzungs mchis te/_sems can rnams la sman par bgyi zhing brtse ba'i slad du deng bcom ldan 'das kyi spyan sngar bdag nyid kyis bshad par bgyi'o/_/
[\[118a.7\]]de nas sngags smras pa/_na mo bud+d+hA ya/_na mo d+harmA ya/_na maHsa~M g+hA ya/_na mo pra h+mA ya/_na ma in+d+rA ya/_na mash+tsa tur NAM ma hA rA dzA nAM/_tad+ya thA/_hi li hi li/_mi li mi li/_gau ri ma hA gau ri/_gan+d+ha ri/_ma hA gan+d+ha ri/_dri mi Di/_ma hA dri mi Di/_dan+Da khu khun ti/_ha ha ha ha 
[\[118b\]]
[\[118b.1\]]ha/_hi hi hi hi hi/_hu hu hu hu hu/_ha lo d+ha me/_gud+d+ha me/_tsa tsa tsa tsa/_tsi tsi tsi tsi/_tsu tsu tsu tsu/_tsaN+De shwa ra/_shi kha ra shi kha ra/_u tiSh+Tha he/_b+ha ga bAn saM bid dz+nyA ya swA hA/_gang la la zhig rig sngags 'di 'dzin par bgyid na bdag gis 'tsho ba'i yo byad sman dang /_bza' ba dang /_
[\[118b.2\]]btung ba dang /_gos dang /_me tog dang /_'bras bu dang /_rin po che ngo mtshar che ba dag gis rim gro bgyid do/_/gal te skyes pa dang /_bud med dang /_khye'u dang /_bu mo dang /_gser dang /_dngul dang /_rin po che dang /_rgyan phreng gi rnam pa rnams yongs su gnyer bar bgyid na 
[\[118b.3\]]yang bdag gis thams cad sbyar nas ji ltar smon pa bzhin rgud cing phongs pa ma mchis par bgyid do/_/rig sngags 'di mthu chen po dang ldan pas sngags 'don pa'i tshe/_bdag myur du de'i thad du mchis nas thogs pa ma mchis par yid bzhin du 'grub par bgyid do/_/sngags 'di 'don 
[\[118b.4\]]pa'i tshe cho ga ci rigs par bgyis nas thog ma kho nar gnod sbyin yang dag shes kyi gzugs 'phang du chag bzhi lnga tsam mchis pa sug pa na dgra sta thogs pa ri mor bri bar bgyi'o/_/gzugs brnyan de'i mdun du dkyil 'khor gru bzhir bgyis nas bum pa bzhi sbrang rtsi'i chab bam/_bu 
[\[118b.5\]]ram gyi chab kyis bkang ste bzhag nas byug spos dang /_phye ma dang /_bdug spos dang /_me tog dang /_phreng ba rnams kyang bkram par bgyi'o/_/gzhan yang dkyil 'khor gyi mdun du thab gcig bgyis te/_de'i nang du sol ba'i zhugs stsal nas mar dang yungs kar 
[\[118b.6\]]bsregs te/_snga ma'i sngags de lan brgya rtsa brgyad bzlas nas/_sngags lan re zhing lan cig bsregs na/_bdag gnod sbyin gyi sde dpon chen po rang nyid drung du mchis nas lus mngon du bstan te/_sngags 'don pa'i mi de la khyod ci dang ci dgos pa dang /_yid la ci 
[\[118b.7\]]'dod pa'i dngos po gang yin pa de smros shig ces 'dri bar bgyid do/_/bdag gis ji skad mchi ba bzhin yongs su gnyer ba'i dngos po rnam pa thams cad phun sum tshogs par bgyid do/_/gal te gser dang /_dngul dang /_gter 'tshal bar gyur tam/_yang na lha'i drang srong 
[\[119a\]]
[\[119a.1\]]du gyur nas nam mkha' la mchi bar 'tshal lam/_lha'i mig gi mngon par shes pa dang /_gzhan gyi sems 'tshal ba dang /_sems can thams cad la yid bzhin du rang dbang thob nas nyon mongs pa bcad de myur du rnam par grol ba thob pa la dgod 
[\[119a.2\]]par 'tshal na yang thams cad phun sum tshogs par bgyid do/_/de nas bcom ldan 'das kyis gnod sbyin gyi sde dpon chen po yang dag shes la bka' stsal pa/_khyod kyis 'di ltar sems can thams cad la phan gdags pa'i phyir rig sngags 'di bshad de/_yang 
[\[119a.3\]]dag pa'i chos yongs su bsrungs nas bsod nams kyis mtha' yas pa rnams la phan btags pa legs so legs so/_/gser 'od dam pa mchog tu rnam par rgyal ba mdo sde'i rgyal po las/_gnod sbyin gyi sde dpon chen po yang dag shes kyi le'u ste bcu 
[\[119a.4\]]dgu pa'o//_//de nas sa'i lha mo chen mo brtan ma zhes bya ba 'khor mang po'i nang nas stan las langs te/_bcom ldan 'das kyi zhabs la mgo bos phyag byas nas gus pas thal mo sbyar te/_bcom ldan 'das la 'di skad ces gsol to/_/bcom ldan 
[\[119a.5\]]'das yul rnams su mi'i rgyal po bgyid pa la gal te yang dag pa'i chos ma mchis par gyur na/_yul skyong zhing skye bo mang po rnams kyang gso ba'i rngo mi thogs la bdag nyid kyang yun ring du khyad par du 'phags pa'i rgyal thabs la gnas par mi 'gyur na/_bcom 
[\[119a.6\]]ldan 'das byams pa dang /_thugs rjes thugs brtse bar dgongs te/_bdag la rgyal po'i chos lugs yang dag pa'i bstan bcos yul skyong bar bgyid pa'i don gang lags pa bkas bshad du gsol/_/des na mi'i rgyal po rnams chos 'di thos pa'i 
[\[119a.7\]]dbang gis ji skad bstan pa bzhin du mngon par sgrub cing yang dag par 'jig rten 'dul ba dang /_khyad par du 'phags pa'i rgyal thabs gtan du bde zhing zhi ba dang /_yul na gnas pa'i skye bo thams cad la yang sman par 'gyur lags so/_/de nas bcom ldan 
[\[119b\]]
[\[119b.1\]]'das kyis 'khor mang po'i nang du sa'i lha mo brtan ma la bka' stsal pa/_khyod legs par nyon cig_/sngon 'das pa'i dus kyi tshe rgyal po stobs kyi gtso bo'i tog ces bya ba byung ngo /_/rgyal po de'i bu mdzes pa'i tog ces bya ba zhig yod de/_spyi bo nas dbang 
[\[119b.2\]]bskur nas ring po ma lon par de nas rgyal po yab kyis mdzes pa'i tog la 'di skad ces smras so/_/rgyal po'i chos lugs yang dag pa'i bstan bcos lha'i bdag po'i man ngag ces bya ba yod de/_nga sngon spyi bo nas dbang bskur nas yul gyi bdag po byas pa'i tshe nga'i yab 
[\[119b.3\]]shes pa'i stobs kyi gtso bo'i tog ces bya bas nga la rgyal po'i chos lugs yang dag pa'i bstan bcos 'di bstan pas/_ngas bstan bcos 'di la brten nas lo nyi khri'i bar du yul legs par bskyangs te/_ngas skad cig gcig tsam gyi bar du yang chos ma yin 
[\[119b.4\]]pa spyad par bya'o snyam pa'i bsam pa byung ma myong ngo /_/deng khyod kyang de bzhin du chos ma yin pas yul skyong bar ma byed cig_/ci'i phyir rgyal po'i chos lugs yang dag pa'i bstan bcos zhes bya zhe na/_khyod deng legs par nyon cig dang khyod la bstan par bya'o/_/
[\[119b.5\]]de nas de'i tshe rgyal po stobs kyi gtso bo'i tog gis rgyal bu de la tshigs su bcad pa gya nom pa dag gis yang dag par bstan bcos mngon par bstan pa/_ngas ni sems can bde bya dang /_/'jig rten the tsom bcad pa dang /_/nyes dmigs mang po bsal ba'i phyir/_/
[\[119b.6\]]rgyal khrims bstan bcos bshad par bya/_/lha yi bdag po thams cad dang /_/mi yi rgyal po gang yin pa/_/dga' ba'i sems ni rab skyed la/_/thal mo sbyar nas ngas bshad nyon/_/sngon byung lha 'khor mang po rnams/_/rdo rje'i ri la 'dus pa na/_/rgyal 
[\[119b.7\]]bzhi stan las langs nas ni/_/tshangs chen la ni 'di skad zhus/_/tshangs bdag mchog tu gtsor gyur cing /_/lha yi nang na dbang phyug che/_/bdag cag la ni brtser dgongs nas/_/the tsom rnams ni gcad du gsol/_/ji ltar mi yi 'jig rten skyes/_/rgyal 
[\[120a\]]
[\[120a.1\]]po zhes ni bgyi bar 'gyur/_/gzhan yang rgyu rkyen gang gi slad/_/lha yi bu zhes bgyi bar 'gyur/_/ji ltar mir ni skyes pa la/_/gcig pu mi yi bdag po 'thob/_/ji ltar mtho ris gnas dag tu/_/lha yi rgyal po bgyid par 'gyur/_/de 
[\[120a.2\]]ltar 'jig rten skyong dag gis/_/tshangs rgyal de la zhus pa dang /_/de tshe tshangs pa'i bdag po yis/_/de dag la ni 'di skad smras/_/'jig rten skyong khyod shes par byos/_/sems can la ni phan bya'i phyir/_/nga la yul skyong chos dris pas/_/ngas bshad khyod kyis 
[\[120a.3\]]legs par nyon/_/sngon gyi las kyi mthu yis ni/_/lhar skyes rgyal por gyur pa yin/_/gal te mi nang gnas gyur nas/_/dbang sdud mi yi bdag po byed/_/lha rnams lhan cig byin brlabs nas/_/de 'og ma yi mngal du 'jug_/ma yi mngal na gnas pa na/_/lha 
[\[120a.4\]]rnams kyis ni srung bar byed/_/mi yi 'jig rten skyes gyur kyang /_/gtso mchog gyur phyir lha zhes bya/_/lha rnams kyis ni bsrungs pas na/_/lha yi bu zhes brjod pa yin/_/sum cu rtsa gsum bdag po yis/_/stobs bgos mi rgyal stongs par byed/_/lha ni mang 
[\[120a.5\]]po thams cad kyis/_/rang dbang stobs ni rab bstangs nas/_/chos min kun ni rab bsal te/_/sdig pa'i las ni skyed mi byed/_/sems can dge ba sgrub bskul nas/_/mtho ris gnas su skye bar byed/_/mi dang lha min 'khor dag dang /_/dri za dang ni srin 
[\[120a.6\]]po dang /_/gdol pa la sogs thams cad kyis/_/stobs kyi phyed ni stor bar byed/_/pha mas stobs phyed bstangs nas ni/_/sdig spong dge ba sgrub la 'dzud/_/lha rnams lhan cig rab bsrungs nas/_/dge sdig rnam smin ston par byed/_/dge sdig las 
[\[120a.7\]]ni byas gyur na/_/da ltar tshe 'di nyid la ni/_/lha rnams lhan cig rab bsrungs nas/_/dge sdig rnam smin ston par byed/_/yul mis sdig pa'i las byas la/_/rgyal spangs nan tur mi byed na/_/'di ni yang dag rigs pa min/_/chos bzhin chad pas gcad par 
[\[120b\]]
[\[120b.1\]]bya/_/gal te nyes mthong mi 'gog na/_/chos min rab tu 'phel 'gyur bas/_/rgyal po de yi yul khams su/_/g.yo sgyu mang du 'phel bar 'gyur/_/rgyal pos nyes byed mthong ba la/_/gal te zlog par mi byed na/_/sum cu rtsa gsum lha 'khor rnams/_/
[\[120b.2\]]thams cad khong khro'i sems skye 'gyur/_/rgyu des rgyal khrims nyams 'gyur zhing /_/g.yo sgyu 'jig rten 'phel 'gyur bas/_/pha rol dgra 'khor dag gis ni/_/yul de bcom nas 'jig par byed/_/gnas pa'i khyim dang yo byad dang /_nor bsags 
[\[120b.3\]]thams cad stor bar 'gyur/_/g.yo sgyu sna tshogs skyes pas na/_/phan tshun gcig la gcig kyang 'phrog_/yang dag chos kyis rgyal thob kyang /_/chos bzhin du ni mi spyod pas/_/yul mi thams cad 'thor 'gyur te/_/glang pos pad+ma'i rdzing brdzis 'dra/_/
[\[120b.4\]]rlung drag ldang la dus kyang med/_/mi 'phrod char ni dus min 'bab/_/rgyu skar ltas ngan mang po ston/_/nyi zla gcan zin 'od kyang med/_/rgyal pos yang dag chos spangs pas/_/'bru rnams me tog 'bras bu dang /_lo tog thams cad mi smin cing /_/yul na 
[\[120b.5\]]mu ge 'byung bar 'gyur/_/rgyal pos yang dag chos spangs nas/_/sdig chos mi ni ston byed na/_/gzhal med khang gnas lha rnams kyis/_/mthong nas mya ngan skye bar 'gyur/_/lha rgyal 'khor bcas de dag gis/_/'di skad du ni smra bar 'gyur/_/rgyal 
[\[120b.6\]]'dis chos min rab spyad nas/_/sdig pa'i grogs po bsten pas na/_/rgyal srid yun ring brtan mi 'gyur/_/lha rnams thams cad rab mi dga'/_/de dag khros par gyur pa'i phyir/_/yul de 'jig par 'gyur zhes zer/_/chos min mi ni rab brten pas/_/
[\[120b.7\]]yul khams 'phel bar 'gyur bas na/_/'thab rtsod g.yo sgyu mang por 'gyur/_/rims nad sdug bsngal mang po skye/_/lha yi bdag po srung mi byed/_/lha gzhan thams cad spong bar byed/_/de yi yul ni rang zhig nas/_/rgyal po sdug bsngal myong bar 
[\[121a\]]
[\[121a.1\]]'gyur/_/pha ma chung ma bu rnams dang /_/phu nu dang ni sring mo rnams/_/cig car sdug dang bral 'gyur zhing /_/tha mar bdag kyang 'chi bar 'gyur/_/ltas ngan skar mda' dag kyang ltung /_/nyi ma gnyis ni cig car 'char/_/pha rol dgra 
[\[121a.2\]]ni nyer 'ongs pas/_/yul mi 'chi bar 'khrug phrad 'gyur/_/yul bkur blon po chen po rnams/_/nyes med glo bur 'chi bar 'gyur/_/glang po rta sogs gces pa rnams/_/thams cad 'thor zhing stongs par 'gyur/_/yul yul kun du dgra yod 
[\[121a.3\]]pas/_/mi ni phal cher dus min 'chi/_/'dre srin mang po yul zhugs pas/_/rims nad kun du 'phel bar 'gyur/_/yul mi blon po chen po dang /_/nye phan mang po thams cad kyang /_/sems ni g.yo sgyu bcas pas na/_/thams cad chos min spyod par 'gyur/_/
[\[121a.4\]]chos min spyod pa mthong gyur na/_/snying du sdug cing bkur bar byed/_/dge chos spyod pa'i mi dag la/_/sdug bsngal nyon mongs chad pas gcod/_/ma rungs byams shing bkur ba dang /_/dge ba chad pas bcad pa'i phyir/_/gza' skar rlung dang char pa rnams/_/
[\[121a.5\]]thams cad dus su rgyu mi 'gyur/_/nyes dmigs rnam gsum skye bar 'gyur/_/yang dag chos ni nub 'gyur zhing /_/sems can kha dog 'od mi ldan/_/sa yi bcud ni thur du 'bab/_/sdig bkur dge la brnyas pas na/_/gzhan yang nyes dmigs rnam gsum 
[\[121a.6\]]'byung /_/dus min sad dang ser ba 'bab/_/mu ge'i sdug bsngal kun du khyab/_/lo tog [(]'dras [,]'bras [)]bu mang po rnams/_/thams cad ro zhim nyams par 'gyur/_/de dag gi ni yul khams na/_/sems can phal cher na bar 'gyur/_/de yi yul na ljon shing 
[\[121a.7\]]rnams/_/sngon chad 'bras bu zhim chags pa/_/de yi dbang gis nyams 'gyur bas/_/kha rtsub ro mchog med par 'gyur/_/sngon gyi kun dga' nags tshal mchog_/snying du sdug cing rtse ba'i gnas/_/thams cad skams shing rnyings 'gyur bas/_/mthong 
[\[121b\]]
[\[121b.1\]]ba kun gyis mya ngan skye/_/sA lu nas dang lo tog rnams/_/ro zhim khad kyis med gyur pas/_/bza' tshe sems kyang mi dga' na/_/'byung chen 'phel byed ga la nus/_/sems can kha dog 'od nyams shing /_/mthu stobs zad cing nyams par 'gyur/_/kha zas 
[\[121b.2\]]mang po zos kyang ni/_/'grangs pa nyid du yong mi 'gyur/_/yul khams de na yod pa yi/_/sems can rnam pa ji snyed pa/_/stobs chung dpa' bshor med pas na/_/bya ba dag ni byed mi nus/_/yul mi phal cher nad thebs pas/_/sdug bsngal sna tshogs lus 
[\[121b.3\]]gzir 'gyur/_/'dre srin kun du khyab pas na/_/thams cad kun du srin por skye/_/rgyal pos chos min rab spyad nas/_/mi dge'i grogs po bsten pas na/_/'jig rten rnam pa gsum po kun/_/des na gnod pa sna tshogs myong /_/de 'dra'i nyes dmigs 
[\[121b.4\]]mtha' med pa/_/yul nas 'byung bar 'gyur ba yang /_/sdig can mi ni mthong 'gyur yang /_/yal bor ma bskrad pa las gyur/_/lha rnams kun gyis byin brlabs nas/_/yul gyi rgyal po byas gyur kyang /_/yang dag dam pa'i chos dag gis/_/yul 
[\[121b.5\]]khams yongs su srung mi byed/_/gang zhig dge spyod sgrub byed na/_/rtag tu mtho ris gnas su skye/_/gal te sdig pa'i las byas pa/_/tshe 'phos nges par ngan 'gror ltung /_/gal te rgyal pos yul mi rnams/_/thal rangs nyes pa byed 'jug na/_/
[\[121b.6\]]sum cu rtsa gsum lha tshogs rnams/_/thams cad rab gdungs sems skye 'gyur/_/lha rnams dang ni pha ma yi/_/bstan dag bzhin du mi byed pa/_/'di ni chos min mi yin pas/_/rgyal po sri zhu'i bu ma yin/_/gal te rang gi yul khams su/_/chos min 
[\[121b.7\]]spyod pa mthong ba'i tshe/_/chos bzhin chad pas gcod byed cing /_/yal dor sems ni mi bskyed na/_/de phyir lha tshogs mang po kun/_/rgyal po de la skyob par byed/_/byang chub spyod pa bsgrub pa'i phyir/_/sdig pa'i chos rnams zhi byed na/_/rgyal po tshe 'di nyid la ni/_/
[\[122a\]]
[\[122a.1\]]mthong ba'i rnam smin nges par myong /_/dge dang mi dge'i las dag la/_/spyod spong sems can bskul nas ni/_/dge sdig rnam smin bstan pas na/_/de phyir mi rgyal thob nas kyang /_/lha rnams lhan cig byin brlabs nas/_/thams cad yi 
[\[122a.2\]]rang 'gyur ba yin/_/bdag dang gzhan la phan gdags phyir/_/yang dag chos kyis yul bskyang bya/_/g.yo sgyu byed pa mthong gyur na/_/chos bzhin chad pas gcad par bya/_/gal te rgyal thabs stor ba dang /_/srog 'bab rkyen zhig byung na yang /_/nams 
[\[122a.3\]]kyang sdig chos mi spyod cing /_/sdig pa mthong na spang bar bya/_/gnod pa'i nang na mchog lci bas/_/rgyal srid stor las lhag pa med/_/'di kun g.yo sgyu mi las gyur/_/des na chad pas gcad par bya/_/g.yo sgyu byed pa yod gyur na/_/rgyal srid dag kyang 
[\[122a.4\]]stor 'gyur zhing /_/rgyal srid dag kyang nyams 'gyur bas/_/glang chen me tog tshal zhugs 'dra/_/de yis mi rgyal byas kyang ni/_/chos kyis yul ni ma bskyangs pas/_/lha dbang thams cad mi dga' zhing /_/lha ma yin yang de bzhin no/_/de lta bas na chos bzhin 
[\[122a.5\]]du/_/sdig pa byed pa chad pas gcad/_/dge bas sems can gdul bya zhing /_/chos min rjes su 'brang mi bya/_/lus dang srog ni spang sla yi/_/mi dge grogs rjes 'brang mi bya/_/nye ba dang ni nye min pa/_/thams cad mnyam pa nyid du blta/_/yang dag chos 
[\[122a.6\]]kyis rgyal byed na/_/yul mi mi drang med pa'i phyir/_/chos rgyal grags dang ldan 'gyur bas/_/khams gsum kun du grags par 'gyur/_/sum cu rtsa gsum lha tshogs rnams/_/dga' nas 'di skad smra bar 'gyur/_/'dzam gling chos rgyal gang yin pa/_/
[\[122a.7\]]de ni bdag gi bu yin te/_/dge bas sems can 'dul byed cing /_/yang dag chos kyis yul bskyangs nas/_/yang dag chos spyod bskul bas na/_/bdag cag gnas su skye 'gyur zer/_/lha dang mi yi bu rnams dang /_/lha ma yin gyi 'khor rnams kyang /_/
[\[122b\]]
[\[122b.1\]]rgyal pos yang dag chos 'dul rgyus/_/rtag tu sems ni dga' bar 'gyur/_/lha tshogs thams cad rab dga' nas/_/mi rgyal de la srung bar byed/_/gza' skar rang gi lam rgyu zhing /_/nyi zla tshad las 'da' mi byed/_/rlung ni rtag par dus bzhin ldang /_/bdud 
[\[122b.2\]]rtsi'i char ni dus bzhin 'bab/_/lo tog thams cad smin legs pas/_/mi rnams mu ge med par 'gyur/_/lha tshogs mang po thams cad kun/_/rang gi pho brang gang 'gyur bas/_/de phyir mi rje khyod kyis ni/_/lus spangs yang dag chos spel byos/_/rin chen chos la 
[\[122b.3\]]bkur byed na/_/des na mang po bde 'gyur bas/_/rtag par yang dag chos bsten nas/_/yon tan bdag nyid brgyan par bya/_/'khor rnams rtag par rab dga' zhing /_/sdig pa rnams ni spong bar byed/_/chos kyis sems can 'dul byed pas/_/rgyun du bde ba 
[\[122b.4\]]'thob par 'gyur/_/mi rnams de dag thams cad kun/_/dge ba bcu ni spyod byed na/_/yul khams rtag par lo legs shing /_/yul ni zhi ba nyid du 'gyur/_/rgyal po chos kyis mi 'dul zhing /_/dge bas sdig spyod 'dul byed na/_/snyan pa'i grags pa 
[\[122b.5\]]'thob 'gyur zhing /_/sems can rnams ni bde bar byed/_/de nas de'i tshe sa chen po la gnas pa'i mi'i rgyal po thams cad dang 'khor mang po rnams bcom ldan 'das kyis sngon gyi mi'i rgyal pos yul skyong ba'i chos kyi don bkas bshad pa thos pas thams cad 
[\[122b.6\]]ngo mtshar rmad du gyur pa dang /_rab tu dga' ba thob par gyur pas shin tu dang ba'i mngon par yid ches pa dag gis bka' yang dag par blangs te spyod par gyur to/_/gser 'od dam pa mchog tu rnam par rgyal ba mdo sde'i rgyal po las rgyal po'i chos lugs yang 
[\[122b.7\]]dag pa'i bstan bcos bstan pa'i le'u ste nyi shu pa'o//_//gser 'od dam pa mchog tu rnam par rgyal ba mdo sde'i rgyal po/_bam po dgu pa/_de nas bcom ldan 'das kyis 'khor mang po rnams la rgyal po'i chos lugs yang dag pa'i bstan 
[\[123a\]]
[\[123a.1\]]bcos bkas bshad nas yang 'khor mang po rnams la bka' stsal pa/_khyed la sogs pa legs par nyon cig dang /_ngas deng khyod la sngon chos yang dag par spyod pa'i rgyu dang rkyen bshad par bya'o/_/de nas de'i tshe tshigs su bcad de bka' 
[\[123a.2\]]stsal pa/_ngas sngon 'khor los sgyur rgyal byas pa na/_/sa chen 'di dang rgya mtshor bcas pa btang /_/gling bzhi rin chen gyis ni rab bkang ba/_/thams cad de bzhin gshegs pa rnams la mchod/_/ngas sngon bskal pa dag ni tshad med snyed/_/rnam dag yang dag chos sku 
[\[123a.3\]]gnyer ba'i phyir/_/phangs pa'i nor dang rang gi lus srog kyang /_/ser sna med pa'i sems kyis yongs su btang /_/gzhan yang 'das pa'i bskal pa bsam dka' na/_/yang dag mkhyen pa rin chen gtsug phud byung /_/de bzhin gshegs de mya ngan 'das pa'i 'og_/
[\[123a.4\]]rgyal po legs skyes zhes bya 'jig rten byung /_/'khor los sgyur rgyal byas nas gling bzhi btul/_/rgya mtsho'i mthar thug tshun chad skyabs su dong /_/grong khyer ming ni gya nom sgra zhes bya/_/de tshe 'khor los sgyur rgyal de na gnas/_/rmi lam sangs rgyas bsod nams 
[\[123a.5\]]ye shes thos/_/chos smra rin chen brtsegs pa zhes bya ba/_/nyi ma'i dkyil 'khor ltar mdzes stan 'dug nas/_/gser 'od dam pa'i mdo sde 'chad pa'ang mthong /_/de tshe rgyal de rmi lam sad pa dang /_/rab tu dga' ba skyes nas lus kun khyab/_/nam langs 
[\[123a.6\]]rgyal po'i pho brang phyir byung nas/_/dge slong dge 'dun rnams kyi thad du song /_/'phags pa'i tshogs la gus pas rab mchod nas/_/tshogs chen mang po de la 'di skad dris/_/chos smra rin chen brtsegs pa zhes bgyi ba/_/yon tan phun tshogs sems can 
[\[123a.7\]]'dul mchis sam/_/de tshe chos smra chen po rin chen brtsegs/_/gnas khang gcig pur yang dag gnas nas ni/_/dran pa nyer gzhag mdo sde 'di bton pas/_/drang 'dug mi g.yo lus dang sems kyang bde/_/de tshe dge slong zhig gis rgyal khrid nas/_/rin 
[\[123b\]]
[\[123b.1\]]chen brtsegs pa de yi gnas su phyin/_/gnas khang nang du lus ni drang bsrang ste/_/'od dang mtshan mchog lus kun khyab par mthong /_/rgyal po de la 'di ni rin chen brtsegs/_/mdo sde'i rgyal po mchog gyur 'di lta ste/_/gser 'od dam pa shin tu gya nom mchog_/sangs 
[\[123b.2\]]rgyas spyod yul zab mo 'dzin ces smras/_/rgyal pos rin chen brtsegs la phyag byas nas/_/gus pas thal mo sbyar nas 'di skad smras/_/zla ba nya ltar zhal mdog mdzes gyur pa/_/gser 'od dam pa'i chos 'di bshad du gsol/_/rin chen brtsegs kyis rgyal po'i tshig 
[\[123b.3\]]mnyan nas/_/gser 'od dam pa 'di ni bshad gnang bas/_/stong gsum 'jig rten khams 'di kun khyab pa'i/_/lha mi thams cad rab tu dga' bar 'gyur/_/rgyal pos sa phyogs yangs shing gtsang ma'i gnas/_/rin chen gya nom mchog gis rab brgyan te/_/spos 
[\[123b.4\]]chu dam pa dag gis chag chag btab/_/me tog sna tshogs dag ni gcal du bkram/_/gnas mchog der ni stan mtho rab bting ste/_/ba dan bla re bres nas mdzes par byas/_/phye ma byug spos rnam pa sna tshogs kyis/_/bdug pa dag ni kun du khyab par byas/_/lha klu 
[\[123b.5\]]lha ma yin dang mi 'am ci/_/lto 'phye chen po dang ni gnod sbyin dang /_/lha rnams man dA ra ba'i char phab nas/_/thams cad nyer 'ongs stan mchog de la mchod/_/gzhan yang lha ni 'bum phrag brgya stong rnams/_/dam chos nyan mos thams cad der ni 'dus/_/chos smra 
[\[123b.6\]]dang po stan las langs pa'i tshe/_/thams cad lha yi me tog dag gis mchod/_/de tshe chos smra chen po rin chen brtsegs/_/shin tu lus bkrus gos gtsang rab bgos te/_/tshogs chen chos stan de drung song nas ni/_/thal sbyar rtse gcig sems kyis gus phyag 
[\[123b.7\]]byas/_/lha dbang lha tshogs lha yi bu mo rnams/_/thams cad me tog man dA ra yang gtor/_/lha yi rol mo brgya stong bsam mi khyab/_/mkha' la gnas nas sgra dbyangs snyan par phyung /_/de tshe chos smra chen po rin chen brtsegs/_/stan la 'dug ste skyil mo krung bcas nas/_/
[\[124a\]]
[\[124a.1\]]phyogs bcu'i zhing na bzhugs pa'i byams chen gtso/_/bye ba brgya stong de dag yid la bsams/_/sdug bsngal sems can thams cad ji snyed pa/_/thams cad byams sems mnyam pa nyer gzhag nas/_/gsol 'debs bdag po rgyal po legs pa'i phyir/_/
[\[124a.2\]]gser 'od dam pa'i mdo sde rab tu bshad/_/rgyal pos de 'dra'i chos ni thos gyur nas/_/thal sbyar rtse gcig rjes su yi rang smras/_/ya mtshan chos thos mchi ma blags te ngus/_/lus dang sems ni dga' chen kun khyab gyur/_/de tshe yul bdag rgyal po legs skyes kyis/_/mdo 
[\[124a.3\]]sde 'di ni mchod par 'dod pa'i phyir/_/lag na yid bzhin nor bu thogs nas ni/_/sems can kun phyir smon lam 'di skad btab/_/'dzam gling 'di ni kun du khyab par yang /_/rin chen rgyan phreng char ni rab phab nas/_/nor dang yo byad rgud phongs ji snyed pa/_/thams cad 
[\[124a.4\]]yid bzhin bde ba myong bar shog_/de nas rin chen sna bdun char phab nas/_/gling bzhi kun du chog cing tshim byas pas/_/lus kyi rgyan phreng gos dang zas skom dang /_/ci dang ci 'dod phongs pa med par gyur/_/de tshe yul bdag rgyal po legs skyes kyis/_/gling 
[\[124a.5\]]bzhi rin chen char bab mthong ba dang /_/thams cad sangs rgyas rin chen gtsug phud kyi/_/bstan la zhugs pa'i dge slong dge 'dun mchod/_/'das pa'i rgyal po legs skyes gang yin pa/_/shAkya thub pa nga yin shes par byos/_/sngon yang sa chen mang po rab 
[\[124a.6\]]btang ste/_/rin chen dag gis gling bzhi yongs su bkang /_/sngon tshe chos mkhan chen po rin chen brtsegs/_/legs skyes de la gya nom chos bshad de/_/mdo sde'i rgyal po de dag bshad pa'i phyir/_/shar phyogs sangs rgyas mi 'khrugs grub pa yin/_/ngas ni mdo sde'i 
[\[124a.7\]]rgyal po 'di mnyan nas/_/thal sbyar rtse gcig yi rang brjod pa dang /_/rin chen sna bdun btang ba'i bsod nams kyis/_/rdo rje sku mchog 'di ni brnyes pa yin/_/gser 'od bsod nams brgya yi mtshan brgyan pas/_/mthong ba thams cad kun ni rab dga' zhing /_/
[\[124b\]]
[\[124b.1\]]sems can thams cad kun gyi snying du sdug_/lha tshogs mang po bye ba kun de bzhin/_/'das tshe bskal pa bye ba dgu bcu dgu/_/'khor los sgyur ba'i rgyal po dag kyang byas/_/yul khams chung ngur mi yi rgyal po byas/_/gzhan yang bskal pa brgya stong tshad med snyed/_/brgya 
[\[124b.2\]]byin lha yi dbang po dag kyang byas/_/tshangs pa'i rgyal po chen po dag byas te/_/phyogs bcu'i byams chen gtso la mchod pa yi/_/de yi grangs tshad shin tu mthar thug dka'/_/ngas sngon mdo thos rjes su yi rang dge/_/bsod nams phung po ci yod tshad shes dka'/_/bsod 
[\[124b.3\]]nams de dbang byang chub mngon rtogs nas/_/chos sku yang dag ye shes dam pa brnyes/_/de nas 'khor mang po rnams de skad ces bka' stsal pa thos pas ngo mtshar rmad du gyur nas thams cad kyis mdo sde gser 'od dam pa spel zhing rgyun mi 'chad par spyad par mos par 
[\[124b.4\]]gyur to/_/gser 'od dam pa mchog tu rnam par rgyal ba mdo sde'i rgyal po las rgyal po legs skyes kyi le'u ste nyi shu gcig pa'o//_//de nas bcom ldan 'das kyis dpal gyi lha mo chen mo la 'di skad ces bka' stsal to/_/shin tu dang ba'i sems dad pa dang 
[\[124b.5\]]ldan pa'i rigs kyi bu'am/_/rigs kyi bu mo gang la la zhig gis 'das pa dang /_/ma byon pa dang /_da ltar bzhugs pa'i sangs rgyas rnams la mchod pa'i yo byad bsam gyis mi khyab pa dang /_yangs shing rgya che ba dag gis mchod par byed par 'dod pa dang /_dus 
[\[124b.6\]]gsum gyi sangs rgyas kyi spyod yul zab mo shes shing rtogs par 'dod pa gang yin pa des gdon mi za bar sems rtse gcig tu mdo sde'i rgyal po 'di grong khyer ram/_grong rdal lam/_ri 'am/_nags tshal gang yang rung ste/_gnas de dang de dag tu sems can rnams la rgya cher 
[\[124b.7\]]yang dag par bstan nas yongs su spel bar bya'o/_/chos nyan pa gang yin pa de yang rnam par g.yeng ba'i 'du shes spangs nas rna blags te sems rtse gcig tu gzhag par bya'o/_/de nas bcom ldan 'das kyis lha mo de dang 'khor mang po rnams la tshigs su bcad de bka' 
[\[125a\]]
[\[125a.1\]]stsal pa/_gang zhig sangs rgyas mang po la/_/bsam gyis mi khyab mchod pa dang /_/de bzhin gshegs pa thams cad kyi/_/spyod yul zab mo shes 'dod na/_/gal te gser 'od dam pa 'di/_/yang dag phye bshad mthong gyur na/_/de yi phyogs su nyer 
[\[125a.2\]]song nas/_/de yi drung du 'gro bar bya/_/mdo 'di bsam gyis mi khyab pas/_/yon tan mang po spyod byed cing /_/sdug bsngal rgya mtsho mtha' med las/_/sems can rnams ni thar bar byed/_/nga yi mdo 'di rnam bltas na/_/thog ma bar dang tha mar dge/_/shin tu 
[\[125a.3\]]zab pas dpag par dka'/_/dpe dag gis ni zla byar med/_/gang gA'i bye ma sa chen rdul/_/rgya mtsho'i chu dang nam mkha' dang /_/ri brag thams cad gang gis kyang /_/cha shas tsam yang dper byar med/_/chos dbyings zab mor 'jug 'dod na/_/mdo 'di sngar ni 
[\[125a.4\]]mnyan par bya/_/chos nyid mchod rten gang na bar/_/zab mo shin tu bde bar gnas/_/mchod rten 'di yi nang dag tu/_/shAkya thub pa nga yis ni/_/yid 'ong sgra dbyangs dam pa yis/_/mdo sde 'di bshad mthong bar 'gyur/_/des na grangs tshad bsam dka' ba'i/_/
[\[125a.5\]]bskal pa bye ba snyed du ni/_/lha dang mi yi nang skyes nas/_/rtag tu bde ba mchog myong 'gyur/_/mdo sde 'di ni mnyan pa yis/_/bdag ni bsam gyis mi khyab pa'i/_/bsod nams phung po 'thob 'gyur zhes/_/de snyam du ni bsam par bya/_/gal te me chen phung po 
[\[125a.6\]]dag_/dpag tshad brgya ni gang gyur kyang /_/mdo sde'i rgyal po 'di mnyan phyir/_/dka' ba med par 'gro bar bya/_/de yi gnas su phyin nas ni/_/'di 'dra'i mdo 'di thos gyur na/_/sdig pa'i las rnams 'byang 'gyur zhing /_/rmi lam ngan pa sel bar 'gyur/_/
[\[125a.7\]]gza' skar ma rungs ltas ngan dang /_/byad stems log pa'i gdon la sogs/_/mdo sde 'di ni thos pa'i tshe/_/sdig pa mang po spong bar byed/_/stan mtho mchog ni rab brgyan nas/_/rab gtsang pad+ma 'dra ba la/_/chos smra steng du phyin nas ni/_/klu chen lta bur 
[\[125b\]]
[\[125b.1\]]'dug par bya/_/de la bde bar 'dug nas ni/_/zab mo'i mdo 'di bshad par bya/_/yi ger bris nas klog 'dzin dang /_/de yi don ni bshad par bya/_/chos smra stan ni spangs nas ni/_/phyogs gzhan dag tu song gyur kyang /_/khri stan mthon po de las ni/_/
[\[125b.2\]]cho 'phrul mtshan ma mang 'byung ba/_/res 'ga' chos smra mkhan po'i gzugs/_/stan mtho steng na 'dug par mthong /_/res 'ga' sangs rgyas bcom ldan 'das/_/byang chub sems dpa' rnams kyang mthong /_/res 'ga' kun du bzang po'i gzugs/_/res 'ga' 'jam dpal lta bu dang /_/res 
[\[125b.3\]]'ga' byams pa gtso bo'i gzugs/_/stan mtho'i steng na 'dug par mthong /_/res 'ga' ya mtshan mtshan ma dang /_/lha ni mang po rnams kyi gzugs/_/yud tsam du ni mthong gyur kyang /_/de ma thag tu mi snang 'gyur/_/bkra 
[\[125b.4\]]shis mang po rdzogs byed pas/_/byas pa thams cad yid bzhin 'grub/_/yon tan rnams ni yongs rdzogs par/_/bcom ldan 'das kyis de skad gsungs/_/mchog tu rnam rgyal grags dang ldan/_/nyon mongs mang po zhi bar byed/_/pha rol dgra rnams rab tu 
[\[125b.5\]]sel/_/g.yul 'gyed tshe na rtag par rgyal/_/rmi lam ngan pa thams cad med/_/dug dang gnod pa mang po zhi/_/las gsum sdig pa ci byas pa/_/mdo sde'i mthu yis byang bar byed/_/'dzam bu'i gling ni 'di dag kun/_/grags pa kun du rgyas par 'gyur/_/
[\[125b.6\]]'khon 'dzin dgra ni ji snyed pa/_/phan tshun 'khon ni gtong bar 'gyur/_/gal te dgra ni phyin gyur kyang /_/ming thos tsam gyis ldog 'gyur bas/_/mtshon cha g.yo ba mi ltos pas/_/dgra gnyis dga' ba skye bar 'gyur/_/tshangs rgyal dang ni brgya byin dbang /_/'jig 
[\[125b.7\]]rten skyong dang rgyal chen bzhi/_/lag na rdo rje gnod sbyin dang /_/sde dpon chen po yang dag shes/_/klu yi rgyal po ma dros dang /_/klu yi rgyal po rgya mtsho dang /_/mi 'am ci dang rol mo'i lha/_/lha mo yin dang gser 'dab bdag_/lha mo spobs pa chen mo dang /_/
[\[126a\]]
[\[126a.1\]]dpal gyi lha mo chen mo dang /_/'di la sogs pa lha yi gtso/_/so sor lha tshogs khrid nas ni/_/sangs rgyas rnams la mchod par byed/_/dkon mchog chos ni bsam mi khyab/_/rtag par dga' ba'i sems kyis ni/_/mdo sde la ni bkur sti 
[\[126a.2\]]byed/_/'di la sogs pa'i lha mang po/_/thams cad lhan cig 'grogs nas ni/_/bsod nams sgrub pa rnam bltas nas/_/lhan cig 'di skad smra bar byed/_/sems can 'di dag rab tu ltos/_/bsod nams yon tan che ldan zhing /_/dge rtsa brtson 'grus 
[\[126a.3\]]stobs kyis ni/_/bdag cag lha gnas skye 'gyur zer/_/mdo sde zab mo mnyan pa'i phyir/_/gus pa'i sems kyis der 'ongs nas/_/yang dag chos ni bkur ba'i phyir/_/chos kyi mchod rten mchod par byed/_/sems can kun la snying brtse bas/_/phan pa chen po 
[\[126a.4\]]byed pas na/_/mdo sde zab mo 'di dag gi/_/chos kyi rin chen snod kyang byed/_/chos kyi sgo 'dir gang zhugs pa/_/chos nyid la ni 'jug 'gyur bas/_/mdo sde gser 'od dam pa 'di/_/rtse gcig sems kyis mnyan par bya/_/sangs rgyas brgya stong tshad med la/_/
[\[126a.5\]]gang zag de dag mchod pas na/_/dge ba'i rtsa ba de dbang gis/_/mdo sde 'di ni thos pa yin/_/'di ltar lha yi bdag po dang /_/lha mo spobs pa chen mo dang /_/dpal gyi lha mo de dang ni/_/rgyal chen ris bzhi'i lha rnams dang /_/gnod sbyin 'khor ni grangs med pa/_/
[\[126a.6\]]dpa' zhing rdzu 'phrul ldan pa rnams/_/so sor phyogs bzhi dag nas ni/_/rtag tu 'ongs nas skyob par byed/_/nyi zla brgya byin lha dbang dang /_/rlung dang chu dang me yi lha/_/khyab 'jug dang ni phrag chen dang /_/gshin rje spobs pa lha mo dang /_/'jig rten mgon po la 
[\[126a.7\]]sogs pa/_/rab dpal gzi ldan thams cad kun/_/mdo sde 'dzin pa srung byed pas/_/nyin mtshan rtag par yong mi 'bral/_/gnod sbyin rgyal po stobs po che/_/mthu chen dang ni dbang phyug dang /_/gtso bo yang dag shes la sogs/_/gnod sbyin nyi shu rtsa brgyad 
[\[126b\]]
[\[126b.1\]]dang /_/gzhan yang gnod sbyin brgya stong rnams/_/rdzu 'phrul stobs chen ldan pa dag_/rtag par 'jigs pa'i gnas rnams su/_/nyer 'ongs gang zag de srung byed/_/lag na rdo rje gnod sbyin rgyal/_/'khor ni lnga brgya bcas pa dang /_/byang chub sems dpa' 
[\[126b.2\]]chen po'i tshogs/_/rtag par nyer 'ongs de srung byed/_/rin chen rgyal po gnod sbyin dbang /_/de bzhin rdzogs bzang rgyal po dang /_/'brog gnas dang ni ku pe ra/_/zas sbyin kha dog ser po dang /_/'di la sogs pa'i gnod sbyin rgyal/_/so sor g.yog 'khor 
[\[126b.3\]]lnga brgyar bcas/_/thams cad nyer 'ong srung bar byed/_/sna tshogs sde dang dri za dang /_/'dam bu rgyal po rtag tu rgyal/_/nor bu gtsug dang ne gan dang /_/char pa'i dbang po de dag dang /_/mchog tu rgyal ba nag po che/_/su bar+Na dang ke sha dang /_/pany+tsi ka dang ra rkang dang /_/
[\[126b.4\]]de bzhin skal ba chen po dang /_/pra ma li chung chos skyong dang /_/spre'u rnams kyi ni rgyal po dang /_/khab spu dang ni nyi ma'i gnyen/_/rin chen gtsug phud srung bar byed/_/pra ni li chen na ku la/_/bdun pa dang ni 'dod mchog dang /_/mthu bo che dang gangs ri dang /_/
[\[126b.5\]]bde ba'i ri yang de bzhin te/_/thams cad rdzu 'phrul che ldan zhing /_/rab dpa' mthu stobs ldan pa yang /_/mdo sde 'di 'dzin mthong gyur na/_/thams cad 'ongs nas srung bar byed/_/ma dros klu yi rgyal po dang /_klu yi rgyal po rgya mtsho dang /_btang bzung dang ni 
[\[126b.6\]]e la'i 'dab/_/dga' bo dang ni nye dga' bo/_/klu ni brgya stong mang po'i nang /_/rdzu 'phrul dang ni gzi byin ldan/_/mdo sde 'dzin pa srung byed pas/_/nyin mtshan rtag par yong mi 'bral/_/ba li dang ni sgra gcan dang /_/thags zangs ris dang sdom ba pa/_/
[\[126b.7\]]bong bu dpung dang phrag chen dang /_/de bzhin du ni rab dga' dang /_/lha min rgyal po gzhan rnams dang /_/lha yi tshogs ni grangs med pa/_/stobs chen rab tu dpa' ba rnams/_/thams cad 'ongs nas de srung byed/_/'phrog ma 'byung po rnams kyi ma/_/gnod 
[\[127a\]]
[\[127a.1\]]sbyin 'khor ni lnga brgya rnams/_/mi de gnyid log sad kyang rung /_/rtag par 'ongs nas srung bar byed/_/ma rungs pa dang gdug pa dang /_/gnod sbyin lag na dbyug thogs dang /_/dung chen dang ni so brtsegs ma/_/sems can kun gyi mdangs 
[\[127a.2\]]'phrog pa/_/de 'dra'i lha tshogs mang po rnams/_/mthu chen rdzu 'phrul ldan pa kun/_/mdo sde 'dzin pa rtag bsrungs pas/_/nyin mtshan rtag par yong mi 'bral/_/gtso mo spobs pa chen mo dang /_/lha yi bu mo tshad med dang /_/dpal gyi lha mo gtso mo dang /_/de 
[\[127a.3\]]yi 'khor ni mang po dang /_/sa chen 'di yi lha mo dang /_/lo tog kun dga' nags tshal lha/_/shing gi lha dang chu rlung lha/_/mchod rten lha la sogs pa dang /_/de la sogs pa'i lha mang po/_/dga' chen sems ni rab bskyed nas/_/mdo sde 'di ni 'dzin pa la/_/thams 
[\[127a.4\]]cad 'ongs nas srung bar byed/_/mdo sde 'dzin pa mthong gyur na/_/tshe dang kha dog stobs 'phel byed/_/gzi byin dang ni yon tan dang /_/mtshan mchog gis ni brgyan par 'gyur/_/gza' skar ltas ngan ston pa dang /_/de la nyam thag byur byung dang /_/rmi lam ltas 
[\[127a.5\]]ngan mthong ba yang /_/thams cad rab tu zhi bar byed/_/sa chen 'di yi lha mo yang /_/rab brtan gzi byin mthu stobs ldan/_/mdo sde 'di yi mthu yis ni/_/chos kyi ro yis rtag tshim pas/_/sa bcud thur du song ba yang /_/dpag tshad brgya ni yan chad du/_/
[\[127a.6\]]sa bcud gyen du 'phags byas nas/_/sa chen 'di ni snum par byed/_/sa yi rngams su dpag tshad ni/_/'bum phrag drug cu rtsa brgyad nas/_/rdo rje'i gzhi la thug pa'i bar/_/sa bcud thams cad gyen du 'phags/_/mdo sde'i rgyal po 'di thos dbang /_/
[\[127a.7\]]bsod nams phung po che thob pas/_/lha yi 'khor ni mang po rnams/_/thams cad phan yon thob par 'gyur/_/gzhan yang lha tshogs mang po rnams/_/mthu stobs 'od dang ldan 'gyur zhing /_/rab dga' rtag tu bde byed pas/_/nyams pa'i mtshan ma spong 
[\[127b\]]
[\[127b.1\]]bar 'gyur/_/'dzam bu'i gling ni 'di nang gi/_/nags tshal 'bras bu lo tog lha/_/mdo sde 'di yi byin brlabs kyis/_/sems ni rtag tu dga' thob pa/_/lo tog thams cad legs 'gyur zhing /_/kun du me tog dam pa dang /_/'bru rnams thams 
[\[127b.2\]]cad 'phel 'gyur bas/_/sa chen kun du rgyas par 'gyur/_/'bras bu'i ljon shing mang po dang /_/thams cad lo tog mchog skyes nas/_/dri zhim rtag par kun du 'thul/_/rtswa mang ljon shing rnams las kyang /_/me tog dam pa skye 'gyur zhing /_/'bras bu 
[\[127b.3\]]zhim po skye 'gyur bas/_/thams cad kun du gang bar 'gyur/_/'dzam bu'i gling ni 'di dag tu/_/klu yi bu mo tshad med snyed/_/rab tu dga' ba'i sems bskyed nas/_/thams cad kun du zhugs nas ni/_/me tog rnam pa du ma dang /_/de bzhin pad+ma dkar po dang /_/
[\[127b.4\]]pad+ma sngon po dmar po gnyis/_/bskyed nas rdzing kun gang bar 'gyur/_/mdo sde 'di yi byin brlabs kyis/_/nam mkha' gtsang zhing sgrib pa med/_/sprin dang khug rna yongs su sel/_/mun nag thams cad snang bar 'gyur/_/nyi ma'i 'od zer stong 'gyed pas/_/dri 
[\[127b.5\]]med 'od ni rnam par dag_/mdo sde'i rgyal po 'di yi mthus/_/gling bzhi yongs bskor gsal bar byed/_/mdo sde 'di yi byin brlabs kyis/_/lha yi bu rnams bstangs pas na/_/thams cad 'dzam bu'i gser dag gis/_/gzhal med khang ni byed par 'gyur/_/
[\[127b.6\]]nyi zla dang po 'char ba'i tshe/_/gling 'di mthong na rab dga' bas/_/rtag par snang ba chen po yis/_/thams cad kun du gsal bar byed/_/sa chen 'di la yod pa yi/_/pad+ma'i rdzing ni ji snyed pa/_/nyi mas dus bzhin gsal byed pas/_/kha ni mi 'byed gang yang 
[\[127b.7\]]med/_/'dzam bu'i gling ni 'di dag tu/_/lo tog 'bras bu sman rnams kun/_/thams cad legs shing smin 'gyur bas/_/sa chen kun du gang bar 'gyur/_/mdo sde 'di yi byin brlabs kyis/_/nyi zla snang bar byed pa'i gnas/_/rgyu skar tshad las mi 'da' 
[\[128a\]]
[\[128a.1\]]zhing /_/rlung char dus bzhin ldang 'bab pas/_/'dzam gling 'di dag kun du yang /_/yul rnams lo legs skyid par 'gyur/_/gang na mdo sde 'di bzhugs pa/_/phyogs gzhan dag las khyad par 'phags/_/gser 'od dam pa'i 
[\[128a.2\]]mdo sde 'di/_/gang du spel zhing 'don pa dang /_/rnam phye 'chad par byed pa'i gnas/_/bsod nams gong ma thob par 'gyur/_/de nas dpal gyi lha mo chen mo dang /_lha la sogs pa mang po de dag bcom ldan 'das kyis de skad ces bka' stsal pa thos nas/_/
[\[128a.3\]]de thams cad rab du dga' bas mdo sde'i rgyal po 'di dag yongs su 'dzin par byed pa de dag la/_sems rtse gcig tu yongs su bsrungs nas mya ngan gyi gnod pa med cing rtag tu bde ba thob par 'gyur bas mos par gyur to/_/gser 'od dam pa mchog tu rnam par 
[\[128a.4\]]rgyal ba mdo sde'i rgyal po las lha dang gnod sbyin rnams kyis yongs su bsrung zhing 'dzin par byed pa'i le'u ste nyi shu gnyis pa'o//_//de nas de bzhin gshegs pas 'khor mang po'i nang du rgya cher yang dag par chos bshad nas byang chub sems dpa' mdzes 
[\[128a.5\]]pa'i tog dang /_de'i bu gnyis po dngul gyi tog dang /_dngul gyi 'od ces bya ba gnyis po bla na med pa yang dag par rdzogs pa'i byang chub tu lung bstan par bzhed par gyur pa dang /_de'i tshe lha'i bu stong phrag bcu mchog tu rgyal ba'i 'od ces bya ba gtso bor gyur pa 
[\[128a.6\]]dang lhan cig tu sum cu rtsa gsum lha'i gnas nas babs te/_bcom ldan 'das kyi spyan sngar lhags nas bcom ldan 'das kyi zhabs la mgo bos phyag byas te phyogs gcig tu 'khod nas bcom ldan 'das kyi bkas bshad pa'i chos nyan par gyur to/_/de nas 
[\[128a.7\]]bcom ldan 'das kyis byang chub sems dpa' mdzes pa'i tog la 'di skad ces bka' stsal to/_/khyod ma 'ongs pa'i dus bskal pa bye ba khrag khrig 'bum phrag brgya stong tshad med grangs med pa snyed 'das pa na gser 'od ces bya ba'i 'jig rten gyi khams su bla na 
[\[128b\]]
[\[128b.1\]]med pa yang dag par rdzogs pa'i byang chub mngon par rdzogs par 'tshang rgya bar 'gyur bas/_de bzhin gshegs pa dgra bcom pa yang dag par rdzogs pa'i sangs rgyas rig pa dang /_zhabs su ldan pa/_bde bar gshegs pa/_'jig rten mkhyen pa/_bla na 
[\[128b.2\]]med pa'i skyes bu kha lo sgyur ba/_lha dang mi rnams kyi ston pa/_sangs rgyas bcom ldan 'das gser dang rin po che'i ri bo'i rgyal po zhes bya bar gyur nas 'jig rten du 'byung bar 'gyur ro/_/de bzhin gshegs pa de yongs su mya ngan las 'das pa'i 'og tu bstan 
[\[128b.3\]]pa'i chos rnams nub par gyur pa dang /_de'i tshe 'di'i bu chen po dngul gyi tog ces bya ba 'jig rten gyi khams de nyid du de bzhin gshegs pa'i rgyal tshab tu gyur te/_/de'i tshe de'i ming bsgyur nas rnam dag tog ces bya bar 'gyur zhing mngon par rdzogs par 'tshang rgya bar 
[\[128b.4\]]'gyur bas de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_bla na med pa'i skyes bu kha lo sgyur ba/_lha dang mi rnams kyi ston pa/_sangs rgyas bcom ldan 'das gser 
[\[128b.5\]]tog 'od ces bya bar 'gyur ro/_/de'i tshe de bzhin gshegs pa de yongs su mya ngan las 'das pa'i 'og tu bstan pa'i chos rnams nub par gyur pa dang /_'di'i bu chung ngu dngul gyi 'od de bzhin gshegs pa de'i rgyal tshab tu 'gyur bas 'jig rten gyi khams de nyid 
[\[128b.6\]]du mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa'i skyes bu kha lo sgyur ba/_lha dang mi 
[\[128b.7\]]rnams kyi ston pa/_sangs rgyas bcom ldan 'das gser 'od ces bya bar 'gyur ro/_/zhes lung bstan to/_/de nas de'i tshe lha'i bu stong phrag bcu po de dag gis skyes bu chen po gsum po de dag gis lung bstan pa yang thos/_'di ltar mdo sde'i rgyal po mchog dam 
[\[129a\]]
[\[129a.1\]]pa 'di yang thos pas sems rab tu dga' ba skyes nas rnam par dag cing dri ma med par gyur pas dper na nam mkha' lta bur gyur to/_/de nas de bzhin gshegs pas lha'i bu stong phrag bcu po de dag dge ba'i rtsa ba yongs su smin par thugs kyis mkhyen 
[\[129a.2\]]pas byang chub chen por lung bstan nas/_'di skad du lha'i bu khyed cag ma 'ongs pa'i bskal pa bye ba khrag khrig 'bum phrag brgya stong tshad med grangs med pa snyed 'das pa na/_'jig rten gyi khams dbang po'i tog mngon par 'phags pa zhes bya bar bla na med pa yang dag par 
[\[129a.3\]]rdzogs pa'i byang chub mngon par rdzogs par 'tshang rgya bar 'gyur te/_rus rigs kyang mthun/_ming yang mthun par 'gyur bas thams cad zhal dang spyan rnam par dag cing /_ut+pa la'i dri'i ri mo zhes bya ba mtshan rnam pa bcu phun sum tshogs par 'gyur te/_'di ltar rim bzhin du 
[\[129a.4\]]sangs rgyas stong phrag bcu 'jig rten du 'byung bar 'gyur ro zhes lung bstan to/_/de nas bcom ldan 'das la byang chub kyi shing gi lha mos 'di skad ces gsol to/_/bcom ldan 'das lha'i bu stong phrag bcu po 'di dag ni sum cu rtsa gsum lha'i gnas nas chos mnyan pa'i slad 
[\[129a.5\]]du bcom ldan 'das kyi spyan sngar mchis pa lags na/_ci'i slad du de bzhin gshegs pas mngon par rdzogs par 'tshang rgya bar 'gyur ro zhes lung bstan par mdzad lags/_bdag gis ni lha'i bu 'di dag pha rol tu phyin pa drug phun sum tshogs par bsgoms nas 
[\[129a.6\]]dka' ba spyad de/_lag pa dang /_rkang pa dang /_mgo dang /_mig dang /_rkang dang /_klad rgyas dang /_g.yog 'khor dang /_bu dang /_'chis 'brang dang /_glang po che dang /_rta dang /_shing rta dang /_bran pho dang /_bran mo dang /_mngag gzhug bgyid pa dang /_khang 
[\[129a.7\]]khyim dang /_kun dga' ra ba dang /_nags tshal dang /_gser dang /_dngul dang /_bai DUr+ya dang /_spug dang /_rdo'i snying po dang /_byi ru dang /_man shel dang /_dung dang /_bza' ba dang /_btung ba dang /_gos dang /_mal cha dang /_gsos sman dag sbyin pa yongs su 
[\[129b\]]
[\[129b.1\]]gtong bar yang ma thos te/_byang chub sems dpa' brgya stong tshad ma mchis pa gzhan dag ni mchod pa'i yo byad mang pos 'das pa'i sangs rgyas 'bum phrag khrag khrig brgya stong grangs ma mchis pa snyed la mchod pa bgyis nas/_'di ltar byang chub sems dpa' de dag so so 
[\[129b.2\]]nas bskal pa tshad ma mchis shing mtha' ma mchis pa snyed lon nas gdod de'i rjes la byang chub tu lung bstan pa 'thob par 'gyur ba lags na/_bcom ldan 'das lha'i bu 'di dag rgyu rkyen ni gang /_spyod pa mchog ni ji lta bu zhig mngon par bsgrubs/_dge ba'i rtsa ba ni ji 
[\[129b.3\]]lta bu zhig bskrun na lha'i gnas de nas 'dir mchis te/_yud tsam zhig chos thos pa 'di nyid kyis lung bstan pa thob par gyur lags/_bcom ldan 'das kyis bdag la bkas bshad de the tsom gyi dra ba gcad du gsol/_bcom ldan 'das kyis shing gi lha mo la bka' 
[\[129b.4\]]stsal pa/_rigs kyi lha mo khyod kyis ji skad smras pa bzhin te/_'di dag thams cad ni dge ba'i rtsa ba mchog dam pa'i rgyu dang rkyen dang nan tan brtson 'grus kyis dka' ba bsgrubs nas gdod lung bstan pa thob pa yin pas lha'i bu mang po 'di dag lha'i gzhal med khang mchog dam 
[\[129b.5\]]pa nas 'dod pa lnga'i bde ba spangs te/_ched du gser 'od dam pa'i mdo sde 'di mnyan du 'ongs pa yin pas chos thos par gyur nas kyang mdo sde 'di la sems kyis gus pa bskyed de/_bai DUr+ya yongs su dag pa ltar skyon gyi dri ma med par gyur pa dang /_gzhan yang byang chub sems 
[\[129b.6\]]dpa' sems dpa' chen po gsum po 'di lung bstan pa'i dngos po yang thos pa dang /_gzhan yang 'das pa'i dus kyi tshe yun ring por yang dag pa'i spyod pa bsgrubs nas yi dam chen po blangs pa'i rgyu dang rkyen de'i phyir/_ngas ma 'ongs pa'i dus na bla na med pa yang dag par 
[\[129b.7\]]rdzogs pa'i byang chub mngon par rdzogs par 'tshang rgya bar 'gyur ro zhes lung bstan pa yin no/_/de dag shing gi lha mo des bcom ldan 'das kyis de skad ces bka' stsal pa thos nas/_rab tu dga' bas mngon par yid ches par gyur to/_/gser 'od dam pa mchog 
[\[130a\]]
[\[130a.1\]]tu rnam par rgyal ba mdo sde'i rgyal po las lung bstan pa'i le'u ste nyi shu gsum pa'o//_//bcom ldan 'das kyis byang chub kyi shing gi lha mo la bka' stsal pa/_rigs kyi lha mo legs par nyon la shin tu yid la zung shig dang /_lha'i bu stong phrag 
[\[130a.2\]]bcu po 'di dag gi sngon gyi smon lam gyi rgyu dang rkyen gang yin pa deng khyod la bshad par bya'o/_/rigs kyi lha mo sngon byung ba 'das pa'i dus kyi bskal pa grangs med pa/_tshad med cing bsam gyis mi khyab pa de'i tshe de'i dus na de bzhin gshegs pa dgra bcom pa yang dag par rdzogs 
[\[130a.3\]]pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa'i skyes bu kha lo sgyur ba/_lha dang mi rnams kyi ston pa/_sangs rgyas bcom ldan 'das rin chen gtsug phud ces bya ba 'jig rten du byung ste/_rigs kyi lha mo de'i tshe 
[\[130a.4\]]bcom ldan 'das de yongs su mya ngan las 'das pa'i 'og tu yang dag pa'i chos nub par gyur nas gzugs brnyan gyi chos kyi tshe rgyal po lha'i dbang phyug gi 'od ces bya ba zhig yod de/_rtag par yang dag pa'i chos kyis pha ma bzhin du mi rnams la rjes su ston par byed do/_/rgyal 
[\[130a.5\]]po de'i yul na tshong dpon chu 'dzin ces bya ba sman gyi rig pa la shin tu mkhas pa/_shes pa'i yan lag brgyad legs par khong du chud pa/_sems can gyi nad kyi sdug bsngal 'byung ba chen po bzhi mi mthun pa las gyur pa thams cad yongs su skyob cing gso bar byed pa zhig 
[\[130a.6\]]yod de/_rigs kyi lha mo de'i tshe tshong dpon chu 'dzin de la bu chu 'bebs zhes bya ba byad bzhin sdug cing mdzes pa/_mang po kun gyis blta bar mos pa/_/rang bzhin gyis sems myur ba/_gtsug lag rnams legs par rtogs pa/_yi ge dang /_ri mo dang /_rtsis dang /_
[\[130a.7\]]grangs rnams mngon par mi rtogs pa gang yang med pa zhig yod par gyur to/_/de'i tshe rgyal po de'i yul khams na sems can brgya stong tshad med pa snyed nad kyi sdug bsngal sna tshogs kyis rab tu gzir bar gyur pas tha na dga' bar gyur pa'i sems cung zad tsam yang med par 
[\[130b\]]
[\[130b.1\]]gyur to/_/de nas tshong dpon gyi bu chu 'bebs sems can brgya stong tshad med pa de dag nad kyi sdug bsngal myong bar gyur pa mthong ba dang /_snying rje chen po'i sems bskyed nas 'di snyam du sems can tshad med pa 'di snyed sdug bsngal mi bzad pas nyon mongs par gyur te/_bdag gi pha 
[\[130b.2\]]tshong dpon sman dpyad la shin tu mkhas shing shes pa'i yan lag brgyad legs par khong du chud de/_'byung ba chen po bzhi 'phel zhing 'grib pa las byung ba'i nad sna tshogs gso bar nus kyang rgas 'khogs pas lus kyi nyam chung zhing dma' ba dang /_'khar ba la brten nas 
[\[130b.3\]]gdod 'gro bas grong dang /_grong khyer dang /_grong rdal rnams su song nas nad kyi sdug bsngal rnams yongs su skyob par byed mi nus la/_deng sems can brgya stong tshad med pa snyed ni nad tshabs chen pos thebs pas yongs su skyob par nus pa med na/_deng bdag pha sman pa 
[\[130b.4\]]chen po'i drung du song la nad gso ba'i sman dpyad gsang ba dris te/_gal te shes par gyur na grong dang /_grong khyer dang /_grong rdal dag tu song la sems can rnams kyi nad rnam pa sna tshogs gsos te yun ring por bde ba myong bar bya'o snyam mo/_/de nas tshong dpon gyi bus 
[\[130b.5\]]de snyam du bsams nas pha'i thad du song ste/_rkang pa la mgo bos gtugs nas phyag byas te gus pas thal mo sbyar nas phyogs gcig tu 'khod de/_tshigs su bcad pa 'di dag gis pha la 'di skad ces dris so/_/bdag ni sems can bskyab pa'i slad/_/sman dpyad 
[\[130b.6\]]rnams ni zhu lags na/_/byams pa'i yab kyis brtser dgongs te/_/bdag la bkas ni bshad du gsol/_/ji ltar lus ni 'jig pa na/_/'byung chen rnams ni 'phel 'grib 'gyur/_/gzhan yang dus ni gang gi tshe/_/nad mang rnams ni skye 'gyur lags/_/
[\[130b.7\]]ji ltar zas skom 'tshal 'gyur na/_/bde ba dag ni myong 'gyur zhing /_/lus kyi nang gi me yi mthu/_/nyams shing gnod par mi 'gyur lags/_/sems can nad ni bzhi mchis te/_/rlung dang mkhris pa bad kan dang /_/kun 'dus pa yi nad lags na/_/de dag ji 
[\[131a\]]
[\[131a.1\]]ltar gso bar bgyi/_/gang gi tshe ni rlung nad ldang /_/gang gi tshe ni mkhris nad slong /_/gang gi tshe ni bad kan g.yo/_/gang gi tshe ni kun 'dus skye/_/de nas tshong dpon gyi bus gsol ba btab pa thos pa dang /_tshigs su bcad de smras pa/_ngas deng 
[\[131a.2\]]drang srong rnying pa yi/_/nad gso dpyad la brten nas ni/_/rim bzhin khyod la rab bstan gyis/_/legs par nyon la sems can skyob/_/zla ba gsum ni dpyid kyi dus/_/zla ba gsum ni dbyar zhes bya/_/zla ba gsum ni ston gyi phyogs/_/zla ba gsum ni dgun zhes bya/_/
[\[131a.3\]]'di ni lo gcig las brtsams pas/_/gsum gsum so sor bshad par bya/_/gnyis gnyis dus tshigs gcig byas na/_/lo gcig dus ni drug tu 'gyur/_/dang po gnyis ni me tog dus/_/gsum dang bzhi pa tsha ba'i dus/_/lnga dang drug pa char pa'i dus/_/bdun dang 
[\[131a.4\]]brgyad pa ston gyi dus/_/dgu dang bcu pa grang ba'i dus/_/phyi ma gnyis ni kha ba'i dus/_/de ltar bye brag shes gyur na/_/'gal ba med par sman gtang bya/_/dus ni 'di dag rjes mthun par/_/zas skom legs par sbyor byed na/_/ltor ni myur du 'ju 'gyur bas/_/nad mang 
[\[131a.5\]]dag ni skye mi 'gyur/_/dus tshigs gal te log 'gyur zhing /_/'byung chen bzhi ni 'phos gyur la/_/de tshe gsos sman med gyur na/_/nges par nad kyi sdug bsngal skye/_/sman pas dus bzhi shes bya zhing /_/dus tshigs dug kyang shes par bya/_/lus kyi khams bdun 
[\[131a.6\]]rig byas nas/_/'gal ba med par zas sman gtong /_/ro yi khams dang khrag dang sha/_/rus dang rkang dang klad rgyas su/_/nad ni 'di dag zhugs pa'i tshe/_/gsor rung mi rung shes par bya/_/nad ni tha dad rnam bzhi yod/_/rlung dang mkhris pa bad kan dang /_/kun 'dus 
[\[131a.7\]]pa yi nad yin te/_/g.yo ba'i dus ni shes par bya/_/dpyid ka'i dus su bad kan g.yo/_/dbyar ni rlung nad skye bar 'gyur/_/ston gyi dus su mkhris pa rgyas/_/dgun ni gsum po cig car ldang /_/dpyid ni tsha rtsub dro ba bza'/_/dbyar ni snum dro lan tshwa skyur/_/ston 
[\[131b\]]
[\[131b.1\]]ni grang dang mngar dang snum/_/dgun ni rtsub skyur snum dang mngar/_/dus ni bzhi po 'di dag tu/_/sman dang zas skom gang bza' ba/_/gal te de bzhin za byed na/_/nad mang dag ni skye mi 'gyur/_/zos 'og na ba bad kan dbang /_/zhu tshe na ba mkhris las gyur/_/zhu 
[\[131b.2\]]'og ldang ba rlung gi dbang /_/dus dang sbyar nas nad shes bya/_/nad kyi rtsa ba shes gyur nas/_/nad ni ji bzhin sman gtang bya/_/nad dbyibs bye brag tha dad kyang /_/sngar ni rtsa ba shes par bya/_/rlung nad dag la snum bag gtang /_/mkhris pa'i nad ni 'khru na bzang /_/bad kan 
[\[131b.3\]]nad ni skyug par bya/_/kun 'dus la ni sman gsum dgos/_/rlung mkhris bad kan gsum ldan pa/_/de ni kun 'dus pa zhes bya/_/nad ldang dus ni shes gyur kyang /_/rang bzhin dag ni shes par bya/_/de ltar brtags te shes gyur nas/_/dus bzhin du ni sman gtang bya/_/
[\[131b.4\]]zas skom sman ni 'gal med pa/_/de ni sman pa mkhas zhes bya/_/shes pa'i yan lag brgyad rig na/_/sman dpyad rnams ni kun ba sdud pas/_/'di dag la ni gsal byas nas/_/sems can nad ni gso bar bya/_/gtar ba dang ni rmas snad dang /_/lus kyi nad dang 
[\[131b.5\]]'dre gdon dang /_/ma rungs dug dang byis pa dang /_/tshe bsring dang ni mthu skyed yin/_/sngar ni de yi kha dog dang /_/smra tshig rang bzhin rab brtags nas/_/de 'og rmi lam dris gyur na/_/rlung mkhris bad kan bye brag shes/_/skem rid mgo yi skra ngan cing /_/sems kyi rang 
[\[131b.6\]]bzhin mi brtan la/_/tshig mang rmi lam 'phur mthong ba/_/de ni rlung gi rang bzhin can/_/gzhon nur skra dkar skye ba dang /_/rngul che gsher ba mang ba dang /_/yid gzhungs rmi lam me mthong ba/_/de ni mkhris pa'i rang bzhin can/_/sems brtan lus ni mnyam la drang /_/
[\[131b.7\]]zhib rtog mgo dag snum zhing rlan/_/rmi lam chu dang rdzas dkar mthong /_/bad kan rang bzhin shes par bya/_/kun 'dus rang bzhin kun ldan pas/_/kha cig gnyis dang gsum dang ldan/_/phyogs gcig lhag par gang mang ba/_/de yi rang bzhin shes par byos/_/rang 
[\[132a\]]
[\[132a.1\]]bzhin rig par gyur nas ni/_/nad bzhin sman ni gtang bar bya/_/'chi ba'i mtshan ma med gyur na/_/mi de gsor rung ba zhes bya/_/dbang pos log par yul 'dzin cing /_/bla ma sman pa dag la brnyas/_/nye du dag la khong khro na/_/'chi ba'i mtshan mar 
[\[132a.2\]]shes par bya/_/mig yon kha dog dkar 'gyur zhing /_/lce gnag sna zur yo ba dang /_/rna ba'i 'khor lo sngo las gyur/_/ma mchu thur 'phyang 'chi ba'i mtshan/_/a ru ra ni rnam gcig la/_/ro ni rnam pa drug ldan te/_/nad ni thams cad sel byed pas/_/nyes med sman rnams 
[\[132a.3\]]kun gyi rgyal/_/'bras bu gsum dang tsha ba gsum/_/sman rnams nang na rnyed par sla/_/bu ram sbrang rtsi 'o ma mar/_/'di dag nad mang gso bar nus/_/de las gzhan pa'i sman rnams ni/_/nad dang sbyar te bskyed par bya/_/sngar ni brtse ba'i sems bskyed nas/_/nor dang khe la blta 
[\[132a.4\]]mi bya/_/ngas ni khyod la nad gso ba'i/_/gces pa'i don ni bstan pa yin/_/'di yis sems can gso byas na/_/mtha' med 'bras bu thob par 'gyur/_/rigs kyi lha mo de nas tshong dpon gyi bu chu 'bebs pha las mngon sum du shes pa'i yan lag brgyad kyi don shes pa 
[\[132a.5\]]dang /_'byung ba chen po bzhi 'phel zhing 'grib pa dang /_dus tshigs mi mthun pa dang /_sman dpyad kyi cho ga thos pas legs par khong du chud par gyur nas/_bdag nyid nad mang po gso nus par rig par gyur pas grong dang /_grong khyer dang /_grong rdal kun du khyab par 
[\[132a.6\]]de dang de dag tu song ste/_nad kyi sdug bsngal dang ldan pa'i sems can 'bum phrag brgya stong du ma de'i thad du lhags pa rnams la legs pa'i tshig gis spro ba bskyed nas 'di skad du nga ni sman pa'o/_/nga ni sman pa ste/_sman dpyad la shin tu mkhas pas deng khyed cag gi nad mang 
[\[132a.7\]]po gsos nas thams cad sos par bya'o zhes smras so/_/rigs kyi lha mo de'i tshe mi mang po rnams tshong dpon gyi bus legs pa'i tshig gis spro ba bskyed nas nad gso bar gnang ba thos pa dang /_de nas sems can nad tshabs chen pos btab pa brgya stong tshad med pa snyed cig tshig 
[\[132b\]]
[\[132b.1\]]de skad smras pa thos nas lus dang sems dga' mgu rangs shing ngo mtshar rmad du byung ba thos par gyur pas rgyu dang rkyen des nad kyi sdug bsngal ji snyed pa thams cad sos shing zhi bar gyur pas nyams stobs rtas te snga mkho bzhin du sos par gyur to/_/rigs kyi lha mo de'i tshe gzhan 
[\[132b.2\]]yang nad kyi sdug bsngal shin tu lci zhing gso bar dka' ba'i sems can brgya stong tshad med pa rnams kyang lhan cig tu tshong dpon gyi bu'i thad du lhags nas nad gso bar gsol ba btab pa dang /_de'i tshe tshong dpon gyi bus sman gya nom pa dag btang nas thams cad sos par gyur te/_
[\[132b.3\]]rigs kyi lha mo de'i tshe tshong dpon gyi bu des yul khams de kun gyi nad kyi sdug bsngal gyis nyen pa'i sems can bye ba khrag khrig brgya stong du ma sos par byas so/_/gser 'od dam pa mchog tu rnam par rgyal ba mdo sde'i rgyal po las nad rab tu zhi bar byas pa'i le'u ste nyi shu 
[\[132b.4\]]bzhi pa'o//_//de nas bcom ldan 'das kyis byang chub kyi shing gi lha mo la 'di skad ces bka' stsal to/_/rigs kyi lha mo de'i tshe tshong dpon gyi bu chu 'beb kyis sngon rgyal po lha'i dbang phyug gi 'od kyi yul khams su sems can gyi nad kyi sdug bsngal ji snyed yod pa 
[\[132b.5\]]dag gsos nas snga mkho bzhin du rtas te bde ba myong bar gyur ba dang /_de'i tshe sems can mang po de dag nad sos par gyur pa'i phyir bsod nams kyi las mang du bsags nas sbyin pa rgya cher btang ba la bdag nyid longs spyod par gyur pas thams cad lhan cig tshong dpon 
[\[132b.6\]]gyi bu'i thad du dong ste/_thams cad gus pa bskyed nas 'di skad du tshong dpon chen po'i bu bsod nams kyi dngos po shin tu legs par bskyed de bdag cag la phan btags nas bde bar 'tsho bar byas pa legs so legs so/_/khyod ni yang dag pa'i mthu chen po dang 
[\[132b.7\]]ldan pa'i sman pa'i rgyal po byams pa dang snying rje dang ldan pa'i byang chub sems dpa' yin te/_sman dpyad la shin tu mkhas pas sems can gyi nad kyi sdug bsngal tshad med pa dag legs par gsos so/_/zhes grong dang grong khyer kun du khyab par bsngags pa brjod 
[\[133a\]]
[\[133a.1\]]par gyur to/_/rigs kyi lha mo de'i tshe tshong dpon gyi bu de'i chung ma chu'i pad+ma'i mdzod ces bya ba la bu gnyis yod de/_gcig gi ming ni chu rgyas zhes bya'o/_/gcig gi ming ni chu'i mdzod ces bya'o/_/de nas chu 'bebs kyis bu gnyis khrid nas mthar gyis 
[\[133a.2\]]grong dang /_grong khyer dang /_grong rdal rgyu zhing dong ba las dgon pa'i gnas shin tu nyam nga ba zhig 'das pa dang /_de na 'phar ba dang /_spyang ki dang /_wa dang /_spra chen dang /_bya rgod la sogs pa gcan gzan gyi rnam pa sha khrag za zhing 'thung ba mang po phyogs gcig tu rgyug 
[\[133a.3\]]cing 'phur te dong ba mthong ngo /_/de nas tshong dpon gyi bu de 'di snyam du gcan gzan 'di dag rgyu dang rkyen gang gi phyir phyogs gcig tu 'phur zhing rgyug par gyur/_bdag gis skad cig phyi bzhin du brtag go snyam du bsams nas/_/phyi bzhin du song ba las rdzing chen po dgon pa 
[\[133a.4\]]skyes zhes bya ba de ni chu zad la thug pas rdzing de'i nang na nya mang po yod pa mthong bar gyur to/_/chu 'bebs kyis mthong nas kyang snying rje chen po'i sems skyes pa dang /_de'i tshe shing gi lha zhig gis lus phyed tsam bstan nas 'di skad du legs so legs so/_/rigs kyi bu khyod 
[\[133a.5\]]ni yang dag pa'i don dang ldan pa'i phyir chu 'bebs zhes bya bas nya 'di dag la snying brtse bas chu sbyin pa'i rigs so/_/rgyu dang rkyen rnam pa gnyis dang ldan pa'i phyir chu 'bebs zhes bya ste/_chu 'bab par byed pa dang /_chu sbyin par byed pa'o/_/deng khyod kyis ming ji lta ba bzhin du byos 
[\[133a.6\]]shig_/de nas chu 'bebs kyis shing gi lha la smras pa/_nya 'di dag gi grangs ji tsam zhig yod/_shing gi lhas smras pa/_grangs ni stong phrag bcu tshang ba snyed yod do/_/rigs kyi lha mo de nas tshong dpon gyi bus grangs de snyed yod par thos pa dang /_lhag par snying rje'i 
[\[133a.7\]]bsam pa skyes par gyur to/_/de'i tshe rdzing chen po de yang nyi mas gdungs nas chu'i lhag ma [{]chung zad [,]cung zad [}]cig lus par gyur pas nya stong phrag bcu po de dag kyang 'chi ba'i sgor zhugs te lus kyis 'dre ldog byas pa na tshong dpon des mthong ba dang /_sems la re ba dang bcas pas mig mi 
[\[133b\]]
[\[133b.1\]]'dzums par rjes su 'brang zhing lta bar gyur to/_/de nas tshong dpon gyi bus dngos po de mthong nas phyogs bzhir brgyugs te/_chu btsal bar 'dod kyang rnyed par ma gyur pas yang phyogs gcig tu rnam par bltas pa las ljon shing chen po zhig mthong ba dang /_steng du 'dzegs 
[\[133b.2\]]nas yal ga dang lo ma bcad de bsil grib byas so/_/gzhan yang rdzing 'di'i chu gang nas 'ongs zhes yongs su btsal ba las chu bo chen po chu skyes zhes bya ba zhig mthong ngo /_/de'i tshe chu bo de'i 'gram na nya pa mang po yod pas nya blang ba'i phyir chu bo de'i gong du g.yang sa chen po yod 
[\[133b.3\]]pa'i gnas su chu bo nas 'bab tu mi ster bas chu dral ba'i gnas de yang shin tu bcos dka' bar gyur pas 'di snyam du gang ba 'di ni shin tu zab cing g.yang sa che bas mi brgya stong gis zla ba gsum gyi bar du yang gcod par mi nus na bdag gcig pus nus pa lta smos kyang ci dgos snyam 
[\[133b.4\]]mo/_/de nas tshong dpon gyi bu myur du rang gi grong khyer du song ste rgyal po chen po'i drung du phyin nas mgo bos rkang pa la phyag byas te phyogs gcig tu 'khod nas gus pas thal mo sbyar te/_'di skad du bdag gis rgyal po chen po'i mnga' ris na 'bangs la bro nad sna tshogs ci mchis pa 
[\[133b.5\]]gsos nas/_thams cad bde bar bgyis te/_mthar gyis ljongs rgyur mchis pa las 'brog dgon pa zhig tu mchis pa dang /_rdzing dgon pa chu skyes zhes bgyi ba de'i chab bas su nye bas de na nya stong phrag bcu mchis pa yang gdugs kyis skams pas ring po mi thogs par 'gum 
[\[133b.6\]]par 'gyur ba dag mthong lags na/_rgyal po chen po byams pa dang thugs rjes thugs brtse bar dgongs te glang po che nyi shu zhig chab dgal bar skad cig stsal du gsol/_/ji ltar bdag gis nad pa mang po dag la srog stsal ba de bzhin du nya de dag gi srog gi skyabs bgyid pa 
[\[133b.7\]]lags so zhes gsol to/_/de nas rgyal po chen pos kyang blon po chen po la sman pa'i rgyal po 'di la myur du glang po che byin cig ces bsgo'o/_/de'i tshe blon po chen pos kyang rgyal po'i bka' khyer nas tshong dpon gyi bu la 'di skad ces smras so/_/kye skyes bu chen po legs so/_/khyod 
[\[134a\]]
[\[134a.1\]]bdag nyid glang po che'i lhas su song ste/_yid la ji ltar 'dod pa bzhin du glang po che nyi shu zhig 'dams te khyer la sems can la phan btags nas bde ba thob par gyis shig_/de nas chu 'bebs bu gnyis dang lhan cig tu glang po che nyi shu khrid de chang pa'i 
[\[134a.2\]]khyim nas rkyal pa mang po g.yar te/_chu dral ba'i gnas su phyin nas rkyal pa chus bkang ste glang po che la bkal nas rdzing gi drung du phyin te/_rdzing gi nang du blugs pa dang snga mkho bzhin du gang zhing rgyas par gyur to/_/rigs kyi lha mo de'i tshe tshong dpon gyi bus rdzing gi ngos bzhir 'khor bar 
[\[134a.3\]]bltas pa dang /_de nas nya mang po de dag kyang phyi bzhin 'brangs nas 'gram du rgyu bar gyur to/_/de nas tshong dpon gyi bu yang 'di snyam du nya mang po 'di dag ci'i phyir bdag gi phyi bzhin 'brang /_gdon mi za bar bkres pa'i mes gdungs nas bdag la zas slong ba yin pas bdag 
[\[134a.4\]]gis sbyin par bya'o snyam du bsams nas tshong dpon gyi bu chu 'bebs kyis bu la 'di skad ces smras so/_/khyod kyis glang po che mchog tu stobs dang ldan pa zhig blangs te myur du khyim du deng la yab tshong dpon la gsol te/_khyim na bzar rung ba'i dngos po ci yod pa dang /_pha ma za 
[\[134a.5\]]ba'i skal ba dang /_bu dang chung ma dang /_bran dang /_bran mo'i skal ba ci yod pa thams cad kyang bsdus te khyer la shog shig_/de nas bu gnyis pha'i bstan pa mnyan nas glang po che mchog la zhon te/_rings par khyim du song nas mes po'i drung du phyin pa dang /_dngos po gong 
[\[134a.6\]]ma rgyas par smras nas khyim na bzar rung ba'i dngos po ci yod pa blangs te glang po che la bkal nas myur zhing rings par pha 'dug pa'i rdzing drung du phyin pa dang /_de nas chu 'bebs bu 'ongs pa mthong nas lus dang sems dga' mgu rangs par gyur te/_zas rnams blangs nas rdzing 
[\[134a.7\]]kun du khyab par gtor ba dang /_nya rnams zas thob pa dang thams cad 'grangs shing tshim par gyur to/_/yang 'di snyam du deng bdag gis zas yongs su btang nas nya rnams srog thob par gyur pas ma 'ongs pa'i dus kyi tshe yang chos kyi zas yongs su btang nas sems can mtha' yas 
[\[134b\]]
[\[134b.1\]]pa rnams tshim par byed par gyur cig snyam mo/_/gzhan yang 'di snyam du bdag gis sngon dgon pa'i nags tshal na dge slong zhig theg pa chen po'i mdo sde klog pa las rten cing 'brel par 'byung ba yan lag bcu gnyis pa'i chos zab mo'i don gces pa ston pa yang mthong zhing thos/_gzhan 
[\[134b.2\]]yang mdo sde las sems can gang la la zhig 'chi ka'i dus kyi tshe de bzhin gshegs pa rin chen gtsug phud kyi mtshan thos par gyur na mtho ris su skye bar 'gyur ro zhes gsungs pas/_deng bdag gis nya stong phrag bcu po de dag la rten cing 'brel bar 'byung ba yan lag bcu gnyis pa'i 
[\[134b.3\]]chos zab mo yang bstan la de bzhin gshegs pa rin chen gtsug phud kyi mtshan yang brjod par bya'o/_/'dzam bu'i gling 'di na sems can rnam pa gnyis yod de/_theg pa chen po la shin tu mngon par yid ches pa dang /_yid mi ches shing smod par byed pa ste/_de dag kyang 
[\[134b.4\]]mngon par yid ches pa'i sems 'phel bar bya'o snyam mo/_/de'i tshe tshong dpon gyi bu 'di snyam du bdag rdzing gi nang du zhugs te nya mang po de dag la chos zab mo shin tu gya nom pa bshad par bya'o snyam du bsams nas chu'i nang du zhugs te/_'di skad ces 'das pa'i de bzhin 
[\[134b.5\]]gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa'i skyes bu kha lo sgyur ba/_lha dang mi rnams kyi ston pa/_sangs rgyas bcom ldan 'das rin chen gtsug phud la 
[\[134b.6\]]phyag 'tshal lo/_/de bzhin gshegs pa 'di sngon byang chub sems dpa'i spyad pa spyod pa na 'di ltar thugs dam bzhes te/_phyogs bcu'i 'jig rten gyi khams na sems can ji snyed pa gang dag 'chi ka'i dus kyi tshe nga'i ming thos par gyur na shi 'phos pa'i 'og tu sum cu rtsa gsum 
[\[134b.7\]]gyi lhar skye bar 'gyur ro zhes bka' stsal to zhes bsgrags so/_/de nas chu 'bebs kyis rdzing gi nya de dag la chos zab mo gya nom pa yang 'di skad du 'di yod pa'i phyir de yod/_'di skyes pa'i phyir de skye bar 'gyur ba 'di lta ste/_ma rig pa'i rkyen gyis 'du byed/_'du byed kyi rkyen 
[\[135a\]]
[\[135a.1\]]gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len 
[\[135a.2\]]pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_'khrug pa 'byung ste/_sdug bsngal gyi phung po 'di 'ba' zhig 'byung bar 'gyur ro/_/'di 'gags pa'i phyir de 'gag par 'gyur ba 
[\[135a.3\]]'di lta ste/_ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/
[\[135a.4\]]reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi 'gag_/rga shi 'gags pas mya ngan dang /_smre 
[\[135a.5\]]sngags 'don pa dang /_sdug bsngal ba dang /_'khrug pa rnams 'gag par 'gyur te/_'di ltar sdug bsngal gyi phung po 'di 'ba' zhig 'gag par 'gyur ro zhes bshad do/_/chos 'di dag bshad nas gzhan yang rten cing 'brel bar 'byung ba'i yan lag bcu gnyis dang 
[\[135a.6\]]mtshungs par ldan pa'i gzungs 'di bstan to/_/tad+ya thA/_bi tsa ni/_bi tsa ni/_bi tsa ni/_saMsh+tsa ni/_saMsh+tsa ni/_saMsh+tsa ni/_b+hi shi ni/_b+hi shi ni/_b+hi shi ni swA hA/_tad+ya thA/_na mi ni/_na mi ni/_na mi ni/_sha d+hi ni/_sha d+hi ni/_sha d+hi ni/_sra pra shi ni/_sra pra shi ni/_sra pra shi ni swA hA/_
[\[135a.7\]]tad+ya thA/_be tra ni/_be tra ni/_be tra ni/_tri shi ni ni/_tri shi ni ni/_tri shi ni ni/_u pa d+hi ni/_u pa d+hi ni/_u pa d+hi ni swA hA/_tad+ya thA/_b+ha bi ni/_b+ha bi ni/_b+ha bi ni/_sha ti ni/_sha ti ni/_sha ti ni/_sha ma ni ni/_sha ma ni ni/_sha ma ni ni swA hA/_de'i tshe bcom ldan 'das 
[\[135b\]]
[\[135b.1\]]kyis 'khor mang po rnams la tshong dpon gyi bu'i sngon gyi rgyu 'di bstan pa na lha dang mi'i 'khor rnams kyis shin tu ngo mtshar che'o zhes bsngags pa brjod par gyur to/_/de nas rgyal po chen po bzhi po dag so so nas gnas de nyid du mgrin gcig tu 'di skad ces smras so/_/legs so 
[\[135b.2\]]shAkya thub pa'i gtso/_/yan lag bcu gnyis mtshungs ldan pa/_/dam chos rig sngags bkas bshad nas/_/sdig bsal bsod nams 'phel bar mdzad/_/bdag cag kyang ni sngags brjod nas/_/dam pa'i chos ni srung bar bgyid/_/gang zhig 'gal bar bgyis nas ni/_/legs 
[\[135b.3\]]par rjes su mi 'brang na/_/ardza ka yi yal ga bzhin/_/mgo ni tshal pa bdun du 'gas/_/bdag cag bcom ldan spyan sngar ni/_/rig sngags lan cig brjod par bgyi/_/tad+ya thA/_hi ri mi gA te/_gan+d+ha ri/_tsan+d+ha ri/_d+ha ri dze b+ha re/_shi hi b+ha ri/_pu re pu re/_gu gu ma ti/_khi ra ma 
[\[135b.4\]]ti/_d+ha d+hi mu khi/_lau ru b+ha/_mu ru b+hi/_ku tsa mu ru gan+te/_tu ru tu ru tu ru bI r+ye/_a d+hi sid+d+hi/_da ba bye/_d+ha da ba bye/_uste/_u sta bad d+he/_an le bad d+he/_pa du ma bad d+he/_a su ma bad d+he swA hA/_bcom ldan 'das kyis bka' stsal pa/_rigs kyi lha mo de'i tshe tshong dpon gyi bu chu 
[\[135b.5\]]'bebs dang bu gnyis kyis rdzing de'i nya dag la chu dang zas byin nas chos bshad de slar rang gi khyim du dong ngo /_/tshong dpon gyi bu chu 'bebs de dus gzhan zhig na ston mo la 'dus te/_ston mo sna tshogs byas nas chang gis ra ro ste nyal ba dang /_de'i tshe nya stong phrag bcu po de dag dus gcig tu tshe 'das 
[\[135b.6\]]nas sum cu rtsa gsum gyi lhar skyes pas/_de dag 'di snyam du bdag cag dge ba'i las kyi rgyu dang rkyen gang gis lha'i gnas 'dir skyes par gyur ces bsams nas phan tshun gcig la gcig 'di skad du bdag cag ni sngon 'dzam bu'i gling du dud 'gro'i skye gnas su lhung nas nya'i lus blangs 
[\[135b.7\]]pa las/_tshong dpon gyi bu chu 'bebs kyis bdag cag la chu dang zas byin nas/_gzhan yang bdag cag la rten cing 'brel bar 'byung ba yan lag bcu gnyis pa'i chos zab mo dang gzungs kyang bshad/_de bzhin gshegs pa rin chen gtsug phud kyi mtshan nas kyang brjod pa'i rgyu 
[\[136a\]]
[\[136a.1\]]dang rkyen des bdag cag lha'i gnas 'dir skyes pa yin pas/_de'i phyir bdag cag thams cad tshong dpon gyi bu de'i thad du dong la drin bsab pa'i phyir mchod pa bya ba'i rigs so zhes smras so/_/de nas lha'i bu stong phrag bcu po de dag lha'i gnas de nas mi snang bar 
[\[136a.2\]]gyur te 'dzam bu'i gling du sman pa'i rgyal po chen po'i thad du lhags so/_/de'i tshe tshong dpon gyi bu de yang thog mthon po'i steng du bde bar gnyid log pa las lha'i bu stong phrag bcu po de dag gis mu tig gi phreng ba stong phrag bcu ni mgo drung du bzhag_/yang stong phrag bcu ni rkang pa'i drung du 
[\[136a.3\]]bzhag_/yang stong phrag bcu ni g.yas phyogs su bzhag_/yang stong phrag bcu ni g.yon phyogs su bzhag ste/_me tog man+dA ra ba dang /_man+dA ra ba chen po'i char pus nub tsam du phab nas 'od kyis kun du snang bar byas te/_lha'i rol mo rnam pa sna tshogs las sgra dbyangs snyan pa dag 
[\[136a.4\]]byung bas 'dzam bu'i gling du gnyid log pa thams cad sad par byas so/_/tshong dpon gyi bu chu 'bebs kyang gnyid log pa las sad par gyur pa dang /_de nas lha'i bu stong phrag bcu po de dag gis mchod pa byas nas nam mkha' la 'phur te dong ngo /_/rgyal po lha'i dbang phyug gi 'od kyi yul 
[\[136a.5\]]khams su yang gnas de dang de dag thams cad du lha'i me tog pad+ma dam pa'i char mngon par phab bo/_/lha'i bu mang po de dag sngon gyi gnas dgon pa'i rdzing drung du dong nas lha'i me tog sna tshogs kyi char mngon par phab ste/_de nas mi snang bar gyur nas slar lha'i gnas su dong ste/_yid bzhin du ci 
[\[136a.6\]]dga' bar 'dod pa lnga'i bde ba dag la longs spyod par gyur to/_/rgyal po lha'i dbang phyug gi 'od kyang nam langs pa dang blon po chen po de dag la mdang sum rgyu dang rkyen gang gi phyir ya mtshan gyi mtshan ma de lta bu dag snang zhing 'od zer chen po dag kyang bkye bar gyur ces smras so/_/blon po chen 
[\[136a.7\]]pos gsol ba/_rgyal po chen po mkhyen par mdzod cig_/lha'i tshogs mang po rnams kyis tshong dpon gyi bu chu 'bebs kyi sdum par mu tig gi phreng ba stong phrag bzhi bcu dang /_me tog man+dA ra ba'i char mngon par phab pa pus nub tsam du bgyis lags so/_/rgyal pos blon po la 
[\[136b\]]
[\[136b.1\]]bsgo ba/_tshong dpon gyi khyim du song la de'i bu bos shig_/blon po chen pos bka' mnyan nas de'i khyim du song ste/_rgyal po'i bka' bzlas nas/_tshong dpon gyi bu bkug go/_/de nas tshong dpon gyi bu rgyal po'i drung du phyin pa dang /_mdang sum rgyu dang rkyen gang gi phyir ya 
[\[136b.2\]]mtshan che ba'i mtshan ma de lta bu dag byung bar gyur ces dris so/_/tshong dpon gyi bus smras pa/_bdag gis dpyad pa ltar na gdon mi 'tshal bar rdzing de'i nang gi nya mang po de dag mdo sde las gsungs pa bzhin du tshe 'das nas sum cu rtsa gsum gyi lhar skyes pas de dag drin la lan 
[\[136b.3\]]glan pa'i slad du ya mtshan che ba'i mtshan ma de lta bu bstan snyam bgyid lags so/_/rgyal pos smras pa/_ji ltar shes/_chu 'bebs kyis smras pa/_lhas pho nya 'ga' zhig dang /_bdag gi bu gnyis rdzing de'i drung du btang ste/_nya stong phrag bcu po de gum mam 'tsho brtags 
[\[136b.4\]]na mad dam mi mad mkhyen par 'gyur lags so/_/rgyal pos de skad smras pa thos nas pho nya dang /_de'i bu gnyis rdzing de'i drung du btang ba las rdzing gi nang na me tog man+dA ra ba mang po phung po chen por gyur pa dang /_nya mang po thams cad dus las 'das par mthong ngo /_/mthong nas kyang 
[\[136b.5\]]slar myur du log ste rgyas par rgyal po la gsol ba dang /_rgyal po yang de ltar gyur pa thos pas rab tu dga' bar gyur nas sngon chad de lta bu ma byung ngo zhes bsngags pa brjod par gyur to/_/de nas bcom ldan 'das kyis byang chub kyi shing gi lha mo la 'di skad ces bka' stsal to/_/rigs 
[\[136b.6\]]kyi lha mo khyod kyis 'di ltar shes par bya ste/_sngon byung ba tshong dpon gyi bu chu 'bebs zhes bya ba de ni nga nyid yin no/_/tshong dpon chu 'dzin ces bya ba de ni mdzes pa'i tog yin no/_/de'i bu gnyis las bu chen po chu rgyas zhes bya ba de ni dngul gyi tog ces bya ba 'di nyid do/_/de'i bu chung ngu chu'i 
[\[136b.7\]]mdzod ces bya ba de ni dngul gyi 'od ces bya ba 'di nyid yin no/_/rgyal po lha'i dbang phyug gi 'od ces bya ba de ni byang chub kyi shing gi lha mo khyod nyid yin no/_/nya stong phrag bcu po de dag ni lha'i bu stong phrag bcu po 'di nyid yin no/_/ngas sngon nya de dag la chu dang zas byin te tshim par byas nas rten 
[\[137a\]]
[\[137a.1\]]cing 'brel bar 'byung ba yan lag bcu gnyis pa'i chos zab mo dang mtshungs par ldan pa'i gzungs 'di bshad pa'i rgyu de dang /_gzhan yang de bzhin gshegs pa rin chen gtsug phud de'i mtshan nas brjod de bstan pa'i dge ba'i rtsa ba de'i rgyus mtho ris su skyes par gyur 
[\[137a.2\]]pas/_deng nga'i thad du 'ongs nas rab tu dga' bas chos mnyan pas ngas thams cad bla na med pa yang dag par rdzogs pa'i byang chub tu lung bstan nas de dag gi ming bstan pa yin no/_/rigs kyi lha mo ji ltar ngas sngon srid pa rnams su 'khor ba na 'khor ba'i tshe sems can tshad med pa 
[\[137a.3\]]snyed la rgya cher phan btags nas thams cad rim gyis bla na med pa yang dag par rdzogs pa'i byang chub tu lung bstan pa de bzhin du khyed cag thams cad kyis kyang nan tan brtson 'grus kyis nges par 'byung ba yongs su gnyer nas/_bag med par mi bya'o/_/de nas 'khor 
[\[137a.4\]]mang po rnams de skad ces bka' stsal pa thos pa dang /_thams cad kyis byams pa dang /_snying rje chen pos thams cad yongs su skyo ba dang /_nan tan brtson 'grus kyi dka' ba spyad nas/_gdod bla na med pa'i byang chub rtogs shing mngon du byed par 'gyur bar khong du 
[\[137a.5\]]chud par gyur pas shin tu dang ba'i sems kyis mngon par yid ches shing rab tu dga' bar gyur to/_/gser 'od dam pa mchog tu rnam par rgyal ba mdo sde'i rgyal po las tshong dpon gyi bu chu 'bebs kyi le'u ste nyi shu lnga pa'o//_//gser 'od dam pa mchog tu 
[\[137a.6\]]rnam par rgyal ba mdo sde'i rgyal po/_bam po bcu pa ste tha ma/_de nas bcom ldan 'das kyis 'khor mang po rnams la lha'i bu stong phrag bcu po de dag gi sngon gyi rgyu dang rkyen bkas bshad nas/_yang byang chub kyi shing gi lha mo dang 'khor mang po rnams la bka' stsal pa/_
[\[137a.7\]]ngas 'das pa'i dus kyi tshe byang chub sems dpa'i lam spyod pa na chu dang zas sbyin pa btang nas nya de dag gi srog la phan btags pa 'ba' zhig byas pa ma yin gyi/_shin tu phangs pa'i lus kyang yongs su btang ste/_de'i rgyu dang rkyen gang yin pa lhan cig blta bar bya'o/_/
[\[137b\]]
[\[137b.1\]]de nas de bzhin gshegs pa dgra bcom pa yang dag par rdzogs pa'i sangs rgyas lha'i gnas kyi steng dang /_lha'i gnas kyi 'og thams cad na mchog tu rnam par rgyal ba/_mchog tu btsun pa/_'od zer brgya stong du mas phyogs bcu'i 'jig rten gyi khams gsal bar 
[\[137b.2\]]mdzad pa/_mkhyen pa thams cad phun sum tshogs par gyur pa/_yon tan yongs su rdzogs par gyur pa des dge slong rnams dang /_'khor mang po rnams dang thabs cig tu pany+tsa la'i ljongs su byon nas/_nags tshal sa gzhi shin tu mnyam la tsher ma rnams med 
[\[137b.3\]]pa me tog mchog dam pa dang rtswa 'jam po dag gis kun du khyab par bkram par gshegs te/_bcom ldan 'das kyis tshe dang ldan pa kun dga' bo la bka' stsal pa/_khyod kyis shing 'di'i drung du nga'i ched du stan thing shig_/de nas tshe dang ldan pa kun dga' bos bka' 
[\[137b.4\]]mnyan nas gdan bting ngo /_/bting zin nas bcom ldan 'das la 'di skad ces gsol to/_/bcom ldan 'das gdan bshams lags na 'phags pas dus mkhyen par mdzad du gsol/_de nas bcom ldan 'das gdan gyi steng du skyil mo krung bcas te sku drang 
[\[137b.5\]]por bsrang nas/_yang dag pa'i dran pa nye bar bzhag ste bzhugs nas dge slong rnams la bka' stsal pa/_khyed cag sngon dka' ba spyad pa'i byang chub sems dpa'i sngon gyi lus kyi ring bsrel blta bar 'dod dam/_dge slong rnams kyis gsol ba/_bdag cag 
[\[137b.6\]]mthong bar mos lags so/_/de nas bcom ldan 'das bsod nams brgyas rab tu brgyan pa/_mtshan dang dpe byad dang ldan pa'i phyag gis sa la bsnun pa dang /_de'i tshe sa chen po rnam pa drug tu rab tu g.yos par gyur pas sa gas shing bye bar gyur pa dang /_rin po che 
[\[137b.7\]]sna bdun gyi mchod rten rin po che sna tshogs kyi dra bas rab tu brgyan pa zhig mngon par 'phags te byung ba 'khor mang po kun gyis mthong nas ngo mtshar che ba'i bsam pa skyes par gyur to/_/de nas bcom ldan 'das gdan las bzhengs te/_phyag mdzad nas g.yas 
[\[138a\]]
[\[138a.1\]]phyogs su bskor ba mdzad de slar gdan la bzhugs nas tshe dang ldan pa kun dga' bo la bka' stsal pa/_khyod kyis mchod rten 'di'i sgo phye shig_/de nas tshe dang ldan pa kun dga' bos sgo de phye ste/_rin po che sna bdun las byas pa'i sgrom bu rin po che 
[\[138a.2\]]mchog dam pas brgyan pa zhig mthong ba dang /_bcom ldan 'das la 'di skad ces gsol to/_/bcom ldan 'das rin po che sna bdun las bgyis pa'i sgrom bu rin po che rnam pa sna tshogs kyis rab tu brgyan pa zhig gda' lags so/_/bcom ldan 'das kyis bka' 
[\[138a.3\]]stsal pa/_khyod kyis sgrom phye shig de nas tshe dang ldan pa kun dga' bos bka' mnyan nas phye ba dang ring bsrel kha dog dung dang me tog ku mu da 'dra ba zhig mthong nas bcom ldan 'das la gsol ba/_sgrom gyi nang na ring bsrel kha dog dam pa gzhan las khyad par du 
[\[138a.4\]]'phags pa zhig gda' lags so/_/bcom ldan 'das kyis bka' stsal pa/_kun dga' bo khyod kyis skyes bu chen po'i rus pa 'dir khyer te shog shig_/de nas tshe dang ldan pa kun dga' bos ring bsrel de blangs nas bcom ldan 'das la phul lo/_/bcom ldan 
[\[138a.5\]]'das kyis bzhes nas dge slong rnams la khyed kyis dka' ba spyad pa'i byang chub sems dpa' lus kyi ring bsrel bzhag pa la ltos shig ces bka' stsal nas tshigs su bcad de bka' stsal pa/_byang chub sems dpa' yon tan mchog ldan blo/_/rab dpa' brtson 
[\[138a.6\]]pas pha rol phyin drug rdzogs/_/rtag sgom byang chub phyir ni rgyun 'chad med/_/btang snyoms che bstan sems la ngal ba med/_/dge slong dag khyed cag thams cad kyis byang chub sems dpa'i sngon gyi lus kyi ring bsrel la gus pas phyag byos shig_/ring bsrel 
[\[138a.7\]]'di ni tshul khrims dang /_ting nge 'dzin dang /_shes rab kyi dri tshad med pa dag gis yongs su bdugs pa/_bsod nams kyi zhing mchog dam pa yin pas shin tu phrad par dka'o/_/de nas dge slong rnams dang /_'khor mang po rnams kyis sems rtse gcig tu gus 
[\[138b\]]
[\[138b.1\]]pas thal mo sbyar te mgo bos ring bsrel la phyag byas nas/_sngon chad nam yang de lta bu ma byung ngo zhes bsngags pa brjod par gyur to/_/de nas tshe dang ldan pa kun dga' bo mdun du 'phags te/_bcom ldan 'das kyi zhabs la phyag byas nas bcom ldan 'das la 'di skad 
[\[138b.2\]]ces gsol to/_/bcom ldan 'das de bzhin gshegs pa ston pa chen po ni thams cad las mngon par 'phags pa lags pas sems can kun gyis bsnyen bkur bgyi ba lags na/_rgyu dang rkyen gang gi slad du lus kyi rus pa 'di la phyag mdzad lags/_bcom ldan 'das 
[\[138b.3\]]kyis tshe dang ldan pa kun dga' bo la bka' stsal pa/_kun dga' bo nga ni rus pa 'di'i rgyus myur du bla na med pa yang dag par rdzogs pa'i byang chub mngon par rdzogs par sangs rgyas par gyur pas sngon gyi drin bsab pa'i phyir deng ngas phyag byas pa yin no/_/yang tshe dang ldan pa kun 
[\[138b.4\]]dga' bo la bka' stsal pa/_ngas deng khyod dang 'khor mang po'i the tsom dang som nyi bcad pa'i phyir ring bsrel 'di'i sngon gyi rgyu dang rkyen gang yin pa yang dag par bshad kyis khyed cag legs par yid la byos la sems rtse gcig tu nyon cig_/tshe dang ldan pa kun dga' bos 
[\[138b.5\]]gsol ba/_bdag cag shin tu thos par mos lags na rnam par phye ste bkas bshad du gsol/_bcom ldan 'das kyis bka' stsal pa/_kun dga' bo sngon byung ba 'das pa'i dus kyi tshe yul gcig gi rgyal po shing rta chen po zhes bya ba shin tu phyug cing nor mang ba/_
[\[138b.6\]]bang mdzod rgyas pa/_dmag gi dpung rab tu dpa' ba/_mang po kun gyis bkur zhing ngag nyan pa/_rtag par yang dag pa'i chos kyis skye bo 'dul ba/_mi rnams dar zhing rgyas pa/_phyir rgol ba'i dgra med pa zhig yod de/_btsun mo dam pa byad bzhin shin tu sdug cing 
[\[138b.7\]]mdzes pa/_mang po kun gyis blta bar mos pa'i bu gsum yod de/_bu chen po'i ming ni sgra chen po zhes bya'o/_/bu 'bring po'i ming ni lha chen po zhes bya'o/_/bu tha [{]chungs kyi [,]chung gi [}]ming ni sems can chen po zhes bya'o/_/de'i tshe rgyal po chen po de rtse zhing ltad mo blta ba'i phyir ri 
[\[139a\]]
[\[139a.1\]]dang nags tshal kun du blta bar chas pa dang /_bu gsum po de yang phyi bzhin du dong ngo /_/me tog dang 'bras bu btsal ba'i phyir pha spangs te kun du 'khyam pa las 'od ma'i tshal chen po zhig tu phyin te ngal bsos so/_/de nas rgyal bu chen pos 'di skad du 
[\[139a.2\]]deng bdag ni sems skrag cing 'jigs par gyur na/_nags tshal 'dir gcan gzan ma rungs pa dag gis bdag cag gsod par mi 'gyur ram zhes smras so/_/rgyal bu 'bring pos yang 'di skad du bdag ni rang gi lus la dang po nas phangs pa med na snying du sdug pa 'di 
[\[139a.3\]]dang 'bral ba'i sdug bsngal zhing 'byung du dogs so zhes smras so/_/rgyal bu tha [{]chungs kyis [,]chung gis [}]pho bo gnyis la smras pa/_/'di ni lha dang drang srong 'du ba'i gnas/_/bdag la 'jigs dngangs 'bral ba'i mya ngan med/_/lus sems kun khyab dga' ba skyes pas na/_/khyad par 'phags 
[\[139a.4\]]pa'i yon tan 'thob par 'gyur/_/de'i tshe rgyal bu rnams so so nas rang gi sems la ci bsams pa'i dngos po dag smras nas mthar gyis mdun du dong ba las stag mo zhig bu bdun btsas nas zhag bdun lon pa bu rnams kyis bskor ba/_bkres pa dang skom pa dag gis rab tu 
[\[139a.5\]]gzir ba/_lus rid cing nyam chung ba ring po mi thogs par 'chi bar 'gyur ba zhig mthong ba dang /_rgyal bu chen pos 'di skad du kye ma stag mo 'di ni bu btsas nas zhag bdun lon te/_bu bdun gyis yongs su bskor bas zas btsal yang mi khom ste/_bkres pa dang skom pa dag 
[\[139a.6\]]gis rab tu gzir bas gdon mi za bar bu rnams za bar 'gyur ro zhes smras so/_/rgyal bu sems can chen pos smras pa/_stag 'di dag rtag par zas ji lta bu zhig za/_rgyal bu chen pos smras pa/_stag dang seng ge 'phar spyang rnams/_/sha khrag dron mo 'ba' zhig za/_/de las 
[\[139a.7\]]gzhan pa'i zas skom gyis/_/'di yi nyam chung sel mi nus/_/rgyal bu 'bring pos de skad smras pa thos pa dang 'di skad ces smras so/_/stag mo 'di ni rid cing nyam chung la bkres skom gyis nyon mongs pas srog gi lhag ma [{]chung zad [,]cung zad [}]tsam zhig lus na/_bdag cag gis ji ltar 
[\[139b\]]
[\[139b.1\]]'di ltar rnyed par dka' ba'i zas dang skom btsal bar nus/_su zhig ni 'di dag gi ched du rang gi lus dang srog spangs nas bkres pa dang skom pa'i sdug bsngal sel bar byed/_rgyal bu chen pos smras pa/_spang bar dka' ba thams cad kyi nang na bdag gi lus las lhag pa gang 
[\[139b.2\]]yang med do/_/rgyal bu sems can chen pos smras pa/_deng bdag cag ni so so nas rang gi lus la sred cing mngon par zhen pa dang /_shes rab med pas gzhan la phan 'dogs par mi nus kyi/_skyes bu dam pa dag ni snying rje chen po'i sems dang ldan pas rtag par gzhan la 
[\[139b.3\]]phan gdags pa'i phyir rang gi lus khyad du bsad nas sems can rnams la phan 'dogs par byed do/_/gzhan yang 'di snyam du bdag gi lus 'di ni tshe rabs brgya stong du ma'i bar du don med par rul cing myags te bor bas phan pa ci yang byas pa med na/_ci'i phyir deng mchil 
[\[139b.4\]]snabs bzhin du yongs su spangs nas bkres pa dag gis nyen pa'i sdug bsngal sel bar mi byed snyam mo/_/de'i tshe rgyal bu de dag tshig de lta bu dag smras nas so so nas byams shing brtse ba'i sems bskyed de/_stag mo nyam chung ba de la mig mi g.yeng bar bltas nas ring 
[\[139b.5\]]zhig tu bskor te cig char spangs nas dong ngo /_/de nas rgyal bu sems can chen po 'di snyam du bdag gis lus dang srog btang ba'i dus ni deng yin te/_de ci'i phyir zhe na/_bdag gis yun ring lus 'di rab bzung yang /_/mi gtsang mnam la rnag 'dzag yid mi 'ong /_/yo 
[\[139b.6\]]byad gos zas shing rta glang po rta/_/nor dang rin chen rim gro byas kyang ni/_/'gyur zhing 'jig chos ngo bo nyid mi rtag_/rtag tshol dgang dka' bsrung bar rab tu dka'/_/rtag tu mchod cing rim gro byas kyang ni/_/nams kyang bdag 'dor byas pa'i drin mi shes/_/
[\[139b.7\]]gzhan yang lus 'di ni mi brtan pas bdag la phan pa med pa/_'jigs su rung bas dgra dang 'dra ba/_mi gtsang bas lud dang mtshungs pa yin pas/_deng bdag gi lus 'dis yangs shing rgya che ba'i las mngon par bsgrubs nas skye shi'i rgya mtshor gru gzings chen 
[\[140a\]]
[\[140a.1\]]po byas te/_'khor ba yongs su spangs nas nges par 'byung ba thob par bya'o snyam mo/_/gzhan yang 'di snyam du gal te lus 'di spangs par gyur na 'di nyid 'bras dang /_nad ma rungs pa tshad med pa dang /_'jigs shing skrag pa brgya stong du ma spangs pa yin 
[\[140a.2\]]no/_/lus 'di ni bshang gci 'ba' zhig dang ldan pa/_chu bur lta bur mi brtan pa/_srin bu mang po 'dus pa/_rtsa rgyus dang rus pa phan tshun 'brel pa/_shin tu yongs su skyo bar bya ba/_nyes dmigs dang bcas pa yin pas de'i phyir deng bdag gis lus yongs su spangs nas 
[\[140a.3\]]bla na med pa mthar phyin pa'i mya ngan las 'das pa yongs su btsal te/_mya ngan gyi nyes pa dang /_mi rtag pa'i sdug bsngal dang /_'khrug pa gtan du spangs nas 'khor ba rgyun bcad de/_nyes pa rnams spangs nas ting nge 'dzin dang /_shes rab kyi stobs kyis phun sum tshogs 
[\[140a.4\]]par bsgoms nas bsod nams brgya stong mang pos brgyan pa/_thams cad mkhyen par gyur pa/_sangs rgyas mang pos rab tu bsngags pa'i chos kyi sku shin tu gya nom pa 'thob par bya'o/_/thob par gyur nas kyang sems can rnams la chos kyis sman tshad med pa gtang bar bya'o 
[\[140a.5\]]snyam mo/_/de'i tshe rgyal bu de shin tu brtul ba'i dpa' sran dang /_smon lam chen po btab nas snying rje chen po'i bsam pas sems rtas shing 'phel par gyur kyang phu bo gnyis skrag cing dngangs pas bar chad kyi bgegs byas nas smon pa mi 'grub par dogs pas/_phu bo 
[\[140a.6\]]gnyis la gcen gnyis slar gshegs shig_/bdag ni re zhig slar mchi'o zhes smras so/_/de nas rgyal bu sems can chen po slar tshal gyi nang du zhugs nas stag mo'i drung du phyin te/_gos phud nas 'od ma'i steng du bzhag ste smon lam 'di skad du btab bo/_/bdag ni ches 
[\[140a.7\]]mkhas sems can kun gyi phyir/_/bla med byang chub gnas ni gnyer bas na/_/snying rje chen po'i sems bskyed g.yo ba med/_/skye bos phangs pa'i lus ni gtong bar byed/_/byang chub nad med gdung ba med pas na/_/blo dang ldan pa kun gyis rab tu mos/_/khams gsum 
[\[140b\]]
[\[140b.1\]]sdug bsngal rgya mtsho'i sems can kun/_/deng bdag drangs nas bde la 'god par shog_/de nas rgyal bus tshig de skad smras nas stag mo ltogs pa'i mdun du lus bor te nyal ba dang /_byang chub sems dpa' de'i byams pa dang snying rje'i gzi byin gyi mthus stag 
[\[140b.2\]]mos ci yang byed ma nus so/_/byang chub sems dpas de lta bu mthong ba dang ri mthon po'i steng du 'dzegs te lus bor nas yang 'di snyam du stag mo 'di ni nyam chung zhing dma' bas bdag la bza' bar mi nus so snyam du bsams nas langs te mtshon btsal na yang ma rnyed 
[\[140b.3\]]pas 'od ma skam po'i tshal bas lkog mar khrag phyung ste/_mthar gyis stag mo'i drung du nye bar bsnyen pa dang /_de'i tshe ji ltar rlung gis chu bo bskyod pa bzhin du sa chen po yang rnam pa drug tu rab tu g.yos par gyur/_nyi ma yang sgra gcan gyis bsgribs pa bzhin du 'od dang mi 
[\[140b.4\]]ldan pas phyogs bcu kun du mun nag tu gyur nas lha rnams kyis kyang me tog dam pa dang /_spos mchog dam pa'i phye ma'i char yang mngon par phab pas tshal gyi nang du kun du khyab cing gang bar gyur to/_/de'i tshe bar snang la gnas pa'i lha'i tshogs mang po rnams kyis dngos 
[\[140b.5\]]po de lta bu mthong ba dang /_rjes su yi rang ba'i sems bskyed nas sngon chad nam yang 'di lta bu ma byung ngo zhes bsngags pa brjod de thams cad kyis skyes bu chen po legs so legs so zhes bsngags pa brjod nas tshigs su bcad de smras pa/_skyes chen yongs skyob snying rje'i 
[\[140b.6\]]sems bskyed nas/_/bu gcig bzhin du sems can mnyam par lta/_/rab dpa' dga' chen sems la 'jungs med pas/_/lus spangs phongs skyob bsod nams dpag par dka'/_/nges par rtag bde gya nom gnas phyin nas/_/'khor ba'i 'ching ba mang po gtan du spong /_/
[\[140b.7\]]ring por mi thogs byang chub 'bras 'thob nas/_/nyer zhi bde ba skye med mngon rtogs 'gyur/_/de'i tshe stag mo ltogs pa des byang chub sems dpa'i lkog ma nas khrag zag pa mthong ba dang khrag bldags te sha ma lus par zos pas rus pa 'ba' zhig lus par byas so/_/
[\[141a\]]
[\[141a.1\]]de nas rgyal bu chen pos sa g.yos pa mthong ba dang nu bo la smras pa/_sa chen ri [{]klungs [,]klung [}]kun kyang rab tu g.yos/_/phyogs kun mun nag nyi ma'i 'od mi ldan/_/lha yi me tog lhung bas mkha' khyab pas/_/'di ni nu bos nges par lus spangs rtags/_/rgyal 
[\[141a.2\]]bu 'bring pos phu bos de skad smras pa thos pa dang tshigs su bcad de smras pa/_stag mo lus ltogs shin tu nyam chung ba/_bkres gzir bu phrug bza' dogs mthong nas ni/_/sems can chen po smre ba dag thos pas/_/nu bos lus btang deng bdag the tsom 'tshal/_/de 
[\[141a.3\]]nas rgyal bu gnyis mya ngan dang /_sdug bsngal chen po skyes pas smre sngags bton te ngus nas gnyis ka lhan cig tu slar stag mo'i drung du phyin te/_nu bo'i gos ni 'od ma'i yal ga la bkal/_rus pa dang /_skra ni kun du 'thor/_khrag babs pas ni rdzab tu gyur nas 
[\[141a.4\]]sa gzhi kun du khyab par gyur pa mthong ba dang brgyal nas rang gi lus kyang gzung ma nus pas rus pa'i drung du lus brdabs te/_ring zhig lon nas dran pa slar thob pa dang /_langs nas lag pa bteg ste rab tu ngus nas smre sngags bton pa/_bdag cag nu bo byad 
[\[141a.5\]]sdug mdzes/_/pha ma gnyi ga lhag par byams/_/ci phyir lhan cig phyir byung nas/_/lus spangs slar ni ma log gyur/_/gal te pha mas dris gyur na/_/bdag cag lan ni ji skad gdab/_/lhan cig srog ni btang sla na/_/rang gi lus ni ci phyir bzhag_/
[\[141a.6\]]de nas rgyal bu gnyis smre sngags bton te ngus nas yid la gcags bzhin du mthar gyis spangs te dong ngo /_/de'i tshe rgyal bu tha [{]chungs kyis [,]chung gis [}]khrid pa'i g.yog 'khor rnams phan tshun gcig la gcig 'di skad du rgyal bu gang na yod pa lhan cig btsal ba'i rigs so zhes 
[\[141a.7\]]smras par gyur to/_/de'i tshe rgyal po'i btsun mo dam pa yang thog mthon po'i steng du nyal ba'i rmi lam na ltas ngan gyi mtshan ma mthong ba 'di lta ste/_nu ma gnyis gzhan gyis bcad pa dang /_so lhung ba dang /_phug ron gyi phru gu gsum thob pa las gcig ni khras 
[\[141b\]]
[\[141b.1\]]khyer/_gnyis ni dngangs shing skrag par gyur pa dag mthong bar gyur to/_/sa g.yos pa'i tshe btsun mo sad de sems la mya ngan chen po skyes nas 'di skad du smras so/_/ci phyir deng ni sa chen rab tu g.yos/_/chu klung nags tshal ljon shing kun kyang 'gul/_/nyi 
[\[141b.2\]]ma'i 'od med g.yogs shing bsgribs pa 'dra/_/mig 'gul nu g.yo sngon chad yang mi 'dra/_/snying la mdas phog bzhin du sdug bsngal gzir/_/lus kun rab g.yo bde ba ci yang med/_/bdag gis rmi lam ltas ngan mthong bas na/_/nges par sngon 
[\[141b.3\]]med ltas ngan dngos po yod/_/btsun mo'i nu ma gnyis las zho zags pa dang 'di snyam du 'di ni gdon mi za bar ltas ngan kyi dngos po ston pa yin no snyam mo/_/de'i tshe nang 'khor ma zhig phyi rol gyi mi rnams rgyal bu btsal ba las da dung ma rnyed do zhes zer ba thos 
[\[141b.4\]]pa dang /_sems la shin tu skrag cing 'jigs pa skyes pas pho brang gi nang du song ste btsun mo la 'di skad ces smras so/_/lha mo mkhyen lags sam slad rol gyi mi rnams las kun du so sor rgyal bu btsal ba las da dung ma rnyed ces mchi ba thos lags so/_/de nas 
[\[141b.5\]]btsun mo des tshig de skad smras pa thos pa dang /_mya ngan chen po skyes pas smre sngags bton te/_mig mchi mas gang bzhin du rgyal po'i drung du phyin nas rgyal po la 'di skad ces gsol to/_/lha chen po bdag gis slad rol gyi mi rnams las 'di skad du bdag gi bu 
[\[141b.6\]]sdug tha [{]chungs [,]chung [}]stor ces mchi ba thos lags so/_/rgyal pos tshig de thos pa dang shin tu skrag par gyur pas brnangs bzhin du smre tshig 'di skad du kyi hud sdug bsngal lo/_/deng nga'i bu yid du 'ong ba stor bar gyur to zhes smras nas mchi ma phyis te/_btsun mo 
[\[141b.7\]]la spro ba bskyed nas 'di skad du bzhin bzang ma khyod mya ngan ma byed cig_/ngas deng lhan cig phyir byung ste bu sdug btsal bar bya'o zhes smras nas/_rgyal po btsun mo dang /_skye bo'i tshogs mang po dang lhan cig tu grong khyer nas phyir byung ste/_so sor gyes te 
[\[142a\]]
[\[142a.1\]]phyogs kun du btsal ba las ring po ma lon par blon po chen po zhig nye bar mdun du 'ongs te rgyal po la 'di skad ces gsol to/_/lha rgyal bu mi bzhugs zhes thos pas thugs ngan mi mdzad du gsol/_rgyal bu tha [{]chungs [,]chung [}]ni da dung mi gda' 
[\[142a.2\]]lags so/_/rgyal pos tshig de thos pa dang smre sngags bton nas 'di skad du kyi hud nga'i bu yid du 'ong ba stor bar gyur to zhes smras par gyur to/_/dang po bu yod tshe na dga' ba chung /_/phyis ni bu stor tshe na sdug bsngal che/_/gal te nga'i bu'i srog ni slar thob na/_/
[\[142a.3\]]nga'i lus shi yang sdug bsngal ci yang med/_/btsun mos de skad thos pa dang /_/dper na mdas phog pa bzhin du mya ngan gyis kun du dkris par gyur pas smre tshig 'di skad ces smras so/_/bdag gi bu gsum 'khor dang bcas par ni/_/nags tshal dong ste lhan cig rtse 
[\[142a.4\]]ba las/_/bu sdug tha [{]chungs [,]chung [}]gcig pu ma 'ongs pas/_/nges par 'bral ba'i ltas ngan dngos yod 'gyur/_/de'i 'og tu yang blon po 'bring po rgyal po'i drung du nye bar 'ongs pa la rgyal pos blon po de la bu sdug gang na 'dug ces smras pa las/_blon po 'bring pos de yid la 
[\[142a.5\]]gcags te ngus pas lkog ma dang lce yang skams nas tshig 'byin cing lan 'debs kyang ma nus pa dang btsun mos 'di skad ces dris so/_/bu chung da ltar gang na myur du smros/_/bdag gi lus kun rab tu bsregs par gyur/_/myos 'khrugs rmongs pas nang gi sems nyid stor/_/
[\[142a.6\]]bdag gi brang ni de ring gas snyam byed/_/de nas blon po 'bring pos rgyal bus lus yongs su btang ba'i dngos po de dag zhib tu rgyal po la gsol te shes par byas pa dang /_rgyal po dang /_btsun mos gtam de thos nas smre zhing mchi mas brnangs bzhin du lus yongs su btang ba'i 
[\[142a.7\]]sa phyogs su myur zhing rings par dong ste/_'od ma'i tshal byang chub sems dpas lus btang ba'i gnas su phyin nas rus pa rnams kun du 'thor ba mthong ba dang cig car sa la 'gyel te/_shi ba dang 'dra bar brgyal bar gyur pas dper na rlung drag pos ljon shing chen po bsgyel bzhin 
[\[142b\]]
[\[142b.1\]]du sems rmongs shing dran pa stor bas shes pa ci yang med par gyur to/_/de nas blon po chen po la sogs pas chus kun du gtor ba dang /_rgyal po dang btsun mo ring zhig lon nas gdod dran pa thob par gyur to/_/de nas lag pa bteg ste 'dug nas smre tshig smras pa/_kyi hud bu 
[\[142b.2\]]sdug mdzes pa'i mtshan dang ldan/_ci'i phyir 'chi ba'i sdug bsngal sngar 'ongs gtses/_gal te khyod kyi mdun du bdag shi na/_/'di 'dra'i sdug bsngal mthong bar ga la 'gyur/_/de nas btsun mo myos shing brgyal ba khad kyis zhi bar gyur nas kyang skra long long por 
[\[142b.3\]]gyur te lag pa gnyis kyis brang brdungs nas nya skams la 'gre ba bzhin du sa la 'gres te/_ba bu stor ba bzhin du ngus nas smre tshig smras pa/_bdag gi bu ni sus gtubs na/_/rus pa lhag ma sa la gtor/_/bdag gi bu sdug stor bas na/_/mya ngan smre ba rang mi theg_/
[\[142b.4\]]kyi hud bu ni sus bsad na/_mya ngan dngos po 'di 'dra myong /_/bdag snying rdo ni ma yin na/_/ci yi phyir na gas ma gyur/_/bdag gi rmi lam nu ma gnyis/_/gzhan dag gis ni bcad pa dang /_/so rnams lhung bar mthong bas na/_/deng ni sdug bsngal chen po myong /_/phug 
[\[142b.5\]]ron phru gu gsum las ni/_/gcig ni khras khyer mthong bas na/_/deng ni bu sdug stor gyur pas/_/ltas ngan ston la mi bden med/_/de nas rgyal bu chen po de btsun mo dang /_bu gnyis dang bcas par brtse bas gtugs te ngus nas rgyan thams cad bkrol te skye bo'i 
[\[142b.6\]]tshogs mang po dang lhan cig tu byang chub sems dpa' bzhag pa'i lus kyis ring bsrel bsdus te mchod pa bya ba'i phyir mchod rten gyi nang du bzhag go/_/kun dga' bo khyod kyis 'di nyid ni byang chub sems dpa' de'i ring bsrel yin par rig par bya'o/_/yang tshe dang ldan pa 
[\[142b.7\]]kun dga' bo la bka' stsal pa/_nga sngon 'dod chags dang /_zhe sdang dang /_gti mug la sogs pa'i nyon mongs pa dang ldan pa'i tshe na yang sems can dmyal ba dang /[ {]yi dgas [,]yi dwags [}]dang /_dud 'gro'i skye gnas la sogs pa'i 'gro ba lnga po dag tu yang rkyen ji lta ba bzhin du yongs su 
[\[143a\]]
[\[143a.1\]]bskyabs nas phan btags te nges par 'byung ba thob par byas na/_/da ltar nyon mongs pa thams cad zad nas bag chags kyi lhag ma med de/_lha dang mi'i ston par gyur nas thams cad mkhyen pa dang ldan pas sems can re re'i phyir yang bskal pa mang po'i bar du sems can 
[\[143a.2\]]dmyal ba dang /_gnas gzhan dag tu gnas te/_sdug bsngal sna tshogs dang du blangs nas skye shi dang nyon mongs pa'i 'khor ba las nges par 'byung ba 'thob par byed pa lta smos kyang ci dgos/_de nas bcom ldan 'das kyis don de nyid yang bstan pa'i phyir tshigs su bcad de 
[\[143a.3\]]bka' stsal pa/_nga sngon 'das pa'i dus kyi tshe/_/bskal pa grangs med tshad med snyed/_/res 'ga' yul gyi rgyal po byas/_/res 'ga' rgyal bu byas pa na/_/rtag par sbyin pa cher btang bas/_/shin tu phangs pa'i lus btang nas/_/'khor ba las ni nges byung ste/_/byang chub 
[\[143a.4\]]dam par phyin par smon/_/sngon byung yul chen zhig tu ni/_/yul bdag shing rta che zhes bya/_/rgyal bu dpa' bo zhes bya ba/_/rtag par sbyin gtong ser sna med/_/de la phu bo gnyis yod de/_/sgra chen lha chen po zhes bya/_/gsum po lhan cig phyir byung ste/_/mthar gyis ri dang nags tshal 
[\[143a.5\]]phyin/_/stag mo bkres pas nyen mthong nas/_/'di 'dra'i sems ni skyes par gyur/_/stag mo bkres mes rab bsregs kyang /_/gzhan bzar rung ba ci yang med/_/skyes chen de 'dra mthong nas ni/_/de yis bu ni zos dogs phyir/_/chags med lus ni rab btang nas/_/bu skyabs smas 
[\[143a.6\]]pa med par byas/_/sa chen dang ni ri rnams kyang /_/dus gcig thams cad rab tu g.yos/_/chu klung rgya mtsho shin tu 'khrugs/_/rlabs drag chu ni gyen du 'bab/_/gnam sa 'od ni stor bas na/_/mun nag ci yang mthong ba med/_/nags tshal dgon pa'i gcan gzan rnams/_/
[\[143a.7\]]'phur rgyug gnas ni yongs su spangs/_/phu gnyis ci phyir ma log ces/_/mya ngan brtse ba'i sdug bsngal skyes/_/g.yog 'khor mang po rnams dang ni/_/nags tshal kun du yongs su btsal/_/spun gnyis lhan cig rab 'grogs te/_/ri gzar nags su phyin nas ni/_/phyogs bzhir 
[\[143b\]]
[\[143b.1\]]bltas kyang ci ma mthong /_/stag mo mthong ba'i nags stong du/_/ma dang bu bdun bcas par ni/_/thams cad khrag gis kha bskus dang /_/rus pa lhag ma skra rnams ni/_/sa la kun du 'thor ba mthong /_/gzhan yang khrag ni zags pa rnams/_/'od ma'i tshal kun sbags pa 
[\[143b.2\]]dag_/phu bo gnyis kyis mthong nas ni/_/sems la 'jigs skrag chen po skyes/_/gnyi ga brgyal nas sa la 'gyel/_/'khrugs myos ci yang mi dran pas/_/sa rdul dag gis lus kun gos/_/rnam shes drug ni dran pa nyams/_/rgyal bu g.yog ni mang po rnams/_/cho nge sems 
[\[143b.3\]]la mya ngan skyes/_/chus gtor dran pa thob nas kyang /_/lag bteg skad cher phyung ste ngus/_/byang chub sems dpas lus btang tshe/_/byams pa'i ma ni pho brang na/_/bud med lnga brgya rnams dang ni/_/lhan cig longs spyod myong ba las/_/btsun mo dam pa'i nu ma gnyis/_/rang gi nu zho 
[\[143b.4\]]zags gyur pas/_/lus kun khab kyis phug pa bzhin/_/shin tu sdug bsngal rab mi bde/_/bu stor 'du shes skyes pas na/_/mya ngan zug rngu sems la zug_/rgyal po chen po shes byas nas/_/sdug bsngal dngos po de dag bshad/_/cho nges sme ba mi bzod pas/_/brtse ba'i skad 
[\[143b.5\]]kyis rgyal po la/_/rgyal po chen po mkhyen par mdzod/_/deng bdag sdug bsngal chen po skyes/_/nu zho gnyis ni rang byung pas/_/bkag kyang bsam pa bzhin ma grub/_/khab kyis lus kun phug pa bzhin/_/mya ngan brang ni gas la thug/_/bdag gi g.yar lam snga ltas ngan/_/nges 
[\[143b.6\]]par bu sdug stor bar gyur/_/lhas ni bdag gi srog skyobs la/_/bu ni gum gson mkhyen par mdzod/_/g.yar lam phug ron gsum mthong ba/_/chung ngu de ni bu sdug lags/_/khras ni phrogs te 'tshal bas ni/_/mya ngan rdzogs par gsol bar dka'/_/deng bdag mya ngan mtshor 
[\[143b.7\]]bying bas/_/'chi bar 'gyur ba ring mi thogs/_/bu srog mi gson blo ba chung /_/myur ba nyid du btsal bar gsol/_/gzhan yang slad rol mi rnams las/_/bu chung ma rnyed thos pas na/_/deng bdag sems ni rab mi bde/_/lhas ni bdag la brtse bar mdzod/_/btsun mos de skad smras 
[\[144a\]]
[\[144a.1\]]nas ni/_/lus bteg sa la rab tu brdabs/_/rab brtse na bas sems brgyal myos/_/rab rmongs shes pa ci yang med/_/nang 'khor bud med btsun mo de/_/brgyal te sa la 'gyel mthong ste/_/skad chen phyung ste rab tu ngus/_/mya ngan dngangs skrag gnas kyang 
[\[144a.2\]]stor/_/rgyal pos tshig de thos pas na/_/mya ngan rang nyid gzung ma nus/_/blon po thams cad bkug nas ni/_/bu sdug tshol ba yongs su bkye/_/thams cad grong khyer phyir byung ste/_/de dang de dag kun du btsal/_/ngus nas mi ni mang po la/_/rgyal bu gang na yod ces smras/_/da ltar 
[\[144a.3\]]gson nam 'on te shi/_/gang du song ba su yis shes/_/ji ltar byas na mthong gyur nas/_/bdag cag mya ngan bsal bar 'gyur/_/skye bo mang po thams cad kun/_/rgyal bu de ni shi zer bas/_/thos pa thams cad rab tu gdung /_/smre sngags sdug bsngal brjod par dka'/_/
[\[144a.4\]]de tshe rgyal po shing rta che/_/cho nges smras nas stan las langs/_/btsun mo'i drung du nyer song ste/_/de yi lus la chus kyang gtor/_/btsun mo chus ni gtor bas na/_/ring zhig lon nas dran pa thob/_/rab smres rgyal po la zhus pa/_/bdag bu da lta gang na mchis/_/rgyal pos 
[\[144a.5\]]btsun mo la bsgo ba/_/ngas ni pho nya mang bkye ste/_/phyogs bzhir rgyal bu tshol bcug na/_/da dung gtam skyes yong ma 'ongs/_/rgyal pos btsun mo yang bsgo ba/_/khyod ni mya ngan ma byed par/_/re zhig rang nyid bde bar byos/_/lhan cig phyir byung btsal bar bya/_/de nas rgyal po 
[\[144a.6\]]btsun mor bcas/_/bzhon pa zhon nas mdun du chas/_/smre ba'i skad kyis cho nges btab/_/gdung sems me ni 'bar ba 'dra/_/ya rabs ma rabs brgya stong rnams/_/rgyal po'i rjes su grong khyer byung /_/brtse ba'i ngu sgra mi 'chad par/_/so sor rgyal bu yongs su btsal/_/
[\[144a.7\]]rgyal pos bu sdug btsal ba'i phyir/_/mig gis phyogs bzhir bltas pa las/_/skra bshig khrag gis lus bskus te/_/lus kun rdul gyis gos pa dang /_/ngus nas mdun bcad 'ong ba yi/_/mi zhig kyang ni mthong bar gyur/_/rgyal pos ltas ngan de mthong nas/_/lhag par 
[\[144b\]]
[\[144b.1\]]mya ngan skyes par 'gyur/_/rgyal pos lag pa gnyis bteg nas/_/brtse bas ngus te bkug ma nus/_/thog mar blon po chen po zhig_/[{]rings [,]ring [}]brtabs rgyal po'i drung 'ongs nas/_/rgyal po de la 'di skad smras/_/lha ni thugs ngan mi mdzad gsol/_/lha yi thugs brtse 
[\[144b.2\]]sras bu de/_/da dung rnyed par ma gyur kyang /_/ring por mi thogs phyin par mchi/_/lha ni thugs ngan mi mdzad gsol/_/rgyal po yang ni song ba las/_/blon po 'bring po 'ongs pa mthong /_/blon po rgyal po'i drung 'ongs nas/_/ngus te rgyal la 'di skad smras/_/rgyal bu gnyis ni 
[\[144b.3\]]bzhugs pa yang /_/mya ngan zhugs kyis yongs su gdungs/_/rgyal bu tha [{]chungs [,]chung [}]gang lags pa/_/de ni mi rtag pa yis zin/_/bu btsas stag mo ltogs pa zhig_/bu 'tshal snyam pa gzigs nas ni/_/rgyal bu sems can chen po yis/_/thugs rje chen po'i sems 
[\[144b.4\]]bskyed de/_/bla med lam ni gnyer ba dang /_/mang po thams cad bzla ba'i slad/_/byang chub mchog la 'du shes bcings/_/shin tu zab yangs rgya mtsho bzhin/_/ri mtho rtse la 'dzegs nas ni/_/stag mo ltogs mdun sku yang bor/_/nyam chung 'tshal rngo ma thogs nas/_/
[\[144b.5\]]'od mas mgul du khrag phyung bas/_/rgyal bu'i sku ni 'tshal bas na/_/sku gdung lhag ma tsam zhig lus/_/de tshe rgyal po btsun mor bcas/_/de skad thos nas brgyal bar gyur/_/sems ni mya ngan mtshor bying ste/_/nyon mongs me yis rab tu bsregs/_/blon pos tsan+dan 
[\[144b.6\]]chu dag gis/_/rgyal po btsun mo gtor bas na/_/cig char langs nas rab tu ngus/_/lag btegs brang dag la yang brdungs/_/blon po chung ngu 'ongs nas ni/_/rgyal po de la 'di skad smras/_/bdag gis rgyal bu gnyis po ni/_/tshal na brgyal bar gyur pa mthong /_/
[\[144b.7\]]bdag gis chab grang gtor bas na/_/dran pa cung zad thob par gyur/_/phyogs bzhi dag tu gzigs pa ni/_/rab tu 'bar me kun khyab 'dra/_/skad cig bzhengs kyang slar yang 'gyel/_/cho nges bdag nyid 'dzin mi spyod/_/phyag bteg brtse ba'i tshig dag gis/_/gcung gi ya 
[\[145a\]]
[\[145a.1\]]mtshan bsngags par mdzad/_/rgyal pos de skad thos nas kyang /_/mya ngan me yis lhag par btsos/_/btsun mos rab tu ngus nas ni/_/skad cher phyung ste 'di skad smras/_/bdag gi bu sdug lhag par byams pa de/_/mi rtag srin po dag gis mid par gyur/_/da ltar bu gnyis 
[\[145a.2\]]lus par gyur pa yang /_/mya ngan me yis rab bsregs nyon yang mongs/_/bdag deng ri drung dag tu myur song la/_/spro bskyed srog gi lhag ma bsrung bar bya/_/de nas bzhon zhon lam du myur zhugs nas/_/rtse gcig sems kyis lus spangs brag drung song /_/bu gnyis yid gcags 
[\[145a.3\]]brang brdungs spyod tshul nyams/_/'gro bzhin ngu ba dag dang lam du phrad/_/pha mas pang blangs mya ngan smre sngags bton/_/cig car lus btang ri dang nags su dong /_/byang chub sems dpas lus spangs nags phyin nas/_/lhan cig 'dus nas rab ngus sdug bsngal che/_/rgyan phreng 
[\[145a.4\]]bkrol te snying tshim ngus nas ni/_/byang chub sems dpa'i rus bu lhag ma bsdus/_/skye bo mang pos lhan cig mchod pa byas/_/rin chen sna bdun mchod rten brtsigs nas ni/_/ring bsrel de ni sgrom gyi nang du bzhag_/mya ngan bcas bzhin slar ni grong khyer dong /_/kun dga' la ni 
[\[145a.5\]]bka' stsal pa/_/sngon byung sems can chen po ni/_/shAkya thub pa nga yin pas/_/gzhan yin snyam du bsam mi bya/_/rgyal po zas gtsang yab yin te/_/btsun mo nga yum sgyu 'phrul yin/_/rgyal bu chen po byams pa yin/_/rgyal bu 'bring po 'jam dpal yin/_/stag mo skye dgu'i bdag 
[\[145a.6\]]mo yin/_/bu lnga dge slong lnga po yin/_/gcig ni maud gal chen po'i bu/_/gcig ni shA ri'i bu yin no/_/ngas ni khyed cag thams cad la/_/sngon gzhan phan btags pa yi gtam/_/byang chub sems dpa'i spyod pa bshad/_/sangs rgyas 'grub rgyu 'di slob byos/_/byang chub sems dpas lus 
[\[145a.7\]]btang tshe/_/smon lam rgya chen 'di skad btab/_/bdag lus rus pa lhag ma yis/_/ma 'ongs sems can phan 'dogs shog_/'di ni lus btang gnas yin te/_/rin chen sna bdun mchod rten de/_/lo ni tshad med bar du gnas/_/de nas sa 'og bying bar gyur/_/sngon gyi smon lam mthu stobs kyis/_/
[\[145b\]]
[\[145b.1\]]rkyen ni ji bzhin sems can zlos/_/lha mi kun la phan gdags phyir/_/sa las 'phags te byung ba yin/_/de'i tshe bcom ldan 'das kyis sngon gyi rgyud 'di bstan pa na lha dang mi'i skye bo'i tshogs tshad med grangs med pa snyed yongs su gdung ba dang dga' ba chen po skyes te/_sngon chad nam yang 
[\[145b.2\]]'di lta bu ma byung ngo zhes bsngags pa brjod nas thams cad bla na med pa yang dag par rdzogs pa'i byang chub tu sems bskyed par gyur to/_/byang chub kyi shing gi lha mo la yang bka' stsal pa/_ngas ni drin la lan glan pa'i phyir gus pas phyag byas pa yin no/_/bcom ldan 'das kyis rdzu 'phrul gyi 
[\[145b.3\]]mthu mngon par bsdus pa dang /_mchod rten de yang slar sa'i 'og tu bying bar gyur to/_/gser 'od dam pa mchog tu rnam par rgyal ba mdo sde'i rgyal po las lus yongs su btang ba'i le'u ste nyi shu drug pa'o//_//de'i tshe de bzhin gshegs pa shAkya thub pas chos kyi rnam grangs 'di bka' 
[\[145b.4\]]stsal ba na/_phyogs bcu'i 'jig rten gyi khams nas byang chub sems dpa'i tshogs bye ba khrag khrig brgya stong tshad med pa snyed so so nas rang rang gi zhing khams nas bya rgod phung po'i rir phyin te/_bcom ldan 'das kyi spyan sngar lhags nas yan lag lnga sa la gtugs te/_bcom ldan 'das 
[\[145b.5\]]la phyag byas nas sems rtse gcig tu thal mo sbyar te mgrin gcig tu tshigs su bcad pa 'di dag gis mngon par bstod pa/_/bcom ldan sku mchog gser gyi kha dog ldan/_/'od zer kun gsal gser gyi ri bo 'dra/_/rnam dag rab mnyam pad+ma dag dang mtshungs/_/mtshan mchog dam pa 
[\[145b.6\]]tshad med kun du bkod/_/mtshan ni sum cu rtsa gnyis rab brgyan te/_/dpe byad bzang po brgyad cu yongs su rdzogs/_/'od zer rab gsal dpe zla yong ma mchis/_/dri bral dper na rnam dag zla nya 'dra/_/gsung dbyangs rab dang shin tu gya nom pas/_/seng ge bzhin du 'brug sgra sgrogs par mdzad/_/
[\[145b.7\]]dam pa rnam brgyad dbang po mthun mdzad pas/_/ka la ping ka'i sgra sgrogs kun las 'phags/_/bsod nams brgya yi mtshan mchog sku brgyan pas/_/'od zer phun tshogs dri ma yongs mi mnga'/_/mkhyen blo rab gsal dper na rgya mtsho 'dra/_/yon tan rgya chen nam mkha' dag dang mtshungs/_/yongs rdzogs 
[\[146a\]]
[\[146a.1\]]'od zer phyogs bcu'i 'jig rten bkang /_/rkyen ni ji bzhin sems can sgrol bar mdzad/_/nyon mongs sred pa'i bag chags kun bsal bas/_/chos kyi sgron ma rtag par rgyun mi 'chad/_/thugs brtses sems can dag la phan 'dogs pas/_/da ltar slad 
[\[146a.2\]]ma'i dus tshe bde ba stsol/_/rtag par don mchog dam pa rab bshad nas/_/yang dag rab dben mya ngan 'das la 'god/_/bcom ldan bdud rtsi'i chos mchog rab bstan nas/_/bdud rtsi'i gya nom don ni stsol mdzad pas/_/bdud rtsi'i grong khyer dag tu rab drangs nas/_/bdud rtsi 'dus 
[\[146a.3\]]ma bgyis kyi bde la 'god/_/rtag par 'khor ba'i rgya mtsho chen po nas/_/sdug bsngal sems can thams cad thar bar mdzad/_/de dag bde ba'i shul du rab btsud de/_/yid bzhin bde ba bsam mi khyab pa stsol/_/bcom ldan yon tan rgya mtsho zab la yangs/_/dpe ni mang po dag 
[\[146a.4\]]gis rig mi 'gyur/_/rtag par kun la thugs rje cher gzigs pas/_/thabs mkhyen brtson 'grus dag ni rgyun mi 'chad/_/bcom ldan yon tan rgya mtsho mtha' ma mchis/_/bskal pa bye ba brgya stong bar du ni/_/lha mi thams cad lhan cig dpag bsams kyang /_/cha shas tsam yang rig 
[\[146a.5\]]par yong mi 'gyur/_/bdag cag sangs rgyas yon tan rgya mtsho las/_/thigs pa 'ga' zhig bsngags pa brjod pa yi/_/bsod nams de dag skye dgu yongs bsngos nas/_/thams cad byang chub 'bras bu myur thob smon/_/de nas bcom ldan 'das kyis byang chub sems 
[\[146a.6\]]dpa' mang po de dag la bka' stsal pa/_legs so legs so/_/khyed kyis 'di ltar de bzhin gshegs pa'i yon tan gyi bsngags pa brjod pa nyid kyis sems can la phan 'dogs shing sangs rgyas kyi mdzad pa rgya cher byed par 'gyur bas sdig pa rnams yongs su byang nas 
[\[146a.7\]]bsod nams tshad med pa snyed skye bar 'gyur ro/_/gser 'od dam pa mchog tu rnam par rgyal ba mdo sde'i rgyal po las phyogs bcu'i byang chub sems dpa' rnams kyis bsngags pa brjod pa'i le'u ste nyi shu bdun pa'o//_//de nas byang chub sems dpa' mdzes 
[\[146b\]]
[\[146b.1\]]pa'i tog stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar nas tshigs su bcad pa 'di dag gis mngon par bstod pa/_thub pa bsod nams brgya yi mtshan rdzogs 
[\[146b.2\]]shing /_/yon tan tshad ma mchis pas sku rab brgyan/_/rnam dag rgya chen sems can lta mos pas/_/nyi ma stong bzhin 'od kyis snang bar mdzad/_/kha dog mtha' yas 'od ni rab tu rgyas/_/rin chen pad+ma'i phung bzhin mtshan rnams mdzes/_/dper na gdugs 
[\[146b.3\]]shar nam mkha' snang bgyid bzhin/_/kha dog dkar gsal gser gyi mdog kyang gnon/_/gser gyi ri bzhin 'od kyis gsal mdzad pas/_/zhing ni brgya stong mang po kun du khyab/_/sems can sdug bsngal tshad med zhi mdzad nas/_/bde ba dam pa mtha' yas 
[\[146b.4\]]stsal bar mdzad/_/mtshan rnams phun tshogs rnam dag rab mdzes pas/_/sems can lta mos skyo ba yong ma mchis/_/dbu skra rab mnyen kha dog mthon mthing gnas/_/bung ba nag po me tog bsdus pa 'dra/_/dgyes dang btang snyoms chen po dag pas brgyan/_/
[\[146b.5\]]byams dang thugs rje chen po phun sum tshogs/_/mtshan dang dpe byad dam pa rab mdzes pa/_/byang chub yan lag chos las grub pa lags/_/bcom ldan bsod nams phan pa mang btang bas/_/de dag rtag tu bde ba chen po 'thob/_/yon tan rnam pa sna 
[\[146b.6\]]tshogs rab brgyan pas/_/'od kyi zhing ni brgya stong snang bar mdzad/_/bcom ldan 'od zer shin tu rdzogs pas na/_/dper na gdugs kyis nam mkha' kun khyab 'dra/_/bcom ldan ri rab bzhin du yon tan ldan/_/phyogs bcu kun du khyab par ston pa mdzad/_/
[\[146b.7\]]bcom ldan gser zhal dam pa rab tu mdzes/_/tshems dkar gtams pa dung gi kha dog 'dra/_/bcom ldan zhal mdzes dpe zla yong ma mchis/_/smin mtshams ba spu rtag par g.yas su 'khyil/_/'od mnyen dkar gsal chu shel dag dang mtshungs/_/
[\[147a\]]
[\[147a.1\]]dper na zla nya nam mkha'i khams gnas 'dra/_/de nas bcom ldan 'das kyis byang chub sems dpa' mdzes pa'i tog la bka' stsal pa/_/khyod kyis 'di ltar de bzhin gshegs pa'i yon tan gyi bsngags pa brjod pa ni bsam gyis mi khyab pa yin 
[\[147a.2\]]pas thams cad la phan 'dogs par 'gyur zhing /_gang dag khong du ma chud pa de dag kyang rjes su mthun par rnal 'byor sgom pa la slob par 'gyur ro/_/gser 'od dam pa mchog tu rnam par rgyal ba mdo sde'i rgyal po las byang chub sems dpa' mdzes pa'i tog 
[\[147a.3\]]gis bsngags pa brjod pa'i le'u ste nyi shu brgyad pa'o//_//de nas byang chub kyi shing gi lha mos kyang tshigs su bcad pa dag gis bcom ldan 'das la mngon par bstod pa/_/bcom ldan rnam dag blo la gus phyag 'tshal/_/rnam dag chos gnyer 
[\[147a.4\]]blo la gus phyag 'tshal/_/yang dag chos gnyer blo la gus phyag 'tshal/_/chos min spong ba'i blo la gus phyag 'tshal/_/rnam rtog mi mnga' blo la gus phyag 'tshal/_/kye ma ngo mtshar bcom ldan mtha' yas spyod/_/kye ma mthong dka' u dum bA ra 
[\[147a.5\]]'dra/_/kye ma ngo mtshar rgya mtsho'i ri rgyal 'dra/_/kye ma ngo mtshar bde gshegs 'od tshad med/_/kye ma ngo mtshar kha bsgyur smon lam che/_/kye ma ngo mtshar shAka rigs nyi ma 'dis/_/'di 'dra'i mdo sde dkon mchog bkas bshad nas/_/brtse bas skye dgu 
[\[147a.6\]]rnams la phan 'dogs mdzad/_/thub pa rab dben dbang po mnyam 'jog pas/_/rab zhi mya ngan 'das pa'i grong khyer gshegs/_/rab dben gzungs kyi sgo la bzhugs pas na/_/rab dben spyod yul zab mo dag kyang mkhyen/_/rkang gnyis gtso bo rab 
[\[147a.7\]]dben bzhugs pas na/_/nyan thos slob ma lus kyang de bzhin stong /_/chos rnams thams cad ngo bo ma mchis pas/_/sems can thams cad kyang ni stong zhing dben/_/bdag ni rtag tu bcom ldan dran par bgyid/_/bdag ni rtag tu bcom ldan 
[\[147b\]]
[\[147b.1\]]mthong bar mos/_/bdag ni rtag tu gus sems bskyed pas na/_/rtag par de bzhin gshegs pa'i gdugs dang mjal/_/bdag ni rtag tu bcom ldan phyag bgyis nas/_/rtag par zhal lta sems kyis mi spong smon/_/rab tu gdung sems bar chad 
[\[147b.2\]]ma mchis par/_/rtag par rim gro bgyis kyang skyo mi bgyid/_/bcom ldan thugs rje'i thugs ni rab bskyed nas/_/mdangs ldan zhal ni bdag gis rtag mthong mdzod/_/bcom ldan nyan thos dge 'dun rnam dag pas/_/rtag par lha mi dag ni bsgral 
[\[147b.3\]]bar smon/_/sku ni rang bzhin rnam dag nam mkha' 'dra/_/sgyu ma smig rgyu chab kyi zla ba mtshungs/_/bdud rtsi mya ngan 'das pa'i chos bshad nas/_/yon tan phung po thams cad skyed par smon/_/bcom ldan rnam dag spyod yul byams pa dang /_/thugs 
[\[147b.4\]]rje yang dag spyod yul bsam mi khyab/_/nyan thos rang rgyal gzhal bar mi 'gyur zhing /_/drang srong byang chub sems dpas dpog mi 'gyur/_/de bzhin gshegs pas bdag la thugs brtse nas/_/thugs rje chen po'i sku ni rtag mthong smon/_/
[\[147b.5\]]las gsum ngal med byams gtso mchod nas ni/_/myur du nges 'byung yang dag mtha' phyogs smon/_/de nas bcom ldan 'das kyis de skad ces bsngags pa brjod pa gsan pa dang /_/tshangs pa'i dbyangs kyis shing gi lha mo la bka' stsal pa/_/rigs 
[\[147b.6\]]kyi lha mo khyod kyis nga'i yang dag pa'i mi [{]brdzun [,]rdzun [}]pa'i chos kyi sku rnam par dag pa'i bsngags pa brjod nas bdag dang gzhan la phan gdag pa'i phyir mtshan mchog gya nom pa yang dag par bsgrags pa legs so legs so/_/bsod nams 'dis khyod myur du bla na med 
[\[147b.7\]]pa yang dag par rdzogs pa'i byang chub mngon par rdzogs par 'tshang rgya bar 'gyur zhing sems can thams cad mtshungs par rnal 'byor bsgom par 'gyur la/_gang gis thos pa de dag thams cad kyang bla na med pa'i bdud rtsi'i chos kyi sgor 'jug par 'gyur ro/_/
[\[148a\]]
[\[148a.1\]]gser 'od dam pa mchog tu rnam par rgyal ba mdo sde'i rgyal po las byang chub kyi shing gi lha mos bsngags pa brjod pa'i le'u ste nyi shu dgu pa'o//_//de nas lha mo spobs pa chen mo stan las langs te gus pas thal mo sbyar nas 
[\[148a.2\]]yang dag pa'i tshig gis bcom ldan 'das la mngon par bstod pa/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa sku yang dag par gser gyi kha dog dang ldan pa/_mgur dung gi dbyibs dang 'dra ba/_zhal zla ba nya 
[\[148a.3\]]ba lta bu spyan pad+ma sngon po dang mtshungs pa/_sgros dmar zhing bzang ba/_chu shel gyi kha dog dang 'dra ba/_shangs kyi dbyibs mtho zhing drang bas gser gyi gar bu bcad pa lta bur gyur pa/_tshems dkar zhing thags bzang ba me tog ku mu da dang mtshungs pa/_'od 
[\[148a.4\]]kyis kun du snang bar mdzad pas nyi ma brgya stong lta bur gyur pa/_'od kyi kha dog kun du khyab pas 'dzam bu'i gser dang 'dra ba/_tshig gsung ba la nor zhing 'khrul pa mi mnga' ba/_rnam par thar pa'i sgo gsum yang dag par bstan nas/_byang chub 
[\[148a.5\]]rnam pa gsum gyi lam yang dag par 'byed pa/_thugs rtag tu rnam par dag cing thugs kyi mos pa yang de bzhin du gyur pa/_bcom ldan 'das bzhugs pa'i gnas dang spyod yul rnams rtag par rnam par dag par gyur pa/_spyod lam ma lags pa spangs 
[\[148a.6\]]pas gshegs shing bzhugs pa dag la 'khrul pa mi mnga' ba/_lo drug dka' ba mdzad nas chos kyi 'khor lo lan gsum du bskor ba/_sdug bsngal ba'i sems can yongs su bzlas nas pha rol gyi 'gram du phyin par mdzad pa/_sku'i mtshan yongs 
[\[148a.7\]]su rdzogs pa n+ya gro d+ha'i ljon shing lta bur gyur pa/_pha rol tu phyin pa drug yongs su bsgoms pas phrin las rnam pa gsum la skyon mi mnga' ba/_thams cad mkhyen pa dang ldan pas bdag dang gzhan gyi don phun sum tshogs par mdzad pa/_gang 
[\[148b\]]
[\[148b.1\]]ci gsung yang rung ste/_rtag par sems can gyi don du 'gyur bar mdzad pas don ma mchis par mi gsung ba/_shAkya'i rigs kyi nang nas seng ge chen por gyur pas rab tu brtan zhing dpa' ba/_rnam par thar pa brgyad phun sum tshogs par gyur 
[\[148b.2\]]pa la phyag 'tshal lo/_/deng bdag gi nyams kyis ji tsam lcogs pa'i rjes su de bzhin shegs pa'i yon tan gyi phyogs las cung zad tsam zhig bsngags pa brjod pa ni 'di lta ste/_dper na sbrang bus rgya mtsho chen po'i chab 'tshal ba dang 'dra yang bsod nams de'i 
[\[148b.3\]]dbang gis sems can thams cad 'khor ba gtan du spangs nas bla na ma mchis pa'i lam mngon par grub par smon to/_/de nas bcom ldan 'das kyis lha mo spobs pa chen mo la bka' stsal pa/_khyod kyis yun ring po nas bsgoms pas spobs pa chen po dang ldan 
[\[148b.4\]]par gyur nas/_deng nga'i yon tan rgya cher bsngags pa brjod pa legs so legs so/_/'di'i dbang gis khyod myur du bla na med pa'i chos kyi sgo mo mngon par rtogs nas mtshan dang dpe byad bzang po phun sum tshogs par gyur te/_thams cad la rgya cher 
[\[148b.5\]]phan 'dogs par 'gyur ro/_/gser 'od dam pa mchog tu rnam par rgyal ba mdo sde'i rgyal po las lha mo spobs pa chen mos bsngags pa brjod pa'i le'u ste sum cu pa'o//_//de nas bcom ldan 'das kyis byang chub sems dpa' tshad med pa 
[\[148b.6\]]snyed rnams dang /_lha dang /_mi rnams dang /_'khor mang po thams cad la bka' stsal pa/_khyed kyis 'di ltar rig par bya ste/_ngas bskal pa chen po tshad med grangs med pa nas nan tan brtson 'grus kyis dka' ba spyad de thob pa'i chos shin 
[\[148b.7\]]tu zab pa byang chub kyi rgyu yang dag pa gang yin pa de ni khyed la yang dag par bstan zin na/_khyed cag las su zhig rab tu brtul ba'i sems bskyed nas nga yongs su mya ngan las 'das pa'i 'og tu chos kyi rnam grangs 'di gus pas yongs su bsrungs nas 
[\[149a\]]
[\[149a.1\]]rgya cher yang dag par spel te/_yang dag pa'i chos 'jig rten na yun ring du gnas par byed/_de nas 'khor mang po'i nang nas byang chub sems dpa' chen po bye ba phrag drug cu dang /_lha'i 'khor phal mang po bye ba phrag drug cus mgrin 
[\[149a.2\]]gcig tu 'di skad ces/_bcom ldan 'das bdag cag thams cad la yang mos pa'i sems mchis pas bcom ldan 'das kyis bskal pa chen po tshad ma mchis pa nas nan tan brtson 'grus kyis dka' ba mdzad de/_brnyes pa'i chos shin tu zab pa byang chub kyi 
[\[149a.3\]]rgyu yang dag pa gang lags pa de la gus pas yongs su bsrungs nas/_bcom ldan 'das yongs su mya ngan las 'das pa'i slad na yang lus dang srog la phangs pa ma mchis par chos kyi rnam grangs 'di rgya cher spel te/_yang dag pa'i chos 'jig rten 
[\[149a.4\]]na yun ring du gnas par bgyid do zhes gsol to/_/de nas byang chub sems dpa' sems dpa' chen po de dag gis bcom ldan 'das kyi spyan sngar tshigs su bcad de gsol pa/_bcom ldan yang dag bden tshig gsung /_/yang dag chos la 
[\[149a.5\]]rab tu bzhugs/_/yang dag bden pa de dbang gis/_/mdo sde 'di ni srung 'dzin bgyid/_/thugs rje chen po'i go mnabs nas/_/thugs rje che la rab tu bzhugs/_/byams dang thugs rje de stobs kyis/_/mdo sde 'di ni srung 'dzin bgyid/_/
[\[149a.6\]]bsod nams tshogs ni yongs rdzogs nas/_/ye shes tshogs ni rab tu bskyed/_/tshogs rnams yongs su rdzogs pa'i slad/_/mdo sde 'di ni srung 'dzin bgyid/_/bdud rnams thams cad rab brtul te/_/log smra thams cad rnam par bshig_/
[\[149a.7\]]ngan lta thams cad bsal ba'i slad/_/mdo sde 'di ni srung 'dzin bgyid/_/'jig rten skyong dang brgya byin dang /_/tshangs pa dang ni lha ma yin/_/klu dang gnod sbyin la sogs pas/_/mdo sde 'di ni srung 'dzin bgyid/_/sa yi steng 
[\[149b\]]
[\[149b.1\]]dang mkha' gnas pa/_/yun ring 'dir ni gnas pa rnams/_/bcom ldan bstan pa 'dzin bgyid pa/_/mdo sde 'di ni srung 'dzin bgyid/_/tshangs pa'i bzhugs bzhi mtshungs ldan zhing /_/'phags bden bzhi yis rab 
[\[149b.2\]]brgyan nas/_/bdud bzhi dag ni pham mdzad slad/_/mdo sde 'di ni srung 'dzin bgyid/_/nam mkha' thogs bcas 'gyur yang srid/_/thogs bcas nam mkhar 'gyur srid kyi/_/sangs rgyas rnams kyis bsrungs bzung ba/_/
[\[149b.3\]]sus kyang bsgul zhing bskyod mi 'gyur/_/de nas rgyal po chen po bzhis bcom ldan 'das kyis dam pa'i chos 'di bsrung ba bkas bshad pa thos pa dang /_so so nas rjes su yi rang ba'i sems bskyed nas yang dag pa'i chos yongs su bsrung ba'i sems 
[\[149b.4\]]kyis cig car mgrin gcig tu tshigs su bcad de gsol pa/_bdag cag mdo sde 'di la ni/_/bu dang bu mo 'khor dang bcas/_/thams cad rtse gcig rab bsrungs nas/_/rgya cher yang dag spel bar bgyid/_/gang zhig mdo 'di rab bzung 
[\[149b.5\]]nas/_/byang chub rgyu ni sgrub bgyid na/_/bdag cag rtag par phyogs bzhi nas/_/srung skyob rim gro dag kyang bgyid/_/de nas brgya byin lha'i dbang pos gus pas thal mo sbyar nas tshigs su bcad pa gsol pa/_sangs rgyas chos ni thugs chud nas/_/
[\[149b.6\]]drin ni bsab par bzhed pa dang /_/byang chub sems dpa' phan gdags slad/_/'jig rten 'das kyang mdo sde gsungs/_/bdag kyang sangs rgyas de dag la/_/drin bsab slad du rtag mchod nas/_/'di 'dra'i mdo sde 'di dang ni/_/mdo sde 
[\[149b.7\]]'di la srung bar bgyid/_/de nas dga' ldan pa'i lha'i bu rnams kyis gus pas thal mo sbyar nas tshigs su bcad de gsol pa/_bcom ldan gsungs pa'i mdo sde 'di/_/gang zhig 'dzin par bgyid pa ni/_/byang chub gnas skabs gnas pas na/_/
[\[150a\]]
[\[150a.1\]]dga' ldan lhar ni rab tu 'gyur/_/bcom ldan bdag cag rab dga' nas/_/lha yi rnam smin mchog spangs nas/_/'dzam gling dag tu gnas nas ni/_/mdo sde 'di ni sgrogs par bgyid/_/de nas mi mjed kyi 
[\[150a.2\]]'jig rten gyi khams kyi bdag po tshangs pa lha'i rgyal pos/_gus pas thal mo sbyar nas tshigs su bcad de gsol pa/_bsam gtan rnams dang theg rnams dang /_/rnam thar tshad med thams cad kyang /_/mdo sde 'di las byung bas na/_/de 
[\[150a.3\]]slad mdo 'di rab tu gsungs/_/mdo sde 'di ni ston pa'i gnas/_/tshangs pa'i bde ba bdag spangs nas/_/mdo sde 'di ni mnyan pa'i slad/_/rtag par yongs su srung skyob bgyid/_/de nas bdud kyi rgyal po'i bu tshong dpon zhes bya bas yang gus 
[\[150a.4\]]pas thal mo sbyar nas tshigs su bcad de gsol pa/_yang dag don dang ldan pa'i mdo/_/bdud spyod rjes su mi 'brang zhing /_/bdud kyi las ngan sbyong bgyid pa/_/'di ni gang zhig 'dzin bgyid na/_/bdag kyang mdo sde 'di la ni/_/brtson pa 
[\[150a.5\]]dag gis rab bsrungs nas/_/brtson 'grus chen po'i sems bskyed de/_/kun du rgya cher spel bar bgyid/_/de nas bdud kyi rgyal pos gus pas thal mo sbyar nas tshigs su bcad de gsol pa/_gang zhig mdo sde 'di bzung nas/_/nyon mongs 
[\[150a.6\]]rnams ni pham bgyid pa/_/de 'dra'i sems can de dag la/_/srung skyob bde la 'god par bgyid/_/mdo sde 'di ni gang 'chang ba/_/bdud rnams kyis ni glags mi rnyed/_/bcom ldan byin gyis brlabs kyi mthus/_/bdag gis de la srung 
[\[150a.7\]]bar bgyid/_/de nas lha'i bu bkra shis dam pas bcom ldan 'das kyi spyan sngar tshigs su bcad de gsol pa/_sangs rgyas rnams kyi byang chub mchog_/mdo sde 'di las bstan pas na/_/gang zhig mdo sde 'dzin bgyid pa/_/de bzhin gshegs 
[\[150b\]]
[\[150b.1\]]la mchod par 'gyur/_/bdag gis mdo sde 'di bzung nas/_/bye ba'i lha la rab bshad nas/_/gus pas nyan par bgyid pa dag_/byang chub gnas su bskul bar bgyid/_/de nas byang chub sems dpa' byams pas gus pas thal mo sbyar nas 
[\[150b.2\]]tshigs su bcad de gsol pa/_byang chub la ni rab gnas nas/_/gsol ba ma btab grogs mthong na/_/lus srog dag kyang rab spangs nas/_/mdo sde rgyal po 'di srung bgyid/_/'di 'dra'i chos ni bdag thos nas/_/dga' ldan lha gnas 
[\[150b.3\]]mchis nas kyang /_/bcom ldan byin brlabs dbang gis na/_/lha mi rgya chen ston par bgyid/_/de nas gnas brtan 'od srung chen pos gus pas thal mo sbyar nas tshigs su bcad de gsol pa/_bcom ldan nyan thos theg par ni/_/bdag ni shes 
[\[150b.4\]]rab chung bar gsungs/_/deng bdag rang gi stobs kyi mthus/_/mdo sde 'di ni srung 'dzin bgyid/_/gang zhig mdo 'di 'dzin bgyid na/_/bdag gis de ni rab bsrungs te/_/tshig dang spobs pa'i mthu stsal nas/_/rjes 'brang rtag par legs 
[\[150b.5\]]zhes brjod/_/de nas tshe dang ldan pa kun dga' bos thal mo sbyar nas tshigs su bcad de gsol pa/_bdag gis bcom ldan mngon sum du/_/mdo sde tshad med thos gyur kyang /_/chos mchog rgyal po 'di 'dra ba/_/nam yang thos par yongs ma gyur/_/
[\[150b.6\]]deng bdag mdo 'di bcom ldan las/_/mngon thos yongs su bzung bas na/_/gang dag byang chub mos pa la/_/rgya chen rab tu spel bar bgyid/_/de nas bcom ldan 'das kyis byang chub sems dpa' rnams dang /_lha dang /_mi'i 'khor mang po de dag so so 
[\[150b.7\]]nas mdo sde 'di rgya cher spel zhing rgyas pa dang /_yongs su bskyab pa dang /_yongs su bsrung bar sems bskyed nas byang chub sems dpa' rnams la yang dag par bskul te/_sems can la rgya cher phan 'dogs pa gzigs pa dang /_legs so legs so/_/
[\[151a\]]
[\[151a.1\]]zhes bsngags pa brjod nas/_/khyod kyis 'di ltar mdo sde'i rgyal po mchog dam pa 'di/_sems rtse gcig tu rgya cher spel nas/_nga yongs su mya ngan las 'das pa'i 'og tu yang /_/'thor zhing nub par mi 'gyur bar 
[\[151a.2\]]byed pa de ni/_bla na med pa'i byang chub kyi rgyu yang dag pa yin pas/_bsod nams ji snyed cig 'thob par 'gyur ba ni/_bskal pa gang gA'i klung gi bye ma snyed du brjod kyang mthar thug par mi 'gyur ro/_/dge slong ngam/_dge slong 
[\[151a.3\]]ma'am/_dge bsnyen nam/_dge bsnyen ma'am/_gzhan yang rigs kyi bu'am/_rigs kyi bu mo la sogs pa/_gang la la zhig mchod pa dang /_bkur sti byas nas/_yi ger bris te/_rgya cher spel ba dang /_gzhan dag la yang 
[\[151a.4\]]dag par ston par byed pas thob pa'i/_bsod nams gang yin pa de yang de bzhin no/_/de lta bas na khyed kyis yang dag pa'i brtson pas rnal 'byor bsgom par bya'o zhes bka' stsal to/_/de nas tshad med mtha' med pa'i gang gA'i klung gi bye ma dang mnyam pa'i 
[\[151a.5\]]'khor mang po rnams bcom ldan 'das kyis de skad ces bka' stsal pa thos pas thams cad rab tu dga' bar gyur nas/_shin tu dang ba'i dad pas yang dag par blangs nas bka' bzhin du spyod par gyur to/_/gser 'od dam pa mchog tu rnam par rgyal ba 
[\[151a.6\]]mdo sde'i rgyal po las yongs su gtad pa'i le'u ste sum cu gcig pa'o//_//'phags pa gser 'od dam pa mchog tu rnam par rgyal ba mdo sde'i rgyal po zhes bya ba theg pa chen po'i mdo rdzogs so//_//zhu chen gyi mkhan po 
[\[151a.7\]]dang lots+tsha ba bcom ldan 'das kyi ring lugs pa ban+de chos grub kyis rgya'i dpe las bsgyur cing zhus te gtan la phab pa//_//
[\[151b\]]
[\[151b.1\]{D556}]@##/_/rgya gar skad du/_Ar+ya su war+N+Na pra b+hA sot+ta ma sU tren+d+ra rA dza nA ma ma hA yA na sU tra/_bod skad du/_'phags pa gser 'od dam pa mdo sde'i dbang po'i rgyal po zhes bya ba theg pa chen po'i mdo/_/bam po dang po/_/'das pa dang /_ma byon pa dang /_da ltar 
[\[151b.2\]]byung ba'i sangs rgyas dang /_byang chub sems dpa' dang /_rang sangs rgyas dang /_'phags pa nyan thos thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya rgod phung po'i ri'i zom shin tu rnam par dag pa chos kyi 
[\[151b.3\]]dbyings zab mo/_de bzhin gshegs pa rnams kyi spyod yul dam pa na/_dge slong gi dge 'dun chen po dge slong dgu khri brgyad stong dang thabs cig tu bzhugs pa thams cad kyang dgra bcom pa chen po/_glang po che'i rgyal po ltar shin tu dul ba/_zag pa zad pa/_nyon mongs pa med 
[\[151b.4\]]pa/_sems shin tu rnam par grol ba/_shes rab shin tu rnam par grol ba/_bya ba byas pa/_khur bor ba/_bdag gi don rjes su thob pa/_srid par sbyor ba yongs su bcad pa/_dbang phyug dam pa'i mchog thob pa/_tshul khrims rnam par dag pa la rab tu gnas pa/_thabs 
[\[151b.5\]]dang shes rab kyis yongs su bkod pa/_rnam par grol ba brgyad mngon du gyur cing /_pha rol gyi mthar phyin par gyur pa sha stag la 'di lta ste/_tshe dang ldan pa kun shes kauN+Di n+ya dang /_tshe dang ldan pa rta thul dang /_tshe dang ldan pa rlangs pa dang /_tshe dang ldan pa ming chen dang /_tshe 
[\[151b.6\]]dang ldan pa bzang po dang /_tshe dang ldan pa 'od srung chen po dang /_tshe dang ldan pa lteng rgyas 'od srung dang /_tshe dang ldan pa ga yA 'od srung dang /_tshe dang ldan pa chu bo 'od srung dang /_tshe dang ldan pa shA ri'i bu dang /_tshe dang ldan pa maud gal gyi bu chen po dang /_dga' bo dang 'di dag la sogs 
[\[151b.7\]]pa nyan thos chen po rnams phyi dro'i dus kyi tshe/_so so nas nang du yang dag par 'jog pa las langs te/_bcom ldan 'das ga la ba der dong nas/_bcom ldan 'das kyi zhabs la spyi bos phyag 'tshal te/_lan gsum bskor ba byas nas phyogs gcig tu 'khod do/_/gzhan yang byang 
[\[152a\]]
[\[152a.1\]]chub sems dpa' sems dpa' chen po bye ba brgya stong dang yang thabs cig pa de dag kyang /_klu'i rgyal po chen po ltar dpal dang gzi brjid chen por ldan pas kun du grags pa/_sbyin pa dang /_tshul khrims rnam par dag pa/_rtag tu srung bar mos pa dang /_
[\[152a.2\]]bzod pa dang /_brtson 'grus bskal pa grangs med par spyod pa bsam gtan kun las 'das pa'i dran pa mngon du gyur pa/_shes rab kyi sgo rnam par phye ba thabs mkhas pa shin tu bsgrubs pa/_dbang dam pas rnam par rol cing mngon par shes pa dam pa brnyes pa/_gzungs chen 
[\[152a.3\]]po thob pa/_spobs pa mi zad pa/_nyon mongs pa dang /_kun nas nyon mongs pa thams cad spangs pas/_myur du rnam pa thams cad mkhyen pa'i ye shes thob cing bdud dang phyir rgol ba'i dpung 'joms pa chos kyi rnga chen po rdung bas mu stegs can thams cad 'dul zhing sems rnam par 
[\[152a.4\]]dang ba skyed par byed pa/_dam pa'i chos kyi 'khor lo bskor nas lha dang mi rnams sgrol bar byed pa/_phyogs bcu'i sangs rgyas kyi zhing thams cad brgyan par byed pa/_'gro ba drug na gnas pa rnams la phan dam pa 'dogs pa/_ye shes chen po phun sum tshogs pa/_bzod pa 
[\[152a.5\]]chen po dang ldan pa/_byams pa dang ldan pa/_snying rje chen po'i sems la gnas pa/_mthu chen po brtan pa dang ldan pa/_sangs rgyas thams cad la bsnyen bkur byas pa/_yongs su mya ngan las mi 'da' zhing ma 'ongs pa'i mtha' klas pas gnas par yi dam chen po 'cha' ba/_sangs 
[\[152a.6\]]rgyas mang po la rgyu rnam par dag pa bskyed pa/_dus gsum gyi chos mi skye bar bzod pa thob pa/_nyan thos dang /_rang sangs rgyas kyi spyod yul las shin tu 'das pa/_thabs mkhas pa chen pos 'jig rten 'dren pa ston pa chen pos bstan pa'i chos zab mo'i dgongs pa 'grel pa la mkhas 
[\[152a.7\]]pa/_stong pa nyid mngon du gyur pas the tsom yongs su chad par gyur pa la 'di lta ste/_byang chub sems dpa' thogs pa med par chos kyi 'khor lo bskor ba dang /_byang chub sems dpa' rtag par chos kyi 'khor lo bskor bar sems bskyed pa dang /_byang chub sems dpa' 
[\[152b\]]
[\[152b.1\]]rtag tu brtson pa dang /_byang chub sems dpa' mi gtong brtson pa dang /_byang chub sems dpa' byams pa dang /_byang chub sems dpa' 'jam dpal dang /_byang chub sems dpa' kun tu spyan ras gzigs dbang phyug dang /_byang chub sems dpa' gzungs kyi dbang 
[\[152b.2\]]phyug rgyal po dang /_byang chub sems dpa' spobs pa chen pos bkod pa'i rgyal po dang /_byang chub sems dpa' lhun po'i rgyal po dang /_byang chub sems dpa' rgya mtsho zab mo'i rgyal po dang /_byang chub sems dpa' rin po che'i tog dang /_byang chub sems dpa' rin po che'i tog chen 
[\[152b.3\]]po dang /_byang chub sems dpa' sa'i snying po dang /_byang chub sems dpa' nam mkha'i snying po dang /_byang chub sems dpa' lag na rin chen dbang phyug dang /_byang chub sems dpa' lag na rdo rje dang /_byang chub sems dpa' dga' ba'i stobs dang /_byang chub sems 
[\[152b.4\]]dpa' chos chen mthu dang /_byang chub sems dpa' shin tu 'od bkod dang /_byang chub sems dpa' gser 'od chen pos bkod pa dang /_byang chub sems dpa' tshul khrims rnam dag dang /_byang chub sems dpa' rtag tu ting nge 'dzin dang /_byang chub sems dpa' shin tu rnam 
[\[152b.5\]]dag blo gros dang /_byang chub sems dpa' brtson 'grus brtan dang /_byang chub sems dpa' sems nam mkha' bzhin dang /_byang chub sems dpa' smon lam chen po mi gtong ba dang /_byang chub sems dpa' sman sbyin dang /_byang chub sems dpa' nyon mongs nad sel 
[\[152b.6\]]dang /_byang chub sems dpa' sman pa'i rgyal po dang /_byang chub sems dpa' dga' bas mtho ba'i rgyal po dang /_byang chub sems dpa' lung bstan mchog thob dang /_byang chub sems dpa' sprin chen rnam dag 'od dang /_byang chub sems dpa' sprin chen 
[\[152b.7\]]chos 'dzin dang /_byang chub sems dpa' sprin chen grags dga' dang /_byang chub sems dpa' sprin chen grags pa mtha' med ston dang /_byang chub sems dpa' sprin chen seng ge'i sgra dang /_byang chub sems dpa' sprin chen khyu mchog sgra dang /_byang chub sems 
[\[153a\]]
[\[153a.1\]]dpa' sprin chen bkra shis dang /_byang chub sems dpa' sprin chen rin chen dpal dang /_byang chub sems dpa' sprin chen nyi ma'i snying po dang /_byang chub sems dpa' sprin chen zla ba'i snying po dang /_byang chub sems dpa' sprin chen skar ma'i 'od dang /_
[\[153a.2\]]byang chub sems dpa' sprin chen me'i 'od dang /_byang chub sems dpa' sprin chen glog gi 'od dang /_byang chub sems dpa' sprin chen 'brug sgra dang /_byang chub sems dpa' sprin chen shes rab kun du 'char dang /_byang chub sems dpa' sprin chen rnam dag char pa'i rgyal 
[\[153a.3\]]po dang /_byang chub sems dpa' sprin chen me tog shing rgyal dang /_byang chub sems dpa' sprin chen ut+pa la'i dri dang /_byang chub sems dpa' sprin chen rin po che tsan+dan dri bsil sku dang /_byang chub sems dpa' sprin chen mun sel dang /_byang chub sems dpa' 
[\[153a.4\]]sprin chen rab rib sel ba la sogs pa/_byang chub sems dpa' sems dpa' chen po tshad med grangs med pa rnams so so nas phyi dro'i dus kyi tshe/_nang du yang dag par 'jog pa las langs te/_bcom ldan 'das ga la ba der song nas/_bcom ldan 'das kyi zhabs gnyis la spyi 
[\[153a.5\]]bos phyag 'tshal te/_lan gsum bskor ba byas nas phyogs gcig tu 'khod do/_/de nas yang lits+tsha bI gzhon nu rnams la 'di lta ste/_gzhon nu seng ge'i 'od dang /_gzhon nu seng ge'i blo gros dang /_gzhon nu chos sbyin dang /_gzhon nu dbang po sbyin dang /_gzhon nu 'od chen dang /_
[\[153a.6\]]gzhon nu dpal chen dang /_gzhon nu sangs rgyas skyong dang /_gzhon nu chos skyong dang /_gzhon nu dge 'dun skyong dang /_gzhon nu rdo rje skyong dang /_gzhon nu nam mkha' skyong dang /_gzhon nu nam mkha' sgrogs dang /_rin chen snying po gzhon nu dang /_bkra shis mchog gi snying po gzhon 
[\[153a.7\]]nu la sogs pa lnga 'bum brgyad stong de dag kyang /_bla na med pa yang dag par rdzogs pa'i byang chub la bde bar gnas pa/_theg pa chen po la rab tu mos pa de dag so so nas phyi dro'i dus kyi tshe/_bcom ldan 'das ga la ba der lhags nas/_bcom ldan 'das kyi zhabs la spyi bos 
[\[153b\]]
[\[153b.1\]]phyag 'tshal te/_lan gsum bskor ba byas nas/_phyogs gcig tu 'dug go/_/gzhan yang lha'i sras po la 'di lta ste/_lha'i sras po dga' ba mthong ba dang /_lha'i sras po rab dga' dang /_lha'i sras po nyi 'od dang /_lha'i sras po zla ba'i gtsug phud dang /_lha'i 
[\[153b.2\]]sras po shes rab gsal dang /_lha'i sras po nam mkha' rnam dag shes rab dang /_lha'i sras po nyon mongs nad sel dang /_lha'i sras po bkra shis dang /_de dag la sogs pa lha'i sras po bzhi khri nyis stong yang /_theg pa chen po srung ba dang /_yang dag pa'i chos rjes 
[\[153b.3\]]su 'dzin cing /_rgyun mi 'chad par bya bar smon lam rgya chen po btab pa de dag thams cad kyang phyi dro'i dus kyi tshe/_bcom ldan 'das ga la ba der lhags nas/_bcom ldan 'das kyi zhabs la spyi bos phyag 'tshal te/_lan gsum bskor ba byas nas/_phyogs gcig 
[\[153b.4\]]tu 'khod do/_/gzhan yang klu'i rgyal po la 'di lta ste/_klu'i rgyal po pad+mo dang /_klu'i rgyal po e la'i 'dab ma dang /_klu'i rgyal po stobs chen dang /_klu'i rgyal po sgra chen dang /_klu'i rgyal po dba' rlabs chung dang /_klu'i rgyal po klung 'dzin dang /_klu'i rgyal po gser 
[\[153b.5\]]gdong dang /_klu'i rgyal po gzi can la sogs pa/_klu'i rgyal po nyi khri brgyad stong po de dag kyang theg pa chen po'i chos 'chang zhing 'dzin par mos pa dang /_yongs su rgyas pa dang /_bsrung bar sems bskyed pa sha stag ste/_de dag thams cad kyang so so nas phyi dro'i dus kyi tshe/_bcom 
[\[153b.6\]]ldan 'das ga la ba der lhags nas/_bcom ldan 'das kyi zhabs la spyi bos phyag 'tshal te/_lan gsum bskor ba byas nas/_phyogs gcig tu 'khod do/_/gzhan yang gnod sbyin gyi rgyal po rnam thos kyi bu la sogs pa sum khri drug stong la 'di lta ste/_gnod sbyin 
[\[153b.7\]]a mra dang /_gnod sbyin a mra 'chang dang /_gnod sbyin pad+mo'i 'od kyi snying po dang /_gnod sbyin pad+mo'i gdong dang /_gnod sbyin khro gnyer can dang /_gnod sbyin 'jigs pa chen po ston dang /_gnod sbyin sa g.yo byed dang /_gnod sbyin zas 'phrog la sogs pa'i gnod 
[\[154a\]]
[\[154a.1\]]sbyin de dag kyang /_de bzhin gshegs pa'i chos yang dag pa la dad cing bsrung ba la brtson pa sha stag ste/_de dag thams cad kyang phyi dro'i dus kyi tshe/_bcom ldan 'das ga la ba der lhags nas/_bcom ldan 'das kyi zhabs la spyi bos phyag 'tshal te/_lan 
[\[154a.2\]]gsum bskor ba byas nas/_phyogs gcig tu 'khod do/_/gzhan yang nam mkha' lding gi rgyal po spos kyi glang po che mthu stobs rgyal po la sogs pa bzhi khri dgu stong dang /_gzhan yang dri za dang /_lha ma yin dang /_mi 'am ci dang /_lto 'phye chen po la sogs pa dang /_
[\[154a.3\]]ri dang /_nags tshal dang /_chu bo dang /_rgya mtsho'i lha'i drang srong rnams dang /_rgyal po chen po dang /_de'i 'khor dang /_btsun mo dang /_sras dang /_rigs kyi bu dang /_rigs kyi bu mo dang /_lha dang /_mi la sogs pa de dag thams cad bla na med pa'i theg pa chen po 'di 
[\[154a.4\]]klog cing 'don pa dang /_'chang zhing 'dzin pa dang /_'dri ba dang /_rgyas par byed pa dang /_srung zhing skyob par smon lam yongs su 'debs pa de dag thams cad kyang phyi dro'i dus kyi tshe/_bcom ldan 'das ga la ba der lhags te/_bcom ldan 'das kyi zhabs la spyi bos phyag 
[\[154a.5\]]'tshal nas/_lan gsum bskor ba byas te/_phyogs gcig tu 'khod do/_/de ltar nyan thos dang /_byang chub sems dpa' dang /_lha dang /_mi dang /_lha ma yin dang /_nam mkha' lding la sogs pa sde brgyad po de dag sprin bzhin du 'dus pa/_sems rtse gcig tu byas 
[\[154a.6\]]nas thal mo sbyar te/_mig mi 'dzums pas/_bcom ldan 'das kyi zhal du blta zhing /_dam pa'i chos bstan par mos pas gsol ba 'debs so/_/de nas bcom ldan 'das phyi dro'i dus kyi tshe/_ting nge 'dzin las bzhengs te/_'khor 'dus pa mang po la gzigs nas 
[\[154a.7\]]tshigs su bcad pa 'di dag gsungs so/_/mdo sde'i rgyal po'i dbang po ste/_/mnyan na shin tu zab pa dang /_/yongs su brtags na zab pa nyid/_/gser 'od dam pa 'di 'chad do/_/phyogs bzhir sangs rgyas rnams kyis ni/_/byin gyis rlabs kyis byin brlabs pa/_/
[\[154b\]]
[\[154b.1\]]mi 'khrugs pas ni shar phyogs su/_/rin chen rtog gis lho phyogs su/_/'od dpag med kyis nub phyogs su/_/rnga sgra yis ni byang phyogs su/_/sdig pa thams cad gzhig pa'i phyir/_/bshad pa dam pa bkra shis pa/_/sdig pa'i las rnams zad byed pa/_/bde ba thams 
[\[154b.2\]]cad sbyin byed pa/_/sdug bsngal thams cad 'jig byed pa/_/thams cad mkhyen pa nyid kyi gzhi/_/dpal kun gyis ni legs par brgyan/_/byin gyis brlabs te brjod par bya/_/sems can gang dag dbang po nyams/_/tshe zad pa dang tshe nyams dang /_/phun sum tshogs min 
[\[154b.3\]]gang chags dang /_/lha rnams rgyab kyis phyogs pa dang /_/mdza' sdug skye bo sdang ba dang /_/bran gza' la sogs gtses pa dang /_/phan tshun mthun pa ma yin dang /_/nor 'gribs pas ni gnod pa dang /_/mya ngan ngal dang gnod pa dang /_/'jigs pa dang ni phongs pa dang /_/
[\[154b.4\]]gza' dang rgyu skar byad stems dang /_/mi bzad gdon gyis nyen pa dang /_/mya ngan ngal las byung ba yi/_/rmi lam sdig pa mthong na yang /_/des ni rab bkrus gtsang ma yin/_/mdo sde dam pa mnyan par bya/_/gang dag yid dge sems dang zhing /_/gos gtsang 
[\[154b.5\]]rnams kyis rab brgyan te/_/zab mo sangs rgyas spyod yul ba/_/mdo 'di nyan par byed na ni/_/mdo sde 'di yi gzi brjid kyis/_/srog chags kun gyi gnod pa dag_/shin tu mi bzad 'di 'dra ba/_/de dag rtag tu zhi bar 'gyur/_/'jig rten skyong ba bdag nyid dang /_/blon 
[\[154b.6\]]po tshogs kyi dbang phyug bcas/_/gnod sbyin bye ba du ma yis/_/de dag la ni srung bar byed/_/lha mo chen mo dbyangs can dang /_/nai rany+dza nar gnas pa dang /_/'byung po'i ma mo 'phrog ma dang /_/sa yi lha mo brtan ma dang /_/tshangs pa'i dbang dang lha dbang dang /_/klu dbang mthu chen 
[\[154b.7\]]rnams dang ni/_/mi 'am ci dbang lha min dbang /_/de bzhin nam mkha' lding dbang rnams/_/sde dang stobs dang bzhon pa dang /_/bcas te de dag der lhags nas/_/nyin dang mtshan mo mi g.yel bar/_/de dag la ni srung bar byed/_/zab mo sangs rgyas spyod yul ba/_/sangs 
[\[155a\]]
[\[155a.1\]]rgyas kun gyi gsang ba ste/_/bskal pa bye bar rnyed dka' ba/_/mdo 'di rab tu bshad par bya/_/gang dag mdo 'di nyan pa dang /_/gang dag gzhan la thos byed dang /_/gang dag rjes su yi rang dang /_/gang dag mchod pa byed pa rnams/_/de dag lha dang 
[\[155a.2\]]klu dag dang /_/mi dang mi 'am ci dag dang /_/lha min gnod sbyin du ma yis/_/bskal pa bye bar mchod par 'gyur/_/srog chags bsod nams byed pa rnams/_/de dag bsod nams phung po ni/_/mtha' yas grangs kyang med pa dang /_/bsam gyis mi khyab skye bar 'gyur/_/
[\[155a.3\]]phyogs bcu'i rdzogs pa'i sangs rgyas dang /_/de bzhin zab mor spyod pa yi/_/byang chub sems dpa' rnams kyis kyang /_/rab tu gzung bar 'gyur ba yin/_/gtsang ma'i gos rnams rab bgos la/_/dri zhim pa yi gos 'chang zhing /_/byams pa'i sems ni nyer bzhag nas/_/
[\[155a.4\]]g.yel ba med pas mchod par bya/_/rang gi sems ni dri med cing /_/rgya che bar yang rab byed la/_/sems kyang shin tu dang byed kyis/_/mdo sde'i dam pa mnyan par gyis/_/gang dag mdo 'di nyan pa ni/_/de dag mi nang legs par 'ongs/_/mi yi srid pa legs par thob/_/
[\[155a.5\]]'tsho ba bde bas 'tsho bar 'gyur/_/gang gi rna ba'i bu gar yang /_/bshad pa 'di ni grag gyur pa/_/de dag dge rtsa sbyangs pa ste/_/sangs rgyas mang pos rab tu bsngags/_/gser 'od dam pa mdo sde'i dbang po'i rgyal po las gleng gzhi'i le'u ste dang po'o//_//
[\[155a.6\]]de'i tshe de'i dus na/_rgyal po'i khab kyi grong khyer chen po na/_byang chub sems dpa' sems dpa' chen po mdzes pa'i tog ces bya ba/_sngon gyi rgyal ba la lhag par bya ba byas pa/_dge ba'i rtsa ba bskyed pa/_sangs rgyas bye ba khrag khrig brgya stong phrag mang po la rim gro byas pa 
[\[155a.7\]]zhig gnas pa de 'di snyam du sems te/_rgyu gang dang rkyen gang gis/_bcom ldan 'das shAkya thub pa 'di lta ste/_lo brgyad cu zhig thub ste/_'di ltar sku tshe thung snyam nas/_de yang 'di snyam du sems te/_bcom ldan 'das kyis kyang 'di skad du/_rgyu dang rkyen gnyis kyis tshe 
[\[155b\]]
[\[155b.1\]]ring bar 'gyur te/_gnyis gang zhe na/_'di lta ste/_srog gcod pa spangs pa dang /_kha zas rab tu sbyin pa'o/_/zhes gsungs te/_bcom ldan 'das shAkya thub pa ni bskal pa bye ba khrag khrig brgya stong grangs med pa mang po nas/_srog gcod pa spangs par gyur pa nas/_
[\[155b.2\]]dge ba bcu'i las kyi lam gyi bar du yang dag par blangs te gnas par gyur/_kha zas kyang phyi nang gi dngos po rnams sems can dag la yongs su btang ste/_cher na rang gi lus kyi sha dang /_khrag dang /_rus pa dang /_rkang gis kyang sems can ltogs pa rnams tshim par mdzad 
[\[155b.3\]]na/_zas gzhan gyis lta ci smos snyam mo/_/de nas skyes bu dam pa des/_sangs rgyas la song ba'i yid la byed pa dag las 'di lta bu'i tshul gyi bsam pa 'di dag sems pa na/_de'i khyim yangs shing rgya che ba/_bai DUr+ya sngon po las grub pa/_lha'i rin po che du mas spras pa/_de 
[\[155b.4\]]bzhin gshegs pas kha dog bsgyur ba/_lha rdzas las 'das pa'i spos kyis khyab par gyur to/_/khyim de'i phyogs bzhi nas/_lha'i rin po che'i khri bzhi byung bar gyur te/_khri de dag las kyang lha'i ras bcos bu rin po che'i phrugs rnams bting ba dag byung bar gyur to/_/khri de dag 
[\[155b.5\]]las kyang lha'i me tog pad+ma rin po che du mas spras pa/_de bzhin gshegs pas kha dog bsgyur ba dag byung ngo /_/pad+ma de dag las kyang sangs rgyas bcom ldan 'das bzhi byung bar gyur to/_/shar phyogs nas ni de bzhin gshegs pa mi 'khrugs pa byung /_lho phyogs nas ni de 
[\[155b.6\]]bzhin gshegs pa rin chen tog byung /_nub phyogs nas ni de bzhin gshegs pa tshe dpag med byung /_byang phyogs nas ni de bzhin gshegs pa rnga sgra byung ste/_seng ge'i khri de dag las/_sangs rgyas bcom ldan 'das de dag byung ma thag tu de nas de'i tshe rgyal po'i khab kyi grong 
[\[155b.7\]]khyer chen po snang ba chen pos khyab par gyur to/_/stong gsum gyi stong chen po'i 'jig rten gyi khams kyi bar dang /_phyogs bcu kun du 'jig rten gyi khams gang gA'i klung gi bye ma snyed kyi bar dag snang bas khyab par gyur/_lha'i me tog dag gi char yang bab/_lha'i sil snyen dag gi 
[\[156a\]]
[\[156a.1\]]sgra yang byung ngo /_/sangs rgyas kyi mthus stong gsum gyi stong chen po'i 'jig rten gyi khams 'dir sems can thams cad kyang lha'i bde ba dang ldan par gyur te/_sems can dbang po ma tshang ba rnams ni/_dbang po thams cad dang ldan par gyur/_sems 
[\[156a.2\]]can dmus long rnams ni mig gis gzugs rnams mthong /_sems can 'on pa dag gis ni rna bas sgra rnams thos/_sems can smyon pa dag ni dran pa so sor rnyed/_sems can sems rnam par g.yengs pa dag ni sems rnam par mi g.yeng bar gyur/_sems can sgren mo rnams 
[\[156a.3\]]ni gos bgos par gyur/_sems can bkres pa dag ni lto 'grangs par gyur/_sems can skom pa rnams ni skom dang phrad par gyur/_sems can nad kyis btab pa dag ni nad dang bral bar gyur/_sems can dbang po nyams pa dag ni dbang po rnams tshang bar gyur te/_'jig 
[\[156a.4\]]rten du ngo mtshar rmad du byung ba'i chos rnams rgya cher byung bar gyur to/_/de nas byang chub sems dpa' mdzes pa'i tog gis sangs rgyas bcom ldan 'das de dag mthong nas ngo mtshar rmad du gyur te/_de tshim zhing mgu la yi rangs shing rab tu dga' ste/_dga' ba dang /_yid 
[\[156a.5\]]bde ba skyes nas/_sangs rgyas bcom ldan 'das de dag ga la ba de logs su thal mo sbyar ba btud nas/_sangs rgyas bcom ldan 'das de dag rnams las rjes su dran la/_bcom ldan 'das shAkya thub pa'i yon tan rjes su dran zhing /_bcom ldan 'das shAkya thub pa'i sku 
[\[156a.6\]]tshe'i tshad la the tshom za bar gyur te/_bcom ldan 'das shAkya thub pa 'di ltar lo brgyad cu zhig thub ste/_sku tshe thung ba 'di ji lta bu 'di ci zhig snyam du bsam pa de sems shing 'dug par gyur to/_/de nas sangs rgyas bcom ldan 'das de dag dgongs shing mkhyen bzhin du/_byang 
[\[156a.7\]]chub sems dpa' mdzes pa'i tog de la 'di skad ces bka' stsal to/_/rigs kyi bu khyod 'di snyam du/_bcom ldan 'das shAkya thub pa 'di ltar sku tshe thung ngo snyam du ma sems shig_/de ci'i phyir zhe na/_rigs kyi bu de bzhin gshegs pa dgra bcom pa yang dag par rdzogs pa'i 
[\[156b\]]
[\[156b.1\]]sangs rgyas rnams ma gtogs par/_lha dang bcas pa/_bdud dang bcas pa/_tshangs pa dang bcas pa/_dge sbyong dang /_bram ze'i skye dgu dang bcas pa'i 'jig rten na/_lha dang /_mi dang /_lha ma yin du bcas pa na/_bcom ldan 'das de bzhin gshegs 
[\[156b.2\]]pa shAkya thub pa'i sku tshe'i tshad kyi mtha'/_phyi ma'i mtha'i mu'i bar du yang rtogs par nus pa nged kyis su yang ma mthong ngo /_/sangs rgyas bcom ldan 'das de dag gis de bzhin gshegs pa'i sku tshe'i tshad bshad pa brjod ma thag tu de nas de'i mod la sangs rgyas kyi mthus/_
[\[156b.3\]]lha'i bu 'dod pa na spyod pa rnams dang /_gzugs na spyod pa rnams dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i bar dag dang /_byang chub sems dpa' bye ba khrag khrig brgya stong phrag du 
[\[156b.4\]]ma 'dus nas/_byang chub sems dpa' mdzes pa'i tog gi khyim der lhags so/_/de nas de bzhin gshegs pa de dag gis thams cad dang ldan pa'i 'khor de la bcom ldan 'das shAkya thub pa'i sku tshe'i tshad bshad pa'i tshigs su bcad de mdor bka' stsal pa/_/rgya mtsho'i chu rnams 
[\[156b.5\]]thams cad kyi/_/thigs pa dag ni bgrang bar nus/_/shAkya thub pa'i sku tshe'i tshad/_/sus kyang bgrang bar mi nus so/_/ri rab rnams ni thams cad kyang /_/phra rab rdul brlags bgrang bar nus/_/shAkya thub pa'i sku tshe'i tshad/_/sus kyang bgrang bar mi nus so/_/sa la 
[\[156b.6\]]gang dag yod pa yi/_/rab tu phra rdul ji snyed pa/_/thams cad bgrang bar nus srid kyi/_/rgyal ba'i sku tshe'i tshad mi nus/_/gal te la las nam mkha' la/_/sna 'ga' zhig gis dpag 'dod kyang /_/shAkya thub pa'i sku tshe'i tshad/_/sus kyang bgrang bar mi nus so/_/
[\[156b.7\]]rdzogs pa'i sangs rgyas 'di srid bzhugs/_/bskal pa dag ni de snyed cig_/bskal pa bye ba brgya dag ces/_/grangs ni rnyed par mi rung ngo /_/gang phyir de yi byed rgyu gnyis/_/rgyu yang rnam pa gnyis gsungs te/_/gzhan la 'tshe ba spangs pa dang /_/kha zas mang po byin 
[\[157a\]]
[\[157a.1\]]pa ste/_/de phyir bdag nyid chen po de'i/_/sku tshe'i tshad grangs mi rnyed de/_/bskal pa 'di snyed cig ce 'am/_/grangs med pa yang de bzhin te/_/de bas the tsom med par 'gyur/_/the tsom cung zad ma za shig_/rgyal ba'i sku tshe'i tha ma yi/_/grangs ni 
[\[157a.2\]]gang du'ang mi dmigs so/_/de nas byang chub sems dpa' mdzes pa'i tog gis/_bcom ldan 'das shAkya thub pa'i sku tshe'i tshad bshad pa de thos nas/_sangs rgyas bcom ldan 'das de dag la 'di skad ces gsol to/_/ji ltar na bcom ldan 'das shAkya thub pa de bzhin 
[\[157a.3\]]gshegs pas/_de ltar sku tshe'i tshad thung bar bstan par gyur ces de skad ces gsol ba dang /_sangs rgyas bcom ldan 'das de dag gis/_byang chub sems dpa' mdzes pa'i tog la 'di skad ces bka' stsal to/_/bcom ldan 'das shAkya thub pa de bzhin gshegs pa de 
[\[157a.4\]]ni snyigs ma rnam pa lnga'i 'jig rten du skye dgu'i tshe'i tshad lo brgya thub pa'i dus su bltams nas/_sems can mos pa dman pa/_dge ba'i rtsa ba dang /_dad pa chung ba'i sems can de dag bdag tu lta ba dang /_sems can du lta ba dang /_srog tu lta ba dang /_gso bar lta 
[\[157a.5\]]ba dang /_gang zag tu lta ba dang /_log par lta ba dang /_bdag dang bdag gir 'dzin pa dag dang /_rtag pa dang chad par lta ba la sogs pa'i byis pa so so'i skye bo rnams la phan gdags pa dang /_gzhan yang mu stegs can rnams la yang dag pa'i lta ba bskyed pas myur 
[\[157a.6\]]du bla na med pa'i byang chub thob par bya ba'i phyir/_de bzhin gshegs pa shAkya thub pa des sku tshe'i tshad thung ba bstan to/_/gzhan yang rigs kyi bu de bzhin gshegs pa de mya ngan las 'da' ba bstan pas/_sems can rnams de la dkon pa dang phrad par dka' ba'i 'du 
[\[157a.7\]]shes dang /_mya ngan dang /_sdug bsngal gyi 'du shes la sogs pa bskyed pas/_sangs rgyas bcom ldan 'das kyis gsungs pa'i mdo 'di dag myur du 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher yang dag par ston pa la 
[\[157b\]]
[\[157b.1\]]skur pa 'debs pa med par 'gyur bas/_de'i phyir de bzhin gshegs pas sku tshe thung bar bstan to/_/de yang de bzhin gshegs pa rtag tu bzhugs shing mya ngan las mi 'da' na/_sems can rnams gus pa med pa dang /_phrad par dka' ba'i 'du shes kyang mi skyed pas/_
[\[157b.2\]]de bzhin gshegs pas gsungs pa'i mdo zab mo dag 'dzin cing /_klog pa dang /_kun chub par byed pa dang /_gzhan dag la yang rgya cher yang dag par ston par mi byed do/_/de ci'i phyir zhe na/_de ni bcom ldan 'das rtag tu 'jig rten na bzhugs par 'dzin pa'i phyir ro/_/rigs 
[\[157b.3\]]kyi bu dper na/_gang la la zhig pha ma la nor bu rin po che rgyas pa mang du yod pa mthong na/_nor de la dkon pa dang /_ngo mtshar gyi 'du shes mi skyed do/_/de ci'i phyir zhe na/_pha ma'i nor rdzas de la rtag tu yod pa'i 'du shes skye ba'i phyir ro/_/de bzhin du bcom ldan 'das rtag tu mya ngan 
[\[157b.4\]]las mi 'da' na/_de la dkon pa dang /_phrad par dka' ba'i 'du shes mi 'byung ba'i phyir ro/_/rigs kyi bu gzhan yang dper na gang la la zhig pha ma dbul zhing nor dang mi ldan pa zhig de rgyal po'am/_blon po chen po zhig gi gnas su phyin te/_de dag gi bang mdzod dang /_nor dang /_
[\[157b.5\]]rin po che la sogs pa mang po rgyas pa mthong na/_de dkon pa dang /_rnyed par dka' ba'i 'du shes skye ste/_dbul po de nor btsal ba'i thabs bsgrub pa la brtson par byed do/_/de ni dbul ba dang phongs pa spangs te/_bde ba dang 'byor pa bsgrub par 'dod pa'i phyir ro/_/rigs 
[\[157b.6\]]kyi bu de bzhin du de bzhin gshegs pa mya ngan las 'da' ba mthong na/_de dkon pa dang /_phrad par dka' ba dang /_mya ngan dang sdug bsngal gyi 'du shes kyang skyed cing /_bcom ldan 'das de bzhin gshegs pa 'jig rten du 'byung ba yang /_bskal pa grangs med pa na 
[\[157b.7\]]lan 'ga' zhig 'byung ste/_ji ltar me tog u dum bA ra brgya lam na lan 'ga' zhig 'byung ba bzhin pas/_sems can rnams de la dkon pa dang phrad par dka' ba'i 'du shes bskyed cing /_bcom ldan 'das de la gus pa skye bar 'gyur/_zhal nas gsungs pa'i mdo rnams 
[\[158a\]]
[\[158a.1\]]la yang bden pa'i 'du shes dang /_yongs su gzung ba'i 'du shes bskyed cing skur pa 'debs par mi byed do/_/rigs kyi bu de lta bas na/_de bzhin gshegs pa rgyu de dang rkyen de'i phyir/_'jig rten na yun ring du mi bzhugs shing myur du mya ngan las 'da' 
[\[158a.2\]]bar mdzad pas/_de bzhin gshegs pa rnams ni thabs mkhas pa phun sum tshogs pa de lta bus/_sems can rnams yongs su smin par mdzad do/_/de nas de bzhin gshegs pa bzhi po de dag kyang mi snang bar gyur to/_/de nas byang chub sems dpa' sems dpa' chen po 
[\[158a.3\]]mdzes pa'i tog dang /_byang chub sems dpa' brgya stong tshad med pa dang /_gzhan yang srog chags bye ba brgya stong tshad med pa dang /_thabs cig tu bya rgod kyi phung po'i ri ga la ba der song ste/_bcom ldan 'das shAkya thub pa de bzhin gshegs pa'i zhabs la spyi bos phyag 'tshal 
[\[158a.4\]]te/_phyogs gcig tu 'khod do/_/de nas byang chub sems dpa' mdzes pa'i tog gis ji ltar gyur pa de dag gsol nas/_de nas de bzhin gshegs pa de bzhi yang bya rgod kyi phung po'i ri la bcom ldan 'das shAkya thub pa bzhugs par byon nas/_phyogs so so'i gdan gyi steng 
[\[158a.5\]]na bzhugs te/_'khor gyi byang chub sems dpa' la bka' stsal pa/_rigs kyi bu song la/_bcom ldan 'das shAkya thub pa la gnod pa dang /_nyam nga ba chung ngam/_bskyod pa yang ngam/_bde ba la reg par gnas sam zhes gsol cig_/gzhan yang bcom ldan 'das 
[\[158a.6\]]de bzhin gshegs pa shAkya thub pa la/_gser 'od dam pa mdo sde'i dbang po shin tu zab pa 'di/_sems can thams cad la phan pa dang /_mu ge'i ya nga ba yongs su bsal te/_thams cad bde ba dang ldan pa'i phyir 'di bstan pa legs te/_rjes su dgyes par mdzad do zhes 
[\[158a.7\]]kyang gsol cig_/de nas so so'i zham ring nas mchis pa'i byang chub sems dpa' de dag gis/_bcom ldan 'das shAkya thub pa ga la ba der song ste phyin nas/_bcom ldan 'das kyi zhabs la spyi bos phyag 'tshal te/_bcom ldan 'das bzhi po de dag gis ji skad 
[\[158b\]]
[\[158b.1\]]bka' stsal pa de bzhin du gsol to/_/de nas bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas kyis/_byang chub sems dpa' de dag la legs so zhes bka' stsal te/_legs so legs so/_/de bzhin gshegs 
[\[158b.2\]]pa bzhis kyang sems can thams cad la phan pa dang /_bde ba'i don du dam pa'i chos 'di bshad par nga la bskul ba mdzad pas/_de'i tshe bcom ldan 'das kyis tshigs su bcad pa 'di dag gsungs so/_/bya rgod phung po'i ri la nga bzhugs te/_/mdo sde rin chen 'di ni 'chad 
[\[158b.3\]]mdzad kyang /_/skye bo mang po 'di dag bsgral ba'i phyir/_/yongs su mya ngan 'da' ba'ang ston pa mdzad/_/byis pa lta ba log par gyur pa rnams/_/nga yi bstan la mos par mi byed pa/_/de dag kun du bsgral ba'i don gyi phyir/_/yongs su mya ngan 'da' ba'ang ston mdzad 
[\[158b.4\]]do/_/de nas de'i tshe/_'khor der slob dpon lung ston pa bram ze kauN+Di n+ya zhes bya ba dang /_bram ze stong phrag du mas/_bcom ldan 'das la mchod pa byas te/_de bzhin gshegs pa yongs su mya ngan las 'das pa chen po'i sgra thos nas/_'phral du ngus te/_bcom ldan 'das 
[\[158b.5\]]kyi zhabs gnyis la gtugs nas/_bcom ldan 'das la gsol pa/_gal te bcom ldan 'das sems can thams cad la thugs brtse ba/_thugs rje chen po dang ldan pa phan par bzhed pa/_sems can thams cad la pha ma lta bu mi mnyam pa dang mnyam par gyur pa/_zla ba lta 
[\[158b.6\]]bu snang ba mdzad pa/_shes rab dang ye shes chen po'i nyi ma shar ba lta bu lags shing /_gal te khyod sems can thams cad la sgra gcan zin bzhin du gzigs na/_bdag la dam pa zhig stsal du gsol/_bcom ldan 'das cang mi gsung bar gyur to/_/de nas sangs rgyas kyi 
[\[158b.7\]]mthus 'khor der lits+tsha bI gzhon nu sems can thams cad kyis mthong na dga' ba zhes bya ba de spobs pa skyes nas/_slob dpon lung ston pa bram ze kauN+Di n+ya la 'di skad ces smras so/_/ci bram ze chen po khyod bcom ldan 'das la dam pa gcig gsol lam/_bdag gis khyod la 
[\[159a\]]
[\[159a.1\]]dam pa sbyin no/_/bram zes smras pa/_lits+tsha bI gzhon nu bdag ni/_bcom ldan 'das la mchod pa dang /_ring bsrel gyi phye ma dgos pa'i phyir/_bcom ldan 'das kyi ring bsrel yungs 'bru tsam la brten par 'dod do/_/ring bsrel yungs 'bru tsam de mngon 
[\[159a.2\]]par mchod na/_sum cu rtsa gsum gyi lha rnams kyi bdag po 'ba' zhig 'thob ces grag go/_/kye lits+tsha bI gzhon nu gser 'od dam pa'i mdo nyan thos dang /_rang sangs rgyas thams cad kyis shes par dka' ba/_khong du chud par dka' ba de lta bu'i mtshan nyid dang yon 
[\[159a.3\]]tan dang ldan pa/_gser 'od dam pa'i mdo 'chad ces grag gis nyon cig_/kye lits+tsha bI gzhon nu gser 'od dam pa'i mdo 'di ni de ltar shes par dka' zhing rtogs par dka' bas na/_kho bo cag mtha' 'khob kyi gling gi bram ze rnams ni gang bcangs nas/_sems can 
[\[159a.4\]]rnams myur du sum cu rtsa gsum pa'i bdag po thob par 'gyur ba'i ring bsrel yungs 'bru tsam za ma tog gi nang du bcug la bcangs kyang rung ngo /_/kye lits+tsha bI gzhon nu khyod ci de bzhin gshegs pa las ring bsrel yungs 'bru tsam gsol nas/_ring bsrel za ma tog gi nang du 
[\[159a.5\]]bcug ste/_bcangs pas sems can rnams sum cu rtsa gsum gyi bdag po thob par mi 'dod dam/_kye lits+tsha bI gzhon nu kho bos ni dam pa de lta bu gsol to/_/de nas lits+tsha bI gzhon nu sems can thams cad kyis mthong na dga' bas/_slob dpon lung ston pa bram ze kauN+Di 
[\[159a.6\]]n+ya la tshigs su bcad pa dag gis slar smras pa/_nam zhig gang gA'i chu rgyun las/_/me tog rnams ni skye ba dang /_/bya rog dmar por 'gyur ba dang /_/khu byug dung mdog 'drar 'gyur dang /_/'dzam bur ta la'i 'bru chags dang /_/bra gor a mra'i dog pa chags/_/
[\[159a.7\]]de yi tshe na yungs 'bru tsam/_/ring bsrel du ni stsal bar 'gyur/_/nam zhig ru sbal spu rnams las/_/gos su legs par btags gyur te/_/dgun gyi grang ba sel byed pa/_/de tshe ring bsrel yod par 'gyur/_/nam zhig sbrang bu'i rkang lag las/_/yang 
[\[159b\]]
[\[159b.1\]]thog legs par byas gyur te/_/brtan zhing rab tu mi g.yo na/_/de tshe ring bsrel yod par 'gyur/_/nam zhig srin bu pad+ma kun/_/so ni dkar por skyes gyur te/_/rno zhing chen por gyur pa na/_/de tshe ring bsrel yod par 'gyur/_/mtho ris su ni 'dzeg pa'i phyir/_/
[\[159b.2\]]nam zhig ri bong rwa rnams las/_/skas ni legs par byas gyur pa/_/de tshe ring bsrel yod par 'gyur/_/nam zhig skas ni der 'dzegs te/_/byi bas zla ba za ba dang /_/sgra gcan la yang gnod byed pa/_/de tshe ring bsrel yod par 'gyur/_/grong du rgyu ba'i 
[\[159b.3\]]sbrang bu yis/_/nam zhig rdza ma'i chang 'thungs te/_/khyim na gnas par byed gyur pa/_/de tshe ring bsrel yod par 'gyur/_/nam zhig bong bu bder gyur la/_/mchu dmar bim pa 'drar gyur zhing /_/glu gar rnams la mkhas gyur pa/_/de tshe ring bsrel yod 
[\[159b.4\]]par 'gyur/_/nam zhig 'ug pa bya rog rnams/_/dben par dong nas rtse ba dang /_/phan tshun mthun par 'gyur ba na/_/de tshe ring bsrel yod par 'gyur/_/ba la sha yi lo ma rnams/_/rin chen sna gsum gdugs gyur te/_/char 'bab skyabs su nam 'gyur ba/_/
[\[159b.5\]]de tshe ring bsrel yod par 'gyur/_/nam zhig rgya mtsho'i gru bo tshe/_/'khrul 'khor dang ni g.yor mor bcas/_/thang la phyung ste 'gro ba na/_/de tshe ring bsrel yod par 'gyur/_/nam zhig bya ni 'ug pa rnams/_/ri bo spos kyi ngad ldang ba/_/mchu la thogs te 'gro 
[\[159b.6\]]'gyur ba/_/de tshe ring bsrel yod par 'gyur/_/slob dpon lung ston pa bram ze kauN+Di n+yas tshigs su bcad pa 'di dag thos nas/_lits+tsha bI gzhon nu 'jig rten thams cad kyis mthong na dga' ba la tshigs su bcad pa 'di dag gis slar smras pa/_/legs so 
[\[159b.7\]]legs so gzhon nu mchog_/rgyal ba'i sras po tshig po che/_/dpa' zhing thabs la mkhas ldan pa/_/lung bstan pa ni dam pa thob/_/'jig rten mgon po skyob pa po/_/de bzhin gshegs pa che ba nyid/_/bsam gyis mi khyab [{]go rims [,]go rim [}]bzhin/_/gzhon nus bdag 
[\[160a\]]
[\[160a.1\]]la mnyan par gyis/_/sangs rgyas yul ni bsam mi khyab/_/de bzhin gshegs rnams mtshungs pa med/_/sangs rgyas thams cad rtag tu zhi/_/sangs rgyas thams cad yang dag 'byung /_/sangs rgyas thams cad kha dog mtshungs/_/'di ni 
[\[160a.2\]]sangs rgyas chos nyid yin/_/bcom ldan 'di ni bcos ma min/_/de bzhin gshegs pa ma skyes te/_/rdo rje lta bur sra ba'i sku/_/sprul pa'i sku ni ston par mdzad/_/drang srong chen po'i ring bsrel ni/_/yungs 'bru tsam zhes bya ba med/_/sku la rus pa khrag med na/_/ring 
[\[160a.3\]]bsrel yod par ga la 'gyur/_/sems can rnams la phan pa'i phyir/_/thabs kyis ring bsrel bzhag par mdzad/_/rdzogs pa'i sangs rgyas chos kyi sku/_/de bzhin gshegs pa chos kyi dbyings/_/chos ston mdzad pa ci 'dra ba/_/bcom ldan 'das kyi sku de 
[\[160a.4\]]'dra/_/bdag gis 'di thos shes nas ni/_/bdag gis dam pa gsol bar byas/_/de nyid kho na lung bstan phyir/_/gtam gleng ba ni bdag gis byas/_/de nas lha'i bu sum khri nyis stong gis de bzhin gshegs pa'i sku tshe'i tshad bstan pa zab mo de lta bu 'di thos 
[\[160a.5\]]nas/_thams cad kyang bla na med pa yang dag par rdzogs pa'i byang chub tu sems bskyed de/_de dag yid kyi kun du rtog pa rab tu dga' nas/_sgra skad mthun par tshigs su bcad pa 'di dag smras so/_/sangs rgyas mya ngan yongs mi 'da'/_/chos kyang nub 
[\[160a.6\]]par mi 'gyur te/_/sems can yongs su smin mdzad phyir/_/yongs su mya ngan 'da' ba ston/_/sangs rgyas bcom ldan bsam mi khyab/_/de bzhin gshegs pa rtag pa'i sku/_/sems can rnams la phan pa'i phyir/_/bkod pa rnam pa sna tshogs ston/_/
[\[160a.7\]]de nas byang chub sems dpa' sems dpa' chen po mdzes pa'i tog gis/_sangs rgyas bcom ldan 'das de dag dang /_skyes bu dam pa de gnyis las/_bcom ldan 'das shAkya thub pa'i sku tshe'i tshad bstan pa thos nas yang stan las langs te/_thal mo sbyar 
[\[160b\]]
[\[160b.1\]]ba btud nas/_'di skad ces gsol to/_/bcom ldan 'das de ltar sangs rgyas bcom ldan 'das de dag mya ngan las mi 'da' la/_ring bsrel 'jig rten du bzhag pa yang ma mchis na/_ci'i slad du mdo sde dag las sangs rgyas mya ngan las 'da' zhing /_ring bsrel 
[\[160b.2\]]'jig rten du bzhag pa la lha dang mis gus pa dang bcas/_bkur sti dang bcas pas 'das pa'i sangs rgyas bcom ldan 'das rnams kyi ring bsrel 'jig rten du bzhag pa la lha dang mir bcas pa'i 'jig rten gyis mchod pa byas na/_bsod nams dpag tu med pa 
[\[160b.3\]]'thob po zhes kyang gsungs la/_da 'dir ni de dag med do zhes kyang gsungs pa de ji lta bu lags/_bcom ldan 'das thugs brtse bas rnam par dbye zhing bshad par gsol/_de nas bcom ldan 'das kyis byang chub sems dpa' sems dpa' chen po mdzes pa'i tog 
[\[160b.4\]]la sogs pa'i 'khor 'dus pa de dag la bka' stsal pa/_bcom ldan 'das mya ngan las 'das te/_ring bsrel 'jig rten du bzhag ces gsungs pa yang dgongs pa'i don du bstan par shes par bya'o/_/rigs kyi bu byang chub sems dpa' sems dpa' chen po chos 
[\[160b.5\]]'di bcus de bzhin gshegs pa dgra bcom pa yang dag par rdzogs pa'i sangs rgyas kyis yang dag pa dang /_bden pa'i tshul du mya ngan las 'das pa chen po yod par gsungs par shes par bya'o/_/bcu gang zhe na/_'di lta ste/_de bzhin gshegs pa rnams 
[\[160b.6\]]kyis nyon mongs pa'i sgrib pa dang /_shes bya'i sgrib pa yongs su spangs pas mya ngan las 'das pa zhes bya ba dang /_de bzhin gshegs pa rnams kyis gang zag la bdag med pa dang /_chos la bdag med pa mngon du mkhyen pas mya ngan las 'das pa zhes bya ba dang /_lus 
[\[160b.7\]]kyi gnas dang /_chos kyi gnas su gyur pas mya ngan las 'das pa zhes bya ba dang /_sems can rnams 'dul ba'i mdzad pa lhun gyis grub pa'i phyir mya ngan las 'das pa zhes bya ba dang /_yang dag pa nyid mngon du gyur pas mtshan nyid tha dad pa med pas chos kyi skur mnyam 
[\[161a\]]
[\[161a.1\]]pa'i phyir mya ngan las 'das pa zhes bya ba dang /_'khor ba dang mya ngan las 'das pa'i rang bzhin gnyis su med par mngon du gzigs pas/_mya ngan las 'das pa zhes bya ba dang /_chos thams cad kyi ngo bo nyid rtogs pas/_rnam par dag pa mngon du gyur 
[\[161a.2\]]pa'i phyir mya ngan las 'das pa zhes bya ba dang /_chos thams cad skye ba dang /_'jig pa med pa'i sgrub pa la mkhas pas mya ngan las 'das pa zhes bya ba dang /_de bzhin nyid dang /_chos kyi dbyings dang /_yang dag pa'i mtha' mnyam pa'i ye shes thob pa'i phyir mya ngan las 
[\[161a.3\]]'das pa zhes bya ba dang /_chos thams cad kyi de bzhin nyid dang mya ngan las 'da' ba'i de bzhin nyid la bye brag med par mkhyen pas mya ngan las 'das pa zhes bya'o/_/gzhan yang rigs kyi bu byang chub sems dpa' sems dpa' chen po chos 'di bcus ni/_de bzhin gshegs 
[\[161a.4\]]pa dgra bcom pa yang dag par rdzogs pa'i sangs rgyas kyis yang dag pa dang /_bden pa'i tshul du mya ngan las 'das pa chen po yod par gsungs so/_/bcu gang zhe na/_'di lta ste/_nyon mongs pa thams cad kyi gzhi ni mos pa dang /_'dod pa ste/_gang la mos pa 
[\[161a.5\]]la 'dod pa skye'o/_/sangs rgyas bcom ldan 'das rnams ni mos pa dang /_'dod pa las bral ba'i phyir mya ngan las 'das pa zhes bya ba dang /_de bzhin gshegs pa rnams ni mos pa dang /_'dod pa thams cad dang bral nas/_chos gang yang mi len pa'i phyir gzung 
[\[161a.6\]]ba med pa dang /_'gro ba dang /_'ong ba dang /_len pa med pa ste/_de'i phyir mya ngan las 'das pa zhes bya ba dang /_'gro ba dang /_'ong ba dang /_blang bar bya ba med pa de ni chos kyi sku ste/_skye ba dang /_'gog pa med pa'o/_/skye ba dang /_'gog pa med pa de nyid la/_mya 
[\[161a.7\]]ngan las 'das pa zhes bya ba dang /_skye ba dang /_'gog pa med pa de tshig gis mi brjod pa tshig gi lam chad pa'i phyir mya ngan las 'das pa zhes bya ba dang /_bdag dang gang zag med cing skye ba dang /_'gag pa'i chos tsam las gnas 'pho ba thob pa'i phyir mya ngan las 'das 
[\[161b\]]
[\[161b.1\]]pa zhes bya ba dang /_nyon mongs pa dang /_nye ba'i nyon mongs pa dag blo bur nyid du gzigs shing /_gang chos nyid de ni gnas pa ste/_'gro ba dang 'ong ba med par sangs rgyas bcom ldan 'das kyis mngon du gyur pa'i phyir/_mya ngan las 'das pa zhes bya ba dang /_yang 
[\[161b.2\]]dag pa ni bden pa ste/_de las gzhan pa ni [{]brdzun [,]rdzun [}]pa'o/_/gang bden pa de nyid ni yang dag pa ste/_yang dag pa nyid ni de bzhin gshegs pa nyid pas/_de la mya ngan las 'das pa zhes bya ba dang /_yang dag pa'i mtha' nyid ni spros pa med pa/_de bzhin gshegs pa 
[\[161b.3\]]nyag gcig gis yang dag pa'i mtha' mngon du gyur cing /_spros pa nye bar zhi ba de nyid la mya ngan las 'das pa zhes bya ba dang /_mi skye ba ni bden pa/_skye ba ni [{]brdzun [,]rdzun [}]pa yin pas/_byis pa so so'i skye bo rnams ni 'khor ba'i 'dam du bying ba/_de bzhin gshegs 
[\[161b.4\]]pa'i sku ni bden pa yang dag pa ma yin pa med pa'i phyir/_mya ngan las 'das pa zhes bya ba dang /_yang dag pa ma yin pa'i chos ni rkyen las skye ba/_yang dag pa bden pa'i chos ni rkyen gyis bskyed pa ma yin pa/_de bzhin gshegs pa chos kyi sku yang yang dag pa/_
[\[161b.5\]]bden pa nyid yin pas de la mya ngan las 'das pa zhes bya'o/_/gzhan yang rigs kyi bu byang chub sems dpa' sems dpa' chen po chos rnam pa 'di bcus ni/_de bzhin gshegs pa dgra bcom pa yang dag par rdzogs pa'i sangs rgyas rnams kyi yang dag pa dang /_
[\[161b.6\]]bden pa'i tshul rtogs pas/_mya ngan las 'das pa chen por shes par 'gyur ro/_/bcu gang zhe na/_'di lta ste/_de bzhin gshegs pas sbyin pa dang /_sbyin pa'i 'bras bu la bdag dang /_bdag gir bya ba med par rab tu shes pas sbyin pa de dang /_de'i 'bras 
[\[161b.7\]]bu la log pa'i rnam par rtog pa yongs su spangs pas/_mya ngan las 'das pa zhes bya ba dang /_de bzhin gshegs pas tshul khrims dang /_tshul khrims kyi 'bras bu la bdag dang bdag gir bya ba med par rab tu shes pas/_tshul khrims de dang de'i 'bras bu la log 
[\[162a\]]
[\[162a.1\]]pa'i rnam par rtog pa yongs su spangs pas/_mya ngan las 'das pa zhes bya ba dang /_de bzhin gshegs pas bzod pa dang /_bzod pa'i 'bras bu la bdag dang bdag gir bya ba med par rab tu shes pas/_bzod pa de dang de'i 'bras bu la log pa'i 
[\[162a.2\]]rnam par rtog pa yongs su spangs pas/_mya ngan las 'das pa zhes bya ba dang /_de bzhin gshegs pas brtson 'grus dang /_brtson 'grus kyi 'bras bu la bdag dang bdag gir bya ba med par rab tu shes pas/_brtson 'grus de dang de'i 'bras bu la log pa'i rnam par 
[\[162a.3\]]rtog pa yongs su spangs pas/_mya ngan las 'das pa zhes bya ba dang /_de bzhin gshegs pas bsam gtan dang /_bsam gtan gyi 'bras bu la bdag dang bdag gir bya ba med par rab tu shes pas/_bsam gtan de dang de'i 'bras bu la log pa'i rnam par rtog pa yongs 
[\[162a.4\]]su spangs pas/_mya ngan las 'das pa zhes bya ba dang /_de bzhin gshegs pas shes rab dang /_shes rab kyi 'bras bu la bdag dang bdag gir bya ba med par rab tu shes pas/_shes rab de dang de'i 'bras bu la log pa'i rnam par rtog pa yongs su spangs pas/_mya ngan 
[\[162a.5\]]las 'das pa zhes bya ba dang /_de bzhin gshegs pa rnams kyis sems can dang /_sems can med par rab tu mkhyen pa dang /_chos thams cad kyi rang bzhin med pa la/_log pa'i rnam par rtog pa yongs su spangs pas/_mya ngan las 'das pa zhes bya ba dang /_gang 
[\[162a.6\]]sred pa'i bdag nyid can ni tshor ba la nan tan byed do/_/tshor ba la nan tan byed pa'i dbang gis sdug bsngal rnam pa sna tshogs myong bar 'gyur ro/_/de bzhin gshegs pa rnams ni bdag dang bdag gir 'dzin pa yongs su bcad cing tshol ba mi mnga' bas/_mya ngan las 
[\[162a.7\]]'das pa zhes bya ba dang /_'dus byas kyi chos thams cad ni bgrang zhing dpag tu yod la/_'dus ma byas kyi chos ni bgrang zhing dpag pa thams cad dang bral ba ste/_sangs rgyas kyis 'dus byas kyi chos spangs shing /_'dus ma byas kyi chos mngon du mdzad de/_bgrang 
[\[162b\]]
[\[162b.1\]]ba dang dpag pa mi mnga' bas de'i phyir/_mya ngan las 'das pa zhes bya ba dang /_de bzhin gshegs pas sems can dang /_chos kyi rang bzhin kun stong pa dang /_stong pa de las gzhan pa la'ang yod pa ma yin pa dang /_stong pa'i rang bzhin de nyid yang dag pa'i chos 
[\[162b.2\]]kyi sku yin pas de'i phyir/_de la mya ngan las 'das pa zhes bya ste/_rigs kyi bu chos bcu po de dag gis ni mya ngan las 'das pa zhes bya'o/_/gzhan yang rigs kyi bu de bzhin gshegs pa mya ngan las mi 'da' ba de 'ba' zhig ngo mtshar che ba ma yin gyis/_gzhan yang 
[\[162b.3\]]ngo mtshar du bya ba chos rnam pa bcu yod pa/_de ni de bzhin gshegs pa rnams kyi spyod pa'o/_/bcu gang zhe na/_'di lta ste/_'khor ba ni skyon dang ldan pa mya ngan las 'das pa ni zhi zhing dben pa yin na/_'khor ba dang mya ngan las 'das pa de gnyis mnyam par mkhyen pas/_
[\[162b.4\]]'khor ba la yang mi gnas/_mya ngan las 'das pa la yang mi bzhugs shing /_gang sems can rnams kyi don la mi skyo ba de ni/_de bzhin gshegs pa rnams kyi spyod pa'o/_/de bzhin gshegs pas byis pa so so'i skye bo phyin ci log tu spyod pa dang /_nyon mongs pa 
[\[162b.5\]]sna tshogs kyis glags par gzigs kyang 'di dag rnam par grol bar bya'o/_/snyam du mi dgongs mod kyi/_sngon gyi thugs rje dang /_dge ba'i rtsa ba'i mthus sems can 'di dag so so'i dbang po dang /_rang bzhin can dang /_bsam pa ci la mos pa rtog pa mi mnga' 
[\[162b.6\]]bar lhun gyis grub pa'i tshul gyis/_phyi ma'i mthar thug pa med par phan 'dogs shing /_ston pa de ni de bzhin gshegs pa rnams kyi spyod pa'o/_/de bzhin gshegs pas sems can rnams la gsung rab yan lag bcu gnyis rgyas par bstan pas/_phan gdags 
[\[162b.7\]]so snyam du mi dgongs mod kyi/_sngon gyi thugs rje dang /_dge ba'i rtsa ba'i mthus sems can 'di dag la phyi ma'i mthar thug pa med par chos rgyas par ston pa de ni/_de bzhin gshegs pa rnams kyi spyod pa'o/_/de bzhin gshegs pa grong dang /_grong khyer dang /_grong 
[\[163a\]]
[\[163a.1\]]'dab tu gshegs shing /_rgyal po dang /_blon po dang /_bram ze dang /_rgyal rigs dang /_rje'u rigs dang /_dmangs rigs la sogs pa'i khyim du bsod snyoms blang ngo snyam du mi dgongs mod kyi/_sngon gyi sku dang /_gsung dang /_thugs kyi spyod 
[\[163a.2\]]pa la goms pa'i mthus/_lhun gyis grub par bsod snyoms la gshegs shing phan pa'i don mdzad pa de ni/_de bzhin gshegs pa rnams kyi spyod pa'o/_/de bzhin gshegs pa'i sku la sbrebs pa dang skyems pa yang mi mnga'/_bshang gci dang /_sku nyam chung ba yang 
[\[163a.3\]]mi mnga' bar bsod snyoms len par snang yang /_de la gsol ba yang med/_de'i rnam par rtog pa yang mi mnga' mod kyi/_sems can la phan gdags pa'i phyir/_bsod snyoms gsol bar yang snang ba de ni/_de bzhin gshegs pa'i spyod pa lhun gyis grub 
[\[163a.4\]]pa'o/_/gang de bzhin gshegs pas sems can 'di dag gi dbang po rab dang /_'bring dang /_tha ma ji lta ba bzhin du chos bstan to snyam du mi dgongs mod kyi/_sangs rgyas bcom ldan 'das kyis so so'i dbang po dang snod ji lta bu yin pa rtog pa mi mnga' bar rab tu 
[\[163a.5\]]mkhyen cing /_de dag la chos ston pa de ni de bzhin gshegs pa rnams kyi spyod pa'o/_/de bzhin gshegs pas sems can 'di dag ni/_gus pa med pa rtag tu tshig rtsub pos ngan du smra ba yin pas/_'di dag dang /_lhan cig mi smra'o/_/sems can 'di dag ni nga 
[\[163a.6\]]la rtag tu gus par byed pa/_bstod cing snyan par smra ba yin pas/_'di dag dang lhan cig smra bar bya'o zhes de bzhin gshegs pa mi dgongs te/_byams pa dang /_thugs rjes mnyam par dgongs shing gnyis su med pa de ni de bzhin gshegs pa rnams kyi spyod pa'o/_/
[\[163a.7\]]sangs rgyas bcom ldan 'das rnams la byams sdang dang /_nga rgyal dang /_'dod pa dang /_ser sna la sogs pa'i nyon mongs pa mi mnga' mod kyi/_de bzhin gshegs pa ni rtag par dben pa la dgyes shing /_'du 'dzi thams cad spangs te/_'dod pa chung ba la bsngags pa mdzad 
[\[163b\]]
[\[163b.1\]]pa de ni de bzhin gshegs pa rnams kyi spyod pa'o/_/de bzhin gshegs pa ni chos 'ga' tsam yang mi mkhyen pa'am/_thugs su ma chud pa mi mnga' ba dang /_gnas thams cad du me long lta bu'i ye shes mngon du gyur pas/_rnam par mi rtog mod kyi/_de bzhin gshegs 
[\[163b.2\]]pas sems can 'di dag gi las dang spyod pa la gzigs nas/_de dag gi bsam pa dang mthun par sbyor bas/_thabs kyis 'dren cing 'khor ba las sgrol ba de ni de bzhin gshegs pa rnams kyi spyod pa'o/_/de bzhin gshegs pas sems can gang dag phyug cing dar ba gzigs 
[\[163b.3\]]na yang dgyes pa mi skye/_rgud pa dang dma' ba gzigs na yang thugs ngal mi mdzad mod kyi/_de bzhin gshegs pa sems can de dag yang dag pa'i spyod pa sgrub pa gzigs nas/_thogs pa med pa'i thugs rje chen pos skyob par mdzad do/_/sems can la la log par spyod 
[\[163b.4\]]pa gzigs na yang /_chags pa med pa'i thugs rje chen pos skyob cing 'dzin pa de ni de bzhin gshegs pa rnams kyi spyod pa'o/_/rigs kyi bu 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi yang dag pa'i spyod pa mtha' med par 
[\[163b.5\]]bstan pa dang /_mya ngan las 'das pa yang dag pa bden pa'i mtshan nyid du 'du shes par gyis shig_/skabs gzhan dag tu mya ngan las 'da' ba dang /_ring bsrel 'jig rten du bzhag ces bya ba de ni thabs mkhas pa bstan pa ste/_sems can rnams kyi mchod 
[\[163b.6\]]pa dang /_rim gro byed pa de dag kyang de bzhin gshegs pa'i thugs rje dang dge ba'i rtsa ba'i mthu yin par blta bar bya'o/_/de la gang zhig mchod pa dang /_rim gro byed pa de ni/_ma 'ongs pa'i dus na/_mi khom pa brgyad yongs su spangs te/_de bzhin gshegs pa 
[\[163b.7\]]rnams dang phrad cing /_dge ba'i bshes gnyen dang ldan pa dang /_byang chub kyi sems mi gtong ba dang /_bsod nams dpag tu med pa 'phel ba dang /_'khor ba las myur du 'da' zhing 'khor ba'i 'ching bas glags par mi 'gyur ba'i spyod pa dam pa 'di yin pas/_khyed 
[\[164a\]]
[\[164a.1\]]kyis nan tan du bsgrub cing g.yel ba med par bya'o/_/de nas byang chub sems dpa' mdzes pa'i tog gis/_bcom ldan 'das mya ngan las mi 'da' ba'i don dang /_bzod pa zab mo bstan pa/_bcom ldan 'das la mngon du thos nas/_thal mo sbyar ba 
[\[164a.2\]]btud de/_'di skad ces gsol to/_/deng gzod bdag gis de bzhin gshegs pa ston pa chen po mya ngan las mi 'da' ba dang /_ring bsrel 'jig rten du bzhag cing /_sems can rnams la phan pa rgya cher mdzad pa/_'di 'tshal bar gyur nas/_lus dang sems dga' zhing 
[\[164a.3\]]rangs pa ngo mtshar du gyur to/_/de bzhin gshegs pa'i sku tshe'i tshad 'di bstan pa na/_grangs med dpag tu med cing mtha' yas pa'i sems can de dag thams cad bla na med pa yang dag par rdzogs pa'i byang chub tu sems skyes so/_/de bzhin gshegs pa de dag kyang mi snang 
[\[164a.4\]]bar gyur nas/_byang chub sems dpa' mdzes pa'i tog kyang stan las langs nas/_bcom ldan 'das kyi zhabs la phyag 'tshal te/_slar yang rang gi gnas de nyid du 'dug go/_/gser 'od dam pa mdo sde'i dbang po'i rgyal po las/_de bzhin gshegs pa'i sku tshe'i tshad bstan 
[\[164a.5\]]pa zhes bya ste le'u gnyis pa'o//_//de nas byang chub sems dpa' sems dpa' chen po nam mkha'i snying po 'khor 'dus pa de'i nang nas stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te thal mo sbyar nas/_
[\[164a.6\]]bcom ldan 'das kyi zhabs gnyis la phyag 'tshal te/_gser dang rin po che'i me tog dang /_rin po che'i rgyal mtshan dang /_gdugs dam pas mchod pa byas nas/_bcom ldan 'das la 'di skad ces gsol to/_/byang chub sems dpa' sems dpa' chen po de 
[\[164a.7\]]bzhin gshegs pa rnams kyi dgongs pa shin tu zab pa de/_tshul bzhin ji ltar bsgrub par bgyi zhes gsol pa dang /_bcom ldan 'das kyis bka' stsal pa/_rigs kyi bu legs par rab tu nyon la yid la zung shig dang /_khyod la de'i don rnam par phye ste bstan par 
[\[164b\]]
[\[164b.1\]]bya'o/_/rigs kyi bu de bzhin gshegs pa thams cad la sku rnam pa gsum mnga' ste/_gsum gang zhe na/_sprul pa'i sku dang /_longs spyod rdzogs pa'i sku dang /_chos kyi sku'o/_/'di lta bu sku gsum lhun gyis grub pas/_bla na med pa yang dag par rdzogs pa'i 
[\[164b.2\]]byang chub 'dzin te/_gang gis de mngon du gyur pa rnams 'khor ba las 'byung bar byed do/_/de la ji ltar na byang chub sems dpas sprul pa'i sku shes par bya zhe na/_rigs kyi bu de ni de bzhin gshegs pa sngon sa rnam par sbyong ba'i dus na/_skye bo thams cad kyi phyir chos rnam pa sna tshogs 
[\[164b.3\]]sgrub bo/_/de ltar spyod pa sbyangs pas rnal 'byor gyi mthar phyin pa yin no/_/rnal 'byor de'i stobs kyis dbang chen po thob bo/_/dbang chen po'i mthus skye bo'i bsam pa ji lta ba dang /_spyod pa ji lta ba dang /_khams ji lta ba bzhin du thams cad mngon du gyur nas/_dus la mi gzhes 
[\[164b.4\]]dus las mi 'da'/_gnas dang mthun pa/_dus dang mthun pa/_spyod pa dang mthun pa/_chos bshad pa dang yang mthun par sku rnam pa sna tshogs ston pa de ni sprul pa'i sku zhes bya'o/_/rigs kyi bu ji ltar na byang chub sems dpas longs spyod rdzogs pa'i sku shes par bya zhe na/_de bzhin 
[\[164b.5\]]gshegs pa thams cad kyis byang chub sems dpa' rnams la thogs pa med pa thob par bya ba'i phyir/_don dam pa'i bden pa ston te/_'khor ba dang mya ngan las 'da' ba ro gcig pa nyid du shes par bya ba dang /_'jig tshogs la lta ba bsal nas/_sems can 'jigs par gyur pa 
[\[164b.6\]]rnams dga' bar bya ba dang /_sangs rgyas kyi chos rnams mtha' yas pa'i rgyur gyur pas/_bden pa nyid dang /_de bzhin nyid kyi ye shes dang mthun par sngon gyi smon lam gyi mthus/_sku de ston par 'gyur te/_mtshan sum cu rtsa gnyis dang /_dpe byad bzang po brgyad cus 
[\[164b.7\]]brgyan pa/_'od sku la 'khor ba grub pa de ni longs spyod rdzogs pa'i sku zhes bya'o/_/rigs kyi bu de la ji ltar na byang chub sems dpa' sems dpa' chen pos chos kyi sku shes par bya zhe na/_nyon mongs pa'i sgrib pa thams cad dang bral ba/_dge ba'i chos thams cad rdzogs pa'i phyir/_
[\[165a\]]
[\[165a.1\]]de kho na nyid dang yang dag pa'i ye shes nyid tsam du gnas pa/_de ni chos kyi sku zhes bya'o/_/sku snga ma de gnyis ni btags pa tsam mo/_/chos kyi sku ni yang dag pa ste/_sku de gnyis kyi gzhi byed do/_/de ci'i phyir zhe na/_chos kyi sku de bzhin nyid dang /_rnam 
[\[165a.2\]]par mi rtog pa'i ye shes las gud na sangs rgyas rnams kyi chos gang yang med pa'i phyir ro/_/de bzhin gshegs pa rnams ni ye shes phun sum tshogs pa nyon mongs pa thams cad spangs pa'i phyir mthar phyin pas/_sangs rgyas kyi rnam par dag pa brnyes pa'i phyir chos kyi de kho na nyid dang 
[\[165a.3\]]yang dag pa'i ye shes kyi sangs rgyas kyi chos rnams yongs su 'dzin to/_/gzhan yang rigs kyi bu sangs rgyas thams cad ni bdag dang gzhan gyi don gyi mthar phyin pa ste/_de la chos kyi de bzhin nyid kyis ni bdag gi don mdzad/_de bzhin nyid kyi ye shes kyis ni gzhan gyi don mdzad do/_/
[\[165a.4\]]bdag dang gzhan la phan pa'i don mdzad pa la dbang brnyes pa'i phyir mdzad pa mtha' yas pa sna tshogs lhun gyis grub bo/_/de bas na sangs rgyas thams cad kyi chos dpag tu med pa mtha' yas pa/_rnam pa mang po khyad par du bstan to/_/rigs kyi bu dper na rnam par rtog pa'i sems 
[\[165a.5\]]la brten nas/_nyon mongs pa rnam pa mang po dang /_las rnam pa mang po dang /_'bras bu rnam pa mang po ston pa de bzhin du/_chos kyi chos nyid dang de bzhin nyid kyi ye shes la brten nas/_sangs rgyas kyi chos rnam pa sna tshogs dang /_rang sangs rgyas kyi chos rnam pa sna tshogs dang /_nyan 
[\[165a.6\]]thos kyi chos rnam pa sna tshogs mang po ston to/_/chos kyi de bzhin nyid dang /_de bzhin nyid kyi ye shes la brten nas/_sangs rgyas thams cad kyi chos la dbang phun sum tshogs pa brnyes pa de ni dam pa dpag par dka' ba yin no/_/dper na nam mkha' la ri mo bris te/_rgyan du byas pa de 
[\[165a.7\]]ni dpag par dka' ba yin no/_/de bzhin du yang dag pa'i chos dang /_yang dag pa'i ye shes la brten nas/_sangs rgyas kyi chos rnams bsgrub pa yang dpag par dka' ba yin no/_/rigs kyi bu ji ltar na/_chos kyi de bzhin nyid dang /_de bzhin nyid kyi ye shes la rnam par 
[\[165b\]]
[\[165b.1\]]rtog pa mi mnga' zhing /_phrin las la mnga' brnyes pa yin zhe na/_rigs kyi bu dper na de bzhin gshegs pa mya ngan las 'das kyang smon lam la mnga' brnyes pas phrin las kyi rnam pa thams cad kyang mdzad de/_de bzhin nyid dang /_de bzhin nyid kyi ye shes kyis don 
[\[165b.2\]]thams cad grub par mnga' mdzad pa'ang de bzhin no/_/gzhan yang byang chub sems dpa' sems dpa' chen po ting nge 'dzin du snyoms par zhugs pa las sngon gyi smon lam gyi dbang gis/_bsam gtan de las bzhengs te/_don dang phrin las thams cad mdzad pa ltar chos 
[\[165b.3\]]rnam pa gnyis kyang rnam par rtog pa med par don thams cad mdzad pa la mnga' brnyes pa'o/_/rigs kyi bu dper na/_nyi ma dang /_zla ba la yang rnam par rtog pa med/_chu dang me long la yang rnam par rtog pa med/_snang ba la yang rnam par rtog pa med mod kyi/_gsum 'dus 
[\[165b.4\]]pa las gzugs brnyan 'byung ngo /_/de bzhin du chos kyi de bzhin nyid dang /_de bzhin nyid kyi ye shes la yang rnam par rtog pa med mod kyi/_smon lam gyi dbang gis sems can skal ba can dag la longs spyod rdzogs pa'i sku dang /_sprul pa'i sku yang nyi zla'i gzugs brnyan bzhin/_
[\[165b.5\]]rgyu dang rkyen 'dus pa las 'byung ngo /_/rigs kyi bu gzhan yang dper na/_tshad med grangs med pa'i chu dang me long dag ni snang ba la brten nas/_stong pa'i gzugs brnyan mtshan nyid tha dad pa dag snang ngo /_/stong pa zhes bya ba ni mtshan nyid med pa'o/_/rigs kyi bu de bzhin du longs spyod 
[\[165b.6\]]rdzogs pa'i sku dang /_sprul pa'i skus ni 'khor rnams la chos kyi sku'i gzugs brnyan ston par smon lam gyi dbang gis sku de gnyis snang ste/_mtshan ma sna tshogs su snang yang chos kyi sku'i gnas la ni mtshan nyid tha dad pa med do/_/rigs kyi bu sku de gnyis la gnas te/_sangs rgyas 
[\[165b.7\]]bcom ldan 'das rnams phung po lhag ma dang bcas pa'i mya ngan las 'das pa zhes gsung ngo /_/chos kyi sku las dgongs te/_phung po'i lhag ma med pa'i mya ngan las 'das pa zhes gsung ngo /_/de ci'i phyir zhe na/_der ni chos thams cad zad pa'i mthar gyur pa'i phyir sku 'di gsum 
[\[166a\]]
[\[166a.1\]]la brten nas/_sangs rgyas bcom ldan 'das rnams mi gnas pa'i mya ngan las 'das pa la gnas pa zhes bshad do/_/sku gnyis la ni mya ngan las 'das pa zhes mi gsung ste/_chos kyi sku las gzhan pa'i sangs rgyas med pa'i phyir ro/_/ci'i phyir sku gnyis 
[\[166a.2\]]po la mya ngan las 'das pa zhes mi bya zhe na/_sku de gnyis ni yang dag pa ma yin pa btags pa tsam pas/_skad cig tu skye zhing 'gag pa rtag par mi gnas pa dang /_yang dang yang du 'byung bas ma nges pa ltar chos kyi sku ni de lta ma yin no//_//bam po gnyis pa/_/de'i 
[\[166a.3\]]phyir sku de gnyis ni mya ngan las 'das pa zhes mi bya'o/_/chos kyi sku yang de dang mi gnyis pa'i phyir mya ngan las 'das pa la gnas pa ma yin pas/_sku de gsum la brten te/_mi gnas pa'i phyir mya ngan las 'das pa zhes gsung ngo /_/rigs kyi bu de la byis pa so so'i skye bo 
[\[166a.4\]]rnams ni mtshan nyid gsum gyi phyir 'ching ba dang /_sgrib pa yod pas sku gsum las ring du gyur to/_/gsum gang zhe na/_kun brtags pa'i mtshan nyid dang /_gzhan gyi dbang gi mtshan nyid dang /_yongs su grub pa'i mtshan nyid do/_/mtshan nyid de rnams shes pa dang /_
[\[166a.5\]]'gog pa dang /_dag par ma gyur pa de'i phyir sku gsum ma thob bo/_/de lta bu'i mtshan nyid gsum shes pa dang /_'gog pa dang rnam par byang bar gyur pas/_sangs rgyas bcom ldan 'das rnams sku gsum yongs su rdzogs par gyur to/_/rigs kyi bu byis pa so so'i skye bo 
[\[166a.6\]]rnams kyis/_rnam par shes pa gsum ma spangs pa'i phyir sku gsum las ring du gyur to/_/gsum gang zhe na/_dngos po la 'jug pa'i rnam par shes pa dang /_kun gzhi la gnas pa'i yid dang /_kun gzhi rnam par shes pa'o/_/lam sbyong ba dag la gnas pas 'jug pa'i 
[\[166a.7\]]rnam par shes pa sbyong ngo /_/gcod pa'i lam la gnas pas/_kun gzhi la gnas pa'i yid sbyong ngo /_/mchog tu rgyal ba'i lam la gnas pas/_kun gzhi'i rnam par shes pa sbyangs so/_/'jug pa'i rnam par shes pa sbyangs na/_sprul pa'i sku mngon du 'gyur ro/_/kun gzhi 
[\[166b\]]
[\[166b.1\]]la gnas pa'i yid sbyangs pas longs spyod rdzogs pa'i sku ston to/_/kun gzhi'i rnam par shes pa sbyangs pas ni/_chos kyi sku 'thob ste/_de ltar na de bzhin gshegs pa thams cad sku gsum lhun gyis grub pa zhes bya'o/_/rigs kyi bu sangs rgyas thams cad kyi sprul pa'i sku ni 
[\[166b.2\]]sangs rgyas thams cad dang /_spyod pa mthun pa'o/_/longs spyod rdzogs pa'i sku ni sangs rgyas thams cad dang dgongs pa mthun pa'o/_/chos kyi sku ni sangs rgyas thams cad dang sku mthun pa'o/_/rigs kyi bu sangs rgyas kyi sprul pa'i sku ni skye bo so so'i yid dang mthun par rnam pa mang pos 
[\[166b.3\]]mtshan ma sna tshogs ston pa'i phyir mang po zhes bya'o/_/longs spyod rdzogs pa'i sku ni 'khor rnams kyi bsam pa gcig pas/_mtshan nyid gcig pa'i phyir mtshan nyid gcig ces bya'o/_/chos kyi sku ni mtshan ma sna tshogs las yang dag par 'das pa/_mtshan mar gzung ba'i spyod 
[\[166b.4\]]yul ma yin pa ste/_de bas na gcig pa yang ma yin/_tha dad pa yang ma yin pa zhes bya'o/_/rigs kyi bu/_sprul pa'i sku ni longs spyod rdzogs pa'i sku la brten te mngon par snang ngo /_/longs spyod rdzogs pa'i sku ni chos kyi sku la brten te mngon par snang ngo /_/chos kyi sku ni 
[\[166b.5\]]yang dag pa ste/_ci la yang mi gnas pa'o/_/rigs kyi bu sku de gsum ni rtag par bshad pa'i rnam grangs kyang yod/_mi rtag par bshad pa'i rnam grangs kyang yod do/_/sprul pa'i sku ni thabs mkhas pas rnam pa thams cad du dmigs pa ji lta ba bzhin du rgyun mi 'chad par chos kyi 
[\[166b.6\]]'khor lo bskor ba'i phyir rtag pa zhes bya'o/_/de gzhir ma gyur pas mdzad pa chen po phun sum tshogs pa mngon du mi ston pa'i phyir mi rtag pa zhes bya'o/_/longs spyod rdzogs pa'i sku ni thog ma med pa'i dus nas rgyun mi 'chad cing sangs rgyas thams cad kyi chos ma 'dres pas yongs su 'dzin cing sdud 
[\[166b.7\]]pa'i phyir/_sems can zad pa med pas/_spyod pa yang mi zad de/_de'i phyir rtag pa zhes bya'o/_/de yang gzhir ma gyur pa'i phyir mdzad pa chen po phun sum tshogs pa mngon du mi ston pas mi rtag pa zhes bya'o/_/chos kyi sku ni 'du byed kyi chos ma yin pa mtshan ma tha dad pa med pa rtsa ba dang 
[\[167a\]]
[\[167a.1\]]gzhir gyur pa'i phyir/_nam mkha' ji lta ba bzhin pas de ni rtag pa zhes bya'o/_/rigs kyi bu rnam par mi rtog pa'i ye shes las gud na 'phags pa'i ye shes med do/_/de bzhin nyid kyi chos nyid las kyang lhag pa'i spyod yul med do/_/de ni chos kyi de 
[\[167a.2\]]bzhin nyid dang /_ye shes kyi de bzhin nyid dang /_de bzhin nyid de gnyis kyi de bzhin nyid ni gcig pa yang ma yin tha dad pa yang ma yin pas de'i phyir chos kyi sku ni ye shes rnam par dag pa dang /_spangs pa rnam par dag pa gnyis kyi phyir/_chos kyi sku ni rnam par dag pa phun sum 
[\[167a.3\]]tshogs pa zhes bya'o/_/rigs kyi bu gzhan yang sku 'di gsum dbye ba la yang rnam pa bzhi ste/_sprul pa'i sku yin la/_longs spyod rdzogs pa'i sku ma yin pa yang yod/_longs spyod rdzogs pa'i sku yin la/_sprul pa'i sku ma yin pa yang yod/_sprul pa'i sku yin la/_longs 
[\[167a.4\]]spyod rdzogs pa'i sku yin pa yang yod/_sprul pa'i sku yang ma yin la/_longs spyod rdzogs pa'i sku yang ma yin pa'o/_/sprul pa'i sku yin la/_longs spyod rdzogs pa'i sku ma yin pa gang zhe na/_de bzhin gshegs pa rnams mya ngan las 'das su zin kyang /_smon lam gyi dbang 
[\[167a.5\]]gis skal ba ji lta ba bzhin phan 'dogs pa ni sprul pa'i sku zhes bya'o/_/longs spyod rdzogs pa'i sku yin la/_sprul pa'i sku ma yin pa gang zhe na/_sa'i snga rol pa'i sku'o/_/sprul pa'i sku yang yin la/_longs spyod rdzogs pa'i sku yang yin pa de gang zhe na/_lhag ma dang bcas 
[\[167a.6\]]pa'i mya ngan las 'das pa'i sku'o/_/sprul pa'i sku yang ma yin la/_longs spyod rdzogs pa'i sku yang ma yin pa de ni chos kyi sku'o/_/rigs kyi bu chos kyi sku de ni chos gnyis su med pa mngon du gyur pa'o/_/gnyis gang zhe na/_chos kyi sku de la mtshan nyid dang /_mtshan nyid kyi gzhi 
[\[167a.7\]]gnyi ga med pa ste/_yod pa yang ma yin/_med pa yang ma yin/_gcig pa yang ma yin/_tha dad pa yang ma yin/_bgrang ba yang ma yin/_bgrang bar mi bya ba yang ma yin/_snang ba yang ma yin/_mun pa yang ma yin pa ste/_de lta bu'i de bzhin nyid kyi ye shes la mtshan nyid dang /_
[\[167b\]]
[\[167b.1\]]mtshan nyid kyi gzhir yang mi dmigs/_yod pa dang med par yang mi dmigs/_gcig pa dang tha dad par yang mi dmigs/_bgrang bar yang mi dmigs/_bgrang bar mi bya bar yang mi dmigs/_snang ba dang mun par yang mi dmigs pa ste/_'di ltar spyod yul rnam par dag 
[\[167b.2\]]pa dang /_ye shes rnam par dag pa de dbyer med pa/_bar mtshams med pa 'gog pa dang lam gyi gzhir gyur pa ste/_de'i phyir na chos kyi sku de ni de bzhin gshegs pa'i mdzad pa sna tshogs mngon du gyur pa'o/_/rigs kyi bu sku 'di ni rgyu dang rkyen dang spyod yul dang /_gnas dang 'bras 
[\[167b.3\]]bu dag gzhi nyid la brten pa bsam gyis mi khyab pa ste/_don de mngon par shes na/_sku de nyid theg pa chen po'o/_/de nyid de bzhin gshegs pa'i ngo bo nyid do/_/de bzhin gshegs pa'i snying po ste/_sku de la brten nas/_sems dang po skyed pa dang /_sa yongs su sbyangs pa'i sems 
[\[167b.4\]]mngon par 'byung ste/_sa las phyir mi ldog pa'i sems kyang mngon du 'gyur ba dang /_skye ba gcig gis thogs pa la gnas pa'i sems dang /_rdo rje lta bu'i ting nge 'dzin dang /_de bzhin gshegs pa'i dgongs pa yang mngon par 'byung /_de bzhin gshegs pa'i dam pa'i chos tshad med 
[\[167b.5\]]grangs med pa thams cad kyang mngon du 'byung bar 'gyur ro/_/chos kyi sku la brten nas bsam gyis mi khyab pa'i ting nge 'dzin chen po yang mngon du 'byung bar 'gyur ro/_/chos kyi sku 'di la brten nas ye shes chen po thams cad kyang snang bar 'gyur ro/_/de lta bas na sku gnyis ni ting nge 'dzin 
[\[167b.6\]]dang ye shes la brten nas 'byung bar 'gyur ro/_/chos kyi sku 'di ni rang gi ngo bo nyid la brten pas rtag pa zhes bya'o/_/bdag ces bya'o/_/ting nge 'dzin chen po la brten pas na bde ba zhes bya'o/_/ye shes chen po la brten pas na rnam par dag pa zhes bya ste/_de'i phyir de bzhin gshegs 
[\[167b.7\]]pa rtag par bde ba dang /_rnam par dag pa la mnga' brnyes shing bzhugs pa'o/_/ting nge 'dzin chen po la brten nas/_dpa' bar 'gro ba'i ting nge 'dzin la sogs pa'i ting nge 'dzin thams cad dang /_chos dran pa nye bar gzhag pa la sogs pa/_dran pa nye bar gzhag pa thams 
[\[168a\]]
[\[168a.1\]]cad dang /_byams pa chen po dang /_snying rje chen po dang /_gzungs thams cad dang /_mngon par shes pa thams cad dang /_dbang thams cad dang /_mnyam pa nyid kyi chos thams cad 'dzin pa la sogs pa/_sangs rgyas kyi chos thams cad mngon par 'byung ngo /_/
[\[168a.2\]]ye shes chen po la brten pas ni stobs bcu dang /_mi 'jigs pa bzhi dang /_so so yang dag par rig pa bzhi la sogs pa ma 'dres pa'i chos brgya brgyad cu dang /_rmad du byung ba thams cad dang /_bsam gyis mi khyab pa'i chos thams cad mngon du 'gyur ro/_/'di lta ste dper na/_
[\[168a.3\]]yid bzhin gyi nor bu rin po che la brten nas rin po che rnam pa sna tshogs tshad med grangs med pa thams cad snang bar 'gyur ro/_/de bzhin du ting nge 'dzin chen po'i rin po che dang ye shes chen po'i rin po che la brten pas sangs rgyas thams cad kyi dam pa'i chos rnam pa sna tshogs tshad med grangs med pa 
[\[168a.4\]]mngon du 'byung bar 'gyur ro/_/rigs kyi bu de ltar na chos kyi sku dang /_ting nge 'dzin dang /_ye shes ni mtshan ma thams cad las yang dag par 'das pa/_mtshan mas mi gos pa/_rnam par mi rtog pa/_rtag pa'ang ma yin/_chad pa'ang ma yin pa ste/_de ni dbu ma'i lam sgrub 
[\[168a.5\]]pa zhes bya'o/_/rnam par rtog pa yod par snang yang /_ngo bo nyid la ni rnam par rtog pa yang med/_gsum du bgrang ba yang yod mod kyi/_dngos po gsum du'ang med do/_/'phel ba dang 'grib pa med pa de ni rmi lam dang sgyu ma lta bu ste/_gzung ba yang med/_'dzin pa yang med 
[\[168a.6\]]do/_/chos kyi ngo bo'i de bzhin nyid ni rnam par grol ba'i gnas te/_'chi bdag gi spyod yul las yang dag par 'das pa/_'khor ba'i mun pa las mngon du rgal ba/_skye bo thams cad kyis bsgrub par mi nus pa/_mthar phyin par mi nus pa/_sangs rgyas dang /_byang chub 
[\[168a.7\]]sems dpa' thams cad kyis bzhugs par bya ba'i gnas so/_/rigs kyi bu dper na/_gang la la zhig gser 'dod de/_gnas kun du btsal ba las gser gyi sbram bu rnyed nas sbram bu de zhib tu btags te/_snying po bzhu zhing sbyangs nas rnam par byang bar gyur pa dang /_gser de 
[\[168b\]]
[\[168b.1\]]gdu bu la sogs pa/_rgyan rnam pa sna tshogs pa yid bzhin du bsgyur te/_spyad kyang gser gyi rang bzhin nyid ni mi 'gyur ro/_/rigs kyi bu gzhan yang rigs kyi bu'am/_rigs kyi bu mo gang 'jig rten gyi dge bar spyod par mos pa des/_de bzhin 
[\[168b.2\]]gshegs pa'am/_de bzhin gshegs pa'i 'khor de dag mthong ste/_nye bar bsnyen nas de la 'di skad ces gsol to/_/bcom ldan 'das dge ba ni gang /_mi dge ba ni gang /_yang dag pa'i bsgrub pa gang bgyis pas/_rnam par dag pa'i spyod pa thob par 'gyur/_sangs rgyas bcom ldan 'das rnams 
[\[168b.3\]]dang /_de'i 'khor dag gis de skad ces 'dri ba la 'di snyam du dgongs te/_rigs kyi bu dang rigs kyi bu mo 'di dag ni/_dam pa'i chos nyan par mos pa dang /_rnam par byang bar 'dod pa ste/_'di dag la yang dag pa'i chos bstan to snyam mo/_/de thos nas kyang tshul bzhin 
[\[168b.4\]]du yid la bya ste/_nan tan gyis bsam pa skyes shing /_brtson par gyur pa'i mthus/_le lo'i sgrib pa dang /_sdig pa mi dge ba'i chos thams cad bsal te/_bslab pa'i gnas thams cad la rab tu gus par gnas shing /_sems bying ba dang /_rgod pa dag bsal te sa dang 
[\[168b.5\]]po la 'jug go/_/sa dang po'i sems la brten nas/_sems can mang po'i don la brtson pa la sgrib pa spangs pas/_sa gnyis pa la 'jug go/_/sa de las nyon mongs pa'i sgrib pa spangs nas/_sa gsum pa la 'jug go/_/sa de las sems rnam par sbyong ba la sgrib pa spangs 
[\[168b.6\]]nas/_sa bzhi pa la 'jug go/_/sa de las thabs mkhas pa'i sgrib pa spangs nas/_sa lnga pa la 'jug go/_/sa de las don dam pa dang kun rdzob tu dmigs pa'i sgrib pa spangs nas/_sa drug pa la 'jug go/_/sa de las mtshan ma dang spyod pa la dmigs pa'i sgrib pa spangs nas/_/
[\[168b.7\]]sa bdun pa la 'jug go/_/sa de las mtshan ma 'gog par yang mi dmigs pa'i sgrib pa spangs nas/_sa brgyad pa la 'jug go/_/sa de las mtshan ma skye bar yang mi dmigs pa'i sgrib pa spangs nas/_sa dgu pa la 'jug go/_/sa de las drug pa mngon par shes pa'i sgrib pa 
[\[169a\]]
[\[169a.1\]]spangs nas/_sa bcu pa la 'jug go/_/sa de las shes bya'i sgrib pa dang /_kun gzhi rnam par shes pa spangs pas/_de bzhin gshegs pa'i sa la 'jug go/_/de bzhin gshegs pa'i sa ni rnam par dag pa gsum gyi phyir/_rab tu rnam par dag pa 
[\[169a.2\]]zhes bya'o/_/gsum gang zhe na/_'di lta ste/_nyon mongs pa rnam par dag pa dang /_sdug bsngal rnam par dag pa dang /_mtshan ma rnam par dag pa ste/_ji ltar gser bzang po bzhu zhing btul te/_sbyangs pa la rdul dang dri mas phyir mi gos shing /_rang bzhin rnam par dag pa'i 
[\[169a.3\]]gser nyid du snang ste/_gser gyi dngos po rnam par dag pa yang med par gyur pa ma yin pa bzhin no/_/dper na chu rnyog pa can dngas te/_rnam par dngas nas chu'i rang bzhin nyid gsal bar gyur pa yin gyi/_chu de nyid med par gyur pa yang ma yin no/_/de bzhin du chos kyi sku yang nyon 
[\[169a.4\]]mongs pa dang /_sdug bsngal sna tshogs 'dus pa spangs nas/_bag chags ma lus par bsal te/_sangs rgyas kyi ngo bo nyid rnam par dag pa nyid snang bar gyur pa yin gyi/_dngos po med par gyur pa nyid ni ma yin no/_/yang dper na nam mkha' la du ba dang /_sprin dang /_rdul 
[\[169a.5\]]dang /_na bun gyis bsgribs pa de med par gyur na/_nam mkha'i khams de rnam par dag par gyur pa yin gyi/_nam mkha' de nyid med par gyur pa ni ma yin no/_/de bzhin du chos kyi sku nyon mongs pa thams cad zad pa'i phyir rnam par dag pa zhes bya'i/_sku nyid med par gyur pa ni ma 
[\[169a.6\]]yin no/_/gzhan yang dper na 'ga' zhig gnyid log pa'i rmi lam na chu chen pos khyer nas/_lus dang rkang lag bskyod de/_lus dang sems 'bad pa dang bcas pas pha rol gyi 'gram du phyin pa rmi'o/_/rmi lam de las sad pa dang /_chu dang phan tshun gyi 'gram tha dad par yod 
[\[169a.7\]]pa mthong ba med kyang /_sems nyid med pa ni ma yin no/_/'khor bar rnam par rtog pa zad pa yang blo rnam par dag pa ste/_sangs rgyas pa de med pa yang ma yin no/_/de bzhin du chos kyi dbyings la rnam par rtog pa thams cad mi skye ba'i phyir rnam par dag pa zhes bya ste/_sangs 
[\[169b\]]
[\[169b.1\]]rgyas rnams kyi yang dag pa'i sku ni med pa ma yin no/_/gzhan yang rigs kyi bu chos kyi sku ni nyon mongs pa'i sgrib pa rnam par dag pas longs spyod rdzogs pa'i sku snang bar 'gyur ro/_/las kyi sgrib pa rnam par dag pas sprul pa'i sku snang bar 'gyur ro/_/ye shes kyi sgrib pa rnam par dag 
[\[169b.2\]]pas chos kyi sku snang bar 'gyur ro/_/dper na nam mkha' stong pa la brten nas glog 'byung ngo /_/glog la brten te 'od snang ngo /_/de bzhin du chos kyi sku la brten te/_longs spyod rdzogs pa'i sku snang ngo /_/longs spyod rdzogs pa'i sku la brten te sprul pa'i sku snang ngo /_/de la rang bzhin rnam 
[\[169b.3\]]par dag pa'i phyir chos kyi sku snang ngo /_/ye shes rnam par dag pas longs spyod rdzogs pa'i sku snang ngo /_/ting nge 'dzin rnam par dag pas sprul pa'i sku snang ngo /_/de gsum rnam par dag pa ni chos kyi de bzhin nyid dang /_gzhan ma yin pa'i de bzhin nyid dang /_ro gcig pa'i de bzhin nyid 
[\[169b.4\]]dang /_rnam par grol ba'i de bzhin nyid dang /_mthas klas pa'i de bzhin nyid kyi phyir/_sangs rgyas thams cad ni sku tha mi dad pa'o/_/rigs kyi bu'am/_rigs kyi bu mo gang /_de bzhin gshegs pa ni bdag gi ston pa chen po'o/_/zhes smra zhing mos pa de ni/_de bzhin 
[\[169b.5\]]gshegs pa'i sku gnyis su med par bsam pa thag pas shes pa yin no/_/rigs kyi bu de'i phyir spyod yul thams cad la yang dag pa ma yin pa'i rtog pa yongs su bsal bas/_chos de dag la mtshan nyid gnyis su med pa dang /_rnam par rtog pa med pa 'phags pa rnams kyis bsgrub par 
[\[169b.6\]]bya ba de la ji lta ji ltar gnyis su med pa'i tshul gyis yang dag par bsgrubs pas/_de lta de ltar sgrib pa thams cad sbyong bar 'gyur ro/_/ji tsam du sgrib pa byang bar gyur pa de tsam du chos kyi de bzhin nyid dang /_de bzhin nyid kyi ye shes rnam par dag pa mchog thob par 'gyur ro/_/ci tsam du 
[\[169b.7\]]chos kyi dbyings dang /_de bzhin nyid dang /_yang dag pa'i ye shes rnam par dag pa de bzhin du dbang phun sum tshogs pa thams cad kyang 'dzin cing yongs su rdzogs par 'gyur ro/_/sgrib pa thams cad kyang sbyong bar 'gyur ro/_/sgrib pa thams cad rnam par dag pa'i phyir/_de ni yang dag 
[\[170a\]]
[\[170a.1\]]pa nyid dang /_yang dag pa'i ye shes dang /_bden pa'i mtshan nyid du mthong na/_de ni yang dag pa zhes bya/_'phags pa'i gzigs pa zhes bya/_yang dag pa bden pa'i tshul du sangs rgyas mthong ba zhes bya'o/_/de ci'i phyir zhe na/_tshul bzhin du 
[\[170a.2\]]chos nyid mthong ba'i phyir/_sangs rgyas rnams kyis kyang /_de bzhin gshegs pa thams cad mngon du gzigs pa zhes bya'o/_/de ci'i phyir zhe na/_nyan thos dang /_rang sangs rgyas ni khams gsum las mngon par 'byung zhing yang dag pa'i mtha' las gzhol bas/_
[\[170a.3\]]'phags pa'i gang zag de lta bus mthong bar mi nus so/_/de ma mthong bas byis pa so so'i skye bo rnams ni thams cad kyang phyin ci log gis bslad pa dang /_log pa'i rnam par rtog pas shes par mi nus te/_dper na shin tu mthu chung ba'i ri bong gi rkyal gyis rgya mtsho mi rgal ba 
[\[170a.4\]]bzhin du byis pa so so'i skye bo'i shes pas chos kyi de bzhin nyid mngon par shes par mi nus so/_/'on kyang de bzhin gshegs pa rnam par rtog pa med par chos thams cad la dbang chen po brnyes pa/_rnam par dag pa'i ye shes zab mo dang ldan pa rnams kyi rang gi spyod yul yin te/_gzhan 
[\[170a.5\]]dang thun mong du ma gyur pa'o/_/de'i phyir sangs rgyas bcom ldan 'das rnams ni bskal pa tshad med grangs med par sku dang srog mi phangs par dka' ba spyad pas shin tu mchog dam pa/_bla na med pa bsam gyis mi khyab pa/_tshig dang brjod pa'i spyod yul las 'das pa/_shin tu zhi ba/_
[\[170a.6\]]'jigs pa thams cad dang bral ba'i sku de brnyes par gyur to/_/rigs kyi bu de lta bu'i chos kyi chos nyid shes shing mthong ba ni/_skye ba dang /_rga ba dang /_na ba dang /_'chi ba med pas/_yun ring du 'tsho ba'o/_/gnyid kyis log pa dang /_bkres pa dang /_skom pa med par sems 
[\[170a.7\]]rtag par ting nge 'dzin du gnas te/_g.yo zhing spros pa med pa'o/_/gang zhig de bzhin gshegs pa la spros pa dang bcas pa'i sems bskyed na/_des ni de bzhin gshegs pa mthong bar mi 'gyur ro/_/gang zhig de bzhin gshegs pa rnams kyis/_bshad pa 'di ni phan pa dang bcas 
[\[170b\]]
[\[170b.1\]]pa ste/_sus mdo 'di thos pa de gcan gzan dang /[ {]yi dgas [,]yi dwags [}]ma rungs pa dang /_skye bo mi bgrungs pa rnams dang yang phrad par mi 'gyur ro/_/chos 'di thos pa'i 'bras bu rnam par smin pa yang zad par mi 'gyur ro/_/de bzhin gshegs pa rnams ni lung du mi ston pa dang yul thams 
[\[170b.2\]]cad la mkhyen par bzhed pa'i dgongs pa mi mnga'o/_/'khor ba dang mya ngan las 'das pa la dgongs pa tha dad pa mi mnga'o/_/de bzhin gshegs pa la ma brtags pa'i lung ston pa mi mnga'o/_/sangs rgyas bcom ldan 'das rnams ni spyod lam rnam pa bzhir ye shes kyis ma bzung ba 
[\[170b.3\]]med do/_/chos thams cad la thugs rjes ma zin pa med do/_/sems can thams cad la phan pa dang bde bas ma bzung ba med do/_/rigs kyi bu'am/_rigs kyi bu mo gang la las gser 'od dam pa'i mdo sde 'di thos te mos na de sems can dmyal ba dang /_dud 'gro dang /_yi 
[\[170b.4\]]dgas dang /_lha ma yin gyi gnas su nam yang mi ltung ngo /_/rtag tu lha dang /_mi'i gnas su skye ste/_dman par mi skye ba dang /_rtag tu sangs rgyas bcom ldan 'das la bsnyen bkur byed cing /_dam pa'i chos nyan pa dang /_'dzin pa dang /_sangs rgyas kyi zhing rnam par dag pa 
[\[170b.5\]]dag tu skye bar yang 'gyur te/_de ci'i phyir zhe na/_de ni chos shin tu zab mo 'di thos pa'i phyir ro/_/rigs kyi bu'am/_rigs kyi bu mo de dag ni de bzhin gshegs pas/_bla na med pa yang dag par rdzogs pa'i byang chub las phyir mi ldog par yang mkhyen cing /_lung 
[\[170b.6\]]yang ston to/_/gang rigs kyi bu'am/_rigs kyi bu mo la las shin tu zab mo dam pa'i chos 'di rna lam du lan cig tsam thos na yang /_de ni de bzhin gshegs pa la dbang za bar mi 'gyur/_dam pa'i chos la mi dmod/_'phags pa rnams la mi brnyas/_skye dgu thams 
[\[170b.7\]]cad kyi dge ba'i rtsa ba ma skyes pa ni skyed par byed/_dge ba'i rtsa ba skyes pa rnams ni 'phel ba dang /_yongs su smin par byed cing /_'jig rten gyi khams na sems can ji snyed pa de dag pha rol tu phyin pa'i spyod pa ston par byed do/_/de nas byang chub sems dpa' nam mkha'i snying po 
[\[171a\]]
[\[171a.1\]]dang /_brgya byin dang /_tshangs pa dang /_rgyal po chen po bzhi la sogs pa'i lha rnams stan las langs te/_bla gos phrag pa gcig tu byas te/_thal mo sbyar ba btud nas/_shin tu gus pa dang bcas pas/_bcom ldan 'das kyi zhabs la spyi bos phyag 'tshal 
[\[171a.2\]]nas/_bcom ldan 'das la 'di skad ces gsol to/_/gser 'od dam pa mdo sde'i dbang po'i rgyal po 'di 'chad pa'i gnas de dang yul de dag tu phan pa'i yon tan rnam pa 'di bzhi 'byung bar 'gyur ro/_/bzhi gang zhe na/_yul der rgyal po pha rol po'i dgra dang dpung dar bas mi tshugs 
[\[171a.3\]]pa dang /_nad thams cad bsal cing tshe ring ba dang /_bkra shis shing bde bas yang dag pa'i chos ston par byed do/_/btsun mo dang /_slas dang /_sras dang /_sras mo dang /_blon po rnams kyang 'dum zhing rtsod pa med pa dang /_gcam bu dang /_sgyus 'tsho ba spangs pas/_rgyal 
[\[171a.4\]]pos gnang zhing /_bkur bar 'gyur ba dang /_dge sbyong dang /_bram ze la sogs pa rnams dam pa'i chos spyod cing /_nad med pa dang /_bde bas glo bur du 'chi ba med pa dang /_bsod nams kyi tshogs thams cad sgrub cing yongs su 'dzin pa dang /_gang dus thams cad du 'byung ba 
[\[171a.5\]]chen po bzhi mi 'phrod pa med pa dang /_rtag par lha rnams kyis srung zhing skyob pa dang /_byams pa dang /_snying rje mnyam pas/_gnod pa med pa dang /_'tshe ba'i sems med pa dang /_sems can rnams dkon mchog gsum la skyabs su 'gro zhing /_byang chub sems 
[\[171a.6\]]dpa'i spyod pa sgrub par smon lam 'debs so/_/bcom ldan 'das bdag cag kyang rtag tu mdo sde 'di rgyas par bgyi ba'i slad du/_mdo sde 'di su 'dzin pa'i gang zag de'i gnas su mchi zhing phan gdags par bgyi'o zhes gsol pa dang /_bcom ldan 'das kyis legs so 
[\[171a.7\]]zhes bka' stsal te/_legs so legs so/_/rigs kyi bu de ltar de bzhin du khyod kyis kyang mdo sde'i rgyal po dam pa 'di 'jig rten na yun ring du gnas par bya ba'i phyir spel ba dang /_rgyas par bya ba la brtson par gyis shing /_/gser 'od dam pa mdo sde'i dbang po'i rgyal 
[\[171b\]]
[\[171b.1\]]po las/_sku gsum rnam par dbye ba'i le'u ste gsum pa'o//_//de nas byang chub sems dpa' mdzes pa'i tog gnyid log pa'i rmi lam na/_gser gyi rnga kun du snang ba/_dper na nyi ma'i dkyil 'khor 'dra ba zhig mthong ngo /_/phyogs thams cad na yang /_
[\[171b.2\]]sangs rgyas bcom ldan 'das grangs med dpag tu med pa dag rin po che'i shing drung na/_rin po che bai DUr+ya'i khri rnams la bzhugs shing /_'khor brgya stong du mas yongs su bskor te/_mdun gyis bltas nas chos ston pa mthong ngo /_/de nas yang skyes bu bram ze'i gzugs lta bu 
[\[171b.3\]]zhig rnga de rdung ba mthong ste/_rnga'i sgra de las bstan pa'i tshigs su bcad pa 'di lta bu dag byung ba thos so/_/de nas byang chub sems dpa' mdzes pa'i tog sad ma thag tu bstan pa'i tshigs su bcad pa 'di dag rjes su dran no/_/rjes su dran nas kyang /_de'i mtshan mo zad pa dang 
[\[171b.4\]]rgyal po'i khab kyi grong khyer chen po nas byung ste/_srog chags stong phrag du ma dang lhan cig tu bya rgod kyi phung po'i ri ga la ba dang /_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba 
[\[171b.5\]]byas nas/_phyogs gcig tu 'dug go/_/phyogs gcig tu 'dug nas/_byang chub sems dpa' mdzes pa'i tog gis/_bcom ldan 'das ga la ba de logs su thal mo sbyar ba btud nas/_rmi lam na rnga'i sgra las bstan pa'i tshigs su bcad pa gang dag thos pa de dag gsol 
[\[171b.6\]]to/_/nub gcig g.yel ba med par yang /_/bdag gi rmi lam rmis pa ni/_/mdzes pa'i rnga chen mthong ba ste/_/thams cad du ni gser gyi 'od/_/nyi ma ji lta bzhin du 'bar/_/kun du rnam par lhang nge ste/_/phyogs bcu rnams su snang bar 'gyur/_/kun du rin chen 
[\[171b.7\]]shing drung na/_/rin chen bai DUr+ya dag gi/_/khri la sangs rgyas rnams bzhugs te/_/brgya stong phrag ni du ma yi/_/'khor dbus mdun gyis bltas pa mthong /_/bram ze'i gzugs ni 'dra ba zhig_/rnga chen rab tu rdung bar mthong /_/de yis de la brdungs pa dang /_/tshigs 
[\[172a\]]
[\[172a.1\]]su bcad pa 'di dag byung /_/gser 'od dam pa'i rnga chen sgra yis ni/_/stong gsum 'jig rten 'jig rten gsum 'di na/_/ngan song sdug bsngal gshin rje'i sdug bsngal dang /_/dbul ba'i sdug bsngal sdug bsngal zhi bar shog_/rnga bo che yi sgra 
[\[172a.2\]]skad 'di yis ni/_/'jig rten rmongs pa thams cad zhi gyur cig_/ji ltar thub dbang 'jigs med 'jigs zhi ltar/_/sems can 'jigs med 'jigs dang bral bar shog_/ji ltar 'khor bar kun mkhyen thub dbang po/_/'phags pa'i yon tan kun dang 
[\[172a.3\]]ldan pa ltar/_/skye dgu ting 'dzin byang chub yan lag gi/_/yon tan ldan zhing yon tan rgya mtshor gyur/_/rnga bo che yi sgra skad 'di yis ni/_/sems can thams cad tshangs pa'i sgra ldan gyur/_/sangs rgyas byang chub dam pa mchog reg shog_/chos kyi 'khor lo dge 
[\[172a.4\]]ba bskor gyur cig_/bskal pa bsam gyis mi khyab bzhugs par shog_/'gro la phan phyir chos kyang ston gyur cig_/nyon mongs 'joms gyur sdug bsngal sel bar shog_/'dod chags zhe sdang gti mug zhi gyur cig_/sems can gang dag ngan song sar 
[\[172a.5\]]gnas te/_/rus pa'i lus la me lce rab 'bar ba/_/de dag rnga chen bsgrags pa thos gyur cig_/sdug bsngal thams cad rab tu zhi gyur nas/_/sangs rgyas phyag 'tshal lo zhes tshig thos shog_/sems can kun gyi tshe rabs brgya dag dang /_/tshe rabs stong 
[\[172a.6\]]phrag bye bar skye dran shog_/thub pa'i dbang po rtag tu dran gyur cig_/de dag gi ni rgya chen gsung thos shog_/rnga bo che yi sgra skad 'di yis ni/_/sangs rgyas rnams dang rtag tu 'grogs rnyed gyur/_/sdig pa'i las rnams rnam par spong bar shog_/bya ba dge ba 
[\[172a.7\]]rnams ni spyod gyur cig_/mi dang lha dang srog chags thams cad kyi/_/de dag bsam dang smon lam gang yin pa/_/rnga bo che yi sgra skad 'di yis ni/_/de dag rnams kyi re kun rdzogs gyur cig_/sems can gang dag sems dmyal mi bzad skyes/_/lus la me lce kun du rab tu 
[\[172b\]]
[\[172b.1\]]'bar/_/skyabs med mya ngan bcas shing yongs 'khyam pa/_/me rnams de dag rab tu zhi bar shog_/sems dmyal [{]yi dgas [,]yi dwags [}]mi yi 'jig rten na/_/sems can sdug bsngal mi bzad drag po gang /_/rnga bo che yi sgra skad 'di yis ni/_/de dag rnams kyi sdug 
[\[172b.2\]]bsngal kun zhi shog_/rten med dpung gnyen med pa dang /_/skyabs med par ni gyur pa dag_/de rnams la ni skyob pa dang /_/dpung gnyen rten mchog bdag gyur cig_/sangs rgyas rkang gnyis dam pa dag_/thugs brtse thugs rje ldan pa'i thugs/_/gang dag 
[\[172b.3\]]phyogs bcu'i 'jig rten na/_/bzhugs pa bdag la dgongs su gsol/_/bdag gis sngon chad sdig pa'i las/_/shin tu mi bzad gang bgyis pa/_/stobs bcu'i spyan sngar bdag mchis te/_/de dag thams cad bshags par bgyi/_/pha ma dag tu mi 'dzin 
[\[172b.4\]]dang /_/sangs rgyas rnams su mi 'dzin dang /_/dge ba dag tu mi 'dzin pas/_/sdig pa bdag gis gang bgyis dang /_/phyug cing rgyags pas dregs pa dang /_/rigs dang longs spyod rgyags pa dang /_/gzhon pa'i rgyags pas dregs pa yis/_/bdag gis 
[\[172b.5\]]sdig pa gang bgyis dang /_/nyes bsams nyes par smras pa dang /_/nyes par bgyis pa'i las rnams dang /_/nyes pa'i dmigs su ma bltas pas/_/bdag gis sdig pa gang bgyis dang /_/byis pa'i blo yis 'jug pa dang /_/mi shes mun pa'i sems dang 
[\[172b.6\]]ni/_/sdig pa'i grogs po'i dbang gyur dang /_/nyon mongs rnam par 'khrug sems dang /_/rtsed mo dga' ba'i dbang nyid dang /_/mya ngan dang ni nad dbang dang /_/nor gyi mi chog nyes pa yis/_/bdag gis sdig pa gang bgyis dang /_/'phags min skye bo 'dre 
[\[172b.7\]]ba dang /_/phrag dog ser sna'i rgyu dang ni/_/g.yo dang dbul ba'i nyes pa yis/_/bdag gis sdig pa gang bgyis dang /_/phongs pa 'byung ba'i dus kyi tshe/_/'dod pa rnams kyi 'jigs rgyu dang /_/phyug po ma yin gyur pa yis/_/bdag gis sdig pa gang bgyis 
[\[173a\]]
[\[173a.1\]]dang /_/g.yo ba'i sems kyi dbang nyid dang /_/'dod dang khro ba'i dbang dag dang /_/bkres dang skom gyis nyen pa yis/_/bdag gis sdig pa gang bgyis dang /_/bza' ba dag dang btung ba dang /_/bud med sgyu dang gos kyi phyir/_/nyon mongs 
[\[173a.2\]]gdung ba sna tshogs kyis/_/bdag gis sdig pa gang bgyis dang /_/lus dang ngag dang yid kyis sdig_/nyes par spyad pa rnam gsum bsags/_/'di 'dra'i tshul gyis gang bgyis pa/_/de dag thams cad bdag 'chags so/_/sangs rgyas rnams dang chos rnams 
[\[173a.3\]]dang /_/de bzhin nyan thos rnams la yang /_/gus pa ma lags gang bgyis pa/_/de dag thams cad bdag 'chags so/_/gang yang rang sangs rgyas rnams dang /_/byang chub sems dpa' rnams la yang /_/gus pa ma lags bgyis pa rnams/_/de dag 
[\[173a.4\]]thams cad bdag 'chags so/_/dam chos smra ba rnams la yang /_/gus pa ma lags bgyis pa dang /_/chos la'ang gus par ma bgyis pa/_/de dag thams cad bdag 'chags so/_/bdag gis rtag tu mi shes pas/_/dam pa'i chos ni spangs pa dang /_/pha ma rnams 
[\[173a.5\]]la ma gus pa/_/de dag thams cad bdag 'chags so/_/blun pa dang ni byis pa dang /_/'dod chags zhe sdang gti mug dang /_/nga rgyal dregs pas bsgribs bgyis pa/_/de dag thams cad bdag 'chags so/_/bdag ni phyogs bcu'i 'jig rten du/_/stobs bcu rnams 
[\[173a.6\]]la mchod par shog_/bdag ni phyogs bcur 'jig rten rnams/_/sdug bsngal kun las 'don gyur cig_/sems can bsam gyis mi khyab kun/_/sa bcu dag la 'god par shog_/sa bcu dag la gnas nas kyang /_/thams cad de bzhin gshegs gyur cig_/
[\[173a.7\]]ji srid sdug bsngal rgya mtsho las/_/de kun thar bgyid nus srid du/_/sems can re re'i phyir yang ni/_/bskal pa bye bar spyod par shog_/gser 'od dam pa zhes bgyi ba/_/las rnams thams cad byang byed pa/_/zab mo dag ni ston pa 'di/_/sems can de dag ston gyur 
[\[173b\]]
[\[173b.1\]]cig_/gang gis bskal pa stong rnams su/_/sdig pa shin tu mi bzad bgyis/_/lan cig rab tu bshags pa yis/_/de dag thams cad byang bar 'gyur/_/gang gis las kyi sgrib pa rnams/_/myur du yang dag zad 'gyur ba/_/gser 'od dam pa dge ba yis/_/
[\[173b.2\]]bshags pas 'di dag bshags nas ni/_/rin chen 'byung gnas mchog bcu po/_/sa bcu la ni gnas par shog_/sangs rgyas yon tan snang gyur cig_/srid pa'i mtsho las sgrol bar shog_/sangs rgyas rgya mtsho chu bo dang /_/yon tan rgya mtsho zab mo de/_/sangs 
[\[173b.3\]]rgyas yon tan bsam yas kyis/_/thams cad mkhyen du rdzogs par shog_/ting 'dzin brgya phrag stong rnams dang /_/gzungs rnams bsam gyis mi khyab dang /_/dbang stobs byang chub yan lag gis/_/stobs bcu dam par 'gyur bar shog_/dgongs pa'i 
[\[173b.4\]]thugs kyis sangs rgyas rnams/_/bdag la rnam par gzigs su gsol/_/thugs rjer ldan pa'i thugs kyis ni/_/nongs pa rab tu gzung du gsol/_/bdag gis bskal pa brgya rnams su/_/sngon chad sdig pa gang bgyis pa/_/de phyir bdag ni mya ngan sems/_/
[\[173b.5\]]phongs dang mya ngan 'jigs pas gzir/_/sdig pa'i las la 'jigs par bgyid/_/yid ni rtag tu dman par gyur/_/gang dang gang du 'gro bgyid pa/_/bdag ni gang du'ang dga' ma mchis/_/sangs rgyas thams cad thugs rjer ldan/_/'gro ba kun gyi 'jigs 
[\[173b.6\]]sel bas/_/nongs pa rab tu gzung du gsol/_/'jigs pa dag las bdag thar mdzod/_/bdag gi nyon mongs las rnams kyi/_/dri ma de bzhin gshegs pas sol/_/sangs rgyas rnams kyis bdag la ni/_/thugs rje chu yis bkru bar gsol/_/sdig pa 
[\[173b.7\]]thams cad bshags par bgyi/_/sngon chad bdag gis gang bgyis dang /_/da ltar bdag gis sdig pa gang /_/de dag thams cad bdag 'chags so/_/nongs par bgyis pa'i las rnams kun/_/slan chad mi bgyi bsdam par bgyi/_/bdag gis nongs par bgyis 
[\[174a\]]
[\[174a.1\]]pa gang /_/sdig de bcab par mi bgyi'o/_/lus kyi las ni rnam gsum dang /_/ngag gi rnam pa bzhi dag dang /_/yid kyi rnam pa gsum po rnams/_/de dag thams cad bdag 'chags so/_/lus kyis bgyis dang ngag gi las/_/yid kyis rnam 
[\[174a.2\]]par bsams pa dang /_/las rnams bcu po bgyis pa dag_/de dag thams cad bdag 'chags so/_/mi dge las bcu spangs nas su/_/dge ba bcu po bsten bgyis la/_/sa bcu la ni bdag gnas shing /_/stobs bcu mchog tu gyur par shog_/bdag gis 
[\[174a.3\]]sdig pa'i las gang dag_/mi 'dod 'bras bu thob bgyid pa/_/sangs rgyas spyan sngar mchis nas ni/_/de dag thams cad bshags par bgyi/_/'dzam bu'i gling 'dir gang dag dang /_/'jig rten khams ni gzhan dag tu/_/gang rnams dge ba'i las bgyid pa/_/
[\[174a.4\]]de dag kun la yi rang ngo /_/lus dang ngag dang yid kyis kyang /_/bdag gis bsod nams gang bsgrubs pa/_/bdag ni dge ba'i rtsa ba des/_/byang chub mchog la reg par shog_/srid 'gro nyam ngar byis pa'i blo yis ni/_/shin tu mi bzad sdig pa gang bgyis pa/_/stobs bcu 
[\[174a.5\]]mi mnyam spyan sngar mchis nas ni/_/sdig pa de kun so sor bshags par bgyi/_/skye ba nyam nga srid pa nyam nga dang /_/'jig rten nyam nga g.yo sems nyam nga bar/_/lus kyi spyod pa nyam nga sna tshogs kyis/_/bdag gis sdig pa gang bsags de 'chags so/_/byis pa blun byas 
[\[174a.6\]]nyon mongs nyam nga dang /_/sdig pa'i grogs dang phrad pa nyam nga dang /_/srid pa nyam nga 'dod chags nyam nga dang /_/zhe sdang gti mug mun pa'i nyam nga dang /_/ngal ba'i nyam nga dus kyi nyam nga dang /_/bsod nams bsgrub pa nyam nga dag gis kyang /_/rgyal ba mi mnyam mngon 
[\[174a.7\]]sum mchis nas ni/_/sdig pa de kun so sor bshags par bgyi/_/sangs rgyas gser mdog ri snang ri rab 'dra/_/yon tan rgya mtsho 'dra la phyag 'tshal lo/_/rgyal ba de dag rnams la skyabs su mchi/_/rgyal ba de dag kun la mgos phyag 'tshal/_/gser mdog 
[\[174b\]]
[\[174b.1\]]gser ni dri ma med pa'i gser gyi 'od/_/dri med rnam dag bai DUr+ya yi yan lag spyan/_/sangs rgyas nyi ma dpal gzi grags 'bar 'byung ba'i gnas/_/thugs rje'i 'od zer dag gis mun pa mun nag bsal/_/yan lag rab tu dri med rab bzang rnam par mdzes/_/sangs 
[\[174b.2\]]rgyas nyi ma yan lag dri med gser 'dras khyab/_/nyon mongs mes gdungs yid can 'bar ba'i me 'dra la/_/thub pa zla ba'i 'od zer dra bas tshim par mdzad/_/mtshan mchog sum cu gnyis kyis dbang po yan lag mdzes/_/dpe byad bzang po dag gis yan lag rnam par mdzes/_/
[\[174b.3\]]dpal gzi bsod nams 'bar 'khrungs 'od zer dra ba yis/_/'jig rten gsum na mun khrod nyi ma bzhin du bzhugs/_/dri med rgya chen kha dog sna tshogs bai DUr+ya/_/skya rengs dmar dang dngul dang shel bzhin yan lag dmar/_/'od zer dra ba rnam pa sna tshogs legs brgyan pa/_/
[\[174b.4\]]thub chen khyod ni nyi ma bzhin du de yis mdzes/_/mya ngan 'khrugs pa'i 'chi chu rga ba'i dba' rlabs can/_/'khor ba'i klung chen phongs pa'i chu bor lhung ba la/_/sdug bsngal rgya mtsho'i mchog tu rtsub cing shugs drag pa/_/bde gshegs nyi ma'i 'od zer mang po rnams 
[\[174b.5\]]kyis skoms/_/yan lag gser gyi mdog tu rnam par snang /_/ye shes 'byung gnas 'jig rten gsum kun mchog_/rab mdzes mtshan gyis yan lag rnams spras pa/_/sangs rgyas gser sku 'bar la phyag 'tshal lo/_/ji ltar rgya mtsho'i chu ni dpag med dang /_/
[\[174b.6\]]ji ltar sa la sa rdul mtha' yas dang /_/ji ltar ri rab rdo mtha' mtshungs med dang /_/ji ltar nam mkha'i mtha' ma mtha' yas pa/_/de bzhin sangs rgyas yon tan mtha' yas te/_/sems can kun gyis shes par mi nus so/_/bskal pa du mar gzhal zhing 
[\[174b.7\]]bsams kyang ni/_/yon tan mtha' ma shes par mi nus so/_/chu ni skra yi rtse mo'i tshad tsam dang /_/rdor bcas rir bcas rgya mtshor bcas pa ni/_/bskal par bgrangs na shes par nus kyang srid/_/sangs rgyas yon tan shes par mi nus so/_/yon tan kha dog snyan 
[\[175a\]]
[\[175a.1\]]dang grags pa dang /_/dge ba'i mtshan gyis brgyan pa'i sku lus dang /_/dpe byad bzang po brgyad cus brgyan pa yis/_/sems can thams cad de 'drar gyur par shog_/bdag ni dge ba'i las rnams 'di dag gis/_/'jig rten mi ring sangs rgyas 
[\[175a.2\]]'gyur bar shog_/'gro la phan phyir chos kyang ston gyur cig_/sems can sdug bsngal mang gzir thar byed shog_/stobs bcas sder bcas bdud las rgyal gyur cig_/chos kyi 'khor lo dge ba bskor bar shog_/bskal pa bsam gyis mi khyab gnas gyur cig_/
[\[175a.3\]]bdud rtsi chu yis sems can tshim byed shog_/ji ltar sngon gyi rgyal ba rdzogs pa ltar/_/pha rol phyin drug bla med rdzogs par shog_/nyon mongs bcom zhing sdug bsngal sel gyur cig_/'dod chags zhe sdang gti mug zhi byed shog_/tshe rabs brgya dang tshe rabs bye ba 
[\[175a.4\]]stong /_/bdag ni rtag tu tshe rabs dran par shog_/thub pa'i dbang po rtag tu dran gyur cig_/de dag rnams kyi gsung rgya che thos shog_/bdag gi dge ba'i las rnams 'di dag gis/_/rtag tu sangs rgyas 'grogs pa rnyed par shog_/sdig pa'i las rnams rnam 
[\[175a.5\]]par spong gyur cig_/dge ba'i 'byung gnas dge rnams spyod par shog_/zhing rnams kun na srog chags thams cad kyang /_/'jig rten dag na sdug bsngal kun zhi gyur/_/sems can dbang po ma tshang yan lag nyams/_/de kun de ring dbang po tshang bar shog_/gang dag 
[\[175a.6\]]nad btab nyam chung lus nyams dang /_/phyogs bcu dag na skyabs med gyur pa rnams/_/de kun myur du nad las thar gyur cig_/nad med stobs dang dbang po rnyed par shog_/gang dag rgyal po chom rkun dgras bsdigs bsad thug dang /_/sdug bsngal rnam pa sna tshogs 
[\[175a.7\]]brgya yis phongs gyur pa/_/sems can nyam thag gyur cing sdug bsngal de dag kun/_/'jigs mchog mi bzad brgya po de las thar gyur cig_/gang dag brdegs shing bcings pas bcings gzir ba/_/phongs pa sna tshogs dag na gnas gyur cing /_/nyon mongs stong 
[\[175b\]]
[\[175b.1\]]phrag du mas dkrugs nas kyang /_/'jigs pa mi bzad mya ngan sna tshogs rnyed/_/de dag thams cad bcings las grol gyur cig_/brdegs pa dag ni brdegs las thar bar shog_/bsad pa rnams kyang srog dang ldan gyur cig_/phongs gyur thams cad 'jigs 
[\[175b.2\]]pa med par shog_/sems can gang dag bkres sred skom gyis gzir/_/de dag zas skom sna tshogs rnyed par shog_/long bas gzugs rnams sna tshogs mthong gyur cig_/'on pas yid 'ong sgra rnams thos par shog_/gcer bu rnams kyis sna tshogs gos rnyed 
[\[175b.3\]]gyur/_/sems can dbul pos gter rnams rnyed par shog_/nor 'bru rin chen sna tshogs mang po yis/_/sems can thams cad bde dang ldan par shog_/gang yang sdug bsngal tshor bas gnod ma gyur/_/sems can thams cad blta na sdug pa dang /_/gzugs 
[\[175b.4\]]bzang mdzes shing tshul du shis par shog_/rtag tu bde ba du ma sogs gyur cig_/yid kyi zas skom rab 'byor bsod nams dag_/bsams ma thag tu de dag grub gyur cig_/rdza rnga cang te'u pi bang sgra snyan dang /_/chu mig mtshe'u dang rdzing bu lteng ka dag_/gser gyi 
[\[175b.5\]]pad+ma ut+pal 'dab ma can/_/zas skom gos nor mu tig nor bu dbyig_/rgyan gser rin chen sna tshogs bai DUr+ya/_/de dag bsams ma thag tu grub gyur cig_/'jig rten gang na'ang sdug bsngal sgra ma byung /_/sems can gcig kyang mi 'phrod mthong ma gyur/_/de dag 
[\[175b.6\]]thams cad kha dog rgya chen dang /_/phan tshun du ni 'od byed gyur par shog_/mi yi 'jig rten phun sum tshogs gang yod/_/de dag bsams par skye bar de dag gyur/_/bsam pa thams cad bsams ma thag tu yang /_/bsod nams 'bras bu yongs su rdzogs par shog_/spos dang 
[\[175b.7\]]phreng ba dag dang byug pa dang /_/gos dang phye ma me tog sna tshogs dag_/ljon shing dag las dus gsum 'bab par shog_/sems can de dag len cing dgar gyur cig_/de bzhin gshegs pa bsam yas thams cad dang /_/rdzogs pa'i byang chub sems dpa' nyan thos 
[\[176a\]]
[\[176a.1\]]dang /_/rdul bral dri med brtan pa'i chos la yang /_/phyogs bcu rnams su mchod pa byed par shog_/'gro ba dman pa thams cad spong gyur cig_/mi khom brgyad po dag las 'das par shog_/dal ba'i rgyal po dam pa thob gyur cig_/rtag 
[\[176a.2\]]tu sangs rgyas 'grogs pa thob par shog_/rtag tu mthon po'i rigs su skye bar shog_/nor dang 'bru yi mdzod rnams 'byor gyur cig_/snyan dang grags dang gzugs dang kha dog gis/_/bskal pa du mar legs par brgyan par shog_/bud med thams cad 
[\[176a.3\]]rtag tu phor gyur te/_/dpa' zhing rtul phod mkhas shing gsal bar shog_/de kun rtag tu byang chub phyir spyod gyur/_/pha rol phyin pa drug la spyod par shog_/phyogs bcu dag na rin chen shing dbang drung /_/sangs rgyas bde bzhugs rin chen bai DUr+ya'i/_/khri la 
[\[176a.4\]]bzhugs pa dag ni mthong gyur cig_/chos bstan pa yang de dag thos par shog_/bdag gis sdig pa'i las rnams bsgrubs pa ni/_/srid pa nyam ngar sngon cad gang bsgrubs pa/_/sdig las gang dag mi 'dod 'bras thob pa/_/de dag thams cad ma lus zad gyur cig_/
[\[176a.5\]]sems can gang dag srid par bcings gnas kun/_/'khor ba'i zhags pa'i thag pas dam bcings pa/_/shes rab lag gis bcings pa bkrol bar shog_/sdug bsngal rnams las thar gyur thob gyur cig_/sems can gang dag 'dzam bu gling 'di dang /_/gang 
[\[176a.6\]]dag 'jig rten khams ni gzhan rnams na/_/bsod nams sna tshogs zab mo rnams byed pa/_/de dag kun la rjes su yi rang ngo /_/lus dang ngag dang yid kyis bsgrubs pa yi/_/bdag gi rjes su yi rang bsod nams des/_/bdag ni smon grub 'bras bu yod par 
[\[176a.7\]]shog_/byang chub rdul bral bla med thob gyur cig_/gang dag rtag dang dri ma bral ba dang /_/dri med yid kyis phyag 'tshal bstod pa dang /_/yongs su bsngo ba brjod pa 'di yis ni/_/bskal pa drug cur ngan song spong bar 'gyur/_/tshigs su bcad pa brjod pa 'di dag 
[\[176b\]]
[\[176b.1\]]gis/_/skyes pa bud med bram ze rgyal rigs las/_/thal sbyar 'dug ste rgyal ba gang bstod pa/_/tshe rabs kun du skye ba dran par 'gyur/_/yan lag dbang po kun gyis yan lag brgyan/_/bsod nams yon tan sna tshogs rnams dang ldan/_/mi dbang rgyal 
[\[176b.2\]]pos rtag tu de mchod de/_/de dang de dag tu ni de 'drar 'gyur/_/gang dag rna ba'i bu gar bshags pa 'di ni grags 'gyur ba/_/de dag sangs rgyas gcig gi gan nas dge ba byas ma yin/_/gnyis la ma yin bzhi la ma yin lnga min bcu la min/_/de ltar sangs rgyas 
[\[176b.3\]]stong gi gan nas dge ba byas pa yin/_/de'i tshe bcom ldan 'das kyis tshigs su bcad pa de dag gsan nas/_byang chub sems dpa' mdzes pa'i tog la 'di skad ces bka' stsal to/_/legs so legs so/_/rigs kyi bu khyod kyi rmi lam na/_gser gyi rnga las de bzhin 
[\[176b.4\]]gshegs pa'i yang dag pa'i yon tan bsngags pa dang /_sdig pa bshags pa 'di dag gang gis thos pa de dag thams cad bsod nams kyi phung po rgya chen po dang ldan pa dang /_skye bo mang po la phan pa dang /_bde bas tshim par byed de/_sgrib pa thams cad byang bar 'gyur bar shes 
[\[176b.5\]]par gyis shig_/'di lta bu'i spyod pa khyad par can dang ldan pa 'di dag ni/_thams cad kyang sngon 'das pa'i dus na/_de bzhin gshegs pa dag la bstod pa dang /_smon lam rgya chen po btab pa'i rgyu dang /_de bzhin gshegs pa'i byin gyi rlabs kyis de dag thos par gyur 
[\[176b.6\]]pa yin no zhes bka' stsal nas/_de nas 'khor 'dus pa de dag thams cad bcom ldan 'das kyis gsungs pa la mngon par bstod do/_/gser 'od dam pa mdo sde'i dbang po'i rgyal po las/_rmi lam na bshags pa'i le'u ste bzhi pa'o//_//de nas bcom ldan 'das 
[\[176b.7\]]yang dag par rnam par dbye ba la bzhugs te/_shin tu zab mo mchog tu gyur pa'i ting nge 'dzin la snyoms par zhugs ma thag tu sku'i ba spu'i bu ga nas/_'od zer kha dog rnam pa sna tshogs brgya stong tshad med pa byung bas/_sangs rgyas kyi zhing thams cad 'od de'i nang du snang bar 
[\[177a\]]
[\[177a.1\]]gyur pa ni/_phyogs bcu'i gang gA'i klung gi bye ma snyed kyis kyang dpe dang tshad kyis bskrun par mi nus so/_/snyigs ma lnga'i 'jig rten gyi khams 'od zer des snang bar gyur pa'i sems can de dag mi dge ba bcu'i las kyi lam dang /_mtshams med pa lnga 
[\[177a.2\]]byed pa dang /_dkon mchog gsum la skur pa 'debs pa dang /_bla ma dang gnyen pa la sri zhu chung ba dang /_slob dpon dang /_bram ze la bkur sti mi byed pa rnams/_sems can dmyal ba dang /_dud 'gro dang /[ {]yi dgas [,]yi dwags [}]kyi gnas su ltung bar 'gyur ba de dag gi 
[\[177a.3\]]gnas su 'od des reg ma thag tu bde ba so sor myong bar gyur to/_/gang gis 'od de mthong ba dang /_'od de'i mthus thams cad kyang bde zhing nyams dga' ba dang /_kha dog dang dbyibs legs pa'i mchog thob pas/_mtshan phun sum tshogs pa dang /_bsod nams dang /_ye 
[\[177a.4\]]shes kyi tshogs kyi rgyan dang ldan pas/_de bzhin gshegs pa rnams mthong bar gyur to/_/de nas brgya byin lha'i dbang po lha'i tshogs mang po dang /_gang gA'i lha mo la sogs te/_'khor 'dus pa de dag ya mtshan du gyur pa'i 'od des bskul nas/_bcom ldan 'das ga la 
[\[177a.5\]]ba der song ste phyin nas/_bcom ldan 'das la lan gsum bskor ba byas te/_phyogs gcig tu 'khod do/_/de nas tshe dang ldan pa shA ri'i bu stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das 
[\[177a.6\]]ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das rigs kyi bu'am/_rigs kyi bu mo nyan thos kyi theg pa la yang dag par zhugs pa'am/_rang sangs rgyas kyi theg pa la yang dag par zhugs pa'am/_
[\[177a.7\]]theg pa chen po la yang dag par zhugs pa'am/_sems can gzhan dag kyang rung ste/_bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas/_las kyi sgrib pa rnams ji ltar so sor bshags par bgyi/_de skad ces gsol pa 
[\[177b\]]
[\[177b.1\]]dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu 'di la rigs kyi bu'am/_rigs kyi bu mo nyan thos kyi theg pa la yang dag par zhugs pa'am/_rang sangs rgyas kyi theg pa la yang dag par zhugs pa'am/_theg pa 
[\[177b.2\]]chen po la yang dag par zhugs pa'am/_sems can gzhan dag kyang rung ste/_bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/_nyin lan gsum mtshan lan gsum du/_bla gos phrag pa gcig tu gzar nas/_pus 
[\[177b.3\]]mo g.yas pa'i lha nga sa la btsugs te/_thal mo sbyar nas tshig 'di skad du/_skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams kyi don dang /_sman pa dang bde ba'i slad du/_sangs rgyas 
[\[177b.4\]]bcom ldan 'das gang dag da lta na/_phyogs bcu'i 'jig rten na bla na med pa yang dag par rdzogs pa'i byang chub mngon par rdzogs par sangs rgyas nas/_chos kyi 'khor lo rab tu skor ba/_chos kyi 'khor lo rab tu ston pa/_chos kyi tshul rab tu 'dzin pa/_chos kyi sbyin pa 
[\[177b.5\]]rab tu mdzad pa/_chos kyi sgron ma rab tu 'bar bar mdzad pa/_chos kyi char rab tu 'bebs pa/_chos kyi rnga rab tu rdung ba/_chos kyi rnga bo che rab tu rdung ba/_chos kyi dung rab tu 'bud pa/_chos kyi srog shing rab tu sgreng ba/_sems can thams cad la chos kyi sbyin pas tshim 
[\[177b.6\]]par mdzad pa/_nyam bag tu spyod du 'jug pa'i sangs rgyas bcom ldan 'das de dag la bdag phyag 'tshal lo//_//bam po gsum pa/_sangs rgyas bcom ldan 'das mchod pa'i gnas/_phyag bgyi ba'i gnas/_ri mo bgyi ba'i gnas/_mkhyen 
[\[177b.7\]]par gyur pa/_spyan du gyur pa/_dpang du gyur pa/_tshad mar gyur pa/_mkhyen pa dang ldan pa/_gzigs pa dang ldan pa de dag la/_bdag mgo dang /_ngag dang yid kyis phyag 'tshal lo/_/thog ma dang tha ma ma mchis pa'i 'khor ba na 'khor ba'i tshe/_bdag 
[\[178a\]]
[\[178a.1\]]'dod chags kyis gzir ba'am/_zhe sdang gis gzir ba'am/_gti mug gis gzir ba'i lus dang /_ngag dang yid kyis las kyi sgrib pa gang mngon par 'dus bgyis pa/_sangs rgyas su ma 'tshal ba dang /_chos su ma 'tshal ba dang /_dge 
[\[178a.2\]]'dun du ma 'tshal ba dang /_dge ba dang mi dge bar ma 'tshal ba dang /_de bzhin gshegs pa la ngan sems kyis khrag phyung ba dang /_chos spangs pa dang /_dge 'dun gyi dbyen bgyis pa dang /_dge slong dgra bcom pa bkum pa dang /_pha ma bkum pa dang /_lus 
[\[178a.3\]]kyi rnam pa gsum/_ngag gi rnam pa bzhi/_yid kyi rnam pa gsum ste/_mi dge ba bcu'i las kyi lam bgyis pa dang /_bgyid du stsal ba dang /_bgyid pa la rjes su yi rang ba dang /_sems can kha cig la ngag rtsub po smras pa dang /_skur pa btab pa dang /_srang la g.yo 
[\[178a.4\]]bgyis pa dang /_gzhal ba la g.yo bgyis pa dang /_'gro ba drug tu 'khor bar 'khor ba na/_pha ma mi dga' bar bgyis pa dang /_gang zag gi'am/_mchod rten gyi'am/_dge 'dun gyi'am/_phyogs bzhi'i dge slong gi dge 'dun gyi nor brkus pa dang /_ji ltar bslab 
[\[178a.5\]]pa'i gzhi bcas pa rnams kyi 'dul ba dang /_'gal bar bgyis pa dang /_mkhan po dang /_slob dpon gyis bsgo ba ma mnyan pa dang /_nyan thos kyi theg pa la yang dag par zhugs pa'am/_rang sangs rgyas kyi theg pa la yang dag par zhugs pa'am/_theg pa chen 
[\[178a.6\]]po la yang dag par zhugs pa'am/_de las gzhan pa'i sems can rnams la mi snyan pa bgyis pa dang /_spyos pa dang /_brdegs pa dang /_de dag la tha ba dang /_zhe sdang bskyed pa dang /_phrag dog dang /_ser sna las byung ba'i sems kyis/_sangs rgyas 
[\[178a.7\]]bcom ldan 'das rnams la tshig rtsub po smras pa dang /_dam pa'i chos la chos ma lags zhes bgyis pa dang /_chos ma lags pa la/_dam pa'i chos lags zhes bgyis pa de dag sangs rgyas bcom ldan 'das mkhyen par gyur pa/_spyan du gyur pa/_dpang du gyur 
[\[178b\]]
[\[178b.1\]]pa/_tshad mar gyur pa/_mkhyen pa dang ldan pa/_gzigs pa dang ldan pa/_de dag gi spyan sngar so sor 'chags so/_/mthol lo mi 'chab bo/_/slan cad kyang mi bgyid do/_/bdag las kyi sgrib pa gang gis bsgribs te/_sems can dmyal ba dang /_dud 'gro'i 
[\[178b.2\]]skye gnas dang /[ {]yi dgas [,]yi dwags [}]kyi yul dang /_lha ma yin gyi tshogs kyi nang du mchi bar 'gyur ba dang /_sangs rgyas dang /_chos dang /_dge 'dun mnyes par bgyid par mi 'gyur ba dang /_mi khom pa rnams su skye bar 'gyur ba'i las de lus 'di nyid la rnam par smin te/_
[\[178b.3\]]gzhan du mi myong bar shog cig_/de yang sangs rgyas bcom ldan 'das mkhyen par gyur pa/_spyan du gyur pa/_dpang du gyur pa/_tshad mar gyur pa/_mkhyen pa dang ldan pa/_gzigs pa dang ldan pa de dag gi spyan sngar so sor 'chags so/_/mthol lo mi 'chab po 
[\[178b.4\]]slan cad kyang mi bgyid do/_/ji ltar sngon gyi byang chub sems dpa' sems dpa' chen po de dag sngon byang chub kyi phyir spyod pa na/_las kyi sgrib pa rnams so sor bshags pa dang /_ma bcabs pa de bzhin du bdag kyang las kyi sgrib pa rnams so sor 'chags so/_/mthol 
[\[178b.5\]]lo mi 'chab bo/_slan cad kyang mi bgyid do/_/ji ltar ma 'ongs pa'i dus kyi byang chub sems dpa' sems dpa' chen po de dag byang chub sems dpa'i spyad pa spyod pa na/_las kyi sgrib pa rnams so sor 'chags par 'gyur ba dang /_mi 'chab par 'gyur ba de bzhin du/_
[\[178b.6\]]bdag kyang las kyi sgrib pa rnams so sor 'chags so/_/mthol lo mi 'chab bo/_slan cad kyang mi bgyid do/_/ji ltar da ltar phyogs bcu'i 'jig rten na/_byang chub sems dpa' sems dpa' chen po dag byang chub kyi phyir spyod pa na/_las kyi sgrib pa rnams so 
[\[178b.7\]]sor 'chags pa dang /_mi 'chab pa de bzhin du/_bdag kyang las kyi sgrib pa rnams so sor 'chags so/_/mthol lo mi 'chab bo/_/slan cad kyang mi bgyid do/_/ji ltar 'das pa dang /_ma 'ongs pa dang /_da ltar byung ba'i byang chub sems dpa' 
[\[179a\]]
[\[179a.1\]]sems dpa' chen po dag byang chub sems dpa'i spyad pa spyod pa na/_las kyi sgrib pa rnams so sor bshags pa dang /_so sor 'chags pa dang /_so sor 'chags par 'gyur ba de bzhin du/_bdag kyang las kyi sgrib pa rnams so sor 'chags 
[\[179a.2\]]so/_/mthol lo mi 'chab bo/_slan cad kyang mi bgyid do/_/zhes brjod par bya'o/_/shA ri'i bu de lta bas na rigs kyi bu'am/_rigs kyi bu mo chos thams cad la sgrib pa med pa rnam par dag pa thob par 'dod pas/_'di bzhin du las kyi sgrib pa rnams so sor 
[\[179a.3\]]bshags par bya'o/_/mi bcab par bya'o/_/phyin cad kyang mi bya'o/_/su rgyal rigs kyi rigs shing sA la chen po lta bu phyug pa nor che ba/_longs spyod che ba/_sa le sbram dang /_nor dang /_yo byad mang ba/_shin tu skyid pa/_bzhon pa chen po la zhon pa rnams 
[\[179a.4\]]kyi nang du skye bar 'dod pa des kyang 'di bzhin du las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/su bram ze'i rigs shing sA la chen po lta bu rnams dang /_khyim bdag gi rigs shing sA la chen po lta bu phyug pa/_nor che ba/_
[\[179a.5\]]longs spyod che ba/_sa le sbram dang /_nor dang /_yo byad mang ba/_shin tu skyid pa/_bzhon pa chen po la zhon pa rnams kyi nang du skye bar 'dod pa des kyang 'di bzhin du/_las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/
[\[179a.6\]]su rgyal chen bzhi'i ris kyi lha rnams kyi brtul zhugs dang /_mtshungs par skye bar 'dod pa des kyang 'di bzhin du las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/su sum cu rtsa gsum pa'i lha rnams kyi brtul zhugs 
[\[179a.7\]]dang /_mtshungs par skye bar 'dod pa des kyang 'di bzhin du las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/de bzhin du su 'thab bral dang /_dga' ldan dang /_'phrul dga' dang /_gzhan 'phrul dbang byed dang /_/
[\[179b\]]
[\[179b.1\]]tshangs ris dang /_tshangs pa'i mdun na 'don dang /_tshangs pa kun 'khor dang /_tshangs chen dang /_'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_sprin med dang /_bsod nams skyes dang /_'bras bu 
[\[179b.2\]]che dang /_sems can 'du shes med pa dang /_gya nom snang ba dang /_shin tu mthong ba dang /_mi che ba dang /_mi gdung ba dang /_'og min gyi lha rnams kyi brtul zhugs dang /_mtshungs par skye bar 'dod pa des kyang 'di bzhin du las kyi sgrib pa rnams so sor bshags par 
[\[179b.3\]]bya'o/_/mi bcab par bya'o/_/phyin cad kyang mi bya'o/_/su gzugs med pa nam mkha' mtha' yas skye mched du nye bar 'gro ba rnams dang /_rnam shes mtha' yas skye mched du nye bar 'gro ba rnams dang /_ci yang med pa'i skye mched du nye bar 'gro ba rnams dang /_'du shes 
[\[179b.4\]]med 'du shes med min skye mched du nye bar 'gro ba'i lha rnams kyi brtul zhugs dang /_mtshungs par skye bar 'dod pa des kyang 'di bzhin du las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/su rgyun du zhugs pa'i 'bras bu 
[\[179b.5\]]dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid mngon sum du byed par 'dod pa des kyang /_'di bzhin du las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/su rig pa 
[\[179b.6\]]gsum mam/_mngon par shes pa drug gam/_stobs rnams sam/_dbang po rnams sam/_nyan thos kyi pha rol tu phyin pa'am/_nyan thos dbang che bar grags pa'am/_rang byang chub mngon sum du bya bar 'dod pa des kyang 'di bzhin du las kyi sgrib pa rnams so 
[\[179b.7\]]sor bshags par bya'o/_/mi bcab par bya'o/_/phyin cad kyang mi bya'o/_/su thams cad mkhyen pa'i ye shes dang /_rnam par dag pa'i ye shes dang /_bsam gyis mi khyab pa'i ye shes dang /_mtshungs pa med pa'i ye shes dang /_yang dag par rdzogs 
[\[180a\]]
[\[180a.1\]]pa'i sangs rgyas kyi ye shes mngon par bsgrub par 'dod pa des kyang 'di bzhin du las kyi sgrib pa rnams so sor bshags par bya'o/_/mi bcab par bya'o/_/phyin cad kyang mi bya'o/_/de ci'i phyir zhe na/_shA ri'i bu de bzhin gshegs pas 
[\[180a.2\]]chos thams cad ni rten cing 'brel par 'byung ba'o/_/zhes gsungs pa'i phyir te/_rgyu dang rkyen gzhan dang /_gzhan gyis gzhan skye'o gzhan 'gog go/_/de la 'das pa'i chos gang yin pa de dag ni 'gags pa zad pa dang bral ba rnam par gyur pa ste/_de dag 
[\[180a.3\]]la yang las kyi sgrib pa cung zad kyang med do/_/de ltar na 'du byed gang yin pa rnams kyang med pa las byung ba ste/_de dag la yang las kyi sgrib pa cung zad kyang med do/_/de ci'i phyir zhe na/_shA ri'i bu de bzhin gshegs pas chos thams cad ni stong pa/_sems can 
[\[180a.4\]]med pa/_srog med pa/_gang zag med pa/_ma skyes pa/_ma 'gags pa/_'dus ma byas pa/_zhes gsungs pa'i phyir ro/_/shA ri'i bu chos thams cad bdag las byung ba yang bdag kyang yod pa yin no/_/shA ri'i bu rigs kyi bu'am/_rigs kyi bu mo 
[\[180a.5\]]gang la la zhig 'di lta ste/_sems can med pa'i mtha'i chos kyi tshul 'di la 'jug pa 'di ni/_las kyi sgrib pa'i rgyun gcod pa zhes bya ba ste/_shA ri'i bu 'di ni so sor bshags pa'o/_/de nas yang bcom ldan 'das la/_tshe dang ldan pa shA ri'i bus 'di skad ces 
[\[180a.6\]]gsol to/_/bcom ldan 'das rigs kyi bu'am/_rigs kyi bu mo nyan thos kyi theg pa la yang dag par zhugs pa'am/_rang sangs rgyas kyi theg pa la yang dag par zhugs pa'am/_theg pa chen po la yang dag par zhugs pa'am/_sems can gzhan dag 
[\[180a.7\]]kyang rung ste/_bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal bas/_ji ltar dge ba'i rtsa ba rnams la rjes su yi rang bar bgyi/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di 
[\[180b\]]
[\[180b.1\]]skad ces bka' stsal to/_/shA ri'i bu 'di la rigs kyi bu'am/_rigs kyi bu mos/_nyin lan gsum/_mtshan lan gsum du/_bla gos phrag pa gcig tu gzar la/_pus mo g.yas pa'i lha nga sa la btsugs te/_thal mo sbyar nas tshig 'di skad du/_
[\[180b.2\]]phyogs bcu'i 'jig rten na sems can gang su dag sbyin pa las byung ba'i bsod nams bgyi ba'i dngos po dang /_tshul khrims las byung ba dang /_bsgom pa las byung ba'i bsod nams bgyi ba'i dngos po mngon par 'dus bgyis pa de dag thams cad la yang rjes su yi rang 
[\[180b.3\]]ba'i mchog gis rjes su yi rang ngo /_/rjes su yi rang ba dam pa dang /_gtso bo dang /_khyad par can dang /_rab dang /_phul dang /_gya nom pa dang /_bla ma dang /_bla na med pa dang /_ltag na med pa dang /_mnyam pa med pa dang /_mi mnyam pa dang /_mnyam pas 
[\[180b.4\]]rjes su yi rang ngo /_/phyogs bcu'i 'jig rten gyi khams na/_sems can gang su dag sbyin pa las byung ba'i bsod nams bgyi ba'i dngos po dang /_tshul khrims las byung ba dang /_bsgom pa las byung ba'i bsod nams bgyi ba'i dngos po mngon par 'du bgyid par 
[\[180b.5\]]'gyur ba/_de dag thams cad la yang rjes su yi rang ba'i mchog gis rjes su yi rang ba nas/_rjes su yi rang ba mi mnyam pa dang /_mnyam pa'i bar gyis rjes su yi rang ngo /_/phyogs bcu'i 'jig rten na sems can gang su dag sbyin pa las byung ba'i bsod nams 
[\[180b.6\]]bgyi ba'i dngos po dang /_tshul khrims las byung ba dang /_bsgom pa las byung ba'i bsod nams bgyi ba'i dngos po mngon par 'du bgyid pa de dag thams cad la yang rjes su yi rang ba'i mchog gis rjes su yi rang ba nas/_rjes su yi rang ba mi mnyam pa dang /_mnyam 
[\[180b.7\]]pa'i bar gyis rjes su yi rang ngo /_/byang chub sems dpa' gang dag da ltar na/_sems dang po bskyed pa de dag gi dang po byang chub tu sems bskyed pa dang ldan pa'i dge ba'i rtsa ba gang lags pa dang /_byang chub sems dpa' bskal pa brgyas byung ba rnams kyi 
[\[181a\]]
[\[181a.1\]]bsod nams kyi phung po gang lags pa dang /_byang chub sems dpa' mi skye ba'i chos la bzod pa thob pa rnams kyi bsod nams kyi phung po gang lags pa dang /_phyir mi ldog pa rnams kyi bsod nams kyi phung po gang lags pa dang /_byang chub sems 
[\[181a.2\]]dpa' skye ba gcig gis thogs pa rnams kyi bsod nams kyi phung po gang lags pa de dag thams cad la yang rjes su yi rang ba'i mchog gis rjes su yi rang ba nas/_rjes su yi rang ba mi mnyam pa dang /_mnyam pa'i bar gyis rjes su yi rang ngo /_/byang chub sems 
[\[181a.3\]]dpa' sems dpa' chen po de dag sngon byang chub sems dpa'i spyad pa spyod pa na/_pha rol tu phyin pa drug dang ldan pa'i dge ba'i rtsa ba mngon par 'dus bgyis pa gang lags pa de dag thams cad la yang rjes su yi rang ba'i mchog gis rjes su yi rang ngo /_/rjes su yi rang ba dam pa 
[\[181a.4\]]dang /_gtso bo dang /_khyad par can dang /_rab dang /_phul dang /_gya nom pa dang /_bla ma dang /_bla na med pa dang /_ltag na med pa dang /_mnyam pa med pa dang /_mi mnyam pa dang /_mnyam pas rjes su yi rang ngo /_/ma 'ongs pa'i dus kyi byang chub sems dpa' sems 
[\[181a.5\]]dpa' chen po de dag byang chub kyi phyir spyad pa spyod pa na/_pha rol tu phyin pa drug dang ldan pa'i bsod nams kyi phung po mngon par 'du bgyid par 'gyur ba gang lags pa/_de dag thams cad la yang rjes su yi rang ba'i mchog gis rjes su yi rang ngo /_/rjes su yi rang ba dam pa dang /_
[\[181a.6\]]gtso bo dang /_khyad par can dang /_rab dang /_phul dang /_gya nom pa dang /_bla ma dang /_bla na med pa dang /_ltag na med pa dang /_mnyam pa med pa dang /_mi mnyam pa dang /_mnyam pas rjes su yi rang ngo /_/byang chub sems dpa' sems dpa' chen po gang dag da 
[\[181a.7\]]ltar phyogs bcu'i 'jig rten na byang chub kyi phyir spyod pa na de dag pha rol tu phyin pa drug dang ldan pa'i bsod nams kyi phung po mngon par 'du bgyid pa gang lags pa de dag thams cad la yang rjes su yi rang ba'i mchog gis rjes su yi rang ngo /_/rjes su yi rang ba dam pa dang /_gtso 
[\[181b\]]
[\[181b.1\]]bo dang /_khyad par can dang /_rab dang /_phul dang /_gya nom pa dang /_bla ma dang /_bla na med pa dang /_ltag na med pa dang /_mnyam pa med pa dang /_mi mnyam pa dang /_mnyam pas rjes su yi rang ngo /_/skye bo mang po la sman pa dang /_skye bo mang po la bde ba dang /_'jig 
[\[181b.2\]]rten la thugs brtse ba dang /_skye bo phal po che dang /_lha dang /_mi rnams kyi don dang /_sman pa dang bde ba'i slad du/_sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis/_bla na med pa yang dag par rdzogs pa'i byang chub tu mngon 
[\[181b.3\]]par rdzogs par sangs rgyas nas/_chos kyi 'khor lo rab tu bskor ba/_chos kyi 'khor lo rab tu bstan pa/_chos kyi tshul rab tu bzung ba/_chos kyi char rab tu phab pa/_chos kyi char rab tu btang ba/_chos kyi rnga rab tu brdungs pa/_chos kyi rnga bo che brdungs pa/_
[\[181b.4\]]chos kyi dung bus pa/_chos kyi srog shing bsgreng ba/_chos kyi sgron ma 'bar bar mdzad pa/_sems can thams cad la chos kyi sbyin pas tshim par mdzad pa nyam bag tu spyod du 'dzud pa gang lags pa dang /_de la nyan thos kyi theg pa pa'am/_rang sangs rgyas kyi theg pa 
[\[181b.5\]]pa'am/_byang chub sems dpa'i theg pa pa'am/_de las gzhan pa'i sems can rnams kyis dge ba'i rtsa ba bskyed pa gang lags pa/_de dag thams cad la yang rjes su yi rang ba'i mchog gis rjes su yi rang ba nas/_rjes su yi rang ba mi mnyam pa dang /_mnyam 
[\[181b.6\]]pa'i bar gyis rjes su yi rang ngo /_/skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang /_mi rnams kyi don dang /_sman pa dang /_bde ba'i slad du/_ma 'ongs pa'i dus kyi sangs rgyas bcom 
[\[181b.7\]]ldan 'das/_de dag bla na med pa yang dag par rdzogs pa'i byang chub tu mngon par rdzogs par sangs rgyas nas/_chos kyi 'khor lo bskor bar 'gyur ba'i bar dag gang lags pa dang /_de la nyan thos kyi theg pa pa'am/_rang sangs rgyas kyi theg pa pa'am/_byang 
[\[182a\]]
[\[182a.1\]]chub sems dpa'i theg pa pa'am/_de las gzhan pa'i sems can de dag dge ba'i rtsa ba bskyed par 'gyur ba gang lags pa/_de dag thams cad la yang rjes su yi rang ba'i mchog gis rjes su yi rang ba nas/_rjes su yi rang ba mi mnyam pa 
[\[182a.2\]]dang /_mnyam pa'i bar gyis rjes su yi rang ngo /_/skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang /_mi rnams kyi don dang /_sman pa dang /_bde ba'i slad du/_da ltar phyogs bcu'i 
[\[182a.3\]]'jig rten na/_sangs rgyas bcom ldan 'das rnams bla na med pa yang dag par rdzogs pa'i byang chub mngon par rdzogs par sangs rgyas nas/_chos kyi 'khor lo rab tu bskor ba/_chos kyi 'khor lo rab tu ston pa/_chos kyi tshul rab tu 'dzin pa/_chos kyi char rab 
[\[182a.4\]]tu 'bebs pa/_chos kyi char rab tu gtong ba/_chos kyi sbyin pa mdzad pa/_chos kyi sgron ma 'bar bar mdzad pa/_chos kyi rnga brdung ba/_chos kyi rnga bo che brdung ba/_chos kyi dung 'bud pa/_chos kyi srog shing sgreng ba/_sems can thams cad la chos kyi sbyin pas tshim par 
[\[182a.5\]]mdzad pa/_nyam bag tu spyod du 'dzud pa gang lags pa dang /_de la nyan thos kyi theg pa pa'am/_rang sangs rgyas kyi theg pa pa'am/_byang chub sems dpa'i theg pa pa'am/_de las gzhan pa'i sems can de dag dge ba'i rtsa ba bskyed pa gang lags pa/_de dag 
[\[182a.6\]]thams cad la yang rjes su yi rang ba'i mchog gis rjes su yi rang ba nas/_rjes su yi rang ba mi mnyam pa dang /_mnyam pa'i bar gyis rjes su yi rang ngo zhes brjod par bya'o/_/shA ri'i bu 'di ni rjes su yi rang ba'i bsod nams kyi phung po'o/_/rigs kyi bu'am/_rigs 
[\[182a.7\]]kyi bu mo rjes su yi rang ba'i bsod nams kyi phung po 'dis rjes su yi rang na/_bsod nams kyi phung po mang po grangs med dpag tu med pa skyed do/_/shA ri'i bu stong gsum gyi stong chen po'i 'jig rten gyi khams kyi sems can nas/_'jig rten gyi khams gang gA'i klung gi bye ma 
[\[182b\]]
[\[182b.1\]]snyed kyi sems can ji snyed pa de dag thams cad dgra bcom pa/_zag pa zad par gyur la/_rigs kyi bu'am/_rigs kyi bu mo gang la la zhig gis de dag la ji srid 'tsho'i bar du/_gos dang /_zas dang /_na ba'i gsos sman dang /_yo byad rnams kyis bsnyen 
[\[182b.2\]]bkur byas pa bas/_gang zhig rjes su yi rang ba 'dis rjes su yi rang na/_de ni de bas bsod nams ches mang du grangs med dpag tu med pa skyed do/_/shA ri'i bu de lta bas na rigs kyi bu'am/_rigs kyi bu mo bla na med pa yang dag par rdzogs pa'i byang chub mngon par rdzogs 
[\[182b.3\]]par 'tshang rgya bar 'dod pas/_rjes su yi rang ba 'dis rjes su yi rang bar bya'o/_/bud med skyes pa'i lus kyi dbang po thob par 'dod cing /_bud med kyi dbang po brje bar 'dod pas kyang rjes su yi rang ba 'dis rjes su yi rang bar bya'o/_/de skad ces bka' stsal pa dang /_
[\[182b.4\]]bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das ma 'ongs pa'i byang chub sems dpa' sems dpa' chen po rnams la snang ba bgyis par 'gyur ba dang /_da ltar byung ba'i byang chub sems dpa' rnams mos pa skyed par 'gyur ba'i 
[\[182b.5\]]bskul ba'i phung po yang bshad du gsol/_de skad ces gsol ba dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu 'di la rigs kyi bu'am/_rigs kyi bu mo nyan thos kyi theg pa la yang dag par zhugs pa'am/_rang 
[\[182b.6\]]sangs rgyas kyi theg pa la yang dag par zhugs pa'am/_theg pa chen po la yang dag par zhugs pa'am/_sems can gzhan dag kyang rung ste/_bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/_nyin lan gsum mtshan 
[\[182b.7\]]lan gsum du/_bla gos phrag pa gcig tu gzar la/_pus mo g.yas pa'i lha nga sa la btsugs te/_thal mo sbyar nas tshig 'di skad du/_sangs rgyas bcom ldan 'das gang dag da lta na/_phyogs bcu'i 'jig rten gyi khams na/_bla na med pa yang dag par rdzogs 
[\[183a\]]
[\[183a.1\]]pa'i byang chub mngon par rdzogs par sangs rgyas pa de dag la phyag 'tshal lo/_/sangs rgyas bcom ldan 'das de dag la phyag 'tshal nas/_chos kyi 'khor lo rab tu bskor bar bskul gyis/_sangs rgyas bcom ldan 'das de dag gis skye bo 
[\[183a.2\]]mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams kyi don dang /_sman pa dang bde ba'i slad du/_chos kyi 'khor lo rab tu bskor du gsol/_chos kyi 'khor lo rab tu bstan du 
[\[183a.3\]]gsol/_chos kyi tshul rab tu gzung du gsol/_chos kyi sbyin pa mdzad du gsol/_chos kyi sgron ma 'bar bar mdzad du gsol/_chos kyi char dbab tu gsol/_chos kyi char gtang du gsol/_chos kyi rnga brdung du gsol/_chos kyi rnga bo che brdung du gsol/_
[\[183a.4\]]chos kyi dung 'bud du gsol/_chos kyi srog shing bsgreng du gsol zhes brjod par bya'o/_/shA ri'i bu gzhan yang rigs kyi bu'am/_rigs kyi bu mo nyan thos kyi theg pa la yang dag par zhugs pa'am/_rang sangs rgyas kyi theg pa la yang dag par zhugs pa'am/_theg 
[\[183a.5\]]pa chen po la yang dag par zhugs pa'am/_sems can gzhan dag kyang rung ste/_nyin lan gsum/_mtshan lan gsum du/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar nas tshig 'di skad du/_sangs rgyas 
[\[183a.6\]]bcom ldan 'das gang dag da lta na phyogs bcu'i 'jig rten gyi khams na sku tshe'i 'du byed btang ba'i sangs rgyas bcom ldan 'das de dag la phyag 'tshal lo/_/sangs rgyas bcom ldan 'das de dag la phyag 'tshal nas/_gsol ba 'debs kyis/_sangs rgyas bcom 
[\[183a.7\]]ldan 'das de dag skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams kyi don dang /_sman pa dang bde ba'i slad du/_chos kyi 'khor lo ni rab tu bskor/_chos kyi sgron ma ni rab tu 'bar bar 
[\[183b\]]
[\[183b.1\]]mdzad/_chos kyi char ni rab tu 'bebs/_chos kyi char ni rab tu gtong /_chos kyi rnga ni rab tu rdung /_chos kyi rnga bo che ni rab tu rdung /_chos kyi dung ni rab tu 'bud/_chos kyi srog shing ni sgreng /_chos kyi sgron ma ni mched par mdzad/_sems can thams cad la chos 
[\[183b.2\]]kyi sbyin pas ni tshim par mdzad/_nyam bag tu spyod du 'dzud cing re zhig bzhugs su gsol/_gsol ba btab pa'i phung po 'di yang /_bla na med pa yang dag par rdzogs pa'i byang chub tu yongs su bsngos te/_ji ltar bla na med pa yang dag par rdzogs pa'i byang chub 
[\[183b.3\]]tu yongs su bsngo ba de bzhin du 'di yongs su bsngo'o zhes brjod par bya'o/_/shA ri'i bu 'di ni gsol ba gdab pa'i phung po ste/_rigs kyi bu'am rigs kyi bu mo gsol ba gdab pa'i phung po 'dis gsol ba 'debs na/_bsod nams mang po grangs med dpag tu med pa skyed do/_/shA 
[\[183b.4\]]ri'i bu rigs kyi bu'am/_rigs kyi bu mo gang la la zhig gis stong gsum gyi stong chen po'i 'jig rten gyi khams ji snyed pa de dag rin po che sna bdun gyis bkang ste/_de bzhin gshegs pa rnams la dbul ba phul ba bas/_gang gis de bzhin gshegs pa de dag la/_chos 
[\[183b.5\]]kyi 'khor lo bskor bar bskul na/_de ni de bas bsod nams ches mang du grangs med dpag tu med pa skyed do/_/shA ri'i bu stong gsum gyi stong chen po'i 'jig rten gyi khams lta zhog ste/_shA ri'i bu 'jig rten gyi khams gang gA'i klung gi bye ma snyed dang mnyam pa ji snyed pa de 
[\[183b.6\]]dag rigs kyi bu'am/_rigs kyi bu mo gang la la zhig gis rin po che sna bdun gyis bkang ste/_de bzhin gshegs pa rnams la dbul ba phul ba bas/_gang gis de bzhin gshegs pa de dag la gsol ba btab na/_de ni de bas bsod nams ches mang du grangs 
[\[183b.7\]]med dpag tu med pa skyed do/_/de ci'i phyir zhe na/_shA ri'i bu ngas sngon byang chub sems dpa'i spyad pa spyod pa na/_de bzhin gshegs pa rnams la chos kyi 'khor lo bskor bar gsol ba btab ste/_dge ba'i rtsa ba des na nga la lha'i dbang po brgya byin dang /_mi 
[\[184a\]]
[\[184a.1\]]mjed kyi bdag po tshangs pas/_bcom ldan 'das skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams kyi don dang /_sman pa dang bde ba'i slad du/_chos kyi 
[\[184a.2\]]'khor lo rab tu bskor bar gsol zhes chos kyi 'khor lo rab tu bskor bar gsol ba btab bo/_/shA ri'i bu ngas sngon byang chub kyi phyir spyad pa spyod pa na/_de bzhin gshegs pa rnams la ring du bzhugs par gsol te/_dge ba'i rtsa ba des ni nga mi 'jigs pa bzhi 
[\[184a.3\]]dang /_de bzhin gshegs pa'i stobs bcu dang /_sangs rgyas kyi chos ma 'dres pa [{]bcwa [,]bco [}]brgyad dang /_so so yang dag par rig pa bzhi dang /_byams pa chen po dang /_snying rje chen po dang /_yongs su mya ngan las 'das pa thob ste/_nga'i dam pa'i chos kyang yun 
[\[184a.4\]]ring du gnas par 'gyur ro/_/de skad ces bka' stsal pa dang /_bcom ldan 'das la tshe dang ldan pa shA ri'i bus yang 'di skad ces gsol to/_/bcom ldan 'das rigs kyi bu'am/_rigs kyi bu mo nyan thos kyi theg pa la yang dag par zhugs pa'am/_rang sangs 
[\[184a.5\]]rgyas kyi theg pa la yang dag par zhugs pa'am/_theg pa chen po la yang dag par zhugs pa'am/_sems can gzhan dag kyang rung ste/_bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas/_thams cad mkhyen pa nyid du 
[\[184a.6\]]'gyur bar bgyi ba'i slad du/_dge ba'i rtsa ba rnams ji ltar yongs su bsngo bar bgyi/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu 'di la rigs kyi bu'am/_rigs kyi bu mo nyan thos kyi 
[\[184a.7\]]theg pa la yang dag par zhugs pa'am/_rang sangs rgyas kyi theg pa la yang dag par zhugs pa'am/_theg pa chen po la yang dag par zhugs pa'am/_sems can gzhan dag kyang rung ste/_bla na med pa yang dag par rdzogs pa'i byang chub mngon par rdzogs par 
[\[184b\]]
[\[184b.1\]]'tshang rgya bar 'dod pas/_nyin lan gsum/_mtshan lan gsum du tshig 'di skad ces/_thog ma dang tha ma ma mchis pa'i 'khor ba na 'khor ba'i tshe/_bdag gis dge ba'i rtsa ba mngon par 'dus bgyis par gyur pa/_sangs rgyas sam/_chos sam/_dge 
[\[184b.2\]]'dun nam/_gang zag gam/_tha na dud 'gro'i skye gnas su song ba rnams sam/_sems can gzhan dag la yang rung ste/_zan changs gcig tsam stsal bar gyur pa dang /_'chags pa gang lags pa dang /_gsol ba gdab pa gang lags pa dang /_skyabs su 
[\[184b.3\]]mchi ba gang lags pa dang /_bslab pa'i gzhi dang ldan pa'i dge ba'i rtsa ba gang lags pa dang /_so sor 'chags pa dang ldan pa'i dge ba'i rtsa ba gang lags pa dang /_rjes su yi rang ba dang ldan pa'i bsod nams bgyi ba'i dngos po gang lags pa dang /_gsol ba gdab 
[\[184b.4\]]pa dang ldan pa'i dge ba'i rtsa ba gang lags pa de dag thams cad gcig tu bsdus/_gzhal bzlums te sems dul zhing rnam par grol ba dang /_gzung ba ma mchis pas/_sems can thams cad la stsal to/_/ji ltar dge ba'i rtsa ba rnams sems can thams cad la 
[\[184b.5\]]gtang bar bgyi ba/_sangs rgyas bcom ldan 'das rnams kyis/_sangs rgyas kyi ye shes chags pa mi mnga' bas/_ji ltar mkhyen pa de lta bus/_bdag gis dge ba'i rtsa ba de btang ste/_sems can thams cad lag na rin po che dang ldan par gyur cig_/nam 
[\[184b.6\]]mkha'i mdzod dang /_longs spyod zad mi shes pa dang /_bsod nams zad mi shes pa dang /_chos zad mi shes pa dang /_ye shes zad mi shes pa dang /_spobs pa zad mi shes pa dang /_bla na med pa yang dag par rdzogs pa'i byang chub mngon par rdzogs par byang chub 
[\[184b.7\]]pa dang /_thams cad mkhyen pa'i ye shes thob par gyur cig_/bdag gis dge ba'i rtsa ba 'di sems can thams cad la stsal ba las byung ba'i bsod nams gang yin pa de dag thams cad gcig tu bsdus/_gzhal bzlums te/_bla na med pa yang dag par rdzogs 
[\[185a\]]
[\[185a.1\]]pa'i byang chub tu yongs su bsngo'o/_/dge ba'i rtsa ba 'dis bdag dang sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar gyur cig_/thams cad mkhyen pa'i ye shes kyang thob par gyur 
[\[185a.2\]]cig_/ji ltar sngon gyi byang chub sems dpa' sems dpa' chen po de dag gis byang chub kyi phyir spyod pa na/_de thams cad mkhyen pa nyid du 'gyur bar bgyi ba'i slad du/_dge ba'i rtsa ba rnams yongs su bsngos pa de bzhin du/_bdag gis kyang thams cad mkhyen 
[\[185a.3\]]pa nyid du 'gyur bar bgyi ba'i slad du/_dge ba'i rtsa ba rnams yongs su bsngo'o/_/dge ba'i rtsa ba 'dis bdag dang /_sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar gyur cig_/thams cad mkhyen pa'i 
[\[185a.4\]]ye shes kyang thob par gyur cig_/ji ltar ma 'ongs pa'i dus kyi byang chub sems dpa' sems dpa' chen po de dag byang chub kyi phyir spyod pa na/_thams cad mkhyen pa nyid du 'gyur bar bgyi ba'i slad du/_dge ba'i rtsa ba rnams yongs su bsngo bar 'gyur ba de bzhin du 
[\[185a.5\]]bdag gis kyang thams cad mkhyen pa nyid du 'gyur bar bgyi ba'i slad du dge ba'i rtsa ba rnams yongs su bsngo'o/_/dge ba'i rtsa ba 'dis bdag dang sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar gyur cig_/
[\[185a.6\]]thams cad mkhyen pa'i ye shes kyang thob par gyur cig_/ji ltar de lta na da ltar byung ba'i byang chub sems dpa' sems dpa' chen po de dag byang chub kyi phyir spyod pa na/_thams cad mkhyen pa nyid du 'gyur bar bgyi ba'i slad du dge ba'i rtsa ba rnams yongs su bsngo ba de 
[\[185a.7\]]bzhin du/_bdag gis kyang thams cad mkhyen pa nyid du 'gyur bar bgyi ba'i slad du dge ba'i rtsa ba rnams yongs su bsngo'o/_/dge ba'i rtsa ba 'dis bdag dang sems can thams cad bla na med pa yang dag par rdzogs pa'i byang chub tu mngon par rdzogs par 'tshang rgya bar 
[\[185b\]]
[\[185b.1\]]gyur cig_/thams cad mkhyen pa'i ye shes kyang thob par gyur cig_/ji ltar bcom ldan 'das de bzhin gshegs pa shAkya thub pa des byang chub kyi snying po la bzhugs te/_sangs rgyas kyi ting nge 'dzin bsam gyis mi khyab pa/_dri ma med pa/_shin tu dkar ba 
[\[185b.2\]]la bzhugs nas/_bdud sdig can bcom ste/_shes par bgyi ba dang /_blta bar bgyi ba dang /_rtog par bgyi ba dang /_mngon par rdzogs par byang chub par bgyi ba gang ci yang rung ste/_de thams cad nam gyi tho rangs skya rengs 'char kar skad cig 
[\[185b.3\]]gcig dang ldan pa'i shes rab kyis bdud rtsi brnyes te/_'chi ba med par 'gro ba'i lam mngon par rdzogs par sangs rgyas pa de bzhin du/_bdag dang sems can thams cad kyang bla na med pa yang dag par rdzogs pa'i byang chub mngon par rdzogs par 'tshang rgya bar gyur 
[\[185b.4\]]cig_/thams cad mkhyen pa'i ye shes kyang thob par gyur cig_/ji ltar bcom ldan 'das de bzhin gshegs pa 'od dpag med dang /_'od mchog dang /_'od dge dang /_bsod nams 'od dang /_mi 'khrugs pa dang /_seng ge dang /_'od zer brgya pa dang /_
[\[185b.5\]]'od zer mtho ba dang /_'od kyi dra ba can dang /_rin chen 'od 'phro dang /_'od 'bar dang /_snang ba'i rgyal po dang /_shin tu brgyan dang /_rin chen tog dang /_chos kyi rgyal mtshan dang /_yan lag mchog ces bya ba'i de bzhin gshegs pa dgra bcom pa yang dag 
[\[185b.6\]]par rdzogs pa'i sangs rgyas de dag dang /_sangs rgyas bcom ldan 'das gzhan dag gis bla na med pa yang dag par rdzogs pa'i byang chub mngon par rdzogs par sangs rgyas nas/_ji tsam du skye bo mang po la sman pa dang /_skye bo mang po la bde ba dang /_'jig rten la 
[\[185b.7\]]thugs brtse ba dang /_skye bo phal po che dang /_lha dang mi rnams kyi don dang /_sman pa dang bde ba'i slad du/_chos kyi 'khor lo rab tu bskor ba de bzhin du/_bdag dang sems can thams cad kyang /_bla na med pa yang dag par rdzogs pa'i byang chub mngon par 
[\[186a\]]
[\[186a.1\]]rdzogs par sangs rgyas nas/_skye bo mang po la sman pa dang /_skye bo mang po la bde ba dang /_'jig rten la snying brtse ba dang /_skye bo phal po che dang /_lha dang mi rnams kyi don dang /_sman pa dang /_bde ba'i slad du/_chos kyi 'khor 
[\[186a.2\]]lo rab tu bskor bar shog cig ces brjod par bya'o/_/shA ri'i bu 'di ni yongs su bsngo ba'i phung po ste/_bsod nams kyi phung po snga mas yongs su bsngo ba'i phung po 'di'i brgya'i char yang nye bar mi 'gro ba nas/_dpe'i bar du yang mi bzod do/_/shA ri'i bu rigs 
[\[186a.3\]]kyi bu'am/_rigs kyi bu mo gang la la zhig mdo 'di len tam/_kun chub par byed dam/_'dzin tam/_klog gam/_gzhan dag la yang rgya cher yang dag par rab tu ston na/_de ni bsod nams kyi phung po de bas ches mang du grangs med dpag tu med pa skyed do/_/
[\[186a.4\]]shA ri'i bu stong gsum gyi stong chen po'i 'jig rten gyi khams kyi sems can ji snyed yod pa de dag thams cad snga phyi med par mi'i lus thob par gyur la/_snga phyi med par mi'i lus thob nas kyang /_rang byang chub thob par gyur te/_de dag la rigs kyi bu'am/_rigs 
[\[186a.5\]]kyi bu mo gang la la zhig gis bsti stang dang /_phu dud du bya ba'i phyir/_gos dang /_zas dang /_mal cha dang /_na ba'i gsos sman dang /_yo byad rnams kyis ji srid 'tsho'i bar du bsnyen bkur byas te/_rim gro bya ba la lan cig tsam yang rin po che'i phung po ri rab tsam gyi rin 
[\[186a.6\]]po che rnams yongs su zad par byas la/_yongs su mya ngan las 'das nas kyang /_de dag gi mchod rten rin po che sna bdun te/_gser dang /_dngul dang /_mu tig dang /_bai DUr+ya dang /_shel dang /_spug dang /_mu tig dmar po las 'phang du dpag tshad bcu pa 
[\[186a.7\]]byas te/_de dag la gdugs dang /_rgyal mtshan dang /_ba dan dang /_ba dan phra mo rnams kyis mchod pa byas na/_shA ri'i bu 'di ji snyam du sems/_rigs kyi bu'am/_rigs kyi bu mo gzhi de las bsod nams mang du skyed dam/_gsol pa/_bcom ldan 
[\[186b\]]
[\[186b.1\]]'das mang lags so/_/bde bar gshegs pa mang lags so/_/bka' stsal pa/_shA ri'i bu rigs kyi bu'am/_rigs kyi bu mo gang mdo 'di 'dzin tam/_kun chub par byed dam/_'don par byed dam/_klog gam/_skye bo mang po la yang dag par rab tu ston 
[\[186b.2\]]tam/_bla na med pa yang dag par rdzogs pa'i byang chub tu smon lam 'debs na/_de ni de bas bsod nams ches mang du skyed do/_/bsod nams kyi phung po snga mas bsod nams kyi phung po 'di'i brgya'i char yang nye bar mi 'gro ba nas/_dpe'i bar du yang mi bzod do/_/
[\[186b.3\]]de ci'i phyir zhe na/_shA ri'i bu 'di ltar rigs kyi bu'am/_rigs kyi bu mo bsgrub pa 'di la gnas nas/_phyogs bcu'i 'jig rten gyi khams kyi sangs rgyas bcom ldan 'das rnams la chos kyi 'khor lo bskor bar bskul ba'i phyir ro/_/shA ri'i bu sbyin pa rnams kyi 
[\[186b.4\]]nang na 'di lta ste/_chos kyi sbyin pa mchog ces ngas bshad do/_/de nas 'khor de las srog chags khri stan las langs te/_so so nas bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal 
[\[186b.5\]]mo sbyar ba btud nas/_bcom ldan 'das la 'di skad ces gsol to/_/bcom ldan 'das bdag cag gis mdo 'di gzung bar bgyi'o/_/gzhan dag la yang rgya cher yang dag par bstan par bgyi'o/_/bsgrub pa la gnas par bgyi'o/_/de ci'i slad du zhe na/_bcom ldan 'das bdag cag ni dge ba'i 
[\[186b.6\]]chos de lta bu dag gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing don du gnyer ba lags so/_/de nas lha'i dbang po brgya byin gyis bcom ldan 'das dang /_chos kyi rnam grangs 'di la lha'i me tog man dA ra bas mngon 
[\[186b.7\]]par gtor to/_/mngon par gtor nas kyang /_tshig 'di skad ces/_bcom ldan 'das chos kyi rnam grangs 'di ni/_byang chub sems dpa' rnams kyi dge ba'i rtsa ba bskrun pa dang /_las kyi sgrib pa rgyun gcod pa'i gces spras bgyid pa lags so/_/bcom 
[\[187a\]]
[\[187a.1\]]ldan 'das kyis bka' stsal pa/_de de bzhin no/_/kau shi ka de de bzhin te/_de ci'i phyir zhe na/_lha'i dbang po ngas mngon par shes te/_'di nas bskal pa grangs med pa'i yang ches grangs med par gyur pa na/_de bzhin gshegs pa dgra 
[\[187a.2\]]bcom pa yang dag par rdzogs pa'i sangs rgyas 'od zer gyi phung po chen po zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom 
[\[187a.3\]]ldan 'das 'jig rten du byung ngo /_/lha'i dbang po de bzhin gshegs pa dgra bcom pa yang dag par rdzogs pa'i sangs rgyas 'od zer gyi phung po chen po de'i sku tshe'i tshad ni lo bye ba phrag drug cu thub par gyur to/_/de'i nyan thos thog mar 'dus pa ni/_bye ba phrag 'bum 
[\[187a.4\]]yod de/_thams cad kyang dgra bcom pa/_zag pa zad pa sha stag go/_/de'i nyan thos 'dus pa gnyis pa ni bye ba brgya stong phrag dgu bcu rtsa brgyad yod de/_thams cad kyang dgra bcom pa/_zag pa zad pa sha stag go/_/de'i nyan thos 'dus pa gsum pa ni bye ba brgya stong 
[\[187a.5\]]phrag dgu bcu rtsa dgu yod de/_thams cad kyang dgra bcom pa/_zag pa zad pa sha stag go/_/lha'i dbang po de nas de bzhin gshegs pa dgra bcom pa yang dag par rdzogs pa'i sangs rgyas 'od zer gyi phung po chen po de lha dang bcas pa'i 'jig rten dang /_tshangs pa dang 
[\[187a.6\]]bcas pa dang /_dge sbyong dang bram zer bcas pa'i skye dgu'i don gyi phyir rgyu'o/_/lha'i dbang po de'i tshe/_bud med gang gA'i lha mo zhes bya ba zhig 'khor 'dus pa de nyid kyi nang du 'dus par gyur te/_'dug pa des chos kyi rnam grangs 'di bcom ldan 'das de bzhin gshegs 
[\[187a.7\]]pa 'od zer gyi phung po chen po las mngon sum du bzung /_kun chub par byas/_blangs nas skye bo mang po la yang dag par bstan te/_bla na med pa yang dag par rdzogs pa'i byang chub la yang dag par zhugs par gyur to/_/de de nas shi 'phos nas bud med kyi lus spangs te/_
[\[187b\]]
[\[187b.1\]]skyes pa'i dbang po thob nas/_rtag par rgyun du lha dang mi rnams kyi nang du skyes te/_lan brgyad khri bzhi stong du 'khor los sgyur ba'i rgyal po byas nas/_de bzhin gshegs pa rin chen 'od 'phro zhes bya bar gyur to/_/kau shi ka 'di nas shar phyogs na sangs rgyas kyi zhing bye 
[\[187b.2\]]ba stong phrag brgya na chos ston te ngas da lta na yang mthong ngo /_/kau shi ka su dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro de'i ming thos pa de dag thams cad yongs su mya ngan las 'das pa nges par 'gyur ro/_/
[\[187b.3\]]bud med gang la la zhig gis de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro de'i ming thos sam 'chi kar yang mngon sum du byed na de nyid de'i bud med kyi lus kyi tha ma yin no/_/rigs kyi bu gser 'od dam pa mdo sde'i dbang po 'di'i phan 
[\[187b.4\]]yon rnam pa sna tshogs 'byung bar 'gyur te/_byang chub kyi dge ba'i chos rnams yongs su rgyas par 'gyur ba dang /_las kyi sgrib pa'i rgyun thams cad gcod par 'gyur ro/_/yang dge slong ngam/_dge slong ma'am/_dge bsnyen nam/_dge bsnyen ma gang la la zhig 
[\[187b.5\]]gis gser 'od dam pa mdo sde'i dbang po 'di 'chad cing ston pa'i gnas dang /_yul 'khor der phan yon rnam pa 'di bzhi 'byung bar 'gyur ro/_/bzhi gang zhe na/_yul de'i rgyal po nad med cing gnod pa thams cad dang bral bar 'gyur ba dang /_tshe ring zhing bar chad 
[\[187b.6\]]mi 'byung ba dang /_dgra dang pha rol gyi dmag tshogs kyis 'joms par mi 'gyur ba dang /_bde bar longs spyod cing dam pa'i chos yongs su rgyas par byed pa de ni/_mi'i rgyal po de la brgya byin dang /_tshangs pa dang /_'jig rten skyong ba bzhi dang /_gnod sbyin gyi bdag 
[\[187b.7\]]po la sogs pas yongs su bsrungs pa'i phyir ro/_/de nas bcom ldan 'das kyis lha'i 'khor de dag la rigs kyi bu dag_/de de lta yin nam zhes bka' stsal pa dang /_de nas brgya byin dang /_tshangs pa la sogs pa tshad med pa'i 'khor de dag gis so so nas tshig 
[\[188a\]]
[\[188a.1\]]'di skad ces gsol to/_/de de lta lags so/_/bcom ldan 'das yul 'khor gang du mdo sde'i dbang po 'di klog cing 'don pa dang /_ston pa de'i rgyal po dang /_yul 'khor der mchis te/_de la bdag cag gis rtag tu bsrung ba dang /_lhan 
[\[188a.2\]]cig gnas par bgyis te/_rgyal po de'i phas kyi dgra dang /_gnod pa dang /_bar chad dang /_nad dang /_mya ngan la sogs pa thams cad ma mchis par bgyi'o/_/tshe ring ba dang /_bde ba dang /_bkra shis su ldan zhing bsam pa thams cad 'grub pas/_rtag par sems 
[\[188a.3\]]dga' bar yang bgyi'o/_/rgyal po'i 'khor de'i dmag rnams kyang dpa' zhing rtul phod par bgyi'o/_/de skad ces gsol pa dang /_bcom ldan 'das kyis legs so zhes bka' stsal te/_legs so legs so/_/rigs kyi bu dag ji skad smras pa de bzhin du sgrubs shig 
[\[188a.4\]]dang /_rgyal po de chos bzhin du spyod pas/_de'i 'bangs rnams kyang rgyal po bzhin chos bzhin spyod par 'gyur ro/_/de la khyed kyi mthu dang kha dog phun sum tshogs pas bstang zhing phan pa dam pas gnas dang /_'khor la sogs pa 'od can du gyis shig_/de nas brgya byin 
[\[188a.5\]]dang /_tshangs pa la sogs pas kyang bcom ldan 'das kyis ji skad bka' stsal pa bzhin du bgyi'o zhes gsol to/_/de nas yang bcom ldan 'das kyis bka' stsal pa/_gang mdo sde'i dbang po 'di ston pa dang /_rgyas par byed pa'i gnas dang /_yul der rgyal po'i 
[\[188a.6\]]blon po rnams la phan yon rnam pa 'di bzhi 'byung bar 'gyur te/_bzhi gang zhe na/_gcig la gcig gus shing /_mdza' ba'i sems su 'gyur ba dang /_rtag tu rgyal pos gnang zhing /_dge sbyong dang /_bram ze dang /_rgyal phran la sogs pas btsun par 'dzin pa 
[\[188a.7\]]dang /_dam pa'i chos don du gnyer zhing khe dang grags pa mi tshol bas grags pa chen po phyogs su rgyas shing kun gyis bstod pa dang /_tshe ring zhing bde bar longs spyod pa ste/_bzhi po de dag go/_/gzhan yang dam pa'i chos 'di ston pa'i yul de'i dge sbyong dang /_bram ze rnams 
[\[188b\]]
[\[188b.1\]]la phan yon 'di bzhi 'byung ste/_bzhi gang zhe na/_gos dang /_bsod snyoms dang /_mal cha dang /_sman la sogs pas phongs par mi 'gyur ba dang /_de dag kun kyang klog pa dang /_'don pa'i bsam pas sems bde bar 'gyur ba dang /_ri dang nags tshal la sogs 
[\[188b.2\]]par gnas pas bde bar gnas par 'gyur ba dang /_gang brnag par bya ba'i bsam pa de yongs su rdzogs par 'gyur ba dang bzhi po de dag go/_/gzhan yang mdo 'di 'don pa'i yul de'i skye bo de dag nad med cing bde ba 'phel ba dang /_nor dang yo byad dang /_rin po che la 
[\[188b.3\]]sogs pa bsgrub pa myur du 'grub cing /_bsod nams 'phel ba la sogs te/_phan yon rnam pa de dag dang ldan par 'gyur ro/_/de nas brgya byin dang /_tshangs pa dang /_rgyal po chen po bzhi la sogs pa'i 'khor de dag gis 'di skad ces gsol to/_/bcom ldan 
[\[188b.4\]]'das don zab mo ston pa'i mdo sde 'di ji srid 'jig rten na gnas kyi bar du byang chub kyi phyogs kyi chos sum cu rtsa bdun gyi chos rnams kyang gnas par 'gyur ro/_/mdo sde 'di nam mi bzhugs par gyur pa'i dus der/_dam pa'i chos rnams kyang med par 'gyur ro zhes gsol 
[\[188b.5\]]pa dang /_bcom ldan 'das kyis bka' stsal pa/_de de lta'o/_/rigs kyi bu dag de lta bas na khyod kyis gser 'od dam pa'i mdo 'di las tha na tshig gcig gam/_tshigs su bcad pa gcig gam/_le'u gcig gam/_sde tshang bar yang rung ste/_yang dag par gdon par 
[\[188b.6\]]bya/_gzung bar bya/_bsam par bya/_yongs su bsgrub par bya'o/_/sems can mang po'i yun gyi don dang /_phan pa dang /_bde ba'i phyir kun la ston cing rgyas par byed na/_de bsod nams kyi phung po tshad med pa dang ldan par 'gyur ro/_/zhes bka' stsal pa dang /_
[\[188b.7\]]bcom ldan 'das kyis gsungs pa la mngon par bstod do/_/gser 'od dam pa mdo sde'i dbang po'i rgyal po las/_las kyi sgrib pa rgyun gcod pa zhes bya ba'i le'u ste lnga pa'o//_//bam po bzhi pa/_de nas byang chub sems dpa' sems dpa' chen po blo 
[\[189a\]]
[\[189a.1\]]gros mi zad pa stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la rin po che sna tshogs kyi 
[\[189a.2\]]me tog gi gdugs dang /_me tog gi phur mas mchod nas/_bcom ldan 'das la 'di skad ces gsol to/_/bcom ldan 'das byang chub kyi sems byang chub kyi sems zhes bgyi ba/_bcom ldan 'das ji tsam gyis na/_byang chub sems dpa' byang chub kyi 
[\[189a.3\]]sems dang ldan pa lags/_bcom ldan 'das byang chub kyi sems gang lags/_bcom ldan 'das byang chub la ni sems sam/_byang chub sems dpa' ma dmigs/_mi dmigs dmigs par yang mi 'gyur ro/_/byang chub las gud na yang byang chub kyi sems 
[\[189a.4\]]mi dmigs te/_byang chub ni brjod du ma mchis/_sems ni gzugs ma mchis/_bstan du ma mchis/_thogs pa ma mchis/_rnam par rig pa ma mchis shing /_sems dpa' yang mi dmigs na/_bcom ldan 'das ji ltar chos 'di dag gi don rtogs par bgyi/_
[\[189a.5\]]bcom ldan 'das kyis bka' stsal pa/_rigs kyi bu 'di la byang chub ni brda'am/_gdags pa'am/_tha snyad du mi dmigs shing /_byang chub las gud na/_byang chub kyi sems kyang mi dmigs la/_byang chub ni brjod du med/_sems ni gzugs med/_bstan du med/_
[\[189a.6\]]thogs pa med/_rnam par rig pa med de/_sems dpa' yang mi dmigs so/_/de ci'i phyir zhe na/_byang chub ni brjod du med pa ste/_byang chub ji lta bar sems kyang de bzhin no/_/sems ji lta bar byang chub kyang de bzhin no/_/byang chub dang sems ji lta bar sems dpa' 
[\[189a.7\]]rnams kyang de bzhin no/_/sems dpa' rnams ji lta bar 'das pa dang /_ma 'ongs pa dang /_da ltar byung ba'i chos thams cad kyang de bzhin no/_/rigs kyi bu de ltar na/_byang chub sems dpa' sems dpa' chen po byang chub sems dpa'i ming 'thob bo/_/chos thams 
[\[189b\]]
[\[189b.1\]]cad kyi rjes su song ba'i sems de ni/_byang chub kyi sems zhes bya'o/_/byang chub ni 'das pa dang /_ma 'ongs pa dang /_da ltar byung ba yang ma yin te/_sems kyang de bzhin no/_/chos thams cad mi dmigs pa'i phyir 'di la ci yang rnyed pa med de/_byang chub kyang med/_
[\[189b.2\]]byang chub tu gdags pa yang med/_sems can yang med/_sems can du gdags pa yang med/_nyan thos kyang med/_nyan thos su gdags pa yang med/_rang sangs rgyas kyang med/_rang sangs rgyas su gdags pa yang med/_byang chub sems dpa' yang med/_byang 
[\[189b.3\]]chub sems dpar gdags pa yang med/_sangs rgyas kyang med/_sangs rgyas su gdags pa yang med/_'dus byas kyang med/_'dus byas su gdags pa yang med/_'dus ma byas kyang med/_'dus ma byas su gdags pa yang mi dmigs dmigs par mi 'gyur ba'o/_/
[\[189b.4\]]rigs kyi bu 'on kyang dper na ri rab kyi tshul du dge ba'i rtsa ba thams cad kyis yang dag par 'phags pa'i sems dang po skyes te/_de la rgyu ni sbyin pa'i pha rol tu phyin pa'o/_/sems bskyed pa gnyis pa ni chos thams cad kyi bya ba'i gnas kyi tshul gyis sa lta bur blta ste de la rgyu ni 
[\[189b.5\]]tshul khrims kyi pha rol tu phyin pa'o/_/sems bskyed pa gsum pa ni 'jigs pa med pa dang /_bag tsha ba med pa dang /_skrag pa med pa'i tshul gyis/[ {]ri dgas [,]ri dwags [}]kyi rgyal po seng ge ral pa can gyi rtsal lta bur blta ste/_de la rgyu ni bzod pa'i pha rol tu phyin pa'o/_/sems 
[\[189b.6\]]bskyed pa bzhi pa ni phyir mi ldog pa'i tshul gyis/_sred med kyi bu'i mthu dang /_stobs dang /_drag shul dang /_brtson 'grus dang /_brtul ba lta bur blta ste/_de la rgyu ni brtson 'grus kyi pha rol tu phyin pa'o/_/sems bskyed pa lnga pa ni bsod nams kyis chog mi 
[\[189b.7\]]shes pa'i tshul gyis/_dge ba sna tshogs kyis yang dag par 'phags pa lta bur blta ste/_de la rgyu ni bsam gtan gyi pha rol tu phyin pa'o/_/sems bskyed pa drug pa ni mun pa mun nag chen po sel ba'i tshul gyis nyi ma'i dkyil 'khor 'od gsal ba lta bur blta ste/_/
[\[190a\]]
[\[190a.1\]]de la rgyu ni shes rab kyi pha rol tu phyin pa'o/_/sems bskyed pa bdun pa ni ded dpon mdzod chen pos phyug pa lta bur 'khor ba'i 'brog dgon pa las sgrol ba'i tshul gyis/_bsam pa thams cad yongs su rdzogs par byed pas de la legs par 
[\[190a.2\]]brgyan pa lta bur blta ste/_de la rgyu ni thabs mkhas pa'i pha rol tu phyin pa'o/_/sems bskyed pa brgyad pa ni zla ba nya ba'i dkyil 'khor rnam par dag pa'i dpe'i tshul gyis sgrib pa thams cad rnam par dag pa yongs su rdzogs par byed pa lta bur blta ste/_de la rgyu ni 
[\[190a.3\]]smon lam gyi pha rol tu phyin pa'o/_/sems bskyed pa dgu pa ni sangs rgyas kyi zhing yongs su dag pa'i yon tan gyi rgyan bkod pa thams cad kyi dkyil 'khor gyi tshul gyis/_bsam pa thams cad yongs su rdzogs par byed pa lta bur blta ste/_de la rgyu ni stobs kyi pha rol 
[\[190a.4\]]tu phyin pa'o/_/sems bskyed pa bcu pa ni/_yon tan dang /_ye shes dang /_chos thams cad la dbang sgyur bar dbang bskur ba thob pas 'khor los sgyur ba'i mtshan gyi dpe'i tshul gyis/_nam mkha' dang mtshungs pa lta bur blta ste/_de la rgyu ni ye shes kyi pha rol tu 
[\[190a.5\]]phyin pa'o/_/rigs kyi bu byang chub sems dpa' rnams kyi sems bskyed pa ni bcu po 'di dag yin te/_'di dag dang ldan pas byang chub sems dpa' zhes bya'o/_/don dam par na 'di la byang chub kyang med/_byang chub sems dpa' yang med/_byang chub kyi sems kyang med 
[\[190a.6\]]do/_/rigs kyi bu de la byang chub sems dpa' rnams kyi sbyin pa'i pha rol tu phyin pa'i sngon du 'gro ba'i chos rnam pa bcu ste/_bcu gang zhe na 'di lta ste/_dad pa'i dbang po sngon du 'gro ba dang /_bsam pa sngon du 'gro ba dang /_lhag pa'i bsam pa sngon du 'gro ba dang /_pha rol 
[\[190a.7\]]tu phyin pa sngon du 'gro ba dang /_byams pa chen po sngon du 'gro ba dang /_snying rje chen po sngon du 'gro ba dang /_sems can gyi rten sngon du 'gro ba dang /_bsdu ba'i dngos po sngon du 'gro ba dang /_sangs rgyas kyi chos 'dod pa sngon du 'gro ba dang /_thams cad mkhyen pa'i 
[\[190b\]]
[\[190b.1\]]ye shes 'dod pa sngon du 'gro ba ste/_rigs kyi bu byang chub sems dpa' rnams kyi sbyin pa'i pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi/_tshul khrims kyi pha rol tu phyin pa'i/_sngon du 'gro ba'i chos 
[\[190b.2\]]rnam pa bcu ste/_bcu gang zhe na 'di lta ste/_lus kyi las yongs su dag pa sngon du 'gro ba dang /_ngag gi las yongs su dag pa sngon du 'gro ba dang /_yid kyi las yongs su dag pa sngon du 'gro ba dang /_rnam par mi 'tshe ba sngon du 'gro ba dang /_ngan song thams cad rnam par 
[\[190b.3\]]spong ba sngon du 'gro ba dang /_mi khom pa brgyad rnam par spong ba sngon du 'gro ba dang /_nyan thos dang rang sangs rgyas kyi sa las 'das pa sngon du 'gro ba dang /_sangs rgyas kyi yon tan la dgod pa sngon du 'gro ba dang /_bsam pa yongs su rdzogs pa sngon du 'gro ba dang /_smon 
[\[190b.4\]]lam yongs su rdzogs pa sngon du 'gro ba ste/_rigs kyi bu byang chub sems dpa' rnams kyi tshul khrims kyi pha rol tu phyin pa'i sngon du 'gro ba'i chos rnam pa 'di bcu'o/_/rigs kyi bu de la byang chub sems dpa' rnams kyi bzod pa'i pha rol tu phyin pa'i sngon du 'gro ba'i chos rnam 
[\[190b.5\]]pa bcu ste/_bcu gang zhe na/_'di lta ste/_rjes su 'chags pa spong ba sngon du 'gro ba dang /_khong khro ba spong ba sngon du 'gro ba dang /_lus la mi lta ba sngon du 'gro ba dang /_srog la yid mi rton pa sngon du 'gro ba dang /_mos pa sngon du 'gro ba dang /_sems can 
[\[190b.6\]]yongs su smin par bya ba sngon du 'gro ba dang /_byams pa'i stobs sngon du 'gro ba dang /_zab mo'i chos la bzod pa sngon du 'gro ba dang /_rgya chen po la mos pa sngon du 'gro ba dang /_mi shes pa bsal ba sngon du 'gro ba ste/_rigs kyi bu byang chub sems dpa' 
[\[190b.7\]]rnams kyi bzod pa'i pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi brtson 'grus kyi pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_sems can thams cad 
[\[191a\]]
[\[191a.1\]]kyi bya ba ci yod snyam pa sngon du 'gro ba dang /_dge ba'i lus dang /_ngag dang yid mngon par bsgrub pa la rjes su yi rang ba sngon du 'gro ba dang /_zhum pa med pa sngon du 'gro ba dang /_phyir mi ldog pa'i sa la bsdu ba thob par bya ba sngon du 'gro ba dang /_
[\[191a.2\]]yang dag pa'i rtsol ba sngon du 'gro ba dang /_dran pa nye bar gzhag pa sngon du 'gro ba dang /_nyon mongs pa'i dgra 'dul ba sngon du 'gro ba dang /_chos thams cad kyis dben pa sngon du 'gro ba dang /_sems can yongs su smin par bya ba sngon du 'gro ba dang /_thams cad 
[\[191a.3\]]mkhyen pa'i ye shes yang dag par sgrub pa sngon du 'gro ba ste/_rigs kyi bu byang chub sems dpa' rnams kyi brtson 'grus kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi bsam gtan gyi pha rol tu 
[\[191a.4\]]phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_dge ba'i chos la gnas pa sngon du 'gro ba dang /_ting nge 'dzin sngon du 'gro ba dang /_snyoms par 'jug pa sngon du 'gro ba dang /_yang dag par rdzogs pa'i byang chub sngon du 'gro ba dang /_
[\[191a.5\]]bsam gtan dang rnam par thar pa sngon du 'gro ba dang /_ting nge 'dzin gyi dbang po sngon du 'gro ba dang /_ting nge 'dzin gyi stobs sngon du 'gro ba dang /_sems can thams cad kyi nyon mongs pa spong ba sngon du 'gro ba dang /_ting nge 'dzin gyi phung po yongs su rdzogs par byed pa sngon du 'gro 
[\[191a.6\]]ba dang /_dam pa'i chos yongs su bsrung ba sngon du 'gro ba ste/_rigs kyi bu byang chub sems dpa' rnams kyi bsam gtan gyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi shes rab kyi pha rol tu phyin pa'i sngon du 
[\[191a.7\]]'gro ba'i chos rnam pa 'di bcu ste/_bcu gang zhe na/_'di lta ste/_phung po la mkhas pa sngon du 'gro ba dang /_khams la mkhas pa sngon du 'gro ba dang /_skye mched la mkhas pa sngon du 'gro ba dang /_rten cing 'brel bar 'byung ba la mkhas pa sngon du 'gro ba dang /_bden pa la 
[\[191b\]]
[\[191b.1\]]mkhas pa sngon du 'gro ba dang /_lta bar gyur pa thams cad bsal ba sngon du 'gro ba dang /_shes rab kyi dbang po sngon du 'gro ba dang /_mi skye ba'i chos la bzod pa sngon du 'gro ba dang /_sangs rgyas kyi chos thams cad yongs su rdzogs par bya ba sngon du 'gro ba dang /_
[\[191b.2\]]sgrib pa med pa'i ye shes mthong ba sngon du 'gro ba ste/_rigs kyi bu byang chub sems dpa' rnams kyi shes rab kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi thabs la mkhas pa'i pha rol tu phyin pa'i sngon 
[\[191b.3\]]du 'gro ba'i chos rnam pa bcu ste/_bcu gang zhe na/_'di lta ste/_sems can gyi bsam pa dang spyod pa la 'jug pa sngon du 'gro ba dang /_sems can gyi rten sngon du 'gro ba dang /_byams pa dang snying rje chen po sngon du 'gro ba dang /_sems can yongs su smin par bya ba la mi 
[\[191b.4\]]skyo ba sngon du 'gro ba dang /_sangs rgyas kyi chos thams cad la 'jug pa sngon du 'gro ba dang /_khyad par can gyi ye shes mthong ba khong du chud pa sngon du 'gro ba dang /_pha rol tu phyin pa yongs su byang bar bya ba yongs su smin par bya ba sngon du 'gro ba dang /_dngos po ji lta ba 
[\[191b.5\]]bzhin du yongs su rtog pa sngon du 'gro ba dang /_sems kyi stobs nye bar bsgrub pa sngon du 'gro ba dang /_phyir mi ldog pa'i sa yongs su thob par byed pa sngon du 'gro ba ste/_rigs kyi bu byang chub sems dpa' rnams kyi thabs mkhas pa'i pha rol tu phyin pa 'di'i sngon du 'gro 
[\[191b.6\]]ba'i chos rnam pa bcu'o/_/rigs kyi bu de la byang chub sems dpa' rnams kyi smon lam gyi pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_sems can thams cad kyi sems kyi spyod pa thibs po nye bar rgyu ba shes pa sngon du 'gro ba 
[\[191b.7\]]dang /_sems can thams cad kyi nyon mongs pa'i thibs po nye bar rgyu ba shes pa sngon du 'gro ba dang /_sems can thams cad kyi dbang po thibs po nye bar rgyu ba shes pa sngon du 'gro ba dang /_sems can thams cad kyi bsam pa dang mos pa thibs po nye bar rgyu ba shes pa 
[\[192a\]]
[\[192a.1\]]sngon du 'gro ba dang /_sems can thams cad kyi bsam pa dang /_lhag pa'i bsam pa dang /_mos pa thibs po nye bar rgyu ba shes pa sngon du 'gro ba dang /_'jig rten gyi khams tha dad pa dang /_khams gsum gyi thibs po nye bar rgyu ba shes pa sngon du 'gro ba dang /_
[\[192a.2\]]sems can thams cad kyi bsam pa dang /_bag la nyal gyi thibs po nye bar rgyu ba shes pa sngon du 'gro ba dang /_sems can thams cad kyi 'chi 'pho dang /_skye ba thibs po nye bar rgyu ba shes pa sngon du 'gro ba dang /_sems can thams cad kyi phung po gsum du rnam par 
[\[192a.3\]]gzhag pa thibs po nye bar rgyu ba shes pa sngon du 'gro ba dang /_dbang po mi skyo ba'i sems can yongs su smin par bya ba shes pa sngon du 'gro ba ste/_rigs kyi bu byang chub sems dpa' rnams kyi smon lam gyi pha rol tu phyin pa 'di'i sngon du 'gro ba'i chos rnam pa bcu'o/_/rigs 
[\[192a.4\]]kyi bu de la byang chub sems dpa' rnams kyi stobs kyi pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_chos thams cad gzod ma nas 'byung ba med pa sngon du 'gro ba dang /_chos thams cad gzod ma nas mtshan nyid med pa sngon du 
[\[192a.5\]]'gro ba dang /_chos thams cad gzod ma nas skye ba med pa sngon du 'gro ba dang /_chos thams cad gzod ma nas yod pa ma yin pa sngon du 'gro ba dang /_chos thams cad gzod ma nas chags pa med pa sngon du 'gro ba dang /_chos thams cad 'jug pa med pa sngon du 'gro ba 
[\[192a.6\]]dang /_chos thams cad ldog pa med pa sngon du 'gro ba dang /_chos thams cad dngos po med pa'i ngo bo nyid sngon du 'gro ba dang /_chos thams cad kyi thog ma dang bar ma dang tha ma mnyam pa nyid sngon du 'gro ba dang /_chos thams cad de bzhin nyid la 'jug pa'i rtog pa dang /_rnam 
[\[192a.7\]]par rtog pa med pa sngon du 'gro ba ste/_rigs kyi bu byang chub sems dpa' rnams kyi stobs kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi ye shes kyi pha rol tu phyin pa'i sngon du 'gro ba'i chos rnam pa bcu 
[\[192b\]]
[\[192b.1\]]ste/_bcu gang zhe na/_'di lta ste/_chos thams cad rnam par dbye ba la shin tu rnam par brtags pa sngon du 'gro ba dang /_dkar po'i chos shin tu yongs su rdzogs pa sngon du 'gro ba dang /_byang chub kyi tshogs bsags pa dpag tu med pa sngon du 'gro ba dang /_bsod nams 
[\[192b.2\]]dang ye shes kyi tshogs chen po yongs su bzung ba sngon du 'gro ba dang /_snying rje chen po yangs pa khong du chud par bya ba sngon du 'gro ba dang /_'jig rten gyi khams rnam par dbye ba'i rim pa shes pa sngon du 'gro ba dang /_sems can gyi khams dang /_nyon mongs pa'i spyod pa la 
[\[192b.3\]]'jug pa sngon du 'gro ba dang /_de bzhin gshegs pa'i spyod yul la 'jug cing rjes su 'gro ba shes pa yid la byed pa sngon du 'gro ba dang /_stobs bcu dang /_mi 'jigs pa dang /_sangs rgyas kyi chos ma 'dres pa la lhag par dmigs shing kun shes par bya ba sngon 
[\[192b.4\]]du 'gro ba dang /_rnam pa thams cad kyi mchog dang ldan pa thams cad mkhyen pa'i ye shes la dbang bskur ba'i sa thob pa sngon du 'gro ba ste/_rigs kyi bu byang chub sems dpa' rnams kyi ye shes kyi pha rol tu phyin pa 'di'i sngon du 'gro ba'i chos rnam pa bcu'o/_/de la pha rol 
[\[192b.5\]]tu phyin pa'i don gang zhe na/_spyod pa'i khyad par yongs su rdzogs par byed pa'i don ni/_pha rol tu phyin pa'i don no/_/ye shes zab cing rgya che ba yongs su rdzogs par byed pa'i don ni/_pha rol tu phyin pa'i don no/_/'dus byas dang 'dus ma byas la chags pa med pa'i don 
[\[192b.6\]]ni/_pha rol tu phyin pa'i don no/_/'khor ba'i nyes pa ji lta ba bzhin du rtogs pa'i don ni/_pha rol tu phyin pa'i don no/_/skye bo mi mkhas pa rnams khong du chud par byed pa'i don ni/_pha rol tu phyin pa'i don no/_/chos kyi mdzod zad mi shes pa yang dag par ston pa'i don ni/_
[\[192b.7\]]pha rol tu phyin pa'i don no/_/sgrib pa med pa'i rnam par thar pa yongs su rdzogs par byed pa'i don ni/_pha rol tu phyin pa'i don no/_/sems can gyi khams rab tu shes par bya ba'i don ni/_pha rol tu phyin pa'i don no/_/sbyin pa mnyam pa nyid rjes su rtogs pa'i don ni/_
[\[193a\]]
[\[193a.1\]]pha rol tu phyin pa'i don no/_/bsam gtan mnyam pa nyid yongs su rdzogs par byed pa'i don ni/_pha rol tu phyin pa'i don no/_/shes rab kyi pha rol tu phyin pa la shes par mkhas pa yongs su rdzogs par byed pa'i don ni/_pha rol tu phyin pa'i don no/_/brtson 'grus mnyam pa nyid 
[\[193a.2\]]yongs su rdzogs par byed pa'i don ni/_pha rol tu phyin pa'i don no/_/bsam gtan mnyam pa nyid yongs su rdzogs par byed pa'i don ni/_pha rol tu phyin pa'i don no/_/shes rab kyi pha rol tu phyin pa la shes par mkhas pa yongs su rdzogs par byed pa'i don ni/_pha 
[\[193a.3\]]rol tu phyin pa'i don no/_/chos thams cad rab tu shes par bya ba'i don ni/_pha rol tu phyin pa'i don no/_/mi skye ba'i chos la bzod pa yongs su rdzogs par byed pa'i don ni/_pha rol tu phyin pa'i don no/_/phyir mi ldog pa'i sa yang dag par thob par byed pa'i don ni/_pha rol 
[\[193a.4\]]tu phyin pa'i don no/_/sangs rgyas kyi zhing yongs su sbyang ba'i don ni/_pha rol tu phyin pa'i don no/_/sems can thams cad yongs su smin par bya ba'i don ni/_pha rol tu phyin pa'i don no/_/byang chub kyi snying po la sangs rgyas kyi ye shes yongs su rdzogs par bya ba'i don ni/_
[\[193a.5\]]pha rol tu phyin pa'i don no/_/bdud thams cad gdul bar bya ba'i don ni/_pha rol tu phyin pa'i don no/_/'khor ba dang mya ngan las 'das pa gnyis su med par ston cing sgrol ba'i don ni/_pha rol tu phyin pa'i don no/_/yon tan thams cad kyi pha rol tu 'gro ba'i don ni/_pha rol 
[\[193a.6\]]tu phyin pa'i don no/_/phas kyi rgol ba thams cad tshar gcod pa'i don ni/_pha rol tu phyin pa'i don no/_/stobs bcu dang /_mi 'jigs pa dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par bya ba'i don ni/_pha rol tu phyin pa'i don no/_/sangs rgyas 
[\[193a.7\]]kyi chos thams cad yongs su rdzogs par bya ba'i don ni/_pha rol tu phyin pa'i don no/_/bla na med pa yang dag par rdzogs pa'i byang chub tu mngon par rdzogs par byang chub par byed pa'i don ni/_pha rol tu phyin pa'i don no/_/chos kyi 'khor lo rnam pa bcu gnyis su bskor ba'i 
[\[193b\]]
[\[193b.1\]]don ni/_pha rol tu phyin pa'i don no/_/rigs kyi bu de la byang chub sems dpa' sems dpa' chen po'i byang chub sems dpa'i sa dang po'i snga ltas ni stong gsum gyi stong chen po'i 'jig rten gyi khams gter bye ba khrag khrig brgya stong gis yongs su gang bar mthong ngo /_/rigs 
[\[193b.2\]]kyi bu de la byang chub sems dpa' sems dpa' chen po'i byang chub sems dpa'i sa gnyis pa'i snga ltas ni/_gang stong gsum gyi stong chen po'i 'jig rten gyi khams lag mthil lta bur gyur pa la rin po che bye ba khrag khrig brgya stong du mas legs par brgyan par mthong ngo /_/rigs 
[\[193b.3\]]kyi bu de la byang chub sems dpa' sems dpa' chen po'i byang chub sems dpa'i sa gsum pa'i snga ltas ni/_bdag nyid dpa' zhing lag cha dang go cha sra ba thogs nas phas kyi rgol ba thams cad 'dul bar mthong ngo /_/rigs kyi bu de la byang chub sems dpa' sems dpa' 
[\[193b.4\]]chen po'i byang chub sems dpa'i sa bzhi pa'i snga ltas ni/_phyogs bzhi nas rlung gi dkyil 'khor bzhis thams cad dang ldan pa'i sa'i dkyil 'khor chen po la me tog sna tshogs kyis mngon du 'thor bar mthong ngo /_/rigs kyi bu de la byang chub sems dpa' sems dpa' chen 
[\[193b.5\]]po'i byang chub sems dpa'i sa lnga pa'i snga ltas ni/_rgyan thams cad kyis brgyan pa'i bud med kyis mgo la me tog tsam pa ka'i phreng ba 'dogs par mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa drug pa'i snga ltas 
[\[193b.6\]]ni/_rdzing them skas bzhi dang ldan pa gser gyi bye ma bdal ba rnyog pa med cing dang la yan lag brgyad dang ldan pa'i chus yongs su gang ba me tog ut+pa la dang /_ku mu da dang /_pad+ma dkar pos brgyan pa'i chu mthong ste/_de la bdag nyid rtse dga' zhing yongs su spyod par 
[\[193b.7\]]mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa bdun pa'i snga ltas ni/_phyogs g.yas g.yon gnyis na/_sems can dmyal ba'i g.yang sa mthong ste/_de nas bdag nyid ma rmas ma nyams par slar ldog pa mthong 
[\[194a\]]
[\[194a.1\]]ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa brgyad pa'i snga ltas ni/_phrag pa gnyis na [{]ri dgas [,]ri dwags [}]kyi rgyal po seng ge ral pa can cod pan thogs pa/_gcan gzan phra mo thams cad skrag par byed cing 
[\[194a.2\]]'dug par mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa dgu pa'i snga ltas ni/_'khor los sgyur ba'i rgyal por mthong ste skye bo bye ba khrag khrig brgya stong phrag du mas yongs su bskor cing mdun gyis bltas la mgo'i 
[\[194a.3\]]steng na rin po che sna tshogs kyis spras pa'i gdugs dkar po 'dzin pa mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa bcu pa'i snga ltas ni/_de bzhin gshegs pa'i sku mthong ste/_kha dog gser lta bu'i 'od 'dom 
[\[194a.4\]]gang ba tshangs pa bye ba khrag khrig brgya stong phrag du mas yongs su bskor cing mdun gyis bltas nas chos ston par mthong ste/_rigs kyi bu bcu po 'di dag ni/_byang chub sems dpa' sems dpa' chen po rnams kyi/_byang chub sems dpa'i sa bcu po'i snga ltas yin 
[\[194a.5\]]no/_/de la rigs kyi bu de ci'i phyir sa dang po la rab tu dga' ba zhes bya zhe na/_de ni thog mar 'jig rten las 'das pa'i sems sngon ma thob pa de mngon du gyur te/_don chen po'i bsam pa phun sum tshogs pa'i phyir/_rab tu dga' ba chen po skye bas sa dang po la rab tu 
[\[194a.6\]]dga' ba zhes bya'o/_/ltung ba phra mo'i dri ma dang /_tshul khrims kyi nyes pa thams cad rnam par dag pa'i phyir/_sa gnyis pa ni dri ma med pa zhes bya'o/_/tshad med pa'i ye shes dang /_ting nge 'dzin gyi ye shes 'od snang ba de bskyod par mi nus shing gang gis kyang zil gyis mi 
[\[194a.7\]]non pa dang /_thos pa 'dzin pa'i gzungs la gnas pa'i phyir sa gsum pa ni 'od byed pa zhes bya'o/_/shes rab kyi mes nyon mongs pa thams cad sreg cing byang chub kyi phyogs kyi chos bsgoms pa'i me'i 'od 'phro ba cher gyur pas sa bzhi pa la ni 'od 'phro ba zhes bya'o/_/de bsgom pa'i 
[\[194b\]]
[\[194b.1\]]thabs dang /_mchog gi ye shes la dbang sgyur bar dka' ba dang /_mthong ba dang /_bsgoms pas spangs pa'i nyon mongs pa thul bar dka' ba thul ba'i phyir sa lnga pa la shin tu sbyang dka' ba zhes bya'o/_/'du byed kyi chos bar chad med par mngon du gyur te/_mtshan ma med 
[\[194b.2\]]pa yid la byed pa thams cad mngon du byed pas/_sa drug pa la mngon sum pa zhes bya'o/_/zag pa med pa'i chos rnams la bar chad med cing mtshan ma med pa yid la byed pas/_rnam par grol ba'i ting nge 'dzin la rgyun ring du bsgoms pas/_sa de rnam par dag cing thogs pa 
[\[194b.3\]]med pa'i phyir/_sa bdun pa ni ring du song ba zhes bya'o/_/mtshan ma med pa yid la byed pa bsgom pa la dbang thob ste/_nyon mongs pa rnams kyis g.yo bar mi nus pas na/_sa brgyad pa ni mi g.yo ba zhes bya'o/_/rnam pa thams cad du chos ston pa la dbang du gyur pas/_
[\[194b.4\]]kha na ma tho ba med cing /_blo gros shin tu yangs pa thogs pa med pa thob pa'i phyir/_sa dgu pa ni legs pa'i blo gros zhes bya'o/_/chos kyi sku nam mkha' lta bu la/_ye shes chen po'i sprin lta bus khyab par 'gebs pa'i phyir/_sa bcu pa ni chos kyi sprin ces bya'o/_/
[\[194b.5\]]de la rigs kyi bu chos dang gang zag la/_mtshan ma can du mngon par zhen pa'i rmongs pa dang /_'khor ba dang ngan song gi nyon mongs pas 'jigs pa'i rmongs pa dang /_rmongs pa 'di gnyis kyis sa dang po la sgrib bo/_/ltung ba phra mo'i 'khrul pa la rmongs pa dang /_las 
[\[194b.6\]]dang spyod pa rnam pa sna tshogs mngon par skyed pa'i rmongs pa dang /_rmongs pa 'di gnyis kyis sa gnyis pa la sgrib po/_/ma thob pa thob par 'dod pa'i rmongs pa dang /_gzungs dam pa'i mchog thob pa la rmongs pa dang /_rmongs pa 'di gnyis kyis sa gsum pa 
[\[194b.7\]]la sgrib bo/_/mnyam par gzhag pa'i ro'i dga' ba la sred pa'i rmongs pa dang /_chos rnam par dag pa la sred pa'i rmongs pa dang /_rmongs pa 'di gnyis kyis sa bzhi pa la sgrib po/_/'khor ba la shin tu skyo ba'i rmongs pa dang /_mya ngan las 'das pa la mngon 
[\[195a\]]
[\[195a.1\]]par gzhol ba'i rmongs pa dang /_rmongs pa 'di gnyis kyis sa lnga pa la sgrib po/_/'du byed kyi rgyu ba mngon du gyur pa'i rmongs pa dang /_mtshan ma sbom po mngon du gyur pa'i rmongs pa dang /_rmongs pa 'di gnyis kyis sa drug pa la sgrib po/_/
[\[195a.2\]]mtshan ma phra mo mngon du gyur pa'i rmongs pa dang /_mtshan ma med pa yid la byed pa'i rmongs pa dang /_rmongs pa 'di gnyis kyis sa bdun pa la sgrib po/_/mtshan ma med pa la ched du rtsol ba'i rmongs pa dang /_mtshan mar 'dzin pa la dbang thob pa'i rmongs pa dang /_
[\[195a.3\]]rmongs pa 'di gnyis kyis sa brgyad pa la sgrib po/_/gang chos ston pa tshad med pa dang /_tshig dang yi ge tshad med pa la mkhas par ma gyur pa'i rmongs pa dang /_spobs pa la dbang ma thob pa'i rmongs pa dang /_rmongs pa 'di gnyis kyis sa dgu pa la sgrib po/_/mngon par shes pa 
[\[195a.4\]]chen po la dbang sgyur ba ma thob pa'i rmongs pa dang /_don dang /_las gsang ba phra mo la mkhas par ma gyur pa'i rmongs pa dang /_rmongs pa 'di gnyis kyis sa bcu pa la sgrib bo/_/spyod yul shin tu phra ba thams cad la/_shes bya'i sgrib pa'i rmongs pa dang /_nyon mongs 
[\[195a.5\]]pa shin tu phra ba'i gnas ngan len la rmongs pa dang /_rmongs pa 'di gnyis kyis sangs rgyas kyi sa la sgrib pa'o/_/rigs kyi bu de la byang chub sems dpa'i sa dang po la gnas pa'i byang chub sems dpa' ni/_sbyin pa'i pha rol tu phyin pa gnon to/_/byang chub sems dpa'i 
[\[195a.6\]]sa gnyis pa la ni/_tshul khrims kyi pha rol tu phyin pa gnon to/_/sa gsum pa la ni bzod pa'i pha rol tu phyin pa gnon to/_/sa bzhi pa la ni brtson 'grus kyi pha rol tu phyin pa gnon to/_/sa lnga pa la ni bsam gtan gyi pha rol tu phyin pa gnon to/_/sa drug pa la ni 
[\[195a.7\]]shes rab kyi pha rol tu phyin pa gnon to/_/sa bdun pa la ni thabs mkhas pa'i pha rol tu phyin pa gnon to/_/sa brgyad pa la ni smon lam gyi pha rol tu phyin pa gnon to/_/sa dgu pa la ni stobs kyi pha rol tu phyin pa gnon to/_/sa bcu pa la ni ye shes kyi pha rol tu phyin 
[\[195b\]]
[\[195b.1\]]pa gnon to/_/rigs kyi bu de la byang chub sems dpa' sems dpa' chen po'i sems bskyed pa dang po ni/_rin po che yang dag par 'phags pa'i ting nge 'dzin gyis yongs su bzung ste skye'o/_/sems bskyed pa gnyis pa ni gnas pa med pa'i ting nge 'dzin gyis 
[\[195b.2\]]yongs su bzung ste skye'o/_/sems bskyed pa gsum pa ni rab tu mi g.yo ba'i ting nge 'dzin gyis yongs su bzung ste skye'o/_/sems bskyed pa bzhi pa ni phyir mi ldog pa'i ting nge 'dzin gyis yongs su bzung ste skye'o/_/sems bskyed pa lnga pa ni rin po che'i me tog gi ting 
[\[195b.3\]]nge 'dzin gyis yongs su bzung ste skye'o/_/sems bskyed pa drug pa ni nyi ma'i 'od kyi gzi brjid kyi ting nge 'dzin gyis yongs su bzung ste skye'o/_/sems bskyed pa bdun pa ni don thams cad grub pa'i ting nge 'dzin gyis yongs su bzung ste skye'o/_/sems bskyed pa 
[\[195b.4\]]brgyad pa ni da ltar gyi sangs rgyas mngon sum du bzhugs pa'i ting nge 'dzin gyis yongs su bzung ste skye'o/_/sems bskyed pa dgu pa ni ye shes sgron ma'i ting nge 'dzin gyis yongs su bzung ste skye'o/_/sems bskyed pa bcu pa ni dpa' bar 'gro ba'i ting nge 'dzin gyis 
[\[195b.5\]]yongs su bzung nas skye ste/_rigs kyi bu 'di dag ni byang chub sems dpa' sems dpa' chen po rnams kyi sems bskyed pa bcu'o/_/rigs kyi bu de la byang chub sems dpa' sems dpa' chen po'i byang chub sems dpa'i sa dang po la khyad par gyis byin gyis 
[\[195b.6\]]brlabs pa zhes bya ba'i gzungs 'di skye ste gzungs la/_tad+ya thA/_pUr+Na ma no ra the/_du hu du hu du hu/_yA bta sUr+ya a ba b+hA sa tA/_yA bta tsan+d+ra dau dat+te/_dA bA da rak+Sha mAn/_daN+Da pa ri hA ram ku ru swA hA/_rigs kyi bu gzungs 'di ni gang gA'i klung gcig gi 
[\[195b.7\]]bye ma snyed las 'das pa'i sangs rgyas bcom ldan 'das rnams kyis sa dang po'i byang chub sems dpa' bsrung ba'i phyir gsungs te/_su zhig gzungs sngags 'di 'don cing 'dzin na/_'jigs pa thams cad las grol bar 'gyur ba ni/_'di lta ste/_stag dang 
[\[196a\]]
[\[196a.1\]]seng ge la sogs pa gcan gzan ma rungs pa'i rigs dang /[ {]yi dgas [,]yi dwags [}]thams cad dang /_mi dang mi ma yin pa la sogs te/_dgra dang /_rkun po dang /_gza' dang /_nyon mongs pa rnams dang /_sgrib pa rnam pa lnga las rnam par grol te/_sa 
[\[196a.2\]]dang po rjes su dran par 'gyur ro/_/rigs kyi bu byang chub sems dpa' sems dpa' chen po sa gnyis pa la gzhan gyis mi thub pa zhes bya ba'i gzungs 'di skye'o/_/gzungs la/_tad+ya thA/_ut+to li/_tsi ri tsi ri/_ut+to rA/_to ra NaM/_shAn+to shAn+to/_at+to li/_
[\[196a.3\]]hu lu hu lu swA hA/_rigs kyi bu gzungs 'di ni gang gA'i klung gnyis kyi bye ma snyed las 'das pa'i sangs rgyas bcom ldan 'das rnams kyis sa gnyis pa'i byang chub sems dpa' bsrung ba'i phyir gsungs so/_/gang la la zhig gzungs sngags 'di klog cing 'dzin na/_
[\[196a.4\]]'jigs pa thams cad las rnam par grol te/_de gcan gzan ma rungs pa dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs pas gtse ba dang /_pha rol gyi dgra dang /_gza' dang /_nyon mongs pa dang /_sdug bsngal ba dang /_sgrib pa 
[\[196a.5\]]rnam pa lnga las rnam par grol te/_sa gnyis pa rjes su dran par 'gyur ro/_/rigs kyi bu sa gsum pa la gnas pa'i byang chub sems dpa' sems dpa' chen po la rab tu gnas pa zhes bya ba'i gzungs 'di skye'o/_/gzungs la/_tad+ya thA/_daN+Thi ke/_baN+Thi ke/_
[\[196a.6\]]ka ra ThI/_kau ra Thi/_kai yU re dan+ti li swA hA/_rigs kyi bu gzungs 'di ni gang gA'i klung gsum gyi bye ma snyed las 'das pa'i sangs rgyas bcom ldan 'das rnams kyis/_sa gsum pa'i byang chub sems dpa' bsrung ba'i phyir gsungs te/_su gzungs sngags 
[\[196a.7\]]'di 'chang ba dang /_'don pa de 'jigs pa thams cad dang /_gcan gzan ma rungs pa dang /_gdon ma rungs pa dang /_mi dang mi ma yin pa thams cad la sogs pas gtse ba dang /_gza' dang /_pha rol gyi dgra dang /_sdug bsngal rnam pa sna tshogs dang /_
[\[196b\]]
[\[196b.1\]]sgrib pa rnam pa lnga las rnam par grol te/_sa gsum pa rjes su dran par 'gyur ro/_/rigs kyi bu sa bzhi pa la gnas pa'i byang chub sems dpa' sems dpa' chen po la gdul dka' ba zhes bya ba'i gzungs 'di skye'o/_/gzungs la/_tad+ya thA/_shi ri shi ri/_
[\[196b.2\]]di mi di mi ni/_da ri da ri Ni/_shi ri shi ri Ni/_bi shA lA/_bi shI lA/_pa sha pa sha ni/_ban+d+ha ni ye swA hA/_rigs kyi bu gzungs 'di ni gang gA'i klung bzhi'i bye ma snyed las 'das pa'i sangs rgyas bcom ldan 'das rnams kyis sa bzhi pa'i byang chub sems dpa' bsrung 
[\[196b.3\]]ba'i phyir gsungs te/_sus gzungs sngags 'di 'don pa dang /_'chang ba de 'jigs pa thams cad dang /_gcan gzan khro bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_pha rol gyi dgra dang /_sdug bsngal mang pos gtse ba dang /_gza' 
[\[196b.4\]]dang /_sgrib pa rnam pa lnga las kyang rnam par grol te/_sa bzhi pa rjes su dran par 'gyur ro/_/rigs kyi bu sa lnga pa la gnas pa'i byang chub sems dpa' sems dpa' chen po la yon tan sna tshogs kyis bkod pa ces bya ba'i gzungs 'di skye'o/_/gzungs la/_
[\[196b.5\]]tad+ya thA/_ha ri ha ri Ni/_tsi ri tsi ri Ni/_ka ri mA Ni/_sang ka ri mA Ni/_sam+bA sa ni/_dzam+b+ha ni/_stam+b+ha ni/_mo ha ni/_swa ya mUk+ke swA hA/_rigs kyi bu gzungs 'di ni gang gA'i klung lnga'i bye ma snyed las 'das pa'i sangs rgyas bcom ldan 'das rnams kyis sa lnga pa la gnas 
[\[196b.6\]]pa'i byang chub sems dpa' bsrung ba'i phyir gsungs te/_sus gzungs sngags 'di 'don cing 'chang na/_'jigs pa thams cad dang /_gcan gzan khro bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_pha rol gyi dgra dang /_sdug bsngal 
[\[196b.7\]]rnam pa sna tshogs kyis gtse ba dang /_gza' dang /_sgrib pa rnam pa lnga las rnam par grol te/_sa lnga pa rjes su dran par 'gyur ro/_/rigs kyi bu sa drug pa la gnas pa'i byang chub sems dpa' sems dpa' chen po la ye shes kyi dkyil 'khor sgron ma zhes bya ba'i gzungs 
[\[197a\]]
[\[197a.1\]]'di skye'o/_/gzungs la/_tad+ya thA/_bi to ri/_bi to ri/_ma ri Ni/_ka li ka li/_bi d+ho han ti/_lu lu lu lu/_tsu lu tsu lu/_to lu ba to lu ba/_sha sha/_shats+tsha/_ba ri sha swa sti/_sarba satwa naM/_sid d+h+yan+tu mA ma/_man+t+ra bA dA ni swA hA/_rigs kyi bu 
[\[197a.2\]]gzungs 'di ni gang gA'i klung drug gi bye ma snyed las 'das pa'i sangs rgyas bcom ldan 'das rnams kyis sa drug pa la gnas pa'i byang chub sems dpa' bsrung ba'i phyir gsungs te/_sus gzungs sngags 'di 'don cing 'chang na/_'jigs pa thams cad dang /_gcan gzan khro 
[\[197a.3\]]bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_pha rol gyi dgra dang /_sdug bsngal rnam pa sna tshogs kyis gtse ba dang /_gza' dang /_sgrib pa rnam pa lnga las kyang rnam par grol te/_sa drug pa rjes su dran par 'gyur ro/_/rigs kyi bu sa 
[\[197a.4\]]bdun pa la gnas pa'i byang chub sems dpa' sems dpa' chen po la khyad par du 'phags pa zhes bya ba'i gzungs 'di skye'o/_/gzungs la/_tad+ya thA/_dza ha dza ha ru/_dza ha dza ha dza ha ru/_bai lu ke/_bai lu ke/_a mr-i tag+ha Ne/_pa ru sha Ne/_bai ru ti ke/_ba ru bat+te/_
[\[197a.5\]]bi d+hi hi ke/_bin+da bi li ni/_a mr-i lu ti ke/_b+hai dzu yu/_b+hai dzu yu swA hA/_rigs kyi bu gzungs 'di ni gang gA'i klung bdun gyi bye ma snyed las 'das pa'i sangs rgyas bcom ldan 'das rnams kyis sa bdun pa la gnas pa'i byang chub sems dpa' bsrung ba'i phyir gsungs 
[\[197a.6\]]te/_sus gzungs sngags 'di 'don cing 'chang na/_'jigs pa thams cad dang /_gcan gzan khro bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_pha rol gyi dgra dang /_sdug bsngal rnam pa sna tshogs kyis gtse ba dang /_gza' dang /_
[\[197a.7\]]sgrib pa rnam pa lnga las kyang rnam par grol te/_sa bdun pa rjes su dran par 'gyur ro/_/rigs kyi bu sa brgyad pa la gnas pa'i byang chub sems dpa' sems dpa' chen po la rnyog pa med pa'i rtog pa zhes bya ba'i gzungs 'di skye'o/_/gzungs la/_tad+ya thA/_shi ri 
[\[197b\]]
[\[197b.1\]]shi ri/_shi ri Ni/_mi te mi te/_ka ri ka ri/_he ru he ru/_tsu ru tsu ru/_ban+d+ha ni swA hA/_rigs kyi bu gzungs 'di ni gang gA'i klung brgyad kyi bye ma snyed las 'das pa'i sangs rgyas bcom ldan 'das rnams kyis sa brgyad pa la gnas pa'i byang chub sems dpa' bsrung ba'i 
[\[197b.2\]]phyir gsungs te/_sus gzungs sngags 'di 'don cing 'chang na/_'jigs pa thams cad dang /_gcan gzan khro bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_pha rol gyi dgra dang /_sdug bsngal rnam pa sna tshogs kyis gtse ba dang /_
[\[197b.3\]]gza' dang /_sgrib pa rnam pa lnga las kyang rnam par grol te/_sa brgyad pa rjes su dran par 'gyur ro/_/rigs kyi bu sa dgu pa la gnas pa'i byang chub sems dpa' sems dpa' chen po la sgo mtha' yas pa'i rgyun ces bya ba'i gzungs 'di skye'o/_/gzungs la/_tad+ya thA/_
[\[197b.4\]]ha ri tsaN+Da li ke/_ku la mA b+ha te/_to ra shi pa ta pa ta si/_shi ri shi ri/_ga shi ri/_ga bi shi ri/_swa sti sarba satwA nAM swA hA/_rigs kyi bu gzungs 'di ni gang gA'i klung dgu'i bye ma snyed las 'das pa'i sangs rgyas bcom ldan 'das rnams kyis sa dgu pa la gnas 
[\[197b.5\]]pa'i byang chub sems dpa' bsrung ba'i phyir gsungs te/_sus gzungs sngags 'di 'don cing 'chang na/_'jigs pa thams cad dang /_gcan gzan khro bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_pha rol gyi dgra dang /_sdug bsngal 
[\[197b.6\]]rnam pa sna tshogs kyis gtse ba dang /_gza' dang /_sgrib pa rnam pa lnga las kyang rnam par grol te/_sa dgu pa rjes su dran par 'gyur ro/_/rigs kyi bu sa bcu pa la gnas pa'i byang chub sems dpa' sems dpa' chen po la zad mi shes pa'i za ma tog ces bya ba'i 
[\[197b.7\]]gzungs 'di skye ste/_gzungs la/_tad+ya thA/_sid+d+he sud+d+he/_mo tsa ni/_mo k+Sha ni/_muk+te/_bi muk+te/_a ma le/_bi ma le/_da ma le/_mAng+ga le/_hi ra N+ya gar+b+he/_rat+na gar+b+he/_sa man+ta b+ha dre/_sarba ar+thA/_sA d+ha ni/_ma na si ma hA ma na si/_ad+d+hu te/_a t+yad+d+hu te/_a ra dze/_
[\[198a\]]
[\[198a.1\]]bi ra dze/_u ts+yute/_a mr-I te/_a ra dze/_bi ra dze/_bra h+me bra h+ma/_sA re pU ra Ni pU ra Na/_ma no ra the swA hA/_rigs kyi bu gzungs 'di ni bkra shis pa dang spyi bo nas dbang bskur ba ste gang gA'i klung bcu'i bye ma snyed las 'das pa'i sangs rgyas bcom ldan 
[\[198a.2\]]'das rnams kyis sa bcu pa la gnas pa'i byang chub sems dpa' bsrung ba'i phyir gsungs te/_sus gzungs sngags 'di 'don cing 'chang na/_'jigs pa thams cad dang /_gcan gzan khro bo dang /[ {]yi dgas [,]yi dwags [}]ma rungs pa dang /_mi dang mi ma yin pa la sogs te/_
[\[198a.3\]]pha rol gyi dgra dang /_sdug bsngal rnam pa sna tshogs kyis gtse ba dang /_gza' dang /_gdug pa can thams cad dang /_sgrib pa rnam pa lnga la sogs pa las rnam par grol te/_sa bcu pa rjes su dran par 'gyur ro/_/de nas byang chub sems dpa' sems dpa' chen 
[\[198a.4\]]po seng ge'i tog gi 'od zer snang ba thogs pa med pa zhes bya bas/_bcom ldan 'das kyis gzungs 'di dag bshad pa thos nas stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar ba btud 
[\[198a.5\]]nas zhabs la phyag 'tshal te tshigs su bcad pa 'dis bstod do/_/zab mo mtshan nyid med chos la/_/skye bo shes pa nyams pa rnams/_/bcom ldan nyag gcig sgrol mdzad pa/_/dpe med khyod la phyag 'tshal lo/_/de bzhin gshegs pa'i shes rab spyan/_/
[\[198a.6\]]chos kyi mtshan nyid gcig mi gzigs/_/yang dag chos kyi spyan gyis ni/_/kun du gsal ba bsam mi khyab/_/chos 'ga'ang skye ba med pa ste/_/'gog par yang ni mi 'gyur ro/_/de ltar mnyam par gzigs pas na/_/bla med gnas su bzhugs par 'gyur/_/
[\[198a.7\]]'khor ba dag kyang mi 'jig la/_/mya ngan 'das la'ang mi bzhugs shing /_/mtha' gnyis la ni mi gnas te/_/de'i phyir mya ngan 'da' ba brnyes/_/dag dang ma dag phyogs la yang /_/rnam par dbye ba med pa'i phyir/_/bcom ldan ro gcig mkhyen 
[\[198b\]]
[\[198b.1\]]pas na/_/rnam par dag pa'i mchog brnyes so/_/bcom ldan 'das kyi tshad med skus/_/tshig gcig ston pa med par yang /_/'khor mang 'di dag thams cad la/_/chos kyi char gyis tshim par mdzad/_/sems can 'di dag thams cad kyi/_/mtshan 
[\[198b.2\]]nyid rnam par gzigs med kyang /_/nyon mongs sdug bsngal thams cad las/_/bcom ldan rtag tu skyob par mdzad/_/bde dang sdug bsngal rtag mi rtag_/bdag dang bdag med la sogs dang /_/gcig dang tha dad ma yin dang /_/skye ba med dang 'gog 
[\[198b.3\]]med pa'i/_/de 'dra'i don gyi rnam pa la/_/rnam par dbye zhing ston par mdzad/_/dper na brag ca stong par ni/_/de don sangs rgyas rnams kyis mkhyen/_/chos kyi dbyings ni dbyer med pas/_/theg pa mi mthun gzhan med de/_/sems can rnams ni 
[\[198b.4\]]bsgral ba'i phyir/_/gsum du rnam par dbye ba mdzad/_/de nas tshangs pa'i rgyal po dbang phyug chen po stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar ba btud nas/_bcom 
[\[198b.5\]]ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/gser 'od dam pa mdo sde'i dbang po'i rgyal po 'di shin tu dkon zhing /_dpag par dka' ba/_thog mar yang dge ba/_bar du yang dge ba/_tha mar yang dge ba/_
[\[198b.6\]]don bzang po/_tshig 'bru bzang po/_ma 'dres pa yongs su rdzogs pa/_sangs rgyas kyi chos thams cad phun sum tshogs par mdzad pa 'di gang zhig 'chang ba dang /_'dzin pa de/_sangs rgyas bcom ldan 'das rnams kyi mdzad pa gzo ba lags so/_/de skad 
[\[198b.7\]]ces gsol pa dang /_bcom ldan 'das kyis bka' stsal pa/_rigs kyi bu ji skad smras pa de bzhin te/_rigs kyi bu gang mdo sde 'di nyan par byed pa ni/_bla na med pa yang dag par rdzogs pa'i byang chub las phyir mi ldog par 'gyur ro/_/de ci'i phyir zhe na/_
[\[199a\]]
[\[199a.1\]]rigs kyi bu 'dis ni/_sa las phyir mi ldog pa'i byang chub sems dpa' rnams kyi dge ba'i rtsa ba mchog tu smin par byed pa dang /_chos kyi phyag rgya dam pa yin pa dang /_mdo sde kun gyi rgyal por gyur pa ste/_de'i phyir mnyan pa dang /_gzung ba 
[\[199a.2\]]dang /_bklag pa dang /_gdon par bya'o/_/de yang rigs kyi bu dge ba'i rtsa ba ma bskyed pa dang /_dge ba'i rtsa ba yongs su ma smin pa dang /_sangs rgyas mang po la bsnyen bkur ma byas pa'i sems can de dag gis ni dam pa'i chos 'di mnyan par mi nus so/_/rigs kyi 
[\[199a.3\]]bu chos kyi rnam grangs 'di thos pa tsam gyis/_rigs kyi bu'am/_rigs kyi bu mo dag lhag pa'i bsam pa yongs su dag cing sangs rgyas mthong ba dang mi 'bral bar 'gyur ro/_/dam pa'i chos nyan pa dang mi 'bral bar 'gyur/_dge 'dun la bsnyen bkur byed 
[\[199a.4\]]pa dang mi 'bral bar 'gyur/_rgya mtsho'i phyag rgya mi zad pa mngon par bsgrub pa'i gzungs dang mi 'bral bar 'gyur/_sems can gyi bsam pa dang /_spyod pa dang /_sgra la 'jug pa'i gzungs dang mi 'bral bar 'gyur/_nyi ma'i tog snang ba'i gzungs dang mi 
[\[199a.5\]]'bral bar 'gyur/_zla ba'i tog snang ba'i gzungs dang mi 'bral bar 'gyur/_kun nas ldang ba thams cad rnam par gnon pa bsgrub pa'i gzungs dang mi 'bral bar 'gyur/_rdo rje ltar sra zhing brtan pa'i ri rnam par 'joms pa'i gzungs dang mi 'bral bar 'gyur/_
[\[199a.6\]]brjod du med pa'i don bstan pa la yang dag par gzhol ba'i gzungs dang mi 'bral bar 'gyur/_tshig dang spyod pa dang /_sgra thams cad la 'jug pa'i gzungs dang mi 'bral bar 'gyur/_nam mkha'i dkyil 'khor dri ma med pa bsgrub pa'i phyag rgyas btab pa'i 
[\[199a.7\]]gzungs dang mi 'bral bar 'gyur/_sangs rgyas kyi sku mtha' yas pa yongs su rdzogs pa bsgrub pa'i gzungs dang mi 'bral bar 'gyur ro/_/lha'i bu gzungs 'di dag thob pas byang chub sems dpa' rnams phyogs bcu'i sangs rgyas kyi zhing rnams su sangs rgyas kyi 
[\[199b\]]
[\[199b.1\]]sku mngon par sprul nas chos ston to/_/chos nyid las kyang mi g.yo la/_'gro ba yang med/_'ong ba yang med do/_/sems can rnams yongs su smin par byed kyang /_sems can du dmigs pa yang med do/_/chos ston kyang yi ge mnyam pa nyid las g.yo ba med do/_/
[\[199b.2\]]'chi 'pho ba dang skye ba ston kyang 'pho ba yang med/_skye ba yang med do/_/chos thams cad la rnam par rtog pa med pa'i phyir/_'du byed rnams gang du yang 'gro bar mi 'gyur/_gang nas kyang 'ong bar yang mi 'gyur ro/_/chos kyi rnam grangs 'di bshad pa na/_byang chub sems 
[\[199b.3\]]dpa' sum stong gis/_mi skye ba'i chos la bzod pa thob par gyur to/_/byang chub sems dpa' tshad med pa rnams kyis ni/_byang chub kyi sems las phyir mi ldog par gyur to/_/dge slong dang /_dge slong ma tshad med pa rnams kyis ni/_chos la chos kyi mig rnam par dag 
[\[199b.4\]]pa thob bo/_/sems can tshad med pa rnams kyis ni/_bla na med pa yang dag par rdzogs pa'i byang chub tu sems bskyed par gyur pa dang /_de nas de'i tshe bcom ldan 'das kyis tshigs su bcad pa 'di dag gsungs so/_/'khor ba'i rgyun gcod dam chos 'di/_/zab 
[\[199b.5\]]cing phra la blta dka' ste/_/'dod pas bsgribs pa'i dmus long dag_/de ma mthong bas sdug bsngal len/_/de nas 'khor 'dus pa de dag stan las langs te/_bcom ldan 'das kyi zhabs la spyi bos phyag 'tshal nas 'di skad ces gsol to/_/bcom ldan 'das 
[\[199b.6\]]gser 'od dam pa mdo sde'i dbang po'i rgyal po 'di klog cing 'don pa dang /_ston cing gnas pa der bdag cag thams cad mchis nas/_chos ston pa'i 'khor du bgyis te/_de la phan pa dang /_bde ba stsal cing lus dang sems bde bar bgyi'o/_/bdag cag gis 
[\[199b.7\]]sems rtse gcig tu gyur pas mchod par bgyi'o/_/nyan pa'i 'khor rnams kyang bde bas tshim par bgyi'o/_/rgyal po'i yul der yang pha rol gyi dgra'i 'jigs pa dang /_'tshe ba dang /_mu ge'i ya nga bas sdug bsngal ba ma mchis pa dang /_skye bo mang pos rgyas shing 
[\[200a\]]
[\[200a.1\]]yongs su dar bar bgyi'o/_/chos 'di bshad pa'i gnas kyi dkyil 'khor 'di lha dang /_mi dang /_lha ma yin la sogs pa thams cad dang /_sems can thams cad kyis mi brdzi zhing gtsang mar bgyi'o/_/de ci'i slad du zhe na/_chos bshad pa'i gnas 
[\[200a.2\]]'di ni mchod rten lags pa'i slad du/_gdugs dang /_rgyal mtshan dang /_me tog dang /_bdug pa dang /_lhab lhub kyis yongs su mchod par bgyi'o/_/bdag cag gis kyang rtag tu bsrung zhing bskyabs te nyams pa ma mchis par bgyi'o/_/de nas bcom ldan 'das 
[\[200a.3\]]kyis 'khor 'dus pa de dag la bka' stsal pa/_rigs kyi bu khyed kyis mdo sde dam pa 'di bsgrub pa la brtson par gyis shig dang /_dam pa'i chos 'di 'jig rten 'dir yun ring du gnas par 'gyur ro/_/gser 'od dam pa mdo sde'i dbang po'i rgyal po las/_sa rnam par 
[\[200a.4\]]sbyong ba zhes bya ba'i le'u zhes bya ste drug pa'o//_//bam po lnga pa/_de nas bcom ldan 'das kyis/_rigs kyi lha mo byang chub yang dag par bsdus pa la 'di skad ces bka' stsal to/_/rigs kyi lha mo de'i tshe de'i dus na/_rgyal po gser gyi lag pa'i dbang 
[\[200a.5\]]po zhes bya ba des/_de bzhin gshegs pa thams cad la bstod pa/_pad+mo'i 'byung gnas 'dis 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la mngon par bstod do/_/rgyal ba gang dag sngar 'gyur gang byung dang /_/phyogs bcu'i 
[\[200a.6\]]'jig rten dag na gang 'tsho ba/_/rgyal ba de dag rnams la phyag bgyi'o/_/rgyal ba de dag kun la bdag gis bstod/_/thub dbang zhi zhing rab zhi rnam par dag_/sku ni gser gyi mdog tu rab tu gda'/_/dbyangs rnams kun pas sangs rgyas gsung snyan te/_/tshangs 
[\[200a.7\]]pa'i sgra dbyangs rab tu bsgrags pa'i gsung /_/bung ba rma bya ut+pal sngon po'i dbu/_/mthon mthing lcang lo bya ni tsa sha 'dra/_/kha ba dung ltar rab tu dkar ba'i tshems/_/rtag tu gser ltar rnam par mdzes par gda'/_/spyan ni ring zhing mthon mthing dri ma med/_/
[\[200b\]]
[\[200b.1\]]ut+pal sngon po rab tu rgyas pa 'dra/_/ljags ni che zhing legs pa pad+ma'i mdog_/pad+ma 'drar snang pad+ma'i ze ba 'dra/_/zhal gyi mdzod spu pad rtsa dung dang 'dra/_/bai DUr+ya yi mdog 'dra g.yas su 'khyil/_/thub pa'i sku ni zla ba phra 'dra zhing /_/zla ba zad 'dra spyan bkrag 
[\[200b.2\]]bung ba bzhin/_/zhal mtho shangs ni rtag tu lhang nge ste/_/'jam zhing sa yi gser ltar kha dog bzang /_/rtag par rgyun du rgyal ba thams cad kyi/_/ro mchog 'jam zhing dam pa'i mchog rab 'phags/_/spu yi bu ga nas ni re re skyes/_/spu rnams skyes pa g.yas 
[\[200b.3\]]su 'khyil pa ste/_/mthon mthing 'dra bar 'tsher zhing lcang lo can/_/rma bya'i mgrin sdug 'dra bar sngo la mdzes/_/bltams ma thag tu sku yis snang bar bgyis/_/phyogs bcu'i 'jig rten dag ni thams cad gang /_/'jig rten gsum na sdug bsngal mtha' yas zhi/_/
[\[200b.4\]]bde ba kun gyis sems can rnams kyang tshim/_/sems dmyal 'gro dang dud 'gror 'gro ba dang /_/[{]yi dgas [,]yi dwags [}]lha gnas mi yi 'gro rnams su/_/sems can de dag thams cad bde bas tshim/_/ngan song 'gro ba rnams ni thams cad zhi/_/kha dog bzang ba gser dang 
[\[200b.5\]]'dra ba'i 'od/_/btso ma'i gser ltar rab tu snang ba'i sku/_/bde gshegs zla ba rab tu dri med zhal/_/'dzum zhing rnam mdzes shin tu dri med zhal/_/gzhon nu btsas 'drar sku lus yan lag 'jam/_/seng ge 'dra bar rtsal gyis gnon pa'i mchog_/phyag ring phyag ni rab tu 
[\[200b.6\]]ring ba ste/_/sA la'i lcug ma rlung gis bskyod pa bzhin/_/'dom gang 'od 'bar 'od zer rab tu gtong /_/nyi ma stong ltar rab tu lhang nge'o/_/thub pa'i dbang po'i sku mchog dri ma med/_/zhing rnams mtha' yas thams cad rab tu snang /_/sangs rgyas 'od ni rnam par lhang 
[\[200b.7\]]nge bas/_/zhing rnams mtha' yas brgya stong rnams su yang /_/mtshan byad zla ba nyi ma mang po dag_/de dag thams cad 'od ni med par 'gyur/_/sangs rgyas nyi ma 'jig rten sgron ma ste/_/sangs rgyas nyi ma brgya phrag stong rnams ni/_/zhing rnams mtha' yas stong phrag 
[\[201a\]]
[\[201a.1\]]brgya dag na/_/de bzhin gshegs pa'i nyi ma sems can mthong /_/bsod nams stong phrag brgya dang ldan pa'i sku/_/yon tan kun gyis rab tu brgyan pa'i sku/_/glang chen dbang po'i sna 'dra rgyal ba'i phyag_/phyag dang zhabs 'od rab mdzes dri ma 
[\[201a.2\]]med/_/sa yi steng gi rdul dang mtshungs 'dra snyed/_/phra ba'i rdul snyed sangs rgyas gang 'das dang /_/gang dag phra ba'i rdul snyed byung ba dang /_/gang dag phra ba'i rdul snyed bzhugs pa yi/_/rgyal ba de dag la ni rab dang ba'i/_/ngag yid lus kyis me tog dbul 
[\[201a.3\]]ba dang /_/spos rnams dbul dang bsngags pa brgya dag dang /_/dge ba'i sems kyis kyang ni phyag 'tshal lo/_/rgyal ba'i yon tan gang dag dge gyur pa/_/snying po mchog rab sna tshogs du ma ste/_/bdag gis bskal pa stong du lce brgya yis/_/sangs rgyas yon 
[\[201a.4\]]tan brjod par mi nus so/_/rgyal ba gcig gi yon tan rnams kyang ni/_/lce stong gis kyang cung zad brjod mi nus/_/bdag gis rgyal ba dag ni thams cad kyi/_/yon tan gcig rgyas brjod par ga la nus/_/lhar bcas 'jig rten thams cad mtshor gyur te/_/srid 
[\[201a.5\]]pa'i rtse mo man chad chus gang ba/_/skra yi rtse mos dpag par nus srid kyis/_/bde gshegs rnams kyi yon tan gcig la min/_/lus dang ngag dang yid rab dang ba yis/_/rgyal ba kun la bdag gis bsngags bstod pas/_/bdag gis bsod nams 'bras 
[\[201a.6\]]bu mchog bsags gang /_/des ni sems can rgyal ba reg gyur cig_/de ltar rgyal pos sangs rgyas rnams bstod nas/_/rgyal po 'di ltar smon lam 'debs pa ni/_/ma 'ongs bskal pa mtha' yas rnams su yang /_/gang dang gang du bdag ni skye ba na/_/rmi 
[\[201a.7\]]lam du ni 'di 'dra'i rnga mthong zhing /_/der ni bshags pa 'di 'dra thos par shog_/rgyal bstod pad+ma 'byung rgyal 'di 'dra ba/_/tshe rabs de dang der ni rnyed gyur cig_/sangs rgyas yon tan mtha' yas mtshungs med dang /_/gang yang bskal pa stong du rnyed dka' 
[\[201b\]]
[\[201b.1\]]ba/_/de dag rmi lam na yang thos par shog_/nyin gyur tshe yang de dag ston gyur cig_/sems can sdug bsngal mtsho las thar byed shog_/pha rol phyin pa drug po rdzogs bgyis nas/_/phyin chad bla med byang chub thob par shog_/bdag gis zhing ni 'gran zla med gyur 
[\[201b.2\]]cig_/rnga phul rnam par smin pa'i 'bras bu dang /_/rgyal ba thams cad la yang bstod pa'i rgyus/_/shAkya thub dbang mngon du mthong bar shog_/der ni bdag gis lung bstan thob gyur cig_/gser gyi lag pa'i dbang dang gser gyi 'od/_/bdag gi khye'u ni 
[\[201b.3\]]gang yin 'di gnyis kyang /_/der ni bu pho de dag gnyi ga yang /_/byang chub bla med lung bstan thob par shog_/sems can gang dag gnas med rten med cing /_/skyabs dang bral nas phongs par gyur pa dag_/de dag la yang ma 'ongs dus rnams na/_/skyob dang 
[\[201b.4\]]dpung gnyen skyabs dang rten gyur shog_/sdug bsngal kun 'byung zad par byed gyur cig_/bde ba kun gyi 'byung gnas gyur par shog_/sngon mtha' 'das pa de dag ji srid pa/_/ma 'ongs bskal par byang chub spyod gyur cig_/gser 'od dam pa yi ni bshags pa 
[\[201b.5\]]yis/_/bdag gi sdig pa'i rgya mtsho skems par shog_/bdag gi las kyi rgya mtsho zad gyur cig_/bdag gi nyon mongs rgya mtsho chad par shog_/bdag gi bsod nams rgya mtsho rdzogs gyur cig_/ye shes dri med snang ba dam pa yis/_/bdag gi ye shes rgya 
[\[201b.6\]]mtsho rnam dag shog_/yon tan kun gyi rgya mtshor 'gyur bar shog_/byang chub yon tan yon tan rin chen rdzogs/_/gser 'od dam pa'i bshags pa'i stobs kyis ni/_/bdag gi bsod nams rab tu snang bar shog_/bdag gi byang chub snang ba rnam dag 
[\[201b.7\]]gyur/_/ye shes dri med snang ba dam pa yis/_/bdag gi lus kyi 'od ni snang bar shog_/bsod nams snang ba lhang nger bya ba'i phyir/_/'jig rten gsum na khyad par 'phags gyur cig_/bsod nams stobs dang rtag tu ldan par shog_/sdug bsngal rgya 
[\[202a\]]
[\[202a.1\]]mtsho las ni sgrol ba dang /_/bde ba kun gyi rgya mtsho 'dra ba yis/_/ma 'ongs bskal par byang chub spyod par bgyi/_/'jig rten gsum na sngon mthar ji snyed gshegs/_/de dag zhing ni rgyal ba thams cad kyi/_/yon tan mtha' yas khyad 
[\[202a.2\]]'phags ci 'dra ba/_/yon tan mtha' yas rnams kyis bdag gi zhing /_/ma 'ongs dus na de 'drar 'gyur bar shog_/mdzes pa'i tog gis shes par byos/_/rgyal po gser gyi lag dbang gis/_/sngon tshe smon lam 'di btab ste/_/de nyid da ltar khyod 
[\[202a.3\]]yin no/_/sngon gyi dus kyi bu gnyis ni/_/gser gyi lag dang gser gyi 'od/_/de nyid dngul tog dngul 'od ces/_/ngas ni de tshe lung bstan to/_/'khor mang de dag 'di thos nas/_/kun gyis byang chub sems bskyed pa/_/da ltar ma 'ongs dus dag tu/_/
[\[202a.4\]]rtag par bshags pa 'di byed shog_/gser 'od dam pa mdo sde'i dbang po'i rgyal po las 'das pa dang /_ma 'ongs pa dang /_da ltar byung ba'i yang dag par rdzogs pa'i sangs rgyas kyi zhing thams cad la bstod pa'i le'u zhes bya ste bdun pa'o//_//de nas bcom 
[\[202a.5\]]ldan 'das kyis 'khor de'i nang na byang chub sems dpa' sems dpa' chen po bde bar gnas pa la 'di skad ces bka' stsal to/_/rigs kyi bu gser can zhes bya ba'i gzungs 'di gang rigs kyi bu'am/_rigs kyi bu mo gang la las 'das pa dang /_ma 'ongs pa dang /_
[\[202a.6\]]da ltar gyi sangs rgyas thams cad mngon du mchod cing bkur sti byed 'dod pas gzungs 'di bcang zhing gzung bar bya'o/_/de ci'i phyir zhe na/_gzungs 'di 'das pa dang /_ma 'ongs pa dang /_da ltar gyi sangs rgyas bcom ldan 'das rnams kyi yum yin pa'i phyir/_
[\[202a.7\]]gzungs 'di 'dzin pa ni bsod nams kyi tshogs rgya cher 'phel bar 'gyur ro/_/'das pa'i sangs rgyas bcom ldan 'das dpag tu med pa dag la dge ba'i rtsa ba bskyed pa rnams kyis 'dzin cing 'chang bar 'gyur ro/_/tshul khrims rnam par dag pa ma nyams shing skyon med 
[\[202b\]]
[\[202b.1\]]pa rnams kyis/_chos kyi rnam grangs shin tu zab mo 'di la 'jug nus par 'gyur ro/_/de nas bcom ldan 'das kyis bka' stsal pa/_gzungs sngags bsgrub pa'i cho ga ni/_sngar sangs rgyas bcom ldan 'das dang /_byang chub sems dpa'i mtshan 'di dag brjod cing /_
[\[202b.2\]]sems rtse gcig pas phyag 'tshol la de nas sngags 'di gdon par bya'o/_/phyogs bcu'i sangs rgyas thams cad la phyag 'tshal lo/_/byang chub sems dpa' sems dpa' chen po rnams la phyag 'tshal lo/_/nyan thos dang rang sangs rgyas dang /_'phags pa 
[\[202b.3\]]thams cad la phyag 'tshal lo/_/sangs rgyas shAkya thub pa la phyag 'tshal lo/_/shar phyogs kyi sangs rgyas mi 'khrugs pa la phyag 'tshal lo/_/lho phyogs kyi sangs rgyas rin po che'i tog la phyag 'tshal lo/_/nub phyogs kyi sangs rgyas 'od dpag med la phyag 
[\[202b.4\]]'tshal lo/_/byang phyogs kyi sangs rgyas rnga sgra'i rgyal po la phyag 'tshal lo/_/steng gi phyogs kyi sangs rgyas yangs pa'i dpal la phyag 'tshal lo/_/'og gi phyogs kyi sangs rgyas snang ba dam pa'i dpal la phyag 'tshal lo/_/sangs rgyas rin chen snying po la phyag 'tshal 
[\[202b.5\]]lo/_/sangs rgyas kun tu 'od la phyag 'tshal lo/_/sangs rgyas kun tu snang ba la phyag 'tshal lo/_/sangs rgyas spos mchog brtsegs pa'i rgyal po la phyag 'tshal lo/_/sangs rgyas pad+ma dam pa la phyag 'tshal lo/_/sangs rgyas mnyam par gzigs la 
[\[202b.6\]]phyag 'tshal lo/_/sangs rgyas rin chen gtsug tor can la phyag 'tshal lo/_/sangs rgyas rin chen bla ma la phyag 'tshal lo/_/sangs rgyas rin chen 'od la phyag 'tshal lo/_/sangs rgyas dri med 'od snang la phyag 'tshal lo/_/sangs rgyas spobs pas bkod par 
[\[202b.7\]]dgongs pa la phyag 'tshal lo/_/sangs rgyas zla 'od rnam dag grags pa'i tog gi rgyal po la phyag 'tshal lo/_/sangs rgyas me tog 'od bkod la phyag 'tshal lo/_/sangs rgyas 'od snang rgyal po la phyag 'tshal lo/_/sangs rgyas dge 'od dri ma med par grags pa'i 
[\[203a\]]
[\[203a.1\]]rgyal po la phyag 'tshal lo/_/sangs rgyas spyan ras gzigs dbang mi 'jigs pa la phyag 'tshal lo/_/sangs rgyas 'jigs med grags pa la phyag 'tshal lo/_/sangs rgyas rab mchog rgyal po la phyag 'tshal lo/_/byang chub sems dpa' sems dpa' 
[\[203a.2\]]chen po spyan ras gzigs dbang phyug la phyag 'tshal lo/_/byang chub sems dpa' sems dpa' chen po sa'i snying po la phyag 'tshal lo/_/byang chub sems dpa' sems dpa' chen po nam mkha'i snying po la phyag 'tshal lo/_/byang chub sems dpa' sems dpa' chen po 
[\[203a.3\]]'jam dpal la phyag 'tshal lo/_/byang chub sems dpa' sems dpa' chen po phyag na rdo rje la phyag 'tshal lo/_/byang chub sems dpa' sems dpa' chen po kun tu bzang po la phyag 'tshal lo/_/byang chub sems dpa' sems dpa' chen po blo gros mi zad pa la phyag 
[\[203a.4\]]'tshal lo/_/byang chub sems dpa' sems dpa' chen po mthu chen thob pa la phyag 'tshal lo/_/byang chub sems dpa' sems dpa' chen po byams pa la phyag 'tshal lo/_/byang chub sems dpa' sems dpa' chen po legs pa'i blo gros la phyag 'tshal lo/_/de dag 
[\[203a.5\]]la phyag 'tshal nas gzungs 'di gdon par bya'o/_/na mo rat+na tra yA ya/_tad+ya thA/_ku Ti ku Ti ni/_i mi ri to/_ko Sha Ni/_i mi ri Ni/_i rI swA hA/_de nas bcom ldan 'das kyis byang chub sems dpa' bde bar gnas pa la bka' stsal pa/_gzungs 'di ni dus 
[\[203a.6\]]gsum gyi sangs rgyas rnams kyi yum yin pa'i phyir/_rigs kyi bu'am/_rigs kyi bu mo gang la la zhig gis gzungs 'di 'chang zhing 'dzin na/_bsod nams kyi tshogs tshad med dpag tu med pa 'phel bar 'gyur ro/_/grangs med pa'i sangs rgyas rnams la bkur sti 
[\[203a.7\]]dang /_mchod pa dang /_rim gro dang /_bsngags par byas par 'gyur ro/_/sangs rgyas de rnams kyis kyang bla na med pa yang dag par rdzogs pa'i byang chub tu de la lung ston par 'gyur ro/_/bde bar gnas pa gang zhig gzungs sngags 'di 'chang ba des gos dang /_bsod 
[\[203b\]]
[\[203b.1\]]snyoms dang /_rin po che dang /_mang du thos shing mkhas pa dang /_nad med cing tshe ring ba la sogs pa yid bzhin du 'thob ste/_bsod nams shin tu mang du 'phel lo/_/ci dang ci 'dod pa de dang de dag thams cad 'grub par 'gyur ro/_/bde bar gnas nas sngags 'di 'chang 
[\[203b.2\]]zhing 'dzin na/_bla na med pa yang dag par rdzogs pa'i byang chub ma thob kyi bar du/_rtag par byang chub sems dpa' gser gyi grong khyer ri bo dang /_byang chub sems dpa' byams pa dang /_byang chub sems dpa' rgya mtsho dang /_byang chub sems dpa' kun tu spyan ras 
[\[203b.3\]]gzigs dbang phyug dang /_byang chub sems dpa' 'jam dpal dang /_byang chub sems dpa' ping ga la chen po la sogs pa dang lhan cig tu gnas te/_byang chub sems dpa' de rnams kyis srung bar byed do/_/bde bar gnas pas gzungs 'di 
[\[203b.4\]]sgrub pa'i cho ga ni 'di yin par shes par bya'o/_/thog mar bzlas brjod khri rtsa brgyad tshang bar bzlas pas bsnyen par bya'o/_/de nas khang pa dben pa'i nang du/_dkyil 'khor byas te/_tshes bcu drug gi nyin par khrus byas gos sar pa gyon te/_bdug pa dang /_me tog dang /_zhal zas 
[\[203b.5\]]sna mang po la sogs pas/_mchod pa bya zhing dkyil 'khor gyi nang du zhugs nas/_thog mar sngar smos pa'i sangs rgyas dang byang chub sems dpa' rnams kyi mtshan nas brjod de/_gus par phyag 'tshal zhing sdig pa bshags nas/_pus mo g.yas pa'i lha nga sa la 
[\[203b.6\]]btsugs te/_sngags de stong rtsa brgyad tshang bar bzlas so/_/de nas lus bsrang ste 'dug nas ci 'dod pa de bsam par bya'o/_/de nas nyi ma ma shar bar dkyil 'khor gyi nang du kha zas gtsang ma za gcig tu bza'o/_/de nas zhag [{]bcwa [,]bco [}]lnga lon pa dang /_gzod dkyil 
[\[203b.7\]]'khor de nas byung bar byas te/_mi de ni bsod nams dang gzi brjid kyi mthu bsam gyis mi khyab pa dang ldan zhing /_bsam pa thams cad yongs su rdzogs par 'gyur ro/_/gal te bsam pa ma grub na yang dkyil 'khor der zhugs na/_bsam pa yongs su 
[\[204a\]]
[\[204a.1\]]rdzogs par 'gyur bas/_de phyin cad kyang rtag tu rjes su dran par bya'o/_/gser 'od dam pa mdo sde'i dbang po'i rgyal po las gser can zhes bya ba'i gzungs te le'u brgyad pa'o//_//de nas bcom ldan 'das kyis gzungs de gsungs nas/_/
[\[204a.2\]]gzhan yang byang chub sems dpa' sems dpa' chen po dang /_lha dang mi la sogs pa'i 'khor 'dus pa de dag la phan pa dang /_bde ba'i phyir don dam pa'i bden pa stong pa'i mtshan nyid de bstan pa'i phyir de'i tshe tshigs su bcad pa 'di dag gsungs so/_/bsam gyis mi khyab 
[\[204a.3\]]mdo rnams gzhan dag tu/_/stong pa'i chos rnams rab tu rgyas bshad de/_/de lta bas na mdo mchog dam pa 'dir/_/stong pa'i chos rnams mdo tsam bshad par bya/_/sems can blo chung rnam par mi shes pas/_/chos rnams thams cad shes par mi nus te/_/de lta bas na 
[\[204a.4\]]mdo mchog dam pa 'dir/_/stong pa'i chos rnams mdo tsam rab tu bshad/_/sems can kun gyis ci nas shes 'gyur dang /_/sems can 'byung bya'i phyir ni snying rje'i dbang /_/thabs dang tshul dang rgyu gzhan rnams kyis ni/_/mdo mchog dam pa dbang po 'di bshad do/_/lus 
[\[204a.5\]]'di grong khyim stong pa ji bzhin te/_/dbang po rnams ni dmag dang chom rkun 'dra/_/de dag thams cad grong gcig gnas mod kyi/_/de dag phan tshun rnam par mi shes so/_/mig gi dbang po gzugs gyur rnams la rgyug_/rna ba'i dbang po sgra la rnam par dpyod/_/sna yi 
[\[204a.6\]]dbang po sna tshogs dri rnams 'phrog_/lce yi dbang po rtag tu ro la rgyug_/lus kyi dbang po reg pa dag la rgyug_/yid kyi dbang po chos rnams rnam par dpyod/_/dbang po drug po 'di dag phan tshun du/_/rang rang yul la rab tu 'jug par byed/_/sems ni sgyu ma lta bur 
[\[204a.7\]]g.yo ba yin/_/dbang po drug ni yul la rnam dpyod de/_/ji ltar mi zhig grong stong rgyug pa dang /_/dmag dang chom rkun dag dang gnas pa bzhin/_/ji ltar bya zhig yul drug gnas bcas shing /_/dbang po'i spyod yul dag kyang rab shes pa/_/de ltar sems ni yul 
[\[204b\]]
[\[204b.1\]]'jug gnas bcas te/_/dbang po'i spyod yul rnams kyang rab tu shes/_/gzugs dang sgra dang de bzhin dri rnams dang /_/ro dang reg bya de bzhin spyod yul chos/_/sems ni dbang po drug po thams cad la/_/dbang por zhugs par bya bzhin g.yo bar gyur/_/dbang po 
[\[204b.2\]]gang dang gang du gnas bcas pa/_/dbang po de ni shes pa bdag nyid byed/_/lus ni g.yo ba med cing byed pa med/_/snying po med cing rkyen las byung ba yin/_/yang dag ma yin yongs su rtog las byung /_/grong stong las kyi 'khrul 'khor 'dra bar gnas/_/sa dang me 
[\[204b.3\]]dang chu dang rlung rnams ni/_/grong gzhan gnas te phyogs dang phyogs na gnas/_/dper na sbrul gdug gnas gcig ji bzhin te/_/rtag tu phan tshun mthun pa ma yin bzhin/_/khams kyi sbrul rnams bzhi po de dag kyang /_/gnyis ni steng 'gro gnyis ni thur du 
[\[204b.4\]]'gro/_/phyogs dang phyogs mtshams rnams su gnyis gnyis te/_/khams sbrul de dag thams cad 'jig par 'gyur/_/sa yi sbrul dang chu yi sbrul dag dang /_/'di gnyis [(]'go [,]'og [)]tu zad par 'gyur ba yin/_/me yi sbrul dang rlung gi sbrul dag dang /_/'di gnyis 
[\[204b.5\]]steng gi nam mkhar 'gro ba yin/_/ji ltar sngon chad byas pa'i las rnams kyis/_/sems dang rnam shes kun tu gnas nas dong /_/lha dang mi dang ngan song gsum dag tu/_/ji ltar byas pa'i las kyis srid par skye/_/bad kan rlung dang mkhris pa zad gyur na/_/
[\[204b.6\]]lus ni gcin dang ngan skyugs rnams kyis gang /_/mngon par mi dga' srin bu'i phung por gyur/_/dur khrod dag na 'thor ba shing bzhin gyur/_/lha mo khyod ni chos 'di rnams la ltos/_/'di la sems can gang zag gang zhig yod/_/chos rnams 'di dag thams cad 
[\[204b.7\]]stong pa ste/_/ma rig pa yi rkyen las byung ba yin/_/'byung ba chen po 'di dag che 'byung min/_/ma byung ba las byung zhing mi 'byung ste/_/gang gi phyir ni 'byung ba mi 'byung ba/_/de phyir 'byung ba che zhes ngas brjod do/_/yod pa min zhing nam yang yod min la/_/ma rig 
[\[205a\]]
[\[205a.1\]]pa yi rkyen las 'byung ba yin/_/ma rig 'di ni yod pa ma yin te/_/de bas ngas ni ma rig 'di bshad do/_/'du byed rnam shes ming dang gzugs bcas dang /_/skye mched drug dang reg dang tshor ba dang /_/sred dang len dang de bzhin srid pa dang /_/skye 
[\[205a.2\]]dang rga shi mya ngan gnod pa rnams/_/'khor ba'i sdug bsngal bsam gyis mi khyab pa/_/'khor ba'i 'khor lo ji ltar gnas pa dag_/ma byung ba las byung dang mi 'byung dang /_/tshul bzhin ma yin sems kyis rnam dpyad dang /_/bdag gi lta bar gyur pa gcad par 
[\[205a.3\]]bgyis/_/ye shes ral gris nyon mongs rgya mo drol/_/phung po'i gnas la stong par gyur par ltos/_/byang chub yon tan rgya chen reg par gyis/_/ngas ni bdud rtsi grong khyer sgo yang phye/_/bdud rtsi'i khu ba'i snod kyang kun tu bstan/_/ngas ni bdud rtsi'i grong khyer gnas 
[\[205a.4\]]der 'jug_/ngas ni bdud rtsi'i khu bas bdag tshim byas/_/ngas ni chos kyi rnga chen dam pa brdungs/_/ngas ni chos kyi dung gi mchog kyang bus/_/ngas ni chos kyi sgron ma mchog 'bar byas/_/ngas ni chos kyi char pa dam pa phab/_/ngas ni nyon mongs dgra tshogs rnams las rgyal/_/
[\[205a.5\]]ngas ni chos kyi rgyal mtshan dam pa bsgreng /_/srid pa'i mtsho las sems can rab tu bsgral/_/ngas ni ngan song gsum gyi lam rnams bkag_/sems can nyon mongs me yis gdungs gyur pa/_/rten med gyur cing dpung gnyen med pa dag_/srog chags nyon mongs 
[\[205a.6\]]mes gdungs zhi byas nas/_/bdud rtsi khu ba bsil bas tshim par byas/_/gang phyir bskal ba du mar sngon chad ngas/_/'dren pa bsam gyis mi khyab mchod pa byas/_/chos kyi sku de yongs su tshol ba na/_/brtul zhugs brtan pas byang chub phyir spyad de/_/lag 
[\[205a.7\]]pa dang ni mig dang rkang pa dang /_/yan lag mchog dang bu sdug bu mo dang /_/nor dbyig nor bu mu tig rgyan dang gser/_/bai DUr+ya dang rin chen sna tshogs btang /_/stong gsum shing ljon thams cad dang /_/rtswa dang rtswa rnams thams cad dang /_/nags tshal dag 
[\[205b\]]
[\[205b.1\]]dang sa las ni/_/'khrungs pa thams cad gcad gtubs te/_/de dag thams cad phyer brlags nas/_/rab tu phra ba'i rdul 'drar byas/_/nam mkha'i dkyil 'khor ji tsam par/_/phye ma'i phung po spungs nas ni/_/'di la cha gsum dbye bar nus/_/sa la 
[\[205b.2\]]rdul ni yod pa rnams/_/stong gsum dag ni thams cad kyi/_/rdul khams bsam gyis mi khyab pa/_/sems can kun gyis shes pa gang /_/de ni sems can gcig gir gyur/_/shes pa de yis rdul rnams kyi/_/phye ma bgrang bar byed na ni/_/sems 
[\[205b.3\]]can kun las rab 'phags pa/_/ye shes rab ldan mi rnams kyis/_/thams cad bgrang bar nus srid kyi/_/rgyal ba'i mkhyen pa mi nus so/_/thub pa chen po'i ye shes gang /_/skad cig gcig la 'jug pa yang /_/bskal pa bye ba du mar ni/_/gang du'ang 
[\[205b.4\]]bgrang bar mi nus so/_/gser 'od dam pa mdo sde'i dbang po'i rgyal po las/_stong pa nyid kyi le'u zhes bya ste dgu pa'o//_//de nas lha mo rin chen 'od 'phros chos bstan pa shin tu zab mo de thos nas/_dga' ba dang rangs pa skyes te/_'khor 'dus 
[\[205b.5\]]pa de'i nang nas stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bstan pa zab mo 'di la ji ltar rnal 'byor du bya ba zhu ba'i phyir/_bcom 
[\[205b.6\]]ldan 'das la tshigs su bcad de gsol pa/_rgyal ba rkang gnyis gtso lags te/_/'jig rten kun tu snang mdzad pa/_/byang chub spyod pa yang dag tshul/_/bdag la thugs rjes bshad du gsol/_/rigs kyi lha mo la bka' stsal pa/_khyod la the tshom ci 
[\[205b.7\]]yod pa/_/'dri ba'i don de zhus shig dang /_/rnam par phye ste bstan par bya/_/de nas yang rigs kyi lha mos bcom ldan 'das la gsol ba/_bdag dang gzhan la phan gdags phyir/_/byang chub sems dpa' rnams kyis ni/_/'khor dang mya ngan 'das bral 
[\[206a\]]
[\[206a.1\]]ba'i/_/byang chub spyod pa ji ltar spyad/_/de nas bcom ldan 'das kyis rigs kyi lha mo la 'di skad ces bka' stsal to/_/lha mo chos kyi dbyings la gnas te/_byang chub kyi spyod pa spyad pas na/_mnyam pa nyid la nan tan du bya'o/_/de skad 
[\[206a.2\]]ces bka' stsal pa dang /_rigs kyi lha mos bcom ldan 'das la 'di skad ces gsol to/_/btsun pa bcom ldan 'das ji ltar na chos kyi dbyings la gnas te/_byang chub kyi spyad pa spyod cing mnyam pa nyid la nan tan du bgyi ba lags/_bka' stsal pa/_lha 
[\[206a.3\]]mo de ni phung po lnga la chos kyi dbyings su 'dogs te/_chos kyi dbyings ni phung po lnga nyid do/_/phung po lnga yang brjod du med pa/_phung po lnga ma yin pa yang brjod du med pa ste/_de la chos kyi dbyings de nyid phung po lnga yin na ni chad par 'gyur ro/_/gal te phung po 
[\[206a.4\]]lnga las gzhan par 'dod na ni rtag par 'gyur te/_mtshan ma gnyis dang bral ba/_mtha' gnyis la mi gnas pa/_bltar med pa/_blta bar bya ba las 'das pa/_ming dang mtshan ma med pa de ni chos kyi dbyings zhes brjod do/_/rigs kyi lha mo phung po lnga la chos kyi 
[\[206a.5\]]dbyings su ji ltar gdags zhe na/_phung po lnga de ni rgyu dang rkyen gyis ma bskyed pa de/_de yang gal te rgyu dang rkyen las skye ba zhig yin na ni/_skyes zin pa skye'am/_mi skye ba skye zhes bya/_gal te skyes zin pa skye na ni/_rgyu dang rkyen kyang mi dgos pa'i rigs so/_/gal te 
[\[206a.6\]]ma skyes pa skye na ni/_skye ba dmigs su med pa'i phyir ro/_/de ci'i phyir zhe na/_gang ma skyes pa'i chos rnams ni yod pa ma yin pa nyid pas ming med pa mtshan ma med pa/_gzhal ba dang /_dpag pa dang /_dper bya bas mi brjod pa ste/_rgyu dang rkyen gyis bskyed par bya ba 
[\[206a.7\]]ma yin no/_/rigs kyi lha mo dper na/_rnga'i sgra ni shing dang /_ko ba dang /_lag pa la brten te sgra 'byung mod kyi/_rnga'i sgra de ni 'das pa yang stong /_ma 'ongs pa yang stong /_da ltar gnas pa yang stong ste/_rnga'i sgra de ni shing las ma byung /_ko ba dang lag pa las 
[\[206b\]]
[\[206b.1\]]kyang ma byung /_dus gsum gyis ma bskyed pas mi skye ba ste/_gang mi skye ba de ni mi 'gog pa'o/_/gang mi [(]'ogs [,]'gog [)]pa de ni gang nas kyang ma 'ongs pa'o/_/gang nas kyang ma 'ongs pa de ni gang du yang mi 'gro ba'o/_/gang du yang mi 'gro ba de ni rtag pa dang chad pa 
[\[206b.2\]]ma yin pas gcig pa yang ma yin/_tha dad pa yang ma yin pa'o/_/de ci'i phyir zhe na/_gal te gcig pa yin na/_chos kyi dbyings dang tha mi dad pas/_'o na ni byis pa so so'i skye bo rnams kyis kyang /_don dam pa'i bden pa mngon du gyur pas/_mya ngan 
[\[206b.3\]]las 'das pa'i bde ba dam pa thob par 'gyur ba zhig na/_de lta ma yin pas de gcig pa ma yin no/_/gal te de tha dad pa yin na ni/_sangs rgyas dang /_byang chub sems dpa' rnams kyi spyod pa yang /_mtshan ma de nyid 'dzin pa yin pas/_rnam par grol bar 
[\[206b.4\]]yang mi 'gyur zhing /_nyon mongs pa'i 'ching ba dang ma bral bas/_de bla na med pa yang dag par rdzogs pa'i byang chub tu mngon par 'tshang mi rgya'o/_/de ci'i phyir zhe na/_'phags pa rnams ni 'du byed dang /_'du byed ma yin pa yang dag pa'i ngo bor gcig pa'i phyir tha 
[\[206b.5\]]dad pa ma yin no/_/de bas na phung po lnga po de ni yod pa yang ma yin/_med pa yang ma yin/_rgyu dang rkyen gyis bskyed pa yang ma yin/_rgyu dang rkyen med pas bskyed pa yang ma yin pa/_tshig gis thog tu mi phebs pa/_ming dang mtshan ma med pa/_rgyu dang rkyen med 
[\[206b.6\]]pa/_dpes bstan du med pa/_thog ma dang tha mar dben pa/_rang gi ngang gis stong pa ste/_de ni 'phags pa rnams kyis mkhyen par bya ba yin gyi/_gzhan gyi spyod yul du ma gyur pa'o/_/de bas na phung po lnga la chos kyi dbyings su ston to/_/gzhan yang rigs kyi lha mo gang rigs 
[\[206b.7\]]kyi bu'am/_rigs kyi bu mo gang la la zhig gis/_bla na med pa yang dag par rdzogs pa'i byang chub don dam pa dang /_kun rdzob gzhan dang gzhan ma yin par 'dod pa de ni dpag par dka' ba ste/_'phags pa dang /_ma rabs kyi spyod yul ni gcig 
[\[207a\]]
[\[207a.1\]]pa dang /_tha dad pa'i rang bzhin ma yin te/_kun rdzob kyang ma spangs/_don dam pa dang yang bral bar ma gyur pa de ni/_chos kyi dbyings la gnas shing byang chub sems dpa'i spyad pa spyod pa'o/_/de'i tshe bcom ldan 'das kyis de skad ces bka' stsal pa dang /_
[\[207a.2\]]rigs kyi lha mo de rab tu dga' ba dang /_yid bde ba skyes nas stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs nas/_thal mo sbyar bas btud de/_spyi bos phyag 'tshal nas/_bcom ldan 'das la 'di skad ces gsol 
[\[207a.3\]]to/_/bcom ldan 'das ji ltar bcom ldan 'das kyis bka' stsal pa'i byang chub sems dpa'i spyod pa de la bdag gis bslab par 'tshal lo/_/de nas mi mjed kyi bdag po tshangs pa chen po 'khor 'dus pa de'i nang na 'dug pas/_rigs kyi lha mo rin chen 'od 'phro la 'di skad ces 
[\[207a.4\]]dris so/_/lha mo byang chub sems dpa'i spyod pa shin tu bsgrub par dka' ba 'di khyod ji ltar spyod pas de la dbang thob par 'gyur/_de nas rigs kyi lha mos tshangs pa chen po la 'di skad ces smras so/_/tshangs pa'i rgyal po chen po ji ltar bcom ldan 'das kyis gsungs pa'i don 
[\[207a.5\]]de shin tu zab pas so so'i skye bo thams cad kyis de'i don mi shes te/_'phags pa rnams kyi spyod yul bas/_mchog tu phra ba shes par dka' ba'o/_/bdag ni chos 'di la brten te/_bde bar gnas pa thob bo/_/gal te tshig de bden pa lta na/_snyigs ma lnga'i 'jig rten gyi khams 
[\[207a.6\]]'di dag na/_tshad med grangs med dpag tu med pa'i sems can de dag thams cad gser gyi kha dog can du gyur te/_mtshan sum cu rtsa gnyis dang ldan pa/_skyes pa yang ma yin/_bud med kyang ma yin pa sha stag tu gyur te/_rin po che'i pad+ma la 'dug cing /_bde ba 
[\[207a.7\]]tshad med pa la longs spyod pa dang /_lha'i me tog mchog gi char 'bab cing /_lha'i sil snyan dang /_rol mo ma dkrol bar rang byung ba'i mchod pa de lta bu dang ldan par shog cig ces smras ma thag tu/_snyigs ma lnga'i 'jig rten gyi khams thams cad na/_sems 
[\[207b\]]
[\[207b.1\]]can ji snyed 'khod pa de dag thams cad gser gyi kha dog can/_skyes bu chen po'i mtshan dang ldan pa/_skyes pa yang ma yin/_bud med kyang ma yin par gyur nas/_rin po che'i pad+ma la 'dug cing /_bde ba tshad med pas longs spyod par gyur pa ni/_ji ltar gzhan 
[\[207b.2\]]'phrul dbang byed lha'i gzhal med khang pa na/_ngan 'gro thams cad med cing rin po che'i ljon shing sna tshogs bres pa/_rin po che sna bdun gyi pad+mas 'jig rten gyi khams khyab par byas pa/_rin po che sna bdun dang /_lha'i me tog gi char 'bab pa/_lha'i rol mo sna 
[\[207b.3\]]tshogs kyis longs spyod par gnas pa bzhin du gyur to/_/de nas rigs kyi lha mo rin chen 'od 'phro yang bud med kyi lus las/_tshangs pa'i lus su bsgyur cing 'dug go/_/byang chub sems dpa' rin chen 'od 'phro la tshangs pa'i rgyal pos 'di skad ces smras so/_/btsun pa khyod 
[\[207b.4\]]ji ltar byang chub sems dpa'i spyad pa spyod/_smras pa/_tshangs pa'i rgyal po chen po chu'i zla ba byang chub kyi spyad pa spyod pa bzhin/_bdag kyang byang chub kyi spyad pa spyod do/_/rmi lam byang chub kyi spyad pa spyod pa bzhin/_bdag kyang byang chub kyi spyad pa spyod do/_/smig rgyu byang chub kyi 
[\[207b.5\]]spyad pa spyod pa bzhin/_bdag kyang byang chub kyi spyad pa spyod do/_/sgra brnyan byang chub kyi spyad pa spyod pa bzhin/_bdag kyang byang chub kyi spyad pa spyod do/_/de skad ces bshad pa tshangs pa chen pos thos nas/_byang chub sems dpa' la 'di skad ces smras so/_/btsun pa khyod don 
[\[207b.6\]]gang la gnas te tshig de skad ces smra/_lha mos smras pa/_tshangs pa'i rgyal po chos gang yang bden pa'i mtshan nyid du ma grub cing /_rgyu dang rkyen la brten nas grub pa'i phyir ro/_/tshangs pa'i rgyal pos smras pa/_gal te de lta na so so'i skye bo thams cad kyang /_bla na med 
[\[207b.7\]]pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i rigs so/_skyes bu khyod ci'i phyir/_de skad ces smra/_byis pa yang gzhan/_mkhas pa yang gzhan/_byang chub kyang gzhan/_byang chub ma yin pa yang gzhan/_rnam par 
[\[208a\]]
[\[208a.1\]]grol ba yang gzhan/_rnam par grol ba ma yin pa yang gzhan ma yin mod kyi tshangs pa chen po de dag thams cad ni/_chos kyi dbyings su mnyam pa nyid de so so ma yin pa/_yang dag par dbyer med pa/_bar mtshams med pa/_'phel ba dang /_
[\[208a.2\]]'grib pa med pa la mngon par chags shing 'dzin to/_/tshangs pa'i rgyal po dper na/_sgyu ma mkhan nam/_de'i slob ma sgyu ma sprul pa la mkhas shing byang bar gyur pa zhig gis/_lam gyi bzhi mdor/_sa dang /_bye ma dang /_shing dang /_rtswa dang /_lo ma la sogs 
[\[208a.3\]]pa gnas gcig tu bsdus te/_sgyu ma sprul pa 'di lta ste/_rta dang glang po che'i tshogs dang /_dmag dang shing rta la sogs pa'i tshogs dang /_rin po che sna bdun gyi phung po dang /_bang ba dang mdzod la sogs pa rnam pa sna tshogs kun la ston to/_/de la sems can byis 
[\[208a.4\]]pa blun po mi shes pa'i rang bzhin can dag gis mthong na/_sgyu ma sprul par mi shes te/_rta dang glang po che la sogs pa mthong ba dang /_thos pa 'di dag ni yang dag par yod pa yin te/_gzhan ni [{]brdzun [,]rdzun [}]pa snyam du sems shing /_phyis kyang de la zhib tu rtog 
[\[208a.5\]]par mi byed do/_/de la mkhas pa shes pa'i rang bzhin can rnams ni de lta ma yin te/_sgyu ma sprul pa yin par shes nas/_thos pa dang mthong ba de dag la 'di snyam du sems te/_rta dang glang po che la sogs pa bdag gis mthong ba 'di dag ni yang dag pa ma yin pa/_
[\[208a.6\]]sgyu ma sprul pas 'gro ba'i mig slu bar byed pa ste/_rta dang glang po che dang /_bang mdzod la sogs pa 'di dag ni der snang ba tsam du zad de/_bdag gis mthong ba dang thos pa bzhin du bden pa ma yin par yang 'dzin la/_phyis zhib tu brtags na yang [{]brdzun [,]rdzun [}]pa slu ba'i 
[\[208a.7\]]chos su shes so/_/de lta bas na thabs mkhas pa rnams kyis ni/_chos 'di dag thams cad ni yang dag pa ma yin pa'i rang bzhin du rtogs te/_ji ltar mthong ba dang thos pa yang kun rdzob tsam du de dag gi don mtshon pa dang tshig gi tha snyad la brten nas/_yang dag 
[\[208b\]]
[\[208b.1\]]pa'i don shes par bya ba tsam du zad kyi don dam pa ni de lta ma yin no snyam mo/_/yang tshangs pa chen po byis pa so so'i skye bo 'phags pa 'jig rten las 'das pa'i shes rab kyi mig ma thob pa rnams kyis ni/_chos 'di dag thams cad kyi de bzhin nyid brjod du med par yang mi shes la/_
[\[208b.2\]]gang mthong ba dang /_thos pa dang /_'du byed dang /_'du byed ma yin pa'i chos rnams ji ltar brtags pa ltar bden pa nyid du mngon par zhen te/_chos rnams kyi de bzhin nyid brjod du med pa don dam pa'i tshul de shes par mi nus so/_/de la 'phags pa rnams kyis ni 
[\[208b.3\]]gang gzigs shing gsan pa dang /_'du byed dang /_'du byed ma yin pa'i chos rnams kyis mthu dang /_las ji lta bu yin pa de la bden pa'o zhes mngon par mi zhen te/_'du byed kyi chos kyang mi bden pa/_'du byed ma yin pa'i chos kyang mi bden pa/_yang dag pa 
[\[208b.4\]]ma yin pa'i rtog pas brtags pa tsam du 'du byed dang /_'du byed ma yin pa'i mtshan nyid kyang ming tsam du zad pa/_bden pa'i rang bzhin du mi grub pa ste/_'phags pa rnams kyis kun rdzob kyi tha snyad la brten nas/_yang dag pa'i bden pa'i don de ston par byed do/_/de 
[\[208b.5\]]bzhin du tshangs pa chen po gang 'phags pa rnams ni/_'phags pa'i ye shes dang /_'phags pa'i gzigs pas chos rnams kyi de bzhin nyid brjod du med pa bzhin/_'du byed dang /_'du byed ma yin pa'i chos kyang de bzhin du lta ste/_kun rdzob tu ming dang mtshan ma sna 
[\[208b.6\]]tshogs la brten nas/_gzhan la ston par byed do/_/de nas yang byang chub sems dpa' rin chen 'od 'phro la tshangs pa chen pos 'di skad ces smras so/_/sems can ji snyed cig gis chos zab mo 'di lta bu rtogs shing shes par nus/_smras pa/_tshangs pa chen po gang 
[\[208b.7\]]sprul pa mang po'i sems dang sems las byung bas chos zab mo 'di yang dag par shes par gyur pa de snyed kyis shes so/_/tshangs pa'i rgyal pos smras pa/_sprul pa de dag nyid kyang rang bzhin yod pa ma yin na/_de dag gis sems dang /_sems las byung ba gang 
[\[209a\]]
[\[209a.1\]]nas skye bar 'gyur/_smras pa/_gang chos kyi dbyings yod pa yang ma yin/_med pa yang ma yin par yang dag par shes pa de dag gis/_zab mo de'i don shes par nus so/_/de nas tshangs pa chen pos/_bcom ldan 'das la 'di skad 
[\[209a.2\]]ces gsol to/_/bcom ldan 'das byang chub sems dpa' rin chen 'od 'phro 'di ni bsam gyis mi khyab pa ste/_chos kyi gzhung zab mo 'di la mkhas pa lags so/_/bcom ldan 'das kyis bka' stsal pa/_de de bzhin te/_tshangs pa chen po de ji ltar khyod kyis 
[\[209a.3\]]smras pa de bzhin no/_/byang chub sems dpa' rin chen 'od 'phro 'dis khyed la ji skad bstan pa bzhin du nan tan du sgrubs shig dang /_mi skye ba'i chos la bzod pa thob par 'gyur ro/_/de nas lha'i rgyal po tshangs pa chen po dang /_gzhan yang tshangs pa'i 
[\[209a.4\]]'khor de dag stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar bas byang chub sems dpa' rin chen 'od 'phro'i rkang pa gnyis la spyi bos phyag 'tshal te/_tshig 'di skad ces smras so/_/
[\[209a.5\]]deng skyes bu chen po khyod dang phrad cing bdag cag gis dam pa'i chos 'di lta bu thos par gyur pa ngo mtshar che ba lags so/_/de nas bcom ldan 'das kyis tshangs pa chen po la bka' stsal pa/_byang chub sems dpa' rin chen 'od 'phro 'di ma 'ongs pa'i dus na/_rin po 
[\[209a.6\]]che'i 'od dpal gyi snying po zhes bya ba/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul ba'i kha lo sgyur ba/_lha dang mi rnams 
[\[209a.7\]]kyi ston pa/_sangs rgyas bcom ldan 'das su 'gyur ro zhes bka' stsal to/_/de skad ces bka' stsal pa de'i tshe/_byang chub sems dpa' khri phrag sum stong gis bla na med pa yang dag par rdzogs pa'i byang chub las phyir mi ldog par gyur to/_/lha'i bu khri phrag brgyad 
[\[209b\]]
[\[209b.1\]]stong dang /_rgyal po dang /_blon po la sogs pa/_tshad med grangs med pa rnams kyis rdul med cing rdul dang bral ba'i chos la chos kyi mig rnam par dag par gyur to/_/de nas 'khor 'dus pa de'i nang na/_dge slong khri phrag lnga bcu byang chub sems dpa'i spyad pa spyod 
[\[209b.2\]]pa byang chub kyi sems las phyir mi ldog par sems pa de dag kyang /_byang chub sems dpa' rin chen 'od 'phros chos bstan pa 'di thos nas/_byang chub kyi sems phyir zhing brtan pa dang /_bsam gyis mi khyab pa bla na med pa'i smon lam yongs su rdzogs nas yang 
[\[209b.3\]]byang chub tu sems bskyed de/_so so nas rang rang gi gos gyon pa phud de/_byang chub sems dpa' la gsol nas/_bla na med pa mchog dam pa'i sems bskyed de smon lam 'di skad ces gsol to/_/bdag cag gis dge ba'i rtsa ba ci mchis pa de dag thams cad bla na med 
[\[209b.4\]]pa yang dag par rdzogs pa'i byang chub tu yongs su bsngo'o zhes smon lam btab bo/_/tshangs pa chen po dge slong de dag gis/_bsod nams de la brten nas/_ji skad smras pa bzhin nan tan du bsgrubs nas/_bskal pa chen po dgu bcu 'das pa na/_'khor ba las 
[\[209b.5\]]yongs su 'das pa'i shes pa skyes par gyur to/_/de nas bcom ldan 'das kyis dge slong de dag la bka' stsal pa/_dge slong dag khyed bskal pa grangs med pa sum cu 'das pa'i 'og tu/_bla na med pa'i sangs rgyas su 'gyur te/_bskal pa'i ming ni rgyal bar dga' 
[\[209b.6\]]ba'i 'od kyi rgyal po zhes bya ba/_yul gyi ming ni dri ma med pa'i 'od ces bya bar dus gcig tu kun kyang /_bla na med pa yang dag par rdzogs pa'i byang chub tu mngon par rdzogs par 'tshang rgya ste/_de dag kun kyang mtshan smon lam rnam par bkod pa'i rgyal po zhes bya ba yon 
[\[209b.7\]]tan gyi mtshan bcu yongs su rdzogs par 'gyur ro/_/zhes lung bstan to/_/gzhan yang tshangs pa chen po gser 'od dam pa mdo sde'i dbang po'i rgyal po gang nyan pa dang 'dzin pa de dag ni mthu dang /_gzi brjid chen po dang ldan par 'gyur te/_dper na gang la la zhig 
[\[210a\]]
[\[210a.1\]]gis/_thabs dang mi ldan pas pha rol tu phyin pa drug_/bskal pa chen po brgyad stong du spyod pa bas/_gang rigs kyi bu'am/_rigs kyi bu mo gang la la zhig gis/_gser 'od dam pa mdo sde'i dbang po'i rgyal po 'di glegs bam du bris te/_zla 
[\[210a.2\]]ba phyed phyed cing sems rtse gcig tu byas te klog cing 'don na/_bsod nams kyi phung po 'di la/_bsod nams kyi phung po snga ma des brgya'i char yang nye bar mi phod pa nas/_grangs su bgrang ba dang dper bsgrun par yang mi bzod do/_/tshangs pa chen po de lta bas na/_
[\[210a.3\]]khyod kyis rtag tu yid la bya zhing /_nan tan du bsgrub pa dang /_gzung zhing gzhan la yang yang dag par rgya cher bstan par bya'o/_/de ci'i phyir zhe na/_sngon 'das pa'i dus na nga byang chub sems dpa'i spyad pa spyod pa'i tshe/_ji ltar skyes bu dpa' bo g.yul ngor 
[\[210a.4\]]lus dang srog la mi lta ba bzhin du/_ngas kyang mdo sde'i dbang po'i rgyal po 'di gzung zhing 'dzin pa dang /_klog cing 'don pa dang /_gzhan la yang rgya cher yang dag par ston pa la thogs pa med par gyur to/_/tshangs pa chen po dper na 'khor los sgyur ba'i rgyal po 
[\[210a.5\]]nam 'jig rten na gnas kyi bar du rin po che sna bdun yang med par mi 'gyur ro/_/gal te rgyal po mi bzhugs na/_rin po che sna bdun yang mod la med par 'gyur ro/_/tshangs pa chen po de ltar de bzhin du/_gser 'od dam pa mdo sde'i dbang po'i rgyal po 'di 'jig rten 
[\[210a.6\]]na gnas kyi bar du/_bla na med pa'i chos rin po che thams cad kyang nub par mi 'gyur ro/_/mdo sde'i rgyal po 'di nam med pa na gzhan dag kyang nub par 'gyur ro/_/de lta bas na mdo sde'i rgyal po 'di sems rtse gcig tu byas te/_mnyan pa dang /_gzung ba dang /_
[\[210a.7\]]klog pa dang /_gzhan la yang rgya cher bshad pa dang /_yi ger 'drir 'jug pa dang /_lus dang srog la mi blta bas ngal ba dang /_dub pa khyad du gsod cing brtson 'grus kyi pha rol tu phyin pa la spyad par bya ste/_bsod nams kyi nang na mchog yin par nga'i 'khor rnams 
[\[210b\]]
[\[210b.1\]]kyis kyang de bzhin du bslab cing nan tan du bya'o/_/de nas tshangs pa'i rgyal po chen po la sogs te/_tshangs pa'i 'khor grangs med pa dang /_brgya byin lha'i dbang po dang /_rgyal po chen po bzhi dang /_gzhan yang gnod sbyin gyi dbang po la sogs pa de dag thams 
[\[210b.2\]]cad stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar ba btud nas/_bcom ldan 'das la 'di skad ces gsol to/_/bcom ldan 'das bdag cag gis kyang gser 'od dam pa mdo sde'i dbang 
[\[210b.3\]]po'i rgyal po 'di bsrung ba dang yongs su rgyas par bgyi'o/_/chos 'di ston pa'i tshe bgegs dang bar chad kun bsal te/_dge bar 'gyur ba dang /_kha dog dang /_mthu yongs su rdzogs pa dang /_spobs pa thogs pa med pa dang /_lus dang sems bde bar 'gyur ba dang /_
[\[210b.4\]]de'i 'khor rnams kyang bde ba nyams su myong ba dang /_gang na gnas pa'i yul 'khor de yang mu ge dang dgra'i 'jigs pa dang /_mi ma yin pas 'tshe ba zhig mchis na yang bdag cag lha'i 'khor gyis yongs su bsrungs pas/_de dag bde zhing skyid pa dang /_gnod 
[\[210b.5\]]pa rnams ma byung bar gyur na/_de dag kyang bdag cag lha'i mthu lags par 'tshal bar bgyi'o/_/gang la la zhig mdo sde 'di la mchod cing rim gro bgyid na/_de la bdag cag gis sangs rgyas bcom ldan 'das dang 'dra bar mchod cing rim gro bgyi'o/_/de 
[\[210b.6\]]nas bcom ldan 'das kyis lha'i rgyal po tshangs pa chen po la sogs te/_tshangs pa'i 'khor de dag dang /_rgyal po chen po bzhi dang /_gnod sbyin gyi dbang po la sogs pa rnams la legs so zhes bka' stsal te/_legs so legs so/_/rigs kyi bu khyod kyis 
[\[210b.7\]]dam pa'i chos zab mo 'di yang thos/_mdo sde'i dbang po 'di dang 'di 'dzin pa la bsrung ba dang /_bskyab pa'i sems bskyed pa des bsod nams kyi khyad par tshad med pa dang ldan pas myur du bla na med pa yang dag par rdzogs pa'i byang chub mngon par rdzogs par 'tshang 
[\[211a\]]
[\[211a.1\]]rgya'o/_/bcom ldan 'das kyis de skad ces bka' stsal nas/_tshangs pa'i rgyal po la sogs pa bcom ldan 'das kyis gsungs pa la mngon par bstod do/_/gser 'od dam pa mdo sde'i dbang po'i rgyal po las stong pa nyid la brten nas 
[\[211a.2\]]bsam pa yongs su rdzogs pa zhes bya ba'i le'u ste bcu pa'o//_//de nas rgyal po chen po rnam thos kyi bu dang /_rgyal po chen po yul 'khor srung dang /_rgyal po chen po 'phags skyes po dang /_rgyal po chen po mig mi bzang stan las langs te/_bla 
[\[211a.3\]]gos phrag pa gcig tu bgos nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa bcom ldan 'das gser 'od dam pa mdo 
[\[211a.4\]]sde'i dbang po'i rgyal po 'di ni de bzhin gshegs pa thams cad kyis gsungs pa/_de bzhin gshegs pa thams cad kyis gzigs pa/_de bzhin gshegs pa thams cad kyis dgongs pa/_byang chub sems dpa'i tshogs thams cad kyis yongs su bzung ba/_
[\[211a.5\]]lha'i tshogs thams cad kyis phyag bgyis pa/_lha'i tshogs thams cad kyis mchod pa/_lha'i dbang po'i tshogs thams cad kyis mngon par bstod pa/_'jig rten skyong ba thams cad kyis mchod cing bsngags te/_brjod nas rab tu bkur ba/_lha'i khang khyim 
[\[211a.6\]]thams cad snang bar bgyid pa/_sems can thams cad la mchog tu bde ba thams cad rab tu sbyin par bgyid pa/_sems can dmyal ba dang /_dud 'gro'i skye gnas dang /_gshin rje'i 'jig rten gyi sdug bsngal thams cad skems pa/_'jigs pa thams cad kyi 
[\[211a.7\]]rgyun gcod pa/_pha rol gyi dmag tshogs thams cad rab tu zlog pa/_mu ge'i ya nga ba thams cad rab tu zhi bar bgyid pa/_nad kyi ya nga ba thams cad rab tu zhi bar bgyid pa/_gza'i gnod pa thams cad sel ba/_mchog tu zhi bar bgyid pa/_mya ngan dang nyon 
[\[211b\]]
[\[211b.1\]]mongs pa thams cad rab tu zhi bar bgyid pa/_gnod pa rnam pa sna tshogs rab tu zhi bar bgyid pa/_gnod pa 'bum rab tu 'joms par bgyid lags so/_/btsun pa bcom ldan 'das gser 'od dam pa mdo sde'i dbang po'i rgyal po 'di 'khor gyi nang du rgya 
[\[211b.2\]]cher yang dag par rab tu bshad na/_chos mnyan pa chos bdud rtsi'i khu ba 'dis bdag cag rgyal po chen po dpung dang g.yog tu bcas pa bzhi'i lha'i lus 'di gzi byin chen pos rnam par 'phel bar 'gyur ro/_/bdag cag gi lus la brtson pa dang /_stobs 
[\[211b.3\]]dang mthu yang bskyed par 'gyur/_gzi brjid dang /_dpal dang /_phun sum tshogs pa yang bdag cag gi lus la 'jug par 'gyur te/_btsun pa bcom ldan 'das bdag cag rgyal po chen po bzhi ni chos dang ldan pa/_chos smra ba chos kyi rgyal po lags te/_
[\[211b.4\]]btsun pa bcom ldan 'das bdag cag ni chos kyis/_lha dang /_klu dang /_gnod sbyin dang /_lha ma yin dang /_nam mkha' lding dang /_dri za dang /_mi 'am ci dang /_lto 'phye chen po rnams kyi rgyal po bgyi'o/_/'byung po'i tshogs mi bzad pa/_snying rje ma mchis pa/_
[\[211b.5\]]gzhan gyi gzi byin 'phrog pa rnams bzlog par bgyi'o/_/btsun pa bcom ldan 'das bdag cag rgyal po chen po bzhi/_gnod sbyin gyi sde dpon chen po nyi shu rtsa brgyad dang /_gnod sbyin 'bum 'phrag du ma dang lhan cig tu rtag par rgyun du lha'i mig rnam par 
[\[211b.6\]]dag pa/_mi'i las 'das pas 'dzam bu'i gling thams cad la blta bar bgyi/_bsrung bar bgyi/_yongs su bskyang bar bgyi ste/_btsun pa bcom ldan 'das de'i slad du/_bdag cag rgyal po chen po bzhi/_'jig rten skyong zhes ming du chags so/_/btsun 
[\[211b.7\]]pa bcom ldan 'das gang su dag 'dzam bu'i gling 'dir pha rol gyi dmag tshogs kyis yul 'joms par 'gyur ram/_mu ge'i ya nga ba'am/_nad kyi ya nga ba'am/_gnod pa sna tshogs brgya dang /_gnod pa stong dang /_gnod pa 'bum dag gis gtses par 'gyur ba 
[\[212a\]]
[\[212a.1\]]na/_btsun pa bcom ldan 'das bdag cag rgyal po chen po bzhis gser 'od dam pa mdo sde'i dbang po'i rgyal po 'di 'dzin pa'i dge slong chos smra ba de dag la bskul bar bgyi'o/_/btsun pa bcom ldan 'das nam bdag cag rgyal po chen po 
[\[212a.2\]]bzhis/_rdzu 'phrul dang /_byin gyis rlabs kyis dge slong chos smra ba de dag bskul ba na/_yul gang dang gang du mchis par gser 'od dam pa mdo sde'i dbang po'i rgyal po 'di yul de dang de dag tu rgya cher yang dag par ston par 'gyur te/_gang dag gnod 
[\[212a.3\]]pa sna tshogs brgya dang /_gnod pa sna tshogs stong yul du 'byung ba 'di lta bu 'di dag rab tu zhi bar 'gyur ro/_/btsun pa bcom ldan 'das mi'i rgyal po gang gi yul du mdo sde'i dbang po 'dzin pa'i dge slong chos smra ba de dag mchi bar 'gyur ba'i yul de dag tu/_gser 'od 
[\[212a.4\]]dam pa mdo sde'i dbang po'i rgyal po 'di yang bsnyen par 'gyur ro/_/btsun pa bcom ldan 'das nam mi'i rgyal pos gser 'od dam pa mdo sde'i dbang po'i rgyal po 'di mnyan te thos nas/_mdo sde'i dbang po 'di 'dzin pa'i dge slong de dag phyir rgol ba thams cad las 
[\[212a.5\]]kun tu srung bar bgyid/_yongs su bskyab pa dang /_yongs su 'dzin pa dang /_yongs su skyong bar bgyid na/_btsun pa bcom ldan 'das bdag cag rgyal po chen po bzhis/_mi'i rgyal po de'i yul thams cad na gnas pa'i sems can rnams kun tu bsrung bar 
[\[212a.6\]]bgyi/_yongs su bskyab pa dang /_yongs su gzung ba dang /_yongs su bskyang ba dang /_zhi ba dang bde legs su 'gyur bar bgyi'o/_/btsun pa bcom ldan 'das mi'i rgyal pos nam/_dge slong ngam/_dge slong ma'am/_dge bsnyen nam/_dge bsnyen ma 
[\[212a.7\]]mdo sde'i dbang po 'dzin pa la bde bar sbyar ba thams cad kyis bde bar bgyid na/_btsun pa bcom ldan 'das bdag cag rgyal po chen po bzhis/_mi'i rgyal po de'i yul thams cad na gnas pa'i sems can rnams la/_bde ba'i yo byad thams cad kyis bde ba dang 
[\[212b\]]
[\[212b.1\]]yo byad thams cad phun sum tshogs par bgyi'o/_/btsun pa bcom ldan 'das/_nam mi'i rgyal pos dge slong ngam/_dge slong ma'am/_dge bsnyen nam/_dge bsnyen ma mdo sde'i dbang po 'di 'dzin pa la/_bsti stang bgyid/_bla mar bgyid/_rim gror bgyid cing 
[\[212b.2\]]mchod na/_btsun pa bcom ldan 'das bdag cag rgyal po chen po bzhis/_mi'i rgyal po chen po de la/_rgyal po thams cad pas ches bsti stang du bgyi/_ches bla mar bgyi/_ches rim gror bgyi/_ches mchod par bgyi ste/_yul thams cad du yang rab tu 
[\[212b.3\]]bsngags par bgyi'o/_/gser 'od dam pa mdo sde'i dbang po'i rgyal po las/_rgyal po chen po bzhis lha dang mi la rnam par lta ba zhes bya ste le'u bcu gcig pa'o//_//bam po drug pa/_de nas bcom ldan 'das kyis rgyal po chen po bzhi la legs 
[\[212b.4\]]so zhes bya ba byin te/_rgyal po chen po dag legs so legs so/_/rgyal po chen po khyed yang legs so legs so/_/'di lta ste/_khyod ni sngon gyi rgyal ba la lhag par bya ba byas pa/_dge ba'i rtsa ba rnams bskyed pa/_sangs rgyas bye ba khrag khrig 'bum phrag 
[\[212b.5\]]mang po la bsnyen bkur byas pa/_chos dang ldan pa/_chos smra ba/_chos kyi rgyal po/_chos kyis lha dang mi rnams kyi rgyal po byed pa'o/_/'di lta ste/_khyod ni yun ring por sems can thams cad la phan pa'i sems dang ldan pa/_bde ba dang byams pa'i sems 
[\[212b.6\]]dang ldan pa/_sems can thams cad la phan pa dang /_bde bar bya ba'i lhag pa'i bsam pa la zhugs pa mi phan pa thams cad 'gog pa/_sems can thams cad la bde ba thams cad nye bar bsgrub par brtson pa yin te/_rgyal po chen po khyed bzhis mi'i rgyal 
[\[212b.7\]]po gser 'od dam pa mdo sde'i dbang po'i rgyal po 'di la mchod pa dang /_rim gro byed par brtson pa de dag la kun tu bsrung ba gyis shig_/yongs su bskyab pa dang /_yongs su gzung ba dang /_yongs su bskyang ba dang /_zhi ba dang bde legs su 'gyur bar 
[\[213a\]]
[\[213a.1\]]gyis shig_/des na rgyal po chen po dpung dang g.yog dang /_gnod sbyin 'bum phrag du ma dang /_bcas pa khyed bzhis/_'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi chos kyi tshul kun 
[\[213a.2\]]tu bsrung bar 'gyur ro/_/yongs su bskyang ba dang /_yongs su gzung bar yang 'gyur ro/_/des na rgyal po chen po dpung dang g.yog dang /_gnod sbyin 'bum phrag du ma dang bcas pa khyed bzhis/_lha dang /_lha ma yin du g.yul 'gyed pa na rgyal bar 'gyur 
[\[213a.3\]]ro/_/lha ma yin rnams pham par 'gyur ro/_/'di ltar gser 'od dam pa mdo sde'i dbang po'i rgyal po pha rol gyi dmag tshogs thams cad 'dul bar byed pa 'di'i phyir/_dge slong ngam/_dge slong ma'am/_dge bsnyen nam/_dge bsnyen ma mdo sde'i dbang po 
[\[213a.4\]]'dzin pa de dag la kun tu bsrung ba gyis shig_/yongs su bskyab pa dang /_yongs su gzung ba dang /_yongs su bskyang ba dang /_zhi ba dang bde legs su 'gyur bar gyis shig_/de nas rgyal po chen po rnam thos kyi bu dang /_rgyal po chen po yul 'khor srung 
[\[213a.5\]]dang /_rgyal po chen po 'phags skyes po dang /_rgyal po chen po mig mi bzang stan las langs te/_bla gos phrag pa gcig tu bgos nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom 
[\[213a.6\]]ldan 'das la 'di skad ces gsol to/_/btsun pa bcom ldan 'das ma 'ongs pa'i dus na/_gser 'od dam pa mdo sde'i dbang po'i rgyal po 'di grong ngam/_grong khyer ram/_grong rdal lam/_ljongs sam/_yul 'khor ram/_rgyal po'i pho brang 'khor gang du spyod 
[\[213a.7\]]par 'gyur ba dang /_mi'i rgyal po gang dang gang gi yul du spyod par 'gyur ba dang /_btsun pa bcom ldan 'das mi'i rgyal por 'gyur ba gang la la zhig_/lha'i dbang po'i dam tshig rgyal po'i bstan bcos 'dis rgyal po bgyid cing /_rtag par rgyun du gser 'od dam pa 
[\[213b\]]
[\[213b.1\]]mdo sde'i dbang po'i rgyal po 'di nyan tam/_rim gro bgyid dam/_mchod pa bgyid dam/_dge slong ngam/_dge slong ma'am/_dge bsnyen nam/_gang dge bsnyen ma mdo sde'i dbang po'i rgyal po 'dzin pa de dag la yang bsti stang du bgyid/_btsun par bgyid/_rim gro 
[\[213b.2\]]bgyid cing mchod de rtag par rgyun du gser 'od dam pa mdo sde'i dbang po'i rgyal po nyan na/_chos mnyan pa'i chu bo'i chus/_chos bdud rtsi'i khu ba 'dis bdag cag rgyal po chen po dpung dang g.yog tu bcas pa bzhi dang /_gnod sbyin 'bum phrag du ma'i lha'i lus 'di 
[\[213b.3\]]dag gzi byin chen po rnam par 'phel bar 'gyur/_bdag cag la brtson 'grus dang mthu stobs chen por yang bgyid par 'gyur/_bdag cag gi gzi brjid dang dpal dang phun sum tshogs pa yang rnam par 'phel bar 'gyur ro/_/btsun pa bcom ldan 'das bdag 
[\[213b.4\]]cag rgyal po chen po bzhi dpung dang g.yog tu bcas pa gnod sbyin 'bum phrag du ma dang lus bltar mi gda' bar bgyis te/_da ltar dang /_ma 'ongs pa'i dus na/_grong ngam/_grong khyer ram/_grong rdal lam/_yul 'khor ram/_pho brang 'khor gang na 
[\[213b.5\]]gser 'od dam pa mdo sde'i dbang po'i rgyal po 'di spyod par 'gyur ba de dag tu mchi bar bgyi'o/_/mi'i rgyal po gser 'od dam pa mdo sde'i dbang po'i rgyal po 'di nyan pa dang /_rim gro bgyid pa dang /_mchod pa bgyid pa de dag la kun tu bsrung bar bgyi'o/_/
[\[213b.6\]]yongs su bskyab pa dang /_yongs su gzung ba dang /_yongs su bskyang ba dang /_chad pa spang ba dang /_zhi ba dang /_bde legs su 'gyur bar bgyi'o/_/rgyal po'i pho brang 'khor de dag dang /_yul 'khor de dag dang /_yul de dag kyang kun tu bsrung bar 
[\[213b.7\]]bgyi'o/_/yongs su bskyab pa dang /_yongs su gzung ba dang /_yongs su bskyang ba dang /_chad pa spang ba dang /_zhi ba dang /_bde legs su 'gyur bar bgyi'o/_/yul de dag kyang 'jigs pa dang /_gnod pa dang /_'khrug pa thams cad las yongs su 
[\[214a\]]
[\[214a.1\]]thar bar bgyi'o/_/pha rol gyi dmag tshogs rnams kyang slar bzlog par bgyi'o/_/mi'i rgyal po gang la la gser 'od dam pa mdo sde'i dbang po'i rgyal po 'di nyan pa dang /_rim gro bgyid pa dang /_mchod pa bgyid pa de'i dgra zla 'dab nye 
[\[214a.2\]]ba'i rgyal po gzhan zhig mchis la/_btsun pa bcom ldan 'das nam dgra zla 'dab nye ba de'i rgyal po de 'di snyam du bdag dpung gi tshogs yan lag bzhi pa dang lhan cig tu yul der song ste/_yul de rnam par gzhig go snyam du sems bskyed na/_btsun 
[\[214a.3\]]pa bcom ldan 'das de'i tshe de'i dus na/_gser 'od dam pa mdo sde'i dbang po'i rgyal po 'di'i gzi brjid kyi mthus dgra zla 'dab nye ba'i rgyal po de rgyal po gzhan dag dang g.yul 'gyed par 'gyur/_rang gi yul du phyin na yang yul 'khrug par 'gyur/_rgyal po'i 'khrug 
[\[214a.4\]]pa mi bzad pa yang 'byung bar 'gyur/_yul du gza' dang /_nad kyang 'byung bar 'gyur/_yul du brel ba sna tshogs brgya dag kyang 'byung bar 'gyur ro/_/btsun pa bcom ldan 'das nam dgra zla 'dab nye ba'i rgyal po de rang gi yul du phyin na/_gnod pa sna 
[\[214a.5\]]tshogs brgya dang /_brel ba sna tshogs brgya 'di lta bu 'byung ngo /_/btsun pa bcom ldan 'das dgra zla 'dab nye ba'i rgyal po de yan lag bzhi pa'i dmag bsogs te/_pha rol gyi dmag tshogs su mchi ba'i slad du/_rang gi yul nas byung ste/_dpung gi tshogs 
[\[214a.6\]]yan lag bzhi pa dang lhan cig tu yul der mchi 'tshal ba dang /_gang na gser 'od dam pa mdo sde'i dbang po'i rgyal po 'di gnas pa'i yul de rnam par gzhig par 'tshal bar gyur na/_btsun pa bcom ldan 'das bdag cag rgyal po chen po bzhi dpung dang 
[\[214a.7\]]g.yog tu bcas pa/_gnod sbyin 'bum phrag du ma dang lhan cig tu lus mi gda' bar bgyis te/_der mchi bar bgyi'o/_/pha rol gyi dmag tshogs de shul du zhugs pa las kyang /_de nyid nas ldog par bgyi'o/_/brel ba sna tshogs brgya dag kyang nye bar bsgrub 
[\[214b\]]
[\[214b.1\]]par bgyi'o/_/bgegs kyang bgyi'o/_/'di lta ste/_yul der pha rol gyi dmag tshogs de mchir yang mi nus na/_yul gzhig par bgyid par lta ga la 'gyur/_de nas bcom ldan 'das kyis rgyal po chen po bzhi po de dag la legs so zhes bya ba byin te/_
[\[214b.2\]]rgyal po chen po dag legs so legs so/_/rgyal po chen po dag khyed yang legs so/_/khyed bskal pa grangs med pa bye ba khrag khrig 'bum phrag du mar yang dag par bsgrubs pa/_bla na med pa yang dag par rdzogs pa'i byang chub 'di'i phyir/_mi'i rgyal po 
[\[214b.3\]]gser 'od dam pa mdo sde'i dbang po'i rgyal po 'di nyan pa dang /_rim gro byed pa dang /_mchod pa byed pa de dag la kun tu bsrung bar gyis shig_/yongs su bskyab pa dang /_yongs su gzung ba dang /_yongs su bskyang ba dang /_chad pa spang ba dang /_zhi ba dang /_
[\[214b.4\]]bde legs su 'gyur bar gyis shig_/rgyal po'i pho brang 'khor de dag dang /_grong khyer de dag dang /_yul 'khor de dag dang /_yul de dag kyang kun tu srungs shig_/yongs su bskyab pa dang /_yongs su gzung ba dang /_yongs su bskyang ba dang /_chad pa 
[\[214b.5\]]spang ba dang /_zhi ba dang /_bde legs su 'gyur bar gyis shig_/yul de dag kyang 'jigs pa dang /_gnod pa dang /_'khrug pa thams cad las yongs su thar bar gyis shig_/pha rol gyi dmag tshogs rnams kyang zlog par gyis shig_/'dzam bu'i gling 
[\[214b.6\]]thams cad na gnas pa'i mi'i rgyal po de dag mi 'thab pa dang /_mtshang mi 'dru ba dang /_mi rtsod pa dang /_mi 'gyed par bya ba la spro bar gyis shig_/rgyal po chen po dpung dang g.yog tu bcas pa khyed bzhis/_'dzam bu'i gling 'dir nam grong khyer brgyad khri bzhi 
[\[214b.7\]]stong de dag na/_rgyal po brgyad khri bzhi stong po de dag rang rang gi yul la mngon par dga' ba dang /_rgyal srid kyi dbang phyug des mngon par dga' ba dang /_rang gi nor gyi phung pos phan tshun rnam par mi 'tshe ba dang /_phan tshun rnam par 'tshe ba mi skyed pa dang /_rang gis 
[\[215a\]]
[\[215a.1\]]ji ltar sngon gyi las bsags pas rgyal po thob pa'i rang gi rgyal srid kyi dbang phyug gis dga' ba dang /_phan tshun du yul 'jig par mi byed pa dang /_yul gzhig pa'i phyir pha rol gyis mi gnod pa dang /_nam 'dzam bu'i gling 'dir grong 
[\[215a.2\]]khyer brgyad khri bzhi stong dag na/_rgyal po brgyad khri bzhi stong de dag phan tshun du byams pa'i sems su 'gyur/_byams pa'i sems dang /_phan pa'i sems su 'gyur te/_phan tshun du mi 'thab/_mtshang mi 'dru/_mi rtsod mi 'gyed par rang rang gi yul dag na 
[\[215a.3\]]dga' bar 'gyur na/_de'i phyir rgyal po chen po dpung dang g.yog tu bcas pa khyed bzhis/_'dzam bu'i gling 'di rgyas par 'gyur/_lo legs par 'gyur/_nyams dga' bar 'gyur/_skye bo dang mi mang pos gang bar 'gyur/_sa yang byin can du 'gyur/_
[\[215a.4\]]dus dang /_zla ba dang /_zla ba phyed dang /_lo khyud kor thams cad kyang yang dag pa'i dus dang ldan par 'gyur/_gza' dang /_rgyu skar dang /_zla ba dang /_nyi ma yang nyin mtshan du legs par rgyu bar 'gyur/_char pa'i rgyun kyang sa la dus dus su 'bab par 'gyur/_
[\[215a.5\]]'dzam bu'i gling thams cad na gnas pa'i sems can rnams kyang /_nor dang 'bru thams cad 'byor par 'gyur/_longs spyod che ba dang /_ser sna med par 'gyur/_gtong ba dang ldan par 'gyur/_dge ba bcu'i las kyi lam dang ldan par 'gyur/_phal cher 
[\[215a.6\]]bde 'gro mtho ris kyi 'jig rten du skye bar 'gyur/_lha'i khang khyim rnams kyang /_lha dang lha'i bu rnams kyis gang bar 'gyur ro/_/rgyal po chen po dag gang la la zhig mi'i rgyal por gyur la/_gser 'od dam pa mdo sde'i dbang po'i rgyal po 'di nyan par 'gyur te/_
[\[215a.7\]]rim gro byas/_mchod pa byas/_dge slong ngam/_dge slong ma'am/_dge bsnyen nam/_dge bsnyen ma mdo sde'i dbang po 'dzin pa de dag la yang bsti stang byed/_bla mar byed/_rim gror byed/_mchod par byed cing rgyal po chen po khyod bzhi dpung dang g.yog tu bcas 
[\[215b\]]
[\[215b.1\]]par gnod sbyin 'bum phrag du ma la snying brtse ba'i phyir/_rtag par rgyun du gser 'od dam pa mdo sde'i dbang po'i rgyal po 'di nyan na/_chos mnyan pa'i chu klung /_chos bdud rtsi'i khu ba 'dis/_khyed cag gi lus 'di dag tshim par 'gyur ro/_/khyed kyi lha'i lus 
[\[215b.2\]]'di dag gi gzi byin chen po yang rnam par 'phel lo/_/khyed kyi brtson 'grus dang mthu stobs kyang skyed do/_/khyed kyi gzi brjid dang /_dpal dang /_phun sum tshogs pa yang rnam par 'phel bar 'gyur ro/_/mi'i rgyal po des de bzhin gshegs pa dgra bcom 
[\[215b.3\]]pa yang dag par rdzogs pa'i sangs rgyas shAkya thub pa nga la yang mchod pa bsam gyis mi khyab pa rgya chen po yangs pa byas par 'gyur ro/_/mi'i rgyal po de 'das pa dang /_ma 'ongs pa dang /_da ltar byung ba'i de bzhin gshegs pa bye ba khrag khrig 'bum phrag du ma la 
[\[215b.4\]]yang yo byad bsam gyis mi khyab pa/_rgya che ba yangs pa thams cad kyis mchod pa byas par 'gyur ro/_/des na mi'i rgyal po de la bsrung ba chen po byas par 'gyur ro/_/des na mi'i rgyal po de la kun tu bsrung ba dang /_yongs su bskyab pa dang /_yongs su gzung 
[\[215b.5\]]ba dang /_yongs su bskyang ba dang /_chad pa spang ba dang /_zhi ba dang /_bde legs su 'gyur ba byas par 'gyur ro/_/btsun mo dam pa dang /_rgyal bu rnams dang /_btsun mo'i 'khor thams cad dang /_rgyal po'i pho brang 'khor thams cad kyang bsrung ba chen po 
[\[215b.6\]]byas par 'gyur ro/_/yongs su bskyab pa dang /_yongs su gzung ba dang /_yongs su bskyang ba dang /_chad pa spang ba dang /_zhi ba dang /_bde legs su 'gyur ba byas par 'gyur ro/_/rgyal po'i pho brang 'khor na gnas pa'i lha thams cad kyang ches gzi brjid dang 
[\[215b.7\]]ldan pa dang /_ches stobs dang ldan pa dang /_bde ba dang yid bde ba bsam gyis mi khyab pa dang ldan par 'gyur/_dga' ba sna tshogs myong bar 'gyur/_grong khyer de dag dang /_yul 'khor de dag kyang kun tu bsrung bar 'gyur/_yongs su bskyang bar 'gyur/_gnod 
[\[216a\]]
[\[216a.1\]]pa med par 'gyur/_dgra med par 'gyur/_pha rol gyi dmag tshogs thams cad kyis mi brdzi ba dang /_gnod pa med pa dang /_'khrug pa med par 'gyur ro/_/de skad ces bka' stsal pa dang /_bcom ldan 'das la rgyal po chen po rnam 
[\[216a.2\]]thos kyi bu dang /_rgyal po chen po yul 'khor srung dang /_rgyal po chen po 'phags skyes po dang /_rgyal po chen po mig mi bzang dang /_de dag gis 'di skad ces gsol to/_/btsun pa bcom ldan 'das mi'i rgyal po gang la la zhig gis gser 'od dam pa 
[\[216a.3\]]mdo sde'i dbang po'i rgyal po 'di yang nyan 'tshal bar 'gyur/_bdag nyid la yang bsrung ba chen po bgyid 'tshal bar 'gyur/_btsun mo dam pa dang /_rgyal bu rnams dang /_rgyal po'i bu mo rnams dang /_btsun mo'i 'khor gyi tshogs rnams la yang /_
[\[216a.4\]]bsrung ba chen po bgyid 'tshal bar 'gyur/_rgyal po'i pho brang 'khor de thams cad la yang zhi ba dang /_bde legs su 'gyur ba chen po bsam gyis mi khyab pa/_mchog tu khyad par du 'phags pa/_bla na med pa bgyid 'tshal bar 'gyur/_tshe 'di nyid la bdag 
[\[216a.5\]]gi rgyal srid kyi dbang phyug chen po bsam gyis mi khyab pa rnam par 'phel bar bgyid 'tshal bar 'gyur/_rgyal po nyid bsam gyis mi khyab pa dang ldan par 'gyur/_bsod nams kyi phung po dpag tu ma mchis pa yang yongs su 'dzin 'tshal bar 'gyur/_bdag gi yul 
[\[216a.6\]]thams cad kyang kun tu bsrung 'tshal bar 'gyur/_yongs su bskyang 'tshal bar 'gyur/_rang gi yul na gnod pa ma mchis pa dang /_dgra ma mchis pa dang /_pha rol gyi dmag tshogs kyis mi brdzi ba dang /_nad 'go ba ma mchis pa dang /_'khrug pa ma mchis 
[\[216a.7\]]par bgyid 'tshal bar gyur na/_btsun pa bcom ldan 'das mi'i rgyal po des g.yeng ba ma mchis pa'i sems dang /_gus pa dang bcas pa'i sems dang /_rim gro dang bcas pas gser 'od dam pa mdo sde'i dbang po'i rgyal po 'di/_bsti stang du bgyis te 
[\[216b\]]
[\[216b.1\]]mnyan par bgyi'o/_/gser 'od dam pa mdo sde'i dbang po'i rgyal po 'di mnyan pa'i slad du/_mi'i rgyal po des/_rgyal po'i pho brang khyad par du 'phags par mchi bar bgyi'o/_/der mchis nas kyang /_rgyal po'i pho brang spos chab sna tshogs kyis chag 
[\[216b.2\]]chag gdab cing /_me tog sil ma sna tshogs dgram par bgyi'o/_/spos chab sna tshogs kyis chag chag btab pa der chos kyi khri mthon po rgyan sna tshogs kyis legs par brgyan pa bsham par bgyi'o/_/phyogs der gdugs dang /_rgyal mtshan dang /_ba 
[\[216b.3\]]dan sna tshogs kyis legs par brgyan par bgyi'o/_/mi'i rgyal po des lus bkru bar bgyi'o/_/gos dri rab tu bda' ba/_gos sar pa mdzes pa bgos nas/_rgyan sna tshogs kyis brgyan par bgyi'o/_/bdag gi stan rab tu dma' ba gding 
[\[216b.4\]]bar bgyi ste/_stan de la mchis nas/_rgyal po'i rgyags pas dregs par mi bgyi'o/_/der rgyal srid kyi dbang phyug la chags par mi bgyi'o/_/rgyags pa dang /_nga rgyal dang /_dregs pa thams cad rnam par spangs pa'i sems kyis/_gser 'od dam 
[\[216b.5\]]pa mdo sde'i dbang po'i rgyal po 'di mnyan par bgyi'o/_/dge slong chos smra ba de la yang ston par 'du shes bskyed par bgyi'o/_/mi'i rgyal po des de'i tshe de'i dus na/_btsun mo dam pa dang /_rgyal bu rnams dang /_rgyal po'i bu mo rnams dang /_btsun mo'i 
[\[216b.6\]]'khor gyi tshogs rnams la sdug pa dang /_phan pas blta bar bgyi'o/_/btsun mo dam pa rnams dang /_rgyal bu rnams dang /_rgyal po'i bu mo rnams la tshig snyan pa smra bar bgyi'o/_/btsun mo'i 'khor gyi tshogs thams cad la yang tshig snyan pa smra bar 
[\[216b.7\]]bgyi'o/_/chos mnyan pa'i phyir mchod pa rnam pa sna tshogs sbyor du stsal bar bgyi'o/_/dga' ba bsam gyis mi khyab cing mtshungs pa ma mchis pas/_bdag tshim par bgyi'o/_/dga' ba dang bde ba bsam gyis mi khyab pas bde bar bgyi'o/_/dbang po bde 
[\[217a\]]
[\[217a.1\]]bar bgyi'o/_/bdag nyid don chen po thob par bsam par bgyi'o/_/bdag dga' ba chen pos dga' bar bgyi'o/_/rab tu dga' ba chen po bskyed nas/_chos smra ba bsu bar bgyi'o/_/de skad ces gsol pa dang /_bcom ldan 'das 
[\[217a.2\]]kyis rgyal po chen po bzhi la 'di skad ces bka' stsal to/_/rgyal po chen po dag de'i tshe de'i dus na/_mi'i rgyal po des gos thams cad dkar po sar pa mdzes pa bgo bar bya'o/_/spud pa dang /_rgyan sna tshogs kyis bdag legs par brgyan par bya'o/_/gdugs 
[\[217a.3\]]dkar po yang gzung bar bya'o/_/rgyal po'i mthu chen po dang /_rgyal po'i bkod pa chen pos bkra shis tha dad pa sna tshogs thogs te/_rgyal po'i pho brang de nas byung la chos smra ba de bsu ba'i phyir der 'gro bar bya'o/_/de ci'i phyir zhe na/_mi'i rgyal pos der gom pa ji 
[\[217a.4\]]snyed bor ba/_de snyed kyi bskal pa bye ba khrag khrig phrag 'bum gyi 'khor ba phyir bsnyil bar 'gyur/_de snyed kyi 'khor los sgyur ba'i rgyal rigs bye ba khrag khrig 'bum phrag 'thob par 'gyur/_der gom pa ji snyed bor ba de snyed du tshe 'di la rgyal srid kyi dbang phyug chen po 
[\[217a.5\]]bsam gyis mi khyab pa 'phel bar 'gyur/_bskal pa bye ba khrag khrig 'bum phrag du mar gnas yangs shing rgya che ba/_lha'i gzhal med khang rin po che sna bdun las byas pa dag 'thob par 'gyur/_mi rnams kyis rgyal rigs dang /_lha'i rgya che zhing rgya che ba 'bum 
[\[217a.6\]]phrag du ma 'thob par 'gyur/_skye ba thams cad du dbang phyug chen po thob par 'gyur/_tshe ring bar 'gyur/_yun ring du 'tsho bar 'gyur/_spobs pa dang ldan par 'gyur/_tshig gzung bar 'os par 'gyur/_grags pa dang ldan par 'gyur/_brjod pa shin tu rgya 
[\[217a.7\]]che bar 'gyur/_bsngags par 'os par 'gyur/_lha dang mi dang lha ma yin du bcas pa'i 'jig rten la phan par 'gyur/_lha dang mi rnams kyi bde ba rgya che zhing rgya che ba thob par 'gyur/_stobs che bar 'gyur/_tshan po che chen po'i stobs kyi shugs dang ldan zhing gzugs 
[\[217b\]]
[\[217b.1\]]bzang bar 'gyur/_mdzes pa dang /_blta na sdug pa dang /_kha dog bzang po rgyas pa mchog dang ldan par 'gyur/_skye ba thams cad du de bzhin gshegs pa dang phrad par 'gyur/_dge ba'i bshes gnyen rnams rnyed par 'gyur/_bsod nams kyi phung po dpag 
[\[217b.2\]]tu med pa yongs su gzung bar 'gyur te/_rgyal po chen po dag yon tan gyi phan yon 'di lta bu dag mthong nas/_mi'i rgyal po des dpag tshad tsam du chos smra ba la bsu bar bya/_dpag tshad brgya dang /_dpag tshad stong du yang bsu bar bya/_chos smra ba de la ston 
[\[217b.3\]]par 'du shes bskyed par bya'o/_/yang 'di snyam du de bzhin gshegs pa dgra bcom pa yang dag par rdzogs pa'i sangs rgyas shAkya thub pa deng bdag gi rgyal po'i pho brang 'dir 'jug par 'gyur ro/_/deng de bzhin gshegs pa dgra bcom pa yang dag par rdzogs 
[\[217b.4\]]pa'i sangs rgyas shAkya thub pa/_bdag gi rgyal po'i pho brang 'dir bshos gsol bar 'gyur ro/_/deng bdag gis de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i chos 'jig rten thams cad dang mi mthun pa mnyan par bya'o/_/
[\[217b.5\]]deng bdag gis chos mnyan pa 'dis bla na med pa yang dag par rdzogs pa'i byang chub las phyir mi ldog par bya'o/_/deng bdag gis de bzhin gshegs pa bye ba khrag khrig 'bum phrag du ma mnyes par byas par 'gyur ro/_/deng bdag gis 'das pa dang /_ma byon 
[\[217b.6\]]pa dang /_da ltar byung ba'i sangs rgyas bcom ldan 'das rnams la/_mchod pa chen po bsam gyis mi khyab pa yangs shing rgya che ba byas par 'gyur ro/_/deng bdag gis sems can dmyal ba dang /_dud 'gro'i skye gnas dang /_gshin rje'i 'jig rten gyi sdug 
[\[217b.7\]]bsngal thams cad shin tu rgyun chad par 'gyur ro/_/deng bdag gis tshangs pa'i dbang po'i rgyal po nyid kyi lus bye ba khrag khrig 'bum phrag du ma 'thob pa dag gi dge ba'i rtsa ba'i sa bon bskyed par 'gyur ro/_/deng bdag gis brgya byin nyid kyi lus bye ba khrag khrig 'bum 
[\[218a\]]
[\[218a.1\]]phrag du ma 'thob pa dag gi dge ba'i rtsa ba'i sa bon bskyed par 'gyur ro/_/deng bdag gis 'khor los sgyur ba'i rgyal po nyid kyi lus bye ba khrag khrig 'bum phrag du ma 'thob pa dag gi dge ba'i rtsa ba'i sa bon bskyed par 'gyur ro/_/deng bdag gis 
[\[218a.2\]]bskal pa bye ba khrag khrig 'bum phrag du mar 'khor ba las yongs su thar bar byas par 'gyur ro/_/deng bdag gis bsod nams kyi phung po dpag tu med pa bla na med pa yangs shing rgya che ba bsam gyis mi khyab pa yongs su gzung bar 'gyur ro/_/deng bdag gis btsun 
[\[218a.3\]]mo'i 'khor gyi tshogs thams cad la bsrung ba chen po byas par 'gyur ro/_/deng bdag gis rgyal po'i pho brang 'khor 'dir zhi ba dang bde legs su 'gyur ba bsam gyis mi khyab pa/_mchog tu khyad par du 'phags pa bla na med pa byas par 'gyur ro/_/deng bdag gis yul 
[\[218a.4\]]'di dag thams cad kun tu bsrungs par 'gyur ro/_/yongs su bskyangs pa dang /_gnod pa med pa dang /_dgra med pa dang /_pha rol gyi dmag tshogs thams cad kyis mi brdzi ba dang /_nad 'go ba med pa dang /_'khrug pa med par 'gyur ro snyam du sems bskyed 
[\[218a.5\]]par bya'o/_/rgyal po chen po dag dge slong ngam/_dge slong ma'am/_dge bsnyen nam/_dge bsnyen ma gser 'od dam pa mdo sde'i dbang po'i rgyal po 'di 'dzin pa/_de dag la mi'i rgyal po de dam pa'i chos la gus pa de lta bus bsti stang byed/_bla mar byed/_rim gror 
[\[218a.6\]]byed/_mchod par byed cing /_rgyal po chen po khyed bzhi dpung dang g.yog tu bcas pa dang /_lha'i tshogs de dag dang gnod sbyin 'bum phrag du ma dag la shas kyis dam pa byin na/_mi'i rgyal po de bsod nams mngon par 'du byed pa dang /_dge ba mngon par 'du byed pa de 
[\[218a.7\]]dang /_tshe 'di'i lus kyi rgyal srid kyi dbang phyug chen po bsam gyis mi khyab pa des rnam par 'phel bar 'gyur/_tshe 'di la rgyal po'i gzi brjid chen po bsam gyis mi khyab pa dang ldan par 'gyur ro/_/dpal dang /_phun sum tshogs pa dang /_gzi brjid kyis kyang 
[\[218b\]]
[\[218b.1\]]brgyan par 'gyur ro/_/phyir rgol ba thams cad dang /_dgra thams cad chos dang mthun par shin tu tshar chod par 'gyur ro/_/de skad ces bka' stsal pa dang /_bcom ldan 'das la rgyal po chen po bzhi po de dag gis 'di skad ces gsol to/_/btsun pa bcom ldan 
[\[218b.2\]]'das gang la la zhig mi'i rgyal por gyur la/_de chos la gus pa de lta bus/_gser 'od dam pa mdo sde'i dbang po'i rgyal po nyan la/_dge slong ngam/_dge slong ma'am/_dge bsnyen nam/_dge bsnyen ma mdo sde'i dbang po'i rgyal po 'di 'dzin pa de dag la yang 
[\[218b.3\]]bsti stang bgyid/_bla mar bgyid/_rim gror bgyid/_mchod par bgyid cing /_rgyal po chen po bdag cag gi slad du/_rgyal po'i pho brang de shin tu dag par phyag dar bgyid/_spos chab sna tshogs kyis chag chag legs par 'debs la/_bdag cag rgyal po 
[\[218b.4\]]chen po bzhi dang /_lhan cig tu thun mong du chos mnyan pa de nyan cing bdag dang lha thams cad kyi slad du dge ba'i rtsa ba'i shas cung zad cig sbyin par bgyid na/_btsun pa bcom ldan 'das dge slong chos smra ba de chos kyi stan la mchis ma thag tu/_mi'i rgyal po des 
[\[218b.5\]]bdag cag rgyal po chen po bzhi'i don gyi slad du/_spos sna tshogs kyis bdug par bgyi'o/_/btsun pa bcom ldan 'das gser 'od dam pa mdo sde'i dbang po'i rgyal po de la mchod pa'i slad du/_bdug pas bdugs ma thag tu spos sna tshogs rnams las/_
[\[218b.6\]]spos dang bdug pa sna tshogs kyi 'khri shing dag 'byung bar 'gyur te/_de dag skad cig thang cig yud tsam de la/_rgyal po chen po bdag cag bzhi'i rang rang gi khang pa'i steng gi bar snang la/_spos dang bdug pa sna tshogs kyi 'khri shing dag gi gdugs rnams su gnas 
[\[218b.7\]]par 'gyur ro/_/spos kyi dri rgya chen po yang mnam par 'gyur/_gser gyi kha dog lta bu'i snang ba 'byung bar 'gyur zhing snang ba des bdag cag gi khang pa rnams kyang snang ba bgyis par 'gyur ro/_/btsun pa bcom ldan 'das spos dang /_bdug pa sna tshogs kyi 'khri 
[\[219a\]]
[\[219a.1\]]shing dag skad cig thang cig yud tsam de la mi mjed kyi bdag po tshangs pa dang /_lha rnams kyi dbang po brgya byin dang /_lha mo chen mo dbyangs can dang /_lha mo chen mo brtan ma dang /_gnod sbyin gyi sde dpon chen po yang dag shes dang /_gnod sbyin gyi 
[\[219a.2\]]sde dpon chen po nyi shu rtsa brgyad dang /_lha'i bu dbang phyug chen po dang /_gnod sbyin gyi sde dpon chen po lag na rdo rje dang /_gnod sbyin gyi sde dpon chen po nor bu bzang dang /_'phrog ma'i bu lnga brgya 'khor dang ldan pa dang /_klu'i rgyal po chen po ma dros pa dang /_klu'i rgyal po 
[\[219a.3\]]chen po rgya mtsho dang /_de dag rang rang gi khang pa'i steng gi bar snang la byung ste/_spos dang bdug pa sna tshogs kyi 'khri shing gi gdugs rnams su gnas par 'gyur/_spos dri sna tshogs rgya chen po yang mnam par 'gyur/_khang pa rnams kyi nang du gser du snang ba 'byung bar 
[\[219a.4\]]'gyur zhing /_snang ba des gnas thams cad snang ba bgyis par 'gyur ro/_/de skad ces gsol pa dang /_bcom ldan 'das kyis rgyal po chen po bzhi la 'di skad ces bka' stsal to/_/rgyal po chen po dag rgyal po chen po khyed bzhi'i rang rang gi khang pa rnams kyi steng gi bar 
[\[219a.5\]]snang la/_spos dang bdug pa sna tshogs kyi 'khri shing de dag gdugs rnams su gnas par ma zad do/_/de ci'i phyir zhe na/_rgyal po chen po dag_/mi'i rgyal po des gser 'od dam pa mdo sde'i dbang po'i rgyal po 'di la mchod pa'i phyir/_spos sna tshogs de dag gis bdugs ma thag 
[\[219a.6\]]tu lag na pog snod cig thogs pa de las/_spos dang bdug pa sna tshogs kyi 'khri shing rnams 'byung bar 'gyur te/_de dag skad cig thang cig yud tsam de la stong gsum gyi stong chen po'i 'jig rten gyi khams 'di dag thams cad na gang na zla ba bye ba phrag brgya dang /_nyi ma bye ba phrag 
[\[219a.7\]]brgya dang /_rgya mtsho chen po bye ba phrag brgya dang /_ri'i rgyal po ri rab bye ba phrag brgya dang /_ri'i rgyal po 'khor yug dang /_'khor yug chen po bye ba phrag brgya dang /_gling chen po bzhi pa'i 'jig rten gyi khams bye ba phrag brgya dang /_rgyal chen bzhi'i ris kyi lha bye ba phrag brgya dang 
[\[219b\]]
[\[219b.1\]]sum cu rtsa gsum bye ba phrag brgya nas/_'du shes med 'du shes med min du nye bar song ba'i bar gyi lha bye ba phrag brgya dang /_stong gsum gyi stong chen po'i 'jig rten gyi khams de dag thams cad du sum cu rtsa gsum gyi lha'i ris bye ba phrag brgya po thams cad na/_lha dang /_klu dang /_
[\[219b.2\]]gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i tshogs rnams kyi rang rang gi khang pa dag gi steng gi bar snang la/_spos dang bdug pa sna tshogs kyi 'khri shing de dag gdugs rnams su gnas par 'gyur/_spos dri 
[\[219b.3\]]rgya chen po yang mnam par 'gyur/_lha'i khang pa rnams su gser gyi kha dog lta bu'i snang ba yang 'byung bar 'gyur zhing snang ba des kyang lha'i khang pa rnams snang ba byas par 'gyur ro/_/rgyal po chen po dag 'di ltar stong gsum gyi stong chen po'i 'jig rten gyi khams na/_
[\[219b.4\]]lha'i khang pa thams cad kyi steng gi bar snang la/_spos dang bdug pa'i 'khri shing de dag gdugs rnams su gnas pa de bzhin du/_gser 'od dam pa mdo sde'i dbang po'i rgyal po 'di la mchod pa'i phyir/_mi'i rgyal po des/_spos sna tshogs de dag gis bdugs ma 
[\[219b.5\]]thag tu/_gser 'od dam pa mdo sde'i dbang po'i rgyal po 'di'i gzi brjid kyi mthus/_spos dang bdug pa sna tshogs kyi 'khri shing dag 'byung bar 'gyur te/_de dag skad cig thang cig yud tsam de la kun tu phyogs bcu'i 'jig rten gyi khams du ma/_gang gA'i klung gi 
[\[219b.6\]]bye ma snyed dag gi sangs rgyas kyi zhing bye ba khrag khrig 'bum phrag rnams su de bzhin gshegs pa bye ba khrag khrig 'bum phrag du ma/_gang gA'i klung gi bye ma snyed dag gi bar snang la/_spos dang bdug pa sna tshogs kyi 'khri shing rnams su gnas par 'gyur/_de dag 
[\[219b.7\]]kyang sangs rgyas bye ba khrag khrig 'bum phrag du ma la/_spos dang bdug pa sna tshogs rgya che zhing rgya che ba mnam par 'gyur/_gser gyi kha dog lta bu'i snang ba 'byung bar 'gyur zhing /_snang ba des kyang sangs rgyas kyi zhing bye ba khrag khrig 'bum phrag du ma gang gA'i klung gi 
[\[220a\]]
[\[220a.1\]]bye ma snyed dag snang ba byas par 'gyur ro/_/rgyal po chen po dag cho 'phrul chen po de lta bu de dag byung ma thag tu de bzhin gshegs pa bye ba khrag khrig 'bum phrag du ma gang gA'i klung gi bye ma snyed dag chos smra ba de la dgongs par 'gyur te/_
[\[220a.2\]]skyes bu dam pa legs so legs so/_/skyes bu dam pa khyod gser 'od dam pa mdo sde'i dbang po'i rgyal po'i tshul 'di lta bu zab mo'i don 'di lta bu zab mor snang ba 'di lta bu yon tan bsam gyis mi khyab pa dang ldan pa 'di lta bu 'di rgya cher yang dag par rab tu 
[\[220a.3\]]'chad par 'dod pa khyod yang legs so legs so/_/zhes bya ba sbyin par 'gyur ro/_/su tha na gser 'od dam pa mdo sde'i dbang po'i rgyal po 'di nyan pa'i sems can de dag kyang /_dge ba'i rtsa ba ngan ngon dang ldan par mi 'gyur na/_gang dag 'dzin pa dang /_'chang 
[\[220a.4\]]ba dang /_'chad pa dang /_klog pa dang /_kun chub par byed pa dang /_'khor la rgya cher yang dag par rab tu ston pa lta smos kyang ci dgos/_/de ci'i slad du zhe na/_skyes bu dam pa gser 'od dam pa mdo sde'i dbang po'i rgyal po 'di thos nas thos ma thag tu/_byang chub sems dpa' 
[\[220a.5\]]bye ba khrag khrig 'bum phrag du ma bla na med pa yang dag par rdzogs pa'i byang chub las phyir mi ldog par 'gyur ba'i phyir ro/_/de nas phyogs bcu kun du sangs rgyas kyi zhing bye ba khrag khrig 'bum phrag du ma gang gA'i klung gi bye ma snyed dag na/_de bzhin gshegs pa bye ba 
[\[220a.6\]]khrag khrig 'bum phrag du ma rang rang gi sangs rgyas kyi zhing na bzhugs pa dag gis/_de'i tshe de'i dus na/_tshig mthun pa dang /_ngag mthun pa dang /_sgra skad mthun pas dge slong chos smra ba chos kyi khri stan la 'dug pa de la 'di skad ces bka' stsal to/_/skyes bu dam pa 
[\[220a.7\]]khyod ma 'ongs pa'i dus na byang chub kyi snying por 'gro bar 'gyur/_skyes bu dam pa khyod byang chub kyi snying po mchog dam par song ste/_shing gi rgyal po'i drung du 'dug nas/_'jig rten gsum po thams cad las khyad par du 'phags pa sems can thams cad las rab tu 
[\[220b\]]
[\[220b.1\]]'das pa'i brtul zhugs dang /_dka' thub spyod pa'i stobs skyed pa'i byin gyis brlabs dka' ba spyod pa bye ba khrag khrig 'bum phrag du ma dag ston par 'gyur/_skyes bu dam pa khyod byang chub kyi snying por legs par brgyan par byed par 'gyur/_skyes bu 
[\[220b.2\]]dam pa khyod stong gsum gyi stong chen po'i 'jig rten gyi khams thams cad yongs su skyob par 'gyur/_skyes bu dam pa khyod shing gi rgyal po'i drung du 'dug ste/_bdud kyi sde bsam gyis mi khyab pa/_gzugs rab tu 'jigs 'jigs ltar 'dug pa/_
[\[220b.3\]]mi sdug pa ston pa/_gzugs mi sdug pa sna tshogs dag las rgyal bar 'gyur/_skyes bu dam pa khyod byang chub kyi snying po mchog dam par song ste/_bla na med pa yang dag par rdzogs pa'i byang chub dpe med par rab tu zhi ba rdul dang bral ba zab mo mngon par 
[\[220b.4\]]rdzogs par 'tshang rgya bar 'gyur/_skyes bu dam pa khyod rdo rje'i gdan snying po brtan pa la 'dug ste/_chos kyi 'khor lo rgyal ba thams cad kyis mngon par bstod pa/_mchog tu zab pa/_bla na med pa rnam pa bcu gnyis rab tu bskor bar 'gyur/_skyes bu dam pa 
[\[220b.5\]]khyod chos kyi rnga chen po bla na med pa brdung bar 'gyur/_skyes bu dam pa khyod chos kyi dung bla na med pa 'bud par 'gyur/_skyes bu dam pa khyod chos kyi rgyal mtshan chen po bsgreng bar 'gyur/_skyes bu dam pa khyod chos kyi sgron ma bla na med pa 'bar ba byed par 'gyur/_
[\[220b.6\]]skyes bu dam pa khyod chos kyi char bla na med pa 'bebs par 'gyur/_skyes bu dam pa khyod nyon mongs pa'i dgra 'bum phrag du ma las rgyal bar 'gyur/_skyes bu dam pa khyod sems can bye ba khrag khrig 'bum phrag du ma shin tu 'jigs su rung ba/_'jigs pa chen po'i rgya 
[\[220b.7\]]mtsho las sgrol bar 'gyur/_skyes bu dam pa khyod sems can bye ba khrag khrig 'bum phrag du ma dag_/'khor ba'i 'khor ba las yongs su thar bar byed par 'gyur/_skyes bu dam pa khyod sangs rgyas bye ba khrag khrig 'bum phrag du ma dag mnyes par byed par 'gyur ro/_/
[\[221a\]]
[\[221a.1\]]de skad ces bka' stsal pa dang /_bcom ldan 'das la rgyal po chen po bzhi po de dag gis 'di skad ces gsol to/_/btsun pa bcom ldan 'das mi'i rgyal po gser 'od dam pa mdo sde'i dbang po'i rgyal po'i yon tan tshe 'di dang /_ma 'ongs pa na 'byung 
[\[221a.2\]]ba 'di lta bu 'di dag mthong ba/_sangs rgyas 'bum phrag du ma la dge ba'i rtsa ba skyed pa/_bsod nams kyi phung po dpag tu ma mchis pa yongs su 'dzin pa mthong nas/_snying brtse ba'i slad du/_btsun pa bcom ldan 'das bdag cag rgyal po chen po bzhi dpung dang 
[\[221a.3\]]g.yog tu bcas pa dang /_gnod sbyin 'bum phrag du ma rang rang gi khang pa na mchis pa dag_/spos dang bdug pa sna tshogs kyi 'khri shing dag gi gdugs kyis bskul ma thag tu/_lus mi gda' bar bgyis te/_mi'i rgyal po de'i khang pa brtsegs pa phyag dar ma mchis 
[\[221a.4\]]pa/_legs par phyag dar bgyis pa/_spos chab sna tshogs kyis chag chag legs par btab pa rgyan sna tshogs kyis legs par brgyan pa'i rgyal po'i pho brang ga la ba der chos mnyan pa'i slad du mchis par bgyi'o/_/mi mjed kyi bdag po tshangs pa dang /_lha rnams kyi dbang 
[\[221a.5\]]po brgya byin dang /_lha mo chen mo dbyangs can dang /_lha mo chen mo dpal dang /_sa'i lha mo brtan ma dang /_gnod sbyin gyi sde dpon chen po yang dag shes dang /_gnod sbyin gyi sde dpon chen po nyi shu rtsa brgyad dang /_lha'i bu dbang phyug chen po dang /_gnod sbyin gyi sde 
[\[221a.6\]]dpon chen po lag na rdo rje dang /_gnod sbyin gyi sde dpon chen po nor bu bzang dang /_'phrog ma'i bu lnga brgya'i 'khor can dang /_klu'i rgyal po ma dros pa dang /_klu'i rgyal po rgya mtsho dang /_lha bye ba khrag khrig 'bum phrag du ma dag lus mi gda' bar bgyis te/_mi'i rgyal po de'i 
[\[221a.7\]]pho brang rgyan sna tshogs kyis brgyan pa de ga la ba dang /_chos smra ba de'i chos kyi khri stan mthon po rgyan sna tshogs kyis legs par brgyan pa/_me tog bkram pa'i sa la bshams par 'gyur ba ga la ba der chos mnyan pa'i slad du mchis par 'gyur ro/_/btsun pa bcom ldan 'das 
[\[221b\]]
[\[221b.1\]]bdag cag rgyal po chen po bzhi dpung dang g.yog tu bcas pa/_gnod sbyin 'bum phrag du ma de dag thams cad mthun par bgyis te/_mi'i rgyal po dge ba'i grogs bgyid pa/_dge ba thob par bgyid pa/_bla na med pa chos kyi sbyin pa chen po sbyin pa de la/_chos bdud 
[\[221b.2\]]rtsi'i khu ba 'dis tshim par gyur ma thag tu/_mi'i rgyal po de la kun du bsrung bar bgyi'o/_/yongs su bskyab pa dang /_yongs su gzung ba dang /_yongs su bskyang ba dang /_zhi ba dang /_bde legs su 'gyur bar bgyi'o/_/mi'i rgyal po'i pho brang de dang /_grong khyer de dang /_
[\[221b.3\]]yul de yang kun du bsrung bar bgyi'o/_/yongs su bskyab pa dang /_yongs su gzung ba dang /_yongs su bskyang ba dang /_zhi ba dang bde legs su 'gyur bar bgyi'o/_/chad pa spang bar yang bgyi'o/_/yul der yang 'jigs pa dang /_gnod pa dang /_nad 'go ba dang /_
[\[221b.4\]]'khrug pa thams cad las yongs su thar bar bgyi'o/_/btsun pa bcom ldan 'das gang la la zhig mi'i rgyal por gyur te/_mi'i rgyal po de'i yul du/_gser 'od dam pa mdo sde'i dbang po'i rgyal po 'di 'byung la/_btsun pa bcom ldan 'das mi'i rgyal po de/_dge slong 
[\[221b.5\]]ngam/_dge slong ma'am/_dge bsnyen nam/_dge bsnyen ma gser 'od dam pa mdo sde'i dbang po'i rgyal po 'di 'dzin pa dag la bsti stang mi bgyid/_bla mar mi bgyid/_rim gror mi bgyid/_mchod par mi bgyid na/_bdag cag rgyal po chen po bzhi dang /_
[\[221b.6\]]gnod sbyin bye ba khrag khrig 'bum phrag du ma la chos mnyan pa 'di dang chos bdud rtsi'i khu ba 'dis tshim par mi bgyid/_rim gror mi bgyid/_lha'i lus 'di dag gi gzi byin yang rnam par 'phel bar mi bgyid do/_/bdag cag gi brtson 'grus dang /_mthu dang stobs 
[\[221b.7\]]kyang mi skyed/_bdag cag gi lus la gzi brjid dang /_dpal dang phun sum tshogs pa yang rnam par 'phel bar mi bgyid pa lags so/_/btsun pa bcom ldan 'das bdag cag rgyal po chen po bzhi dpung dang g.yog tu bcas pa dang /_gnod sbyin bye ba khrag khrig 
[\[222a\]]
[\[222a.1\]]'bum phrag du ma dag gis yul de yal bar dor bar bgyi'o/_/btsun pa bcom ldan 'das bdag cag gis yul de yal bar bor na/_yul na gnas pa'i lha'i tshogs thams cad kyis kyang /_yul de yal bar 'dor bar 'gyur ro/_/btsun pa 
[\[222a.2\]]bcom ldan 'das lha rnams kyis yul de yal bar bor na/_yul der yul rnam par 'khrug pa sna tshogs 'byung bar 'gyur/_rgyal po'i 'khrug pa mi bzad pa dag 'byung bar 'gyur/_yul gang na gnas pa'i sems can thams cad kyang 'thab pa skye ba dang /_mtshang 
[\[222a.3\]]'dru ba skye ba dang /_rtsod pa skye bar 'gyur/_dngogs pa dang 'gyed par 'gyur ba dang /_gza' dang nad rnam pa sna tshogs yul du 'byung bar 'gyur ro/_/phyogs tha dad pa nas skar mda' ltung bar 'gyur/_gza' dang rgyu skar rnams kyang phan tshun mi mthun par gda' bar 'gyur/_
[\[222a.4\]]dgung zla 'char ba na nyi ma lta bur gda' bar 'gyur/_zla ba'i gza' dang /_nyi ma'i gza' 'byung bar 'gyur/_nyi ma dang zla ba nam mkha' la gnas pa yang rtag par rgyun du sgra gcan gyi gnod pa dang ldan par 'gyur/_dus dus su nam mkha' la 'ja'i kha dog lta bu 'khyil bar 'gyur/_
[\[222a.5\]]sa yang g.yo bar 'gyur/_sa la gnas pa'i khron pa yang sgra 'byin pa grag par 'gyur/_yul du rlung drag po ldang bar 'gyur/_char pa drag po 'bab par 'gyur/_yul du mu ge'i ya nga ba 'byung bar 'gyur/_pha rol gyi dmag tshogs kyis yul 'joms par 'gyur/_
[\[222a.6\]]yul de phung bar 'gyur sems can de dag kyang nyon mongs pa mang bar 'gyur/_yul de nyams mi dga' bar 'gyur ro/_/btsun pa bcom ldan 'das bdag cag rgyal po chen po bzhi dpung dang g.yog du bcas pa dang /_gnod sbyin 'bum phrag du ma dang yul na gnas 
[\[222a.7\]]pa'i lha dang klu rnams kyis yul de yal bar bor na/_yul der 'di lta bu'i gnod pa rnam pa sna tshogs brgya dang /_gnod pa stong 'byung bar 'gyur ro/_/btsun pa bcom ldan 'das/_gang la la zhig mi'i rgyal por gyur la/_de bdag nyid la kun du bsrung ba chen po 
[\[222b\]]
[\[222b.1\]]bgyid 'tshal bar gyur/_rgyal po'i bde ba sna tshogs yun ring por myong bar 'tshal bar gyur/_bde ba thams cad bstabs pa'i sems kyi rgyal po nyid bgyid 'tshal bar gyur/_yul na gnas pa'i sems can thams cad bde bar bgyid 'tshal bar gyur/_pha rol gyi dmag 
[\[222b.2\]]tshogs thams cad pham par bgyid 'tshal bar gyur/_yul thams cad du yun ring du yongs su skyong 'tshal bar gyur/_chos kyi rgyal po nyid bgyid 'tshal bar gyur/_rang gi yul yang 'jigs pa dang /_gnod pa dang /_nad 'go ba dang /_'khrug pa thams cad las 
[\[222b.3\]]yongs su thar bar bgyid 'tshal bar gyur na/_btsun pa bcom ldan 'das mi'i rgyal po des gdon mi 'tshal bar gser 'od dam pa mdo sde'i dbang po'i rgyal po 'di mnyan par bgyi/_dge slong ngam/_dge slong ma'am/_dge bsnyen nam/_dge bsnyen ma mdo sde'i dbang 
[\[222b.4\]]po 'dzin pa de dag la yang bsti stang bgyi/_bla mar bgyi/_rim gror bgyi/_mchod pa bgyi/_bdag cag rgyal po chen po bzhi dpung dang g.yog tu bcas pa rnams kyang /_chos mnyan pa'i dge ba'i rtsa ba bsags pa 'di dang /_chos bdud rtsi'i khu ba 'dis tshim par bgyi/_
[\[222b.5\]]bdag cag gi lha'i lus 'di dag gi gzi byin chen po yang rnam par 'phel bar bgyi'o/_/de ci'i slad du zhe na/_btsun pa bcom ldan 'das/_mi'i rgyal po des gdon mi 'tshal bar/_gser 'od dam pa mdo sde'i dbang po'i rgyal po 'di mnyan par bgyi ste/_btsun pa 
[\[222b.6\]]bcom ldan 'das tshangs pa'i dbang pos 'jig rten pa dang /_'jig rten las 'das pa'i bstan bcos rnam pa sna tshogs ji snyed pa bstan pa dag dang /_lha'i dbang po brgya byin gyis bstan bcos rnam pa sna tshogs ji snyed pa bstan pa dag dang /_drang srong mngon par shes pa 
[\[222b.7\]]lnga can rnam pa sna tshogs dag gis sems can dag gi don gyi slad du/_'jig rten pa dang /_'jig rten las 'das pa'i bstan bcos rnam pa sna tshogs ji snyed bstan pa dag pas ches mchog ches khyad par du 'phags pa gser 'od dam pa mdo sde'i dbang po'i rgyal po 'di ni/_btsun 
[\[223a\]]
[\[223a.1\]]pa bcom ldan 'das tshangs pa'i dbang po 'bum phrag de dag dang /_brgya byin bye ba khrag khrig 'bum phrag du ma dang /_drang srong mngon par shes pa lnga can bye ba khrag khrig 'bum phrag du ma thams cad pas ches mchog ches khyad par du 'phags pa'i de bzhin 
[\[223a.2\]]gshegs pas/_sems can rnams kyi don gyi slad du rgya cher yang dag par rab tu bshad pa lags so/_/ci nas kyang 'dzam bu'i gling thams cad na gnas pa'i mi rnams kyi rgyal pos rgyal po nyid bgyi ba dang /_ci nas sems can thams cad bde bar 'gyur ba dang /_ci nas rang 
[\[223a.3\]]gi yul kun du bsrungs par 'gyur ba dang /_yongs su bskyangs par 'gyur ba dang /_ci nas yul thams cad na gnod pa dang /_dgra ma mchis par 'gyur ba dang /_ci nas pha rol gyi dmag tshogs rnams pham ste/_phyir phyogs par 'gyur ba dang /_ci nas yul de dag 
[\[223a.4\]]na nad 'go ba ma mchis shing /_'khrug pa ma mchis par 'gyur ba dang /_ci nas yul thams cad chos kyis 'khrug pa ma mchis shing /_mi rdzi bar 'gyur ba dang /_ci nas mi'i rgyal po de dag gis/_rang rang gi yul rnams su chos kyi sgron ma chen po 'bar bar bgyis shing /_
[\[223a.5\]]snang bar bgyis par 'gyur ba dang /_ci nas lha'i khang khyim thams cad lha dag dang /_lha'i bu rnams kyis gang bar 'gyur ba dang /_ci nas bdag cag rgyal po chen po bzhi dpung dang g.yog tu bcas pa dang /_gnod sbyin 'bum phrag du ma dang /_'dzam bu'i gling na gnas 
[\[223a.6\]]pa'i lha'i tshogs thams cad tshim pa dang /_rim gro bgyid par 'gyur ba dang /_ci nas bdag cag gi lha'i lus 'di dag gzi byin chen pos rnam par 'phel bar 'gyur ba dang /_ci nas bdag cag gi lus la brtson 'grus dang stobs dang /_mthu chen po skyed par 'gyur ba dang /_ci 
[\[223a.7\]]nas bdag cag gi lus la gzi brjid dang /_dpal dang /_phun sum tshogs pa rab tu 'jug par 'gyur ba dang /_ci nas 'dzam bu'i gling thams cad du lo legs shing nyams dga' la/_skye bo dang mi mang pos gang bar 'gyur ba dang /_ci nas 'dzam bu'i gling thams cad na gnas 
[\[223b\]]
[\[223b.1\]]pa'i sems can rnams bde bar 'gyur ba dang /_dga' ba sna tshogs myong bar 'gyur ba dang /_ci nas sems can thams cad bskal pa bye ba khrag khrig 'bum phrag du mar lha dang mi'i bde ba rgya che zhing rgya che ba dag myong bar 'gyur ba dang /_sangs rgyas bcom ldan 'das 
[\[223b.2\]]rnams dang lhan cig gnas par 'gyur ba dang /_ma 'ongs pa'i dus na/_bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de dag thams cad/_da lta na bcom ldan 'das de bzhin gshegs pa dgra bcom pa yang dag par 
[\[223b.3\]]rdzogs pa'i sangs rgyas kyis tshangs pa'i dbang po bye ba khrag khrig phrag 'bum dag pas ches 'phags pa'i thugs rje chen po'i stobs dang ldan pa'i byin gyis brlabs dang /_brgya byin bye ba khrag khrig phrag 'bum dag gi lha'i shes pa bas/_ches 'phags pa de 
[\[223b.4\]]bzhin gshegs pa'i mkhyen pa bla na med pa dang /_drang srong mngon par shes pa lnga can rnam pa sna tshogs kyi tshogs bye ba khrag khrig 'bum phrag du ma thams cad bas ches 'phags pa'i byin gyis brlabs kyis/_de bzhin gshegs pa dgra bcom pa yang dag par rdzogs pa'i 
[\[223b.5\]]sangs rgyas kyis/_sems can thams cad kyi don gyi slad du/_gser 'od dam pa mdo sde'i dbang po'i rgyal po 'di/_'dzam bu'i gling 'dir rgya cher yang dag par rab tu bshad do/_/mi'i rgyal po'i dgos pa dang /_rgyal po'i bstan bcos dang /_rgyal po'i bgyi ba 
[\[223b.6\]]gang dag 'dzam bu'i gling thams cad na mchis pa dang /_gang dag gis sems can 'di dag thams cad bde bar 'gyur ba de dag thams cad/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis/_gser 'od dam pa mdo sde'i 
[\[223b.7\]]dbang po'i rgyal po 'di nye bar bstan/_yongs su brjod/_yang dag par rab tu bshad do/_/btsun pa bcom ldan 'das rgyu de dang rkyen des mi'i rgyal po des/_gdon mi 'tshal bar/_gser 'od dam pa mdo sde'i dbang po'i rgyal po 'di gus par mnyan par bgyi/_gus par rim gror 
[\[224a\]]
[\[224a.1\]]bgyi/_gus par mchod par bgyi'o//_/de skad ces gsol pa dang /_bcom ldan 'das kyis rgyal po chen po bzhi la 'di skad ces bka' stsal to/_/de'i phyir rgyal po chen po khyed bzhi dpung dang g.yog tu bcas pas/_gdon mi za bar mi'i rgyal po gser 
[\[224a.2\]]'od dam pa mdo sde'i dbang po'i rgyal po 'di nyan pa dang /_rim gro byed pa dang mchod pa byed pa de dag kun tu bsrung ba'i phyir spro ba rgya cher gyis shig_/rgyal po chen po dag dge slong ngam/_dge slong ma'am/_dge bsnyen nam/_dge bsnyen ma gang mdo sde'i dbang po 'di 'dzin pa 
[\[224a.3\]]de dag kyang /_sangs rgyas kyi mdzad pa 'dzin du chug cig dang /_de dag lha dang mi dang lha ma yin du bcas pa'i 'jig rten 'di la sangs rgyas kyi mdzad pa byed par 'gyur/_gser 'od dam pa mdo sde'i dbang po'i rgyal po 'di rgya cher yang dag par rab tu 'chad par 'gyur te/_
[\[224a.4\]]rgyal po chen po khyed bzhis ci nas mdo sde'i dbang po 'dzin pa'i dge slong ngam/_dge slong ma'am/_dge bsnyen nam/_dge bsnyen ma bsrung ba dang /_gnod pa med pa dang /_nad med pa dang /_'khrug pa med pa dang /_sems bde bar 'gyur zhing /_gser 'od dam 
[\[224a.5\]]pa mdo sde'i dbang po'i rgyal po 'di yang dag par rab tu ston par 'gyur bar/_dge slong ngam/_dge slong ma'am/_dge bsnyen nam/_dge bsnyen ma mdo sde'i dbang po 'dzin pa de dag kun du bsrung bar bya/_yongs su bskyab pa dang /_yongs su gzung ba dang /_yongs 
[\[224a.6\]]su bskyang ba dang /_zhi ba dang /_bde legs su 'gyur bar bya'o/_/de nas rgyal po chen po rnam thos kyi bu stan las langs te/_'di skad ces gsol to/_/bcom ldan 'das bdag la yid bzhin gyi nor bu zhes bgyi ba'i gzungs mchis pa 'di/_sems can gang la 
[\[224a.7\]]la dag 'dzin cing 'chang bar mos pa de la/_bsod nams dpag tu ma mchis par 'gyur ba dang /_rtag tu de la bdag gis bsrung zhing bskyabs pas/_de'i sdug bsngal thams cad bsal te/_bde bar gnas par bgyi'o/_/bsod nams dang ye shes kyi tshogs kyang 
[\[224b\]]
[\[224b.1\]]bskyed par bgyi'o/_/gang gzungs sngags 'di 'dzin par 'dod pas lus bsrung ba'i phyir sngags 'di sngar brjod par bya'o/_/na mo bai shra ba NA ya/_ma hA rA dzA ya/_tad+ya thA/_ra ra ra ra/_ku no ku no/_khu no khu no/_ru no ru no/_sa ba sa ba/_ka ra ka ra/_ma hA bi 
[\[224b.2\]]ka raM/_ma hA bi ka raM/_ma hA kA la/_ma hA rA dza/_rak+Sha rak+Sha tu mAM/_sarba satwA nAny+tsa swA hA/_bcom ldan 'das sngags 'di skud pa dkar po la sngags lan re bzlas shing mdud pa lan re bor te/_de ltar lan bdun byas nas/_dpung pa la btags na don de nges par 
[\[224b.3\]]'grub par 'gyur ro/_/de nas khang pa dben pa'i nang du khrus byas la gos gtsang ma gyon te/_spos gu gul dang /_tsan+dan dang /_ga bur dang /_du ru ska dang /_a ga ru dang /_spos dkar po la sogs pa 'di dag cha mnyam par sbyar ba'i spos kyis mchod cing /_sngags 'di 
[\[224b.4\]]bzlas pas rgyal po chen po rnam thos kyi bu spyan drang bar bya'o/_/na mo bai shra ba NA ya/_ma hA d+ha na dA ya/_tsaN+De shwa rA ya/_A kar+Sha/_a pa ra dzi ta/_tsaN+De shwa ra/_pa ra ma/_kA ru Ni ka_/sarba satwA/_hi ta tsin+tA/_ma ma d+ha na bar d+ho/_par+ye shwa ra swa yam/_A kar+Sha ya swA hA/_
[\[224b.5\]]sngags 'di lan bdun bzlas pa'i 'og tu rtsa ba'i sngags bzlas par bya'o/_/sngags 'di 'don pa'i dus su dkon mchog gsum dang /_rgyal po chen po rnam thos kyi bu la sngar phyag 'tshal bar bya'o/_/rgyal po chen po rnam thos kyi bu ni sems can thams cad kyi bsam pa 
[\[224b.6\]]skong zhing nor sbyin pas sems can thams cad bde bar mdzad pa'i phyir yid bzhin gyi nor bu zhes bya ba'i sngags 'di bzlas na/_sems can de dag yid bzhin du bde ba rnyed par 'gyur ro/_/de nas lha'i rgyal po rnam thos kyi bus bcom ldan 'das kyi spyan sngar yid bzhin gyi nor bu zhes 
[\[224b.7\]]bya ba'i sngags kyi snying po 'di smras so/_/na mo rat+na tra yA ya/_na mo bai shra ba NA ya/_ma hA rA dzA ya/_tad+ya thA/_si mi si mi/_su mu su mu/_tsaN+Da tsaN+Da/_tsa ra tsa ra/_sa ra sa ra/_ka ra ka ra/_ki li ki li/_ku ru ku ru/_mu ru mu ru/_tsu ru tsu ru/_san+d+hu ya/_At+ma nAM/_
[\[225a\]]
[\[225a.1\]]ni ta t+ya na/_an+tar+d+hA tu swA hA/_na mo bai shra ba NA ya swA hA/_d+ha na dA ya swA hA/_ma no ra tha pa ri pU ra ya swA hA/_sngags 'di sngar lan stong bzlas pa'i 'og tu khang pa dben pa'i nang du lci bas dkyil 'khor chung ngu zhig byas te bshos ci 'byor pas mchod par 
[\[225a.2\]]bya'o/_/spos dam pa bsregs pa'i du ba'i rgyun mi 'chad par bya zhing nyin mtshan du sems rtse gcig pas sngags kyi snying po 'di bdag nyid kyis thos pa tsam du bzlas pa byas na/_de nas rgyal po chen po rnam thos kyi bu'i sras dzi nar sha b+ha zhes bya ba gzhon nu'i gzugs kyis 
[\[225a.3\]]de'i gan du mchis te nga'i yab la ci zhig gsol zhes dri bar byed do/_/de nas des bdag ni dkon mchog gsum la mchod pa'i phyir/_nor zhig gsol gyis stsol cig ces smros shig_/de nas sras dzi nar sha b+has yab la gsol ba/_skyes bu dam pa zhig dkon 
[\[225a.4\]]mchog gsum la mchod pa'i phyir/_nor zhig gsol lo zhes gsol pa dang /_yab kyis khyod myur du song la nyin gcig bzhin du kA pa Na brgya brgya byin cig ces bka' stsal to/_/de nas sngags sgrub pa des ltas de lta bu mthong nas/_don de grub par shes te/_
[\[225a.5\]]gnas dben par bdag gcig pu spos bsregs la nyal khar sngas su dri'i za ma tog gcig bzhag ste nyal bar bya'o/_/de phyin chad nang gcig bzhin du za ma tog de'i nang nas nor ci 'byung ba las nor de de'i nyin par dkon mchog gsum la mchod pa'i yo byad me tog 
[\[225a.6\]]dang /_spos dang /_zhal zas la sogs par sbyar ba dang /_brel cing phongs pa rnams la yang sbyin zhing zad par bya'o/_/sems can thams cad la byams par bsam mo/_/khro ba dang 'tshe ba'i bsam pa bskyed na/_de nyams par 'gyur bas/_khro ba'i 
[\[225a.7\]]sems mi skye bar rtag tu bsrung bar bya'o/_/de nas yang sngags 'di 'dzin pa des nyin gcig bzhin du lha'i rgyal po rnam thos kyi bu dang /_gzhan yang sras dang /_sras mo'i 'khor du bcas pa la/_rtag par bsam zhing /_bstod pa dang /_bsngags pa 
[\[225b\]]
[\[225b.1\]]bya'o/_/rtag par dge ba bcu'i las kyi lam gyis gtong zhing lha la sogs pa rnams kyi mthu dang bsod nams mngon par 'phel bar 'gyur ba dang /_dge ba rgyas pa dang /_bla na med pa'i byang chub kyang 'thob par 'gyur ro/_/lha de dag gis de ltar byed pa 
[\[225b.2\]]de mthong nas kun dga' zhing mgu rangs pas 'ong zhing de la bsrung ba dang /_skyob par byed do/_/sngags mkhan de nyid kyang tshe lo dpag tu med par gnas shing /_ngan song gsum yongs su spong ba dang bgegs dang /_bar chad thams cad kyang med par 
[\[225b.3\]]'gyur ro/_/yid bzhin gyi nor bu 'di dang /_gter gzhan dag kyang thob par 'gyur ro/_/rdzu 'phrul la dbang sgyur zhing bsam pa thams cad kyang grub par 'gyur ro/_/gal te longs spyod can du 'dod na yang yid bzhin du grub pa dang /_bya dang 
[\[225b.4\]]gcan gzan gyi skad thams cad kyang shes par 'gyur ro/_/bcom ldan 'das sngags sgrub pa des bdag mthong bar 'tshal na/_tshes brgyad dam/_tshes [{]bcwa [,]bco [}]lnga'i nyin par ras dkar po la bcom ldan 'das kyi sku gzugs ka pi ta dang sbyar ba'i tshon rtsis 
[\[225b.5\]]rgyan sna tshogs kyis brgyan pa/_ri mo mkhan gso sbyong gi yan lag brgyad dang ldan pas/_sangs rgyas kyi g.yon phyogs su ni dpal gyi lha mo'i gzugs bri/_sangs rgyas kyi g.yas phyogs su ni rgyal po chen po rnam thos kyi bu bdag bu smad dang 'khor du 
[\[225b.6\]]bcas pa bris te/_gnas der bkram nas/_me tog sna tshogs dang /_dri sna mang po dang /_mar me dam pa dang /_zhal zas bda' ba sna tshogs kyis/_nyin mtshan rgyun mi 'chad par mchod par bya'o/_/sngags 'di zlos pas sems mi g.yeng bar bya zhing /_
[\[225b.7\]]rgyal po chen po rnam thos kyi bu spyan drang ba'i sngags 'di bzlas par bya'o/_/na maHshrI kaN ThA ya/_bud d+hA ya/_na mo bai shra ba NA ya/_yak+Sha rA dzA ya/_ma hA rA dzA ya/_a ti rA dzA ya/_na maHshrI/_ma hA de byai/_tad+ya thA/_ta ra ta ra/_tu ru tu ru/_ba ra ba ra/_su 
[\[226a\]]
[\[226a.1\]]shud+d+ho su shud+d+ho/_ha na ha na/_ma Ni ka na ka_/badzra bai DUr+ya/_muka ti ka_/a laM kr-i krI ta sha rI rA ya/_sarba satwA/_hi ta kA ma/_bai shra ba Na shrI ya de bI pra b+hA ya/_e hi e hi/_mA bi lam+ba/_g+hUr+Na g+hUr+Na/_pa ra s+ya pa ra s+ya/_da dA hi ma mA/_
[\[226a.2\]]dar+sha na kA ma s+ya/_dar+sha na~M/_ma ma ma na/_pra la ha dA ya swA hA/_bcom ldan 'das bdag gis sngags zlos pa de dang /_mchod pa rgya chen po mthong nas/_bdag byams pa dang /_dga' ba'i bsam pa skyes nas/_bdag de'i mdun du byis pa gzhon nu'i 
[\[226a.3\]]gzugs sam/_yang na rgan po'am/_dge slong gi gzugs su byas te/_bdag lag na yid bzhin gyi nor bu gser gyi snod dang bcas pa thogs te/_dkyil 'khor gyi nang du zhugs nas/_lus kyis gus pa ston cing /_sangs rgyas kyi mtshan gcig tu 
[\[226a.4\]]brjod de/_sngags mkhan de la 'di skad ces smra'o/_/khyod ci dang ci slong ba de dag thams cad grub par byas te/_nags tshal dben par 'gro 'dod pa'am/_nor bu rin po che 'dod pa'am/_mi mang po'i yid du 'ong bar 'dod pa'am/_gser dang /_dngul 
[\[226a.5\]]la sogs pa'i nor 'dod pa'am/_sngags gzhan sgrub pa'i dngos grub 'dod pa'am/_rdzu 'phrul dang /_mngon par shes pa dang /_tshe ring bar 'dod pa dang /_sman bcud kyis len 'dod pa la sogs pa thams cad bsam pa bzhin du grub par bya'o/_/bdag 
[\[226a.6\]]gis dngos po de dag la sogs pa mdo tsam zhig smos par zad kyi/_de ma yin pa gzhan zhig 'dod na yang thams cad bsam pa bzhin du yongs su grub par bya ste/_rin po che'i gter mi zad pa dang /_bsod nams tshad med pa dang ldan par 'gyur ro/_/
[\[226a.7\]]dper na nyi zla 'di sa la lhung bar 'gyur ba dang /_sa chen po 'di gzhan du 'gyur ba'i dus ni yod kyang srid kyi/_bden pa'i tshig 'di ni nam yang slu bar mi 'gyur bas rtag tu bde ba dang /_yid bzhin du skyid pa dang longs spyod pa thob par 'gyur ro/_/gzhan 
[\[226b\]]
[\[226b.1\]]yang bcom ldan 'das mdo sde'i rgyal po 'di gang zhig 'dzin cing 'chang ba dang /_klog cing 'don pa yang rung /_sngags 'di sgrub pa yang rung ste/_tshegs chung ngus myur du 'grub par 'gyur ro/_/bcom ldan 'das bdag gis sems can dbul zhing phongs 
[\[226b.2\]]pa'i sdug bsngal gyis nyen pa'i sems can rnams kyi ched du sngags 'di bshad pas/_de phyug cing bde ba'i mchog dang phun sum tshogs pa tshe gcig tu 'byor bar 'gyur ro/_/bdag gis kyang de yongs su bsrung zhing bskyab pa'i phyir/_rjes su 'brang zhing gnod pa 
[\[226b.3\]]dang /_'tshe ba thams cad ma mchis par bgyi'o/_/gzhan yang gser 'od dam pa mdo sde'i dbang po'i rgyal po de 'dzin cing rgyas par byed pa dang /_sngags 'di 'chang ba'i gang zag de gom pa brgya tshun chad 'od kyis snang bar byas te/_bdag gi 'khor gnod sbyin stong 
[\[226b.4\]]rnams kyis kyang rtag tu de'i g.yog tu bsko zhing mngag gzhug yid bzhin du byed du gzhug go/_/bdag gi bden pa'i tshig 'di slu ba med par yang bcom ldan 'das kyis dgongs su gsol/_de nas rgyal po chen po rnam thos kyi bus sngags de skad ces smras pa dang /_bcom 
[\[226b.5\]]ldan 'das kyis legs so legs so zhes bka' stsal te/_rgyal po chen po khyod kyis sems can thams cad sred pas gdungs pa'i sdug bsngal gyi dra ba thams cad bral bas phyug cing bde bar bya ba'i phyir sngags 'di smras pa dang /_gzhan yang mdo sde 'di 'jig rten du 
[\[226b.6\]]yongs su rgyas par bya ba'i phyir/_sngags 'di bshad pa ni legs so legs so/_/de nas rgyal po chen po bzhi stan las langs nas/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar ba btud nas/_zhabs 
[\[226b.7\]]gnyis la spyi bos phyag 'tshal te/_de'i tshe mngon sum du tshul dang mthun pa'i tshigs su bcad pa 'di dag gis/_bcom ldan 'das la mngon par bstod do/_/rgyal ba zla ba dri ma med pa'i sku/_/rgyal ba nyi ma 'od zer stong gi 'od/_/rgyal ba pad+ma dri ma med pa'i spyan/_/rgyal ba 
[\[227a\]]
[\[227a.1\]]me tog pad rtsa rdul med tshems/_/rgyal ba'i yon tan rgya mtsho lta bu ste/_/rin po che ni du ma'i 'byung gnas gyur/_/rgyal ba rgya mtsho ye shes chu yis gang /_/ting 'dzin brgya phrag stong gis kun du gang /_/rgyal ba'i zhabs ni 'khor los bris 'dra 
[\[227a.2\]]ste/_/khor yug mu khyud de bzhin rtsib ma stong /_/phyag dang zhabs ni dra bas spras pa ste/_/zhabs kyi dra ba ngang pa'i dbang po bzhin/_/gser gyi ri bo lta bur rab tu gda'/_/rgyal ba dri med gser gyi ri dbang rgyal/_/yon tan thams cad ri dbang 'dra ba ste/_/
[\[227a.3\]]sangs rgyas ri dbang rgyal la phyag 'tshal lo/_/de bzhin gshegs pa'i zla ba chu zla 'dra/_/nam mkha' dang yang mtshungs shing 'dra ba ste/_/sgyu ma smig rgyu lta bur chags med pa/_/rgyal ba dri ma med la phyag 'tshal lo/_/de nas bcom ldan 'das kyis rgyal po 
[\[227a.4\]]chen po bzhi la tshigs su bcad de bka' stsal pa/_stobs bcu dag gis gser 'od dam pa yi/_/mdo sde'i dbang po'i rgyal po rab mchog 'di/_/'jig rten skyong ba khyed cag rnams kyis ni/_/brtson 'grus rab tu brtan pas bskyang bar bya/_/'di ltar 
[\[227a.5\]]mdo sde dkon mchog zab mo 'di/_/sems can kun la bde ba sbyin byed pa/_/sems can rnams la phan dang bde ba'i phyir/_/'dzam bu'i gling 'dir yun ring gnas par 'gyur/_/'di ltar stong gsum gyi ni stong chen gyi/_/'jig rten dag na ngan song sdug bsngal 
[\[227a.6\]]dang /_/sems can dmyal ba'i sems can rnams kyi ni/_/sdug bsngal thams cad zhi bar byed pa yin/_/'dzam gling 'di na 'dzam gling gnas pa yi/_/rgyal po gang dag yin pa thams cad kyis/_/rab tu dga' ba chen po bskyed nas ni/_/chos rnams kyis ni 
[\[227a.7\]]yul dag bskyang bar gyis/_/gang gis 'dzam bu'i gling 'di bde ba dang /_/shin tu lo legs nyams kyang dgar 'gyur zhing /_/'dzam bu'i gling ni thams cad dag na yang /_/sems can thams cad bde bar 'gyur bar gyis/_/'di na mi yi dbang po gang rnams ni/_/
[\[227b\]]
[\[227b.1\]]yul la dga' dang bdag bde dga' ba dang /_/rgyal srid rnam par 'byor pa dga' ba des/_/mdo sde'i dbang po 'di ni mnyan par bya/_/mdo sde'i dbang 'di mchog tu dge bar byed/_/pha rol dgra ni yang dag zad par byed/_/pha rol dmag tshogs zlog byed dge ba 
[\[227b.2\]]byed/_/mchog tu 'jigs pas phongs pa sel bar byed/_/dper na rin chen shing ljon rab mdzes pa/_/yon tan kun 'byung khyim na yod pa ltar/_/rgyal po yon tan 'dod pa rnams kyis kyang /_/mdo sde'i dbang po'i mchog 'di de ltar blta/_/dper na 
[\[227b.3\]]chu grang skom pa sel byed pa/_/tsha bas nyam thag de ni rnyed pa ltar/_/yon tan dag gis skom pa'i rgyal po la/_/mdo sde'i dbang po'i mchog 'di de bzhin no/_/dper na rin chen thams cad 'byung ba'i gnas/_/rin chen snod ni lag mthil yod pa ltar/_/
[\[227b.4\]]mi yi dbang po tshogs la gser 'od mchog_/mdo sde'i dbang po'i mchog 'di de bzhin no/_/'di ni lha yi tshogs kyis mngon mchod pa/_/mdo sde'i dbang po lha dbang phyag byas pas/_/'jig rten skyong ba rdzu 'phrul chen po pa/_/bzhi po dag gis kun du bsrungs pa 
[\[227b.5\]]yin/_/phyogs bcu dag na sangs rgyas rnams kyis kyang /_/mdo sde'i dbang po 'di ni rtag tu dgongs/_/mdo sde'i dbang po 'di ni bshad pa na/_/sangs rgyas rnams kyis legs zhes brjod pa byin/_/gnod sbyin bye ba stong phrag brgya rnams kyis/_/phyogs bcu 
[\[227b.6\]]dag tu yul yang srung bar byed/_/rab tu dga' zhing rab tu mgu sems kyis/_/mdo sde'i dbang po 'di ni nyan par byed/_/'dzam bu'i gling na gnas par gyur pa yi/_/lha yi tshogs rnams bsam gyis mi khyab pa/_/lha tshogs de dag kun kyang rab dga' bas/_/
[\[227b.7\]]mdo sde'i dbang po 'di ni nyan par byed/_/chos rnams mnyan par bya ba 'di yis ni/_/gzi brjid dang ni stobs dang brtson 'grus thob/_/gzi byin chen po yis ni lha yi lus/_/shin tu rgyas shing rnam par 'phel bar 'gyur/_/de nas rgyal po chen po bzhis bcom ldan 'das 
[\[228a\]]
[\[228a.1\]]la tshigs su bcad pa 'di lta bu 'di dag thos pa dang ngo mtshar du gyur/_rmad du byung bar gyur/_dga' bar gyur te/_de dag chos kyi shugs kyis yud tsam zhig tu ngus nas mchi ma phyis te/_de dag lus 'phar yan lag 'dar zhing dga' ba dang /_bde 
[\[228a.2\]]ba dang /_yid bde ba bsam gyis mi khyab pa dang ldan par gyur nas/_yang bcom ldan 'das la lha'i me tog man dA ra ba dag gis gtor/_mngon par gtor to/_/mngon par gtor nas kyang stan rnams las langs te/_bla gos phrag pa gcig tu bgos nas/_
[\[228a.3\]]pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa bcom ldan 'das bdag cag rgyal po chen po bzhi rgyal po chen po re re la yang gnod sbyin lnga 
[\[228a.4\]]brgya lnga brgya dang /_chos smra ba de la bsrung ba dang /_yongs su bskyang ba'i slad du/_rtag tu dge slong chos smra ba'i slad bzhin 'brang bar bgyi'o/_/gal te mdo sde 'di las tshig gi don 'ga' zhig brjed par gyur na yang /_bdag cag gis de la dran pa dang /_mi brjed 
[\[228a.5\]]pa'i mchog gi gzungs chos kyi rnam grangs yongs su rdzogs par bgyi'o/_/mdo sde'i dbang po 'di dag gang na bzhugs pa'i gnas de dag gi sems can rnams kyis yongs su rgyas par byed pas/_nam yang nub par mi 'gyur ro/_/de nas bcom ldan 'das kyis 'khor 
[\[228a.6\]]'dus pa de dag la chos kyi rnam grangs 'di bshad pa'i tshe/_sems can de dag gis ye shes dang /_spobs pa dang /_bsod nams kyi tshogs tshad med pa thob pas/_nyon mongs pa spangs pa'i bde ba dang ldan te/_bstan bcos thams cad la mkhas shing 'khor ba 
[\[228a.7\]]yongs su spangs te/_bla na med pa'i byang chub las phyir mi ldog pa myur du thob par 'gyur ro/_/gser 'od dam pa mdo sde'i dbang po'i rgyal po las rgyal po chen po bzhis yul 'khor yongs su skyong ba'i le'u zhes bya ste/_bcu gnyis pa'o//_//
[\[228b\]]
[\[228b.1\]]bam po bdun pa/_de nas bcom ldan 'das kyis/_tshe dang ldan pa sha ra dwa ti'i bu la bka' stsal pa/_sha ra dwa ti'i bu 'di lta ste/_chags pa med pa'i gzungs zhes bya ba'i chos kyi rnam grangs 'di ni/_byang chub sems dpa' chos thams cad la bsgoms 
[\[228b.2\]]pa rnams kyi ma dang /_byang chub sems dpa'i sngon gyi spyod pa dang /_byang chub sems dpa' rnams kyis yongs su 'dzin pa yin no/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom 
[\[228b.3\]]ldan 'das gzungs ni yul na mi gnas/_phyogs na mi gnas pa lags na/_bcom ldan 'das gzungs gzungs zhes bgyi ba'i gzungs kyi tshig gi don de gang lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad 
[\[228b.4\]]ces bka' stsal to/_/sha ra dwa ti'i bu ji ltar khyod theg pa chen po la gnas pa dang /_theg pa chen po la mos pa dang /_theg pa chen po la lhag par bya ba byas pa yin na/_sha ra dwa ti'i bu ji ltar khyod gzungs ni yul na mi gnas phyogs na mi gnas shing /_chos kyang ma yin/_
[\[228b.5\]]chos ma yin pa yang ma yin/_'das pa yang ma yin/_ma 'ongs pa yang ma yin/_da ltar byung ba yang ma yin/_dngos po can yang ma yin/_dngos po med pa can yang ma yin/_rkyen las byung ba yang ma yin/_rkyen med pa las byung ba yang ma yin/_'gro ba las byung 
[\[228b.6\]]ba yang ma yin/_'gro ba med pa las byung ba yang ma yin/_chos gang gi skye ba yang ma yin/_'gog pa yang ma yin par chos ston mod kyi/_byang chub sems dpa' rnams la phan par bya ba'i phyir/_'di lta ste/_sangs rgyas kyi yon tan dang /_sangs rgyas kyi tshul khrims 
[\[228b.7\]]dang /_sangs rgyas kyi bslab pa dang /_sangs rgyas kyi dgongs pa dang /_sangs rgyas 'byung ba 'di lta ste/_chags pa med pa'i gzungs zhes bya ba'i chos kyi rnam grangs sgrub pa'i lam gyi rig pa dang /_stobs kyi gnas ston pa legs so legs so/_/de skad ces bka' stsal 
[\[229a\]]
[\[229a.1\]]pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 'di lta ste/_gzungs thob pas gang la gnas na/_byang chub sems dpa' bla na med pa yang dag par rdzogs pa'i byang chub las phyir mi 
[\[229a.2\]]ldog par 'gyur ba dang /_yang dag par dam bcas par 'gyur ba dang /_rten med pa'i chos kyi rang bzhin gyi spobs pa can gyi slob dpon dang /_lam la shin tu gnas par 'gyur ba'i gzungs kyi chos kyi rnam grangs bshad du gsol/_bde bar gshegs pa 
[\[229a.3\]]bshad du gsol/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu legs so legs so/_/sha ra dwa ti'i bu de de bzhin te gzungs thob pa'i byang chub sems dpa' de la sangs rgyas 
[\[229a.4\]]nyid du brjod par bya ste/_sha ra dwa ti'i bu gang la la gzungs thob pa'i byang chub sems dpa' la bkur stir byed pa dang /_bla mar byed pa dang /_rim gror byed pa dang /_mchod par byed pa des sangs rgyas la bkur stir byas par 'gyur ro/_/sha ra dwa ti'i bu gang la 
[\[229a.5\]]la gzungs 'di nyan par byed pa dang /_gang dag gzungs 'di 'chang bar byed pa dang /_gang dag mos par byed pa de rnams la byang chub kyi sems dang ma bral bas/_sangs rgyas la ji ltar mchod pa de bzhin du 'gyur ro/_/sha ra dwa ti'i bu gzungs de ni 'di yin te 
[\[229a.6\]]tad+ya thA/_san d+hA ra Ni/_uta d+hA ra Ni/_su saM pra tiSh+Thi te/_su nA ma/_su pra tiSh+Thi te/_bi dza ya ba la/_sat+t+ya pra ti dz+nyA/_su A ro ha/_dz+nyA na pra ti/_ut+pA da ni/_a ba nA ba ni/_a b+hi Shiny+tsa ni/_a b+hi bya hA ra/_shu b+ha ba ti/_su niHshri ta/_ba hu guM b+ha/_a b+hi ba dA swA hA/_
[\[229a.7\]]sha ra dwa ti'i bu chags pa med pa'i gzungs kyi tshig 'di byang chub sems dpa' gang gis shin tu gnas pa dang /_legs par gzung ba byas nas/_'chang bar byed pa de bskal pa'am/_bskal pa las lhag pa'am/_bskal pa stong ngam/_bskal pa brgya phrag stong 
[\[229b\]]
[\[229b.1\]]du yang smon lam zad par mi 'gyur la/_de'i lus la mtshon gyis tshugs par mi 'gyur te/_dug gis ma yin zhing sbrul gyis tshugs par mi 'gyur ro/_/de ci'i phyir zhe na/_sha ra dwa ti'i bu chags pa med pa'i gzungs 'di ni/_'das pa'i sangs rgyas 
[\[229b.2\]]rnams kyi yum/_ma byon pa'i sangs rgyas rnams kyi yum/_da ltar byung ba'i sangs rgyas rnams kyi yum ste/_'di lta ste/_chags pa med pa'i gzungs zhes bya ba'i chos kyi rnam grangs yin no/_/sha ra dwa ti'i bu gang dag gis stong gsum gyi stong chen po'i 'jig 
[\[229b.3\]]rten gyi khams grangs med pa phrag bcu rin po che sna bdun gyis bkang ste/_sangs rgyas bcom ldan 'das rnams la yon du phul zhing sangs rgyas bcom ldan 'das de rnams la bskal pa grangs med par na bza' dang /_zhal zas gya nom pas bzhugs par byed pa bas/_
[\[229b.4\]]gang dag gis chags pa med pa'i gzungs kyi chos kyi rnam grangs 'di las tshig gcig tsam 'dzin par byed pa'i sems can de dag de bas ches bsod nams mang du skyed par 'gyur ro/_/de ci'i phyir zhe na/_tshe dang ldan pa sha ra dwa ti'i bu 'di la chags pa med pa'i gzungs kyi chos kyi 
[\[229b.5\]]rnam grangs 'di ni/_sangs rgyas thams cad kyi yum yin no/_/gser 'od dam pa mdo sde'i dbang po'i rgyal po las chags pa med pa'i gzungs zhes bya ba'i le'u ste bcu gsum pa'o//_//de nas bcom ldan 'das kyis tshe dang ldan pa kun dga' bo la bka' 
[\[229b.6\]]stsal pa/_kun dga' bo khyod kyis glog thams cad zlog pa/_so sor 'brang ba sngon gyi yang dag par rdzogs pa'i sangs rgyas rnams kyis gsungs pa/_nga yang da ltar 'chad kyis zung shig_/kun dga' bo shar phyogs na 'ong ba zhes bya ba'i glog yod/_kun dga' bo lho 
[\[229b.7\]]phyogs na skad brgya pa zhes bya ba'i glog yod/_kun dga' bo nub phyogs na 'od nyams pa zhes bya ba'i glog yod/_kun dga' bo byang phyogs na rgyun gyi bdag po zhes bya ba'i glog yod de/_kun dga' bo gang la la glog 'di rnams kyi ming shes pa dang /_phyogs rnam par gnas 
[\[230a\]]
[\[230a.1\]]pa shes pa de la glog gi 'jigs pa thams cad mi 'byung bar shes par bya'o/_/glog gi ming 'di dag yi ger bris te/_gnas gang du bzhag pa'i gnas de dag tu/_glog thams cad mi 'bab bo/_/de nas bcom ldan 'das kyis de'i tshe/_
[\[230a.2\]]drA bi Da'i gsang sngags kyi tshig 'di dag bka' stsal to/_/tad+ya thA/_ni mi ni mi/_ni min d+ha ri/_'jig rten gsum snang bar byed pa/_lag na rtse gsum pas phyogs 'dir glog thams cad las bdag la srungs shig srungs shig swA hA/_yang de'i tshe byang chub sems 
[\[230a.3\]]dpa' sems dpa' chen po 'phags pa spyan ras gzigs dbang phyug 'khor de nyid du 'dus par gyur te/_'dug pa des bcom ldan 'das la 'di skad ces gsol to/_/bcom ldan 'das bdag gis kyang chos kyi rnam grangs 'di la/_drA bi Da'i gsang sngags kyi 
[\[230a.4\]]tshig rnams brjod par bgyi'o/_/tad+ya thA/_ka Te bi ka Te/_ni ka Te/_pra t+ya r+thi ke_/prat+ya mi tre/_shud+d+he/_muk+te/_bi ma le/_pra b+hA swa re/_aN+Da re/_paN+Da re/_shwe te/_paN+Da ra bA si ni/_ha ri kaN+Da ri/_ka pi li/_piM ga la/_ak+Shi da d+hi mu khi/_dus ma yin 
[\[230a.5\]]par 'chi ba thams cad las bdag la srungs shig srungs shig_/'phags pa spyan ras gzigs dbang phyug gi gzi brjid kyis/_bdag dus ma yin par 'chi ba thams cad mthong bar ma gyur cig swA hA/_de nas gsang ba pa'i bdag po lag na rdo rjes/_bcom 
[\[230a.6\]]ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag gis kyang chos kyi rnam grangs 'di la gzungs kyi tshig rnams brjod par bgyi'o/_/tad+ya thA/_mu ni mu ni/_mu ni na d+ha ri mu ni/_
[\[230a.7\]]ma ti ma ti/_su ma ti/_ma hA ma ti/_hA hA hA hA/_khyod la sdig pa med kyis ma 'jigs shig ces lag na rdo rjes smras kyis drA bi Da swA hA/_bcom ldan 'das bdag gi bsrung ba gzhan gyis mi thub pa 'di su'i snying la 'dzin tam/_yi ger bris pa de bdag gis rtag 
[\[230b\]]
[\[230b.1\]]par rgyun du/_'jigs pa thams cad las bsrung bar bgyi'o/_/dus ma lags par 'gum pa thams cad las thar bar bgyi'o/_/de nas mi mjed kyi bdag po tshangs pas/_bcom ldan 'das la 'di skad ces gsol to/_/bcom ldan 'das 
[\[230b.2\]]bdag gis kyang /_sems can thams cad kyi don dang /_phan pa dang /_bde ba bskyed pa'i slad du/_chos kyi rnam grangs 'di la/_gzungs kyi gsang sngags kyi tshig rnams brjod par bgyi'o/_/tad+ya thA/_hi li mi li/_tsi li swA hA/_brah+ma pU re swA hA/_
[\[230b.3\]]brah+ma swa re swA hA/_brah+ma b+hi su gar+b+he/_puSh+pa saM sta re swA hA/_bcom ldan 'das 'di ni bdag gi bsrung ba tshangs pa'i chad pa zhes bgyi ste/_dus ma lags par 'gum pa thams cad las yongs su skyob pa/_sdig pa thams cad rab tu zhi bar bgyid pa lags so/_/
[\[230b.4\]]de nas lha'i dbang po brgya byin gyis bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag gis kyang chos kyi rnam grangs 'di la gzungs kyi gsang sngags kyi tshig rnams 
[\[230b.5\]]brjod par bgyi'o/_/tad+ya thA/_ni ba rA Ni/_ban+d+ha mA ran+te ma ti ti/_ti ti/_gau rI/_gan+d+ha ri/_tsaN+DA li/_mA tang+gi/_pa r+Na le/_hi na ma d+h+ya ma d+ha ri Ni ma la ni/_da la mad de/_tsakra bA krI/_sha ba ri/_sha ba ri swA hA/_btsun pa bcom ldan 'das 
[\[230b.6\]]'di ni bdag gi rig sngags rdo rje'i lce 'bebs pa zhes bgyi ste/_'jigs pa thams cad las thar bar bgyid pa/_dus ma lags par 'gum pa thams cad las yongs su skyob pa lags so/_/de nas rgyal po chen po yul 'khor srung dang /_'phags skyes po 
[\[230b.7\]]dang /_mig mi bzang dang /_rgyal po chen po rnam thos kyi bus/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag cag gis kyang /_skye bo mang po la phan pa dang /_skye bo 
[\[231a\]]
[\[231a.1\]]mang po la bde ba dang /_'jig rten la snying brtse ba'i slad du/_chos kyi rnam grangs 'di la gzungs kyi gsang sngags kyi tshig rnams brjod par bgyi'o/_/tad+ya thA/_puSh+pe su puSh+pe/_d+hu ma pa ri hA re/_Ar+ya pu sha ste/_shAn ti/_nirmuka te/_
[\[231a.2\]]mang+ga l+ya/_hi ra N+ya gad+d+he stu te/_sta bi te swA hA/_btsun pa bcom ldan 'das 'di ni rgyal po chen po bzhi po bdag cag gi bsrung ba 'jigs pa ma mchis pa zhes bgyi ste/_'jigs pa thams cad las mi 'jigs par bgyid pa/_tshe skyong ba dus ma lags 
[\[231a.3\]]par 'gum pa thams cad las yongs su skyob pa lags so/_/de nas klu'i rgyal po rgya mtsho dang /_klu'i rgyal po glog 'od dang /_klu'i rgyal po ma dros pa dang /_klu'i rgyal po glog lce dang /_klu'i rgyal po 'od zer brgya pas/_bcom ldan 'das ga la ba de 
[\[231a.4\]]logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag cag gi srung ba chen po yid bzhin gyi nor bu zhes bgyi ba/_glog thams cad zlog pa/_dus ma lags par 'gum pa thams cad sel ba/_dug 
[\[231a.5\]]rnams mi gdug par bgyid pa/_gshed byed dang /_byad stems dang /_ro langs dang /_bkra mi shis pa'i 'jigs pa zhi bar bgyid pa mchis na/_bcom ldan 'das bdag cag klu'i skye gnas 'di nas dbyung ba dang /_ser sna spang ba'i slad du thugs brtse bar dgongs 
[\[231a.6\]]te bzhes su gsol/_de ci'i slad du zhe na/_bcom ldan 'das bdag cag klu rnams ni ser sna can te sems ser snas bskor ba lags so/_/tad+ya thA/_Ar+ya dze a ma re a mr-i te/_ak+Sha ye/_a b+hi ye/_puN+yai/_bar+ya ba te/_sarba pA pa~M/_pra sha mA ni ye swA hA/_Ar+ya puN+ya 
[\[231a.7\]]so pA kI ye swA hA/_btsun pa bcom ldan 'das gsang sngags kyi tshig 'di dag skyes pa'am/_bud med gang la la'i lce la 'don pa'am/_yi ger bris pa de la glog gi 'jigs pa thams cad ma mchis par rig par bgyi'o/_/rtsa ba'i dug gam/_mche ba'i 
[\[231b\]]
[\[231b.1\]]dug gam/_dbyig dug gam/_gang dag gzhan yang yan lag las byung ba'i dug de dag gis de 'gum pa'i dus bgyid par mi 'gyur ro/_/bdag 'jigs pa thams cad dang /_gnod pa thams cad las bde legs su gyur cig_/de nas bcom ldan 
[\[231b.2\]]'das kyis brgya byin dang /_tshangs pa dang /_'jig rten skyong ba dang /_klu'i dbang po de dag la legs so zhes bya ba gnang ste/_bzhin [{]bzangs [,]bzang [}]dag khyed skye bo mang po la phan pa dang /_skye bo mang po la bde ba'i phyir zhus te/_chos kyi rnam grangs 'di rjes su yongs su bzung ba'i phyir/_
[\[231b.3\]]drA bi Da'i gsang sngags kyi tshig rnams bshad pa legs so legs so/_/phyogs rnams ni gnyid log pa dang /_myos pa dang /_rab tu myos pa rnams bsrung bar 'gyur ro/_/bcom ldan 'das kyis de skad ces bka' stsal nas/_dge slong de dag dang /_
[\[231b.4\]]brgya byin dang /_tshangs pa dang /_'jig rten skyong ba de dag dang /_klu'i dbang po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/_/gser 'od dam 
[\[231b.5\]]pa mdo sde'i dbang po'i rgyal po las/_yid bzhin gyi nor bu'i gzungs kyi le'u zhes bya ste bcu bzhi pa'o//_//de nas lha mo chen mo dbyangs can gyis bla gos phrag pa gcig tu bgos te/_pus mo g.yas pa'i lha nga sa la btsugs te/_bcom 
[\[231b.6\]]ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bcom ldan 'das lha mo chen mo dbyangs can bdag gis kyang /_dge slong chos smra ba de'i tshig brgyan pa'i slad du/_spobs pa nye bar bsgrub 
[\[231b.7\]]par bgyi/_gzungs kyang stsal bar bgyi/_nges pa'i tshig gis brjod pa kun tu gzhag par bgyi/_dge slong chos smra ba de la shes pa'i snang ba chen po bgyi/_gser 'od dam pa mdo sde'i dbang po'i rgyal po 'di las tshig 'ga'am/_yi ge gang yang rung ba dag 
[\[232a\]]
[\[232a.1\]]gcig_/yongs su nyams par gyur tam/_bskyud na bdag gis dge slong chos smra ba de'i nges pa'i sgra dang tshig dang /_yi ge de dag thams cad bsgrub par bgyi'o/_/ci nas sangs rgyas bcom ldan 'das 'bum phrag dag la dge ba'i rtsa ba bskrun 
[\[232a.2\]]pa'i sems can de dag gi don gyi slad du/_gser 'od dam pa mdo sde'i dbang po'i rgyal po 'di 'dzam bu'i gling na yun ring du gnas shing myur du nub par mi 'gyur ba dang /_sems can du ma dag gis gser 'od dam pa mdo sde'i dbang po'i rgyal po 'di thos nas/_
[\[232a.3\]]shes rab rno ba bsam gyis mi khyab par 'gyur ba dang /_shes rab kyi phung po bsam gyis mi khyab pa thob par 'gyur ba dang /_tshe 'di la tshe phun sum tshogs pa rab tu thob par 'gyur ba dang /_srog la phan gdags pa dang /_bsod nams kyi phung po dpag tu 
[\[232a.4\]]ma mchis pa rab tu 'dzin par 'gyur ba dang /_thabs sna tshogs rab tu 'tshal bar 'gyur ba dang /_bstan bcos thams cad la rab tu mkhas par 'gyur ba dang /_bzo'i bgyi ba sna tshogs phun sum tshogs pa 'thob par 'gyur ba dang /_bskyud pa ma mchis 
[\[232a.5\]]par bgyi ba'i slad du/_de la gzungs kyang stsal bar bgyi'o/_/dge slong chos smra ba de dang /_sems can chos nyan pa de dag gi don gyi slad du/_sngags dang /_sman dang ldan pa'i khrus kyi las brjod par bgyi ste/_gza' dang /_rgyu skar dang /_skye ba dang /_
[\[232a.6\]]'chi ba'i gnod pa dang /_'thab pa dang /_rnyog pa dang /_'khrug glong dang /_khrag khrug dang /_rmi lam ngan pa dang /_log 'dren gyi gnod pa thams cad dang /_byad dang ro langs thams cad rab tu zhi bar 'gyur/_gang gis mkhas pa dag khrus bgyid du 
[\[232a.7\]]stsal ba'i sman dang sngags ni 'di dag ste/_shu dag gi'u wang spr-i ka dang /_/sha mya sha [{]myi [,]mi [}]shI ri shA/_/in+d+ra hasta skal ba che/_/dz+ha ma shing tsha a ga ru/_/shi ri bi sta sra rtsi pog_/gu gul ra sa sha la ki/_/rdo dreg lo ma rgya spos dang /_/tsan+dan dang ni ldong ros dang /_/
[\[232b\]]
[\[232b.1\]]gi'u wang bcas dang ru rta dang /_/gur gum gla sgang yungs kar dang /_/dbyi mo sug smel na la dang /_/nA ga ge sar u shi ra/_/'di dag cha ni mnyam bgyis nas/_/skar ma rgyal la btag par bgyi/_/phye ma la ni sngags tshig 'di/_/lan brgya mngon par 
[\[232b.2\]]gdab par bgyi/_/tad+ya thA/_su te kr-i te/_ka ma ta li/_na le dza na ka ra te/_hang+ka ra te/_in+d+ra dza li ni/_shaM ka ra dri pa shad dri/_a brta ka_/se ke na ku tra ku/_/ka bi la/_ka bi la ma ti/_shI la ma ti/_shI la ma ti/_san+d+hi/_d+hu d+hu ma ba ti/_
[\[232b.3\]]shi ri shi ri/_sad t+ya s+thi ti swA hA/_lci bas dkyil 'khor bgyis nas ni/_/me tog sil ma dgram par bgyi/_/gser gyi snod dang dngul snod du/_/mngar ba'i khu ba gzhag par bgyi/_/skyes bu go cha bgos pa ni/_/bzhi zhig der yang gzhag par bgyi/_/
[\[232b.4\]]rab tu brgyan pa'i bu mo bzhi/_/bum pa thogs pa gzhag par bgyi/_/rtag tu gu gul bdug par bgyi/_/sil snyan sna lnga bgyid du stsal/_/gdugs dang ba dan rgyal mtshan gyis/_/lha mo de ni legs par brgyan/_/bar bar dag tu me long bzhag_/
[\[232b.5\]]mda' dang mdung rtse sne sprad bzhag_/de nas mtshams kyang gcad par bgyi/_/de yi 'og tu dgos pa brtsam/_/sngags kyi las ni 'di dag gis/_/mtshams gcad pa yang brtsam par bgyi/_/sAd+ya thed na/_a ka ra ke/_na ya ne/_hi le mi le/_gi le/_khi 
[\[232b.6\]]khi le swA hA/_de nas bcom ldan 'das kyi sna ma logs su khrus bgyis nas/_sngags 'di bzlas brjod bgyis na khrus kyis zhi bar sbyar ro/_/tad+ya thA/_sa ga De/_bi ga De/_bi ga ta ba ti swA hA/_phyogs bzhi dag na gang gnas pa'i/_/rgyu skar dag gis tshe 
[\[232b.7\]]srungs shig_/btsas pa'i skar ma'i gnod pa dang /_/phung po'i las kyi 'jigs 'byung dang /_/'byung po'i khams rnams 'khrugs bgyid pa/_/'jigs pa mi bzad zhi gyur cig_/tad+ya thA/_sa me bi sha me swA hA/_sa ga De/_bi ga De swA hA/_bi ga De ba te 
[\[233a\]]
[\[233a.1\]]swA hA/_sA ga ra sa~M b+hu tA ya swA hA/_skan+d+ha mA tA ya swA hA/_nI la kaN+ThA ya swA hA/_a pa ra dzi ta/_bir+ya ya swA hA/_hI ma ban+d+ha sa~M b+hu tA ya swA hA/_i ni bi la bag trA ya swA hA/_na mo b+ha ga ba te/_brah+mA Ne/_na ma swa ra swa t+yai/_ma hA de bai sin tu mAM/_man+t+ra 
[\[233a.2\]]pa dA/_ta ra tu bi tsi ta~M/_bra h+mA nu ma n+ya tu swA hA/_dge slong chos smra ba de la bsrung ba dang /_chos mnyan pa de dag dang /_yi ger 'dri ba de dag gi don gyi slad du/_khrus kyi las 'dis bdag nyid der mchis par bgyi'o/_/lha'i tshogs thams cad dang lhan cig tu grong 
[\[233a.3\]]ngam/_grong khyer ram/_grong rdal lam/_gtsug lag khang der nad thams cad rab tu zhi bar bgyi'o/_/ci nas dge slong ngam/_dge slong ma'am/_dge bsnyen nam/_dge bsnyen ma mdo sde'i dbang po 'dzin pa de dag gi srog la phan gdags par 'gyur ba dang /_
[\[233a.4\]]'khor ba las 'byung ba thob par 'gyur ba dang /_bla na med pa yang dag par rdzogs pa'i byang chub las phyir mi ldog par 'gyur ba dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang /_
[\[233a.5\]]gza' dang /_'thab pa dang /_rnyog pa dang /_btsas pa'i skar ma'i gnod pa dang /_rmi lam ngan pa dang /_log 'dren gyi gnod pa thams cad dang /_byad dang /_ro langs thams cad rab tu zhi bar bgyi'o/_/de nas bcom ldan 'das kyis lha mo 
[\[233a.6\]]dbyangs can la/_lha mo chen mo dbyangs can khyod skye bo mang po la phan pa dang /_skye bo mang po la bde ba'i phyir zhus te/_khyod kyi sngags dang /_sman dang ldan pa'i tshig 'di 'dra ba bshad pa ni/_legs so legs so/_/zhes bya ba byin te/_lha mo chen mo 
[\[233a.7\]]dbyangs can gyis/_bcom ldan 'das kyi zhabs la phyag 'tshal te/_phyogs gcig tu 'dug go/_/de nas slob dpon lung ston pa bram ze kau N+Di n+yas lha mo dbyangs can de bkug go_/lha mo chen mo dbyangs can mchod 'os dka' thub che/_/'jig rten kun du 
[\[233b\]]
[\[233b.1\]]rnam grangs mchog sbyin yon tan che/_/rtser gnas mdzes ma dUr ba rtswa yis gos bskus pa/_/dUr ba'i rtswa yi gos gyon rkang pa gcig gi gnas/_/lha rnams thams cad lhags nas 'di skad tshig smras te/_/sems can rnams la dge ba'i tshig shod 
[\[233b.2\]]lce khrol mdzod/_/sAd+ya the dan/_mu re/_tsi re/_a ba dze/_a ba dza ba ti/_hing+gu le/_mid+gu le/_ping+ga la ba te/_mung+ga She/_ma ma rI ts+yai/_swa ma ti/_da sha ma ti/_a g+h+ri ta ma g+h+ri/_ta ra tsi/_ta ra tsa ba ti/_tsi tsi tsi ri/_shi ri mi ri/_ma ri ts+yai/_
[\[233b.3\]]prA na pri ye/_lo ka dz+yeSh+The/_lo ka shreSh+The/_lo ka pre ya/_sid+d+ha pra te/_b+hI ma mu khi/_shu tsi tsa ri/_a pra ti ha te/_a pra ti ha ta bud+d+hi/_na mu tsi/_ma hA na mu tsi/_ma hA de byi/_pra ti grI hA/_na ma ska rA na/_bdag gi blo thogs pa med par gyur cig_/bstan bcos 
[\[233b.4\]]dang /_tshigs su bcad pa'i rgyud dang /_sde snod dang /_snyan dngags la sogs pa la/_bdag gi rig sngags dngos grub tu gyur cig_/tad+ya thA/_ma hA pra b+hA be/_hi li hi li/_mi li mi li/_bcom ldan 'das ma lha mo dbyangs can gyi mthus bdag rnam 
[\[233b.5\]]par rgyal bar gyur cig_/kA ra te/_ke yU re/_ke yU ra ma te/_hi li mi li/_hi li mi li/_sangs rgyas kyi bden pa dang /_chos kyi bden pa dang /_dge 'dun gyi bden pa dang /_dbang po'i bden pa dang /_chu lha'i bden pas lha mo chen mo dgug par bya'o/_/
[\[233b.6\]]gang dag 'jig rten na bden pa smra ba de dag gi bden pa dang /_bden pa'i tshig gis lha mo chen mo dbyangs can dgug par bya'o/_/tad+ya thA/_hi li mi li/_hi li mi li/_hi li mi li/_bdag rnam par rgyal bar gyur cig_/bcom ldan 'das ma lha mo chen mo dbyangs can 
[\[233b.7\]]la phyag 'tshal lo/_/bdag la gsang sngags kyi tshig rnams grub par gyur cig swA hA/_de nas lha mo dbyangs can gyi gsang sngags kyi tshig de dag smras nas/_yang bram ze kau N+Di n+ya la 'di skad ces smras so/_/skyes bu chen po khyod sems can thams cad la spobs pa 
[\[234a\]]
[\[234a.1\]]dam pa dang /_rdzu 'phrul dang /_mngon par shes pa dang /_shes rab che ba dang /_nor dang /_dbyig la sogs pa sbyin pas phan 'dogs shing /_myur du bla na med pa'i byang chub thob par byed pa legs so legs so/_/mdo sde 'di 'dzin pa'i cho ga 
[\[234a.2\]]bstan pa'i phyir tshigs su bcad pa 'di dag smras so/_/gzungs 'di dang por su 'don pas/_/dkon mchog gsum la phyag 'tshal te/_/'khrul pa med par bzlas byas na/_/dngos grub dam pa thob par 'gyur/_/sangs rgyas rnams dang dam chos 
[\[234a.3\]]dang /_/byang chub rang rgyal nyan thos dang /_/tshangs pa dang ni brgya byin dang /_/rgyal chen bzhi la phyag 'tshal zhing /_/rtag tu tshangs par spyod pa yang /_/rim gro gus par bsam byas te/_/zhi la dben pa'i gnas su ni/_/sgra bskyed gzungs dang bstod pa brjod/_/
[\[234a.4\]]ji snyed sangs rgyas lha klu la/_/mchod pa rgya cher bsham par bya/_/skye bo'i rigs ni mang po la/_/snying rje'i sems kyang bskyed par bya/_/bcom ldan gser mdog mtshan rab can/_/rtse gcig sems kyis bsam bya zhing /_/bcom ldan 
[\[234a.5\]]gsung rab dam chos kyis/_/dbang po so sor nges mdzad pa'i/_/de yi tshig don legs bsams te/_/stong nyid bsgrub la'ang gnas par byos/_/bcom ldan thams cad mngon sum du/_/rtse gcig sems kyis bsam byas na/_/ting nge 'dzin dang ye shes dang /_/
[\[234a.6\]]gzungs mchog dam pa thob par 'gyur/_/bcom ldan dpal mgur gsung chos kyis/_/dam pa'i dbyangs des 'khor rnams 'dul/_/ljags kyis stong gsum khebs mdzad cing /_/so sor ci rigs ya mtshan ston/_/de lta'i gsung mchog dam pa la/_/
[\[234a.7\]]rtag par bsam zhing 'jigs pa spongs/_/bsam gyis mi khyab ljags mtshan 'di/_/smon lam rgya chen dbang gis brnyes/_/chos rnams med par ston mdzad pa/_/ji ltar mkha' la ma chags bzhin/_/sangs rgyas ljags mtshan gsung sgra la/_/de bsams 
[\[234b\]]
[\[234b.1\]]smon lam tshad med 'grub/_/gang zhig dbyangs can mngon mchod dam/_/yang na slob mas man ngag bzhin/_/lung bzhin chos de gang sgrub pa/_/bkur sti'i mchog rnams thob par 'gyur/_/gang zhig ye shes mchog sgrub pa'ang /_/rtse gcig sems kyis chos 'di 
[\[234b.2\]]gzung /_/bsod nams ye shes tshogs 'phel zhing /_/nges par 'grub la yid gnyis spongs/_/gang zhig nor sgrub nor dang ldan/_/khe dang grags pa'ang de bzhin 'grub/_/'byung bar 'dod pa'ang rnam grol bar/_/nges par 'grub pas yid gnyis spongs/_/
[\[234b.3\]]yon tan mang po tshad med pa'ang /_/bsam pa bzhin du kun grub pas/_/'di la tshul bzhin gang gnas pa/_/nges par 'grub pas yid gnyis spongs/_/dben par gtsang ma'i gos gyon te/_/dkyil 'khor ci ran byas pa der/_/bum pa rgyas pa bzhi bzhag 
[\[234b.4\]]ste/_/dus bzhin me tog bdug pas mchod/_/ba dan gdugs dang lda ldi bre/_/phye ma byug pas rgyas par brgyan/_/sangs rgyas dang ni dbyangs can mchod/_/lha de mthong 'dod mthong bar 'gyur/_/dbyangs can lha mo de mdun du/_/zhag bdun gsum du 
[\[234b.5\]]bzlas brjod de/_/gal te lha de ma mthong na/_/bsam pa brtan pas zhag dgur bzlas/_/de yi nub mo'ang ma mthong na/_/gzhan du shis pa'i gnas btsal te/_/tshul bzhin lha mo'i gzugs bris la/_/mchod cing bzlas brjod rgyun mi gcad/_/
[\[234b.6\]]bdag dang gzhan don tshad med la/_/nyin mtshan rgyun tu brtson bskyed de/_/de yi 'bras bu gzhan la stobs/_/de ni bsam pa 'grub par 'gyur/_/de ste'ang bsam pa ma grub na/_/zla ba gsum dang drug dang dgu/_/yang na brtson pas lor bzlas na/_/
[\[234b.7\]]mngon shes drug la sogs pa'ang 'thob/_/de nas bram ze kauN+Di n+yas/_de skad ces bshad pa thos nas dga' ba dang /_rangs pa tshad med pa skyes te/_'khor 'dus pa de dag la 'di skad ces smras so/_/lha dang mi la sogs pa'i 'khor thams cad kyis/_
[\[235a\]]
[\[235a.1\]]sems ma g.yeng bar bdag la nyon cig dang /_bdag gis kun rdzob kyi bden pa la brten te/_dbyangs can lha mo mchog la bstod pa'i phyir/_tshigs su bcad de smra bar bgyi'o/_/phyag 'tshal lha mo mthu chen la/_/'jig rten khams 
[\[235a.2\]]'dir dbang brnyes par/_/sngon gyi drang srong gis bshad pas/_/de phyir bdag gis khyod la bstod/_/dpal ldan thugs ni bde ba dang /_/thos 'dzin mdzes ldan grags ldan pa/_/'jig rten 'di skyed yum yang yin/_/rtag tu dpal la brtson chen 
[\[235a.3\]]spyod/_/g.yul gyi gnas las rtag tu rgyal/_/snying rje bzod la dul bas bskyed/_/gshin rje'i sring mor lus ston cing /_/rtag tu dar gos sngon po mnabs/_/mdzes dang mi mdzes kun ston cing /_/spyan mig sus mthong dang ba skyed/_/spyod pa tshad med 
[\[235a.4\]]'jig rten 'das/_/skyabs su su 'ongs rjes su 'dzin/_/bar 'ga' ri dang brag la gnas/_/bar 'ga' phug dang chu bo'i 'gram/_/yang na ljon sdong nags rnams su/_/gnas de dag ni lha mo'i rten/_/ci ltar ri brags mi rnams kyis/_/rma bya'i mdongs las 
[\[235a.5\]]gdugs byas shing /_/rtag tu lha mo de mchod na/_/thams cad dus su 'jig rten skyob/_/stag dang seng ges 'khor byas shing /_/bya dang phyugs kyang de la brtan/_/dril chen sgra dag mngon bsgrags pas/_/bin d+hu'i ri la'ang grag par gyur/_/phyag na rtse gsum 
[\[235a.6\]]thor tshugs dbu/_/yang na nyi zla'i ru mtshon bsnams/_/zla ba mar ngo bcu gcig gam/_/dgu yi dus su mchod pa bya/_/g.yul 'gyed dus su thugs brtse bas/_/'jig rten kun la gzigs pa'i phyir/_/lha mo ba su'i gzugs ston pas/_/lha mo'i mchog ste dpe med pa'o/_/
[\[235a.7\]]phyugs rdzi rgan mo'i gzugs ston cing /_/lha dag 'thab pa'ang rtag tu rgyal/_/yun ring 'jig rten bde bar gnas/_/bar 'ga' khros shing bar 'ga' zhi/_/bram zer smra zhing chos bzhi dang /_/rdzu 'phrul gsang sngags kun la mkhas/_/drang srong lha yi dbang brnyes pas/_/
[\[235b\]]
[\[235b.1\]]sa chen 'di dang sa bon byed/_/lha mo 'du ba'i dus su yang /_/rgya mtsho lud bzhin nges par 'du/_/gnod sbyin klu la sogs rnams kyis/_/kun gyi gtso byed 'dul bar nus/_/mo rnams kun gyi tshangs spyod mchog_/'jig rten gtso sbyin bdag la 
[\[235b.2\]]dgongs/_/rgyal po'i gnas la'ang pad+mo bzhin/_/chu bo la yang gru dang gzings/_/zla ba nya bzhin zhal yang rgyas/_/mang du thos ldan rten yang byed/_/ri bo'i rtse bzhin spobs pa 'phags/_/bsams pas gling dang rab kyang ston/_/lha min la sogs 
[\[235b.3\]]lha rnams kyis/_/kun gyis yon tan bstod cing bsngags/_/spyan stong brgya byin lha rgyal yang /_/gus pa'i sems kyis zhal du lta/_/sems can gang dag ci 'dod pa/_/de kun bsam pa myur du skong /_/blo myur thos pa 'dzin pa yang /_/sa chen 'di 
[\[235b.4\]]gnas kun gyi mchog_/phyogs bcu'i 'jig rten khams dag tu/_/rtag tu sgron chen snang byed bzhin/_/bya dang gcan gzan [{]ri dgas [,]ri dwags [}]kyi'ang /_/kun gyi bsam pa yongs su skong /_/bud med kyi mchog ri bo bzhin/_/drang srong 'jig rten ri gnas 
[\[235b.5\]]bzhin/_/lha mo gzhon bzhin 'dod dang bral/_/mi mjed bdag bzhin bden par smra/_/'jig rten mthun par gzugs ston cing /_/'dod khams bar gyi lha gnas su'ang /_/khyod ni lha mo'i gtso yin pas/_/de las mchog pa'i sems can med/_/
[\[235b.6\]]gal te g.yul dang 'jigs pa'i gnas/_/me yi dong du lhung 'gyur ram/_/chu bo g.yang sa mi rgod las/_/'jigs pa de las sgrol bar mdzad/_/rgyal po'i chad pas bcings pa'am/_/yang na dgra yis bsad par yang /_/rtse gcig sems ni ma g.yos na/_/
[\[235b.7\]]sdug bsngal dag las thar bar 'gyur/_/dge dang mi dge kun la skyob/_/byams dang brtse bas mdun du gnas/_/de phyir bdag ni sems btud de/_/phyag 'tshal lha mo chen mo la'o/_/de nas yang slob dpon lung ston pa bram ze kauN+Di n+yas/_lha mo chen mo 
[\[236a\]]
[\[236a.1\]]dbyangs can la tshigs su bcad pa 'di dag gis mngon par bstod do/_/'byung po'i tshogs rnams thams cad nga la nyan par gyis/_/lha dang dri za lha dbang bcas pa'i 'jig rten na/_/bud med dam pa lha mo mchog gi rab gang yin/_/
[\[236a.2\]]lha mo dam pa mchog tu mdzes pa'i zhal la bstod/_/yon tan rnam pa sna tshogs bsags pas yan lag brgyan/_/dbyangs can zhes bya spyan ni yangs shing bsod nams 'bar/_/dri med ye shes yon tan rnams kyis rnam par brgyan/_/rin chen 
[\[236a.3\]]sna tshogs tha dad lta bur blta ba'i phyir/_/mchog rab ngag gi yon tan khyad par de bstod do/_/dam pa mchog gi dngos grub byed pa dang /_/yang dag bsngags pa yon tan byed pa dang /_/dri med mchog dang pad+ma 'bar ba dang /_/mig mchog dang ni mig gi dam pa dang /_/dge ba'i 
[\[236a.4\]]gnas dang dge ba mthong ba dang /_/yon tan bsam mi khyab pas brgyan pa dang /_/zla ba 'dra dang dri ma med 'od dang /_/ye shes 'byung gnas dran pa dam pa dang /_/seng ge mchog dang mi la zhon pa dang /_/lag pa brgyad rnams kyis ni brgyan pa la/_/mda' gzhu mdung 
[\[236a.5\]]thung ral gri dgra sta dang /_/be con lcags kyi 'khor lo zhags pa bsnams/_/zla ba nya ba lta bur snang ba'i zhal/_/yid du 'ong ba'i ngag dang dbyangs snyan dang /_/shes rab zab mo dang ni ldan pa dang /_/dgos mchog sgrub byed sems can dam pa dang /_/lha dang 
[\[236a.6\]]lha min dbang pos mchod pa dang /_/lha dang lha min tshogs kun gnas brjod dang /_/'byung po'i tshogs kyi gnas rtag mchod pa'i phyir/_/swA hA bdag cag lha mo 'di la phyag bya'o/_/bdag la yon tan khyad par kun stsol cig_/dgos pa kun tu bdag la dngos 
[\[236a.7\]]grub stsol/_/dgra rnams khrod na bdag la rtag tu srungs/_/yi ge rdzogs shing tshig rgyas 'di dag ni/_/nang par langs nas gtsang mar brjod par bya/_/bsam pa dang ni nor 'bru thams cad rnyed/_/dngos grub dge ba rgya chen thob par 'gyur/_/de nas bcom 
[\[236b\]]
[\[236b.1\]]ldan 'das kyis bram ze kauN+Di n+ya la legs so zhes bka' stsal te/_khyod kyis sems can thams cad la phan pa dang bde ba'i phyir/_lha mo dbyangs can la bstod pa dang /_dngos grub dam pa slong bas bsod nams tshad med pa dang ldan par 'gyur ro//_//
[\[236b.2\]]bam po brgyad pa/_de nas slob dpon lung ston pa bram ze kauN+Di n+yas bstod pa dang /_gsang sngags kyi tshig gis/_lha mo chen mo dbyangs can la gsol nas/_yang 'khor de dag la smras pa/_skyes bu khyed kyis lha mo dbyangs can spyan drang ba dang /_de'i thugs rjes 
[\[236b.3\]]bskyab cing /_tshe 'di nyid la spobs pa thogs pa med pa dang /_thos pa 'dzin cing shes rab chen po dang ldan par 'gyur ba dang /_gtsug lag thams cad la mkhas shing /_tshig sbyor ba'i rgyan la gsal zhing thogs pa med pa grub par 'dod pas/_bsam pa de 
[\[236b.4\]]des shing gus pa'i sems kyis lha mo dbyangs can spyan drang ba'i tshig 'di brjod par bya'o/_/sangs rgyas la phyag 'tshal lo/_/chos la phyag 'tshal lo/_/dge 'dun la phyag 'tshal lo/_/byang chub sems dpa' dang /_nyan thos dang /_rang sangs rgyas la sogs 
[\[236b.5\]]pa/_'das pa dang /_ma 'ongs pa dang /_da ltar bzhugs pa'i 'phags pa thams cad la phyag 'tshal lo/_/phyogs bcu'i sangs rgyas bcom ldan 'das yang dag par bden pa'i gsung la gnas pa/_so so'i dbang po dang mthun pa/_bden pa ston pa la mi slu bar 
[\[236b.6\]]gsung ba/_bskal pa bye ba tshad med par yang dag par bden pa'i tshig rtag tu ston cing /_gsung ba de dag la rjes su yi rang ngo /_/bden pa gsung bas ljags yangs la ring ba bkram ste/_zhal dang 'dzam bu'i gling dang /_rgyal chen bzhi dang /_stong gcig dang /_
[\[236b.7\]]stong gnyis dang /_stong gsum gyi 'jig rten gyi khams 'di dang /_phyogs bcu'i 'jig rten gyi khams tshad med pa thams cad rgyas par 'gengs shing /_nyon mongs pa'i gdung ba thams cad sel ba'i sangs rgyas bcom ldan 'das thams cad la lus btud de phyag 'tshal 
[\[237a\]]
[\[237a.1\]]lo/_/ljags kyi mtshan dam pa de 'dra ba dang /_spobs pa tshad med pa dang bdag ldan par gyur cig_/phyag 'tshal bcom ldan dbyangs can mchog_/byang chub chen po dbyangs can mchog_/'phags pa rang rgyal dbyangs can mchog_/zung 
[\[237a.2\]]bzhi ya brgyad dbyangs can mchog_/bden pa bzhi gsung dbyangs can mchog_/yang dag gzigs pa dbyangs can mchog_/drang srong tshangs 'khor dbyangs can mchog_/lha mo u ma dbyangs can mchog_/skem byed lha yang dbyangs can mchog_/
[\[237a.3\]]gzi can klu yang dbyangs can mchog_/mtshan mo lha mo dbyangs can mchog_/rgyal chen bzhi po dbyangs can mchog_/bde gnas lha sras dbyangs can mchog_/rdo rje gsang bdag dbyangs can mchog_/khyab 'jug lha yang dbyangs can mchog_/lha mo 
[\[237a.4\]]pe ma dbyangs can mchog_/tshogs bdag lha yang dbyangs can mchog_/dpal gyi lha mo dbyangs can mchog_/dpal gyi blo gros dbyangs can mchog_/hi ri tshig 'chang dbyangs can mchog_/ma mo kun mchog dbyangs can mchog_/'phrog ma mo 
[\[237a.5\]]yang dbyangs can mchog_/gnod sbyin kun kyang dbyangs can mchog_/phyogs bcu'i rgyal po dbyangs can mchog_/bdag la las mchog kun gyis stobs/_/mtha' med dbyangs can mchog thob mdzod/_/slu med pa la phyag 'tshal lo/_/rnam par 
[\[237a.6\]]grol la phyag 'tshal lo/_/'dod chags bral la phyag 'tshal lo/_/bcings pa bcad la phyag 'tshal lo/_/rnam dag sems la phyag 'tshal lo/_/'od snang mdzad la phyag 'tshal lo/_/bden tshig gsung la phyag 'tshal lo/_/rdul dang bral la phyag 'tshal 
[\[237a.7\]]lo/_/don dam gnas la phyag 'tshal lo/_/'khor mang gtso la phyag 'tshal lo/_/dbyangs can lha la phyag 'tshal lo/_/bdag ni tshig la thogs med mdzod/_/bdag gi bsam pa ci mchis pa/_/thams cad myur du grub par mdzod/_/nad med rtag tu bde ba 
[\[237b\]]
[\[237b.1\]]dang /_/tshe ring ba yang thob par shog_/rig pa'i gnas la mkhas pa dang /_/byang chub lam la brtson pa dang /_/skye bo kun la phan mang mdzod/_/re ba thams cad myur du skong /_/bdag gi yang dag bden tshig dang /_/bdag gis mi slu tshig smras pa/_/
[\[237b.2\]]dbyangs can lha mo mchog gis ni/_/bdag gi don de grub par mdzod/_/lha mo 'dir ni gshegs par gsol/_/bdag gi tshig la thogs med mdzod/_/lus dang ngag la myur zhugs shing /_/yid myur spobs pa rdzogs par mdzod/_/bdag gi lce yi dbang po 
[\[237b.3\]]la/_/bde gshegs spobs pa ldan par mdzod/_/tshig gi gzi brjid mthu des ni/_/sems can thams cad 'dul bar mdzod/_/bdag gis tshig ni ci smras pa/_/don de thams cad grub par shog_/tshig la thams cad gus skyed cing /_/byed pa thams cad chud ma 
[\[237b.4\]]gzon/_/nam zhig bdag gi spobs 'dod pa/_/don de grub par ma gyur na/_/lha mo khyod kyi bden tshig ni/_/thams cad [{]brdzun [,]rdzun [}]pa nyid du 'gyur/_/mtshams med lnga yi sdig bgyis pa/_/sangs rgyas bkas ni 'dul bar 'gyur/_/gang yang dgra bcom pa dag dang /_/
[\[237b.5\]]byas pa gzo ba'i tshig rnams dang /_/shA ri'i bu dang maud gal dang /_/bcom ldan 'khor gyi gtso bo ste/_/de la sogs pa'i bden tshig kyang /_/thams cad bdag la grub par shog_/sangs rgyas nyan thos 'khor rnams dag_/bdag gis deng 'dir spyan drang gis/_/
[\[237b.6\]]bdag gi re ba bskang ba'i phyir/_/thams cad myur du gshegs par mdzod/_/yang dag bden pa'i tshig gsol ba/_/thams cad slu ba med par shog_/srid pa'i rtse mo man chad dang /_/gtsang ma'i gnas ni thams cad dang /_/tshangs pa tshangs chen mdun 'don dang /_/
[\[237b.7\]]tshangs pa'i rgyal 'khor thams cad dang /_/stong gsum 'khor ba'i bar dag dang /_/mi mjed 'jig rten gtso bo dang /_/de dang de yi 'khor rnams dang /_/de kun deng 'dir spyan drangs te/_/thugs rjes bdag la dgongs mdzad cing /_/brtse ba kun gyis gzung 
[\[238a\]]
[\[238a.1\]]bar mdzod/_/gzhan 'phrul dbang byed lha dag dang /_/gzhan yang 'phrul dga'i lha dag dang /_/byams pa mngon par 'tshang rgya'i gnas/_/dga' ldan gnam gyi lha rnams dang /_/'thab bral gyi ni lha rnams dang /_/sum cu rtsa gsum lha 
[\[238a.2\]]rnams dang /_/rgyal chen bzhi yi lha rnams dang /_/gzhan yang lha 'khor thams cad dang /_/sa chu me rlung lha dag dang /_/ri rab lhun la gnas pa dang /_/chu bdun ri bo lha rnams dang /_/de kun 'khor dang bcas pa dang /_/zur phud lnga can 
[\[238a.3\]]nor rgyas dang /_/nyi zla gza' dang rgyu skar dang /_/de la sogs pa'i lha rnams dang /_/'jig rten bde bar mdzad pa'i gnas/_/de la sogs pa'i lha thams cad/_/sdig pa'i las la ma mos pa/_/sangs rgyas la gus 'byung ba'i ma/_/bu rab 
[\[238a.4\]]gzhon la byams pa dang /_/lha dang klu dang gnod sbyin rnams/_/dri za dang ni lha ma yin/_/gzhan yang mi 'am ci dag dang /_/lto 'phye che la sogs pa rnams/_/kun kyang bcom ldan mthu yis ni/_/bdag gis deng 'dir spyan drangs te/_/thugs 
[\[238a.5\]]rje brtse ba'i dgongs pa yis/_/bdag la thogs med spobs pa skyed/_/lha dang mi rnams thams cad kyis/_/gzhan gyi sems rig mkhyen pa rnams/_/kun gyi mthu yis byin brlabs shing /_/bdag la spobs pa'i mchog stsol cig_/ji snyed nam 
[\[238a.6\]]mkha'i mthas gtugs shing /_/chos kyi dbyings kyi mus klas pa'i/_/sems can de dag thams cad kyis/_/bdag la spobs pa'i mchog stsol cig_/de nas dbyangs can lha mo la bram ze kauN+Di n+yas de skad ces gsol pa dang /_lha mos skyes bu chen po de la 
[\[238a.7\]]dge'o zhes smras te/_gang rigs kyi bu'am/_rigs kyi bu mo gang la la zhig gis tshigs su bcad pas bstod pa dang /_gsang sngags kyi tshig de dag 'chang zhing 'dzin pa dang /_dkon mchog gsum la skyabs su song ste/_sems 'dun pas rjes su dmigs 
[\[238b\]]
[\[238b.1\]]shing /_ci 'dod pa'i don cho ga bzhin du bsgrubs na/_chud za bar mi 'gyur ro/_/gzhan yang gser 'od dam pa mdo sde'i dbang po'i rgyal po shin tu phra zhing /_zab pa 'di 'dzin pa dang /_'chang ba dang /_klog pa dang /_'don pa de bsam pa thams cad 
[\[238b.2\]]myur du 'grub par 'gyur te/_sems g.yeng bas byas pa ni ma gtogs so/_/de skad ces smras pa dang /_bram ze kauN+Di n+ya rab tu dga' ba dang /_yid bde ba skyes te/_thal mo sbyar ba byas nas rjes su 'dzin to/_/de nas bcom ldan 'das kyis lha mo dbyangs can 
[\[238b.3\]]la legs so zhes bka' stsal te/_lha mo khyod kyis dam pa'i chos 'di yongs su bsrung zhing /_yongs su rgyas par bya ba dang /_mdo 'di 'dzin pa'i sems can thams cad la chos 'di lta bu bstan pas bde ba dang /_bsod nams dang /_spobs pa tshad med pa 
[\[238b.4\]]'phel bar 'gyur te/_gang sems bskyed pa rnams kyang myur du bla na med pa yang dag par rdzogs pa'i byang chub thob par byas pa legs so legs so/_/gser 'od dam pa mdo sde'i dbang po'i rgyal po las/_lha mo dbyangs can gyi le'u zhes bya ste 
[\[238b.5\]{]bcwa [,]bco [}]lnga pa'o//_//de nas bcom ldan 'das la lha mo chen mo dpal gyis 'di skad ces gsol to/_/btsun pa bcom ldan 'das lha mo chen mo dpal bdag gis ci nas kyang /_chos smra ba'i dge slong de yo byad thams cad phun sum tshogs 
[\[238b.6\]]par 'gyur ba dang /_brel phongs pa ma mchis pa 'thob par 'gyur ba dang /_sems brtas pa 'thob par 'gyur ba dang /_sems bde bar gdugs mtshan bas par 'gyur ba dang /_gser 'od dam pa mdo sde'i dbang po'i rgyal po 'di las tshig dang /_yi 
[\[238b.7\]]ge rnam pa tha dad pa dag chub par 'gyur ba dang /_rnam par rtog par 'gyur ba dang /_yang dag par brjod par 'gyur ba dang /_sangs rgyas 'bum phrag dag la/_dge ba'i rtsa ba bskrun pa'i sems can de dag gi don gyi slad du/_gser 'od dam pa mdo sde'i 
[\[239a\]]
[\[239a.1\]]dbang po'i rgyal po 'di 'dzam bu'i gling du yun ring du gnas par 'gyur zhing /_myur du nub par mi 'gyur ba dang /_sems can rnams kyang /_gser 'od dam pa mdo sde'i dbang po'i rgyal po 'di nyan par 'gyur ba dang /_
[\[239a.2\]]bskal pa bye ba khrag khrig 'bum phrag du mar lha dang /_mi'i bde ba myong bar 'gyur ba dang /_mu ge ma mchis par 'gyur ba dang /_lo legs par 'gyur ba dang /_sems can rnams kyang bde bar sbyar ba thams cad kyis bde bar 'gyur ba 
[\[239a.3\]]dang /_de bzhin gshegs pa dang 'grogs par 'gyur ba dang /_ma 'ongs pa'i dus na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang /_sems can dmyal ba dang /_dud 'gro'i skye gnas dang /_
[\[239a.4\]]gshin rje'i 'jig rten gyi sdug bsngal thams cad shin tu rgyun chad par 'gyur ba 'di lta ste/_gos dang /_zas dang /_mal cha dang /_stan dang /_na ba'i gsos sman dang /_sman zong dang /_yo byad dang /_'tshog chas kyi bye brag gzhan dag gis kyang 
[\[239a.5\]]dge slong chos smra ba de spro bar bgyi'o/_/de bzhin gshegs pa dgra bcom pa yang dag par rdzogs pa'i sangs rgyas rin chen me tog yon tan rgya mtsho bai DUr+ya dang /_gser gyi ri kha dog bzang po gser du snang ba'i dpal zhes bya ba de la/_lha mo chen mo dpal 
[\[239a.6\]]gyis dge ba'i rtsa ba bskyed de/_des da ltar phyogs gang dang /_gang du sems pa dang /_phyogs gang dang gang du lta ba dang /_phyogs gang dang /_gang du 'gro ba'i phyogs de dang /_der sems can bye ba khrag khrig 'bum phrag du ma dag bde bar sbyar 
[\[239a.7\]]ba thams cad kyis bde bar 'gyur/_zas dang /_skom dang /_nor dang /_'bru dang /_'gron bu dang /_gser dang /_nor bu dang /_mu tig dang /_bai DUr+ya dang /_dung dang /_man shel dang /_byi ru dang /_dngul dang /_sa le sbram dang /_yo 
[\[239b\]]
[\[239b.1\]]byad gzhan dag gis kyang mi phongs par 'gyur/_sems can de dag yo byad thams cad 'byor bar 'gyur ro/_/lha mo chen mo dpal gyi mthus de bzhin gshegs pa de la mchod par bya/_spos dang /_me tog dang /_bdug pa yang dbul bar bya/_lha mo 
[\[239b.2\]]chen mo dpal gyi ming nas lan gsum brjod cing /_de la spos dang /_bdug pa dang /_me tog kyang byin la/_ro sna tshogs kyang byin na/_de'i 'bru'i phung po chen po rnam par 'phel bar 'gyur ro/_/de la 'di skad ces bya ste/_sa la sa yi bcud 
[\[239b.3\]]dag rnam par 'phel/_/lha rnams rtag tu rab tu dga' bar 'gyur/_/'bras bu lo thog ldum sdong ljon shing rnams/_/lo thog shin tu sna tshogs rnams kyang skyed/_/gser 'od dam pa mdo sde'i dbang po'i rgyal po'i ming brjod pa'i sems can de dag la lha 
[\[239b.4\]]mo chen mo dpal ni sems par 'gyur/_de dag la dpal chen por byed par 'gyur ro/_/de nas bcom ldan 'das kyis dpal lha mo chen mo la legs so zhes bka' stsal te/_legs so legs so/_/lha mo khyod kyis sngon byas pa rjes su dran pas/_de 
[\[239b.5\]]bzhin gshegs pa la mchod pa dang /_sems can tshad med pa rnams la phan pa dang /_bde bas phan 'dogs shing /_mdo sde 'di yang yongs su rgyas par byed pa'i bsod nams zad mi shes pa dang ldan par 'gyur ro/_/gser 'od dam pa mdo sde'i 
[\[239b.6\]]dbang po'i rgyal po las/_lha mo dpal gyi le'u zhes bya ste bcu drug pa'o//_//de nas lha mo dpal chen mos bcom ldan 'das la 'di skad ces gsol to/_/bcom ldan 'das 'di nas byang phyogs su mi ring ba zhig na/_lha'i rgyal po rnam thos 
[\[239b.7\]]kyi bu'i pho brang lcang lo can gyi 'khor na skyed mos tshal dam pa bsod nams kyi me tog 'od ces bya ba na/_rin po che sna bdun las byas pa'i khang [{]bzangs [,]bzang [}]pad+ma dam pa gser gyi rgyal mtshan zhes bya ba na bdag gnas te/_mi gang la la 'bru'i phung po spel bar 'dod pa 
[\[240a\]]
[\[240a.1\]]des rang gi khyim phyag dar legs par bya/_khrus legs par bya/_gos dkar po gtsang ma bgo bar bya/_gos dri rab tu zhim pa bgo bar bya'o/_/de bzhin gshegs pa dgra bcom pa yang dag par rdzogs pa'i sangs rgyas 
[\[240a.2\]]rin chen me tog yon tan rgya mtsho bai DUr+ya dang /_gser gyi ri kha dog bzang po gser du snang ba'i dpal de la phyag 'tshal zhing mtshan nas kyang lan gsum brjod/_lha mo chen mo dpal gyi lag nas/_de bzhin gshegs pa la mchod pa byed/_me tog 
[\[240a.3\]]dang /_bdug pa dang /_spos kyang 'bul/_ro bro ba sna tshogs kyang 'bul/_gser 'od dam pa mdo sde'i dbang po'i rgyal po'i ming yang lan gsum brjod/_bden pa'i tshig kyang brjod/_lha mo chen mo dpal la yang mchod cing /_me tog dang /_
[\[240a.4\]]bdug pa yang 'bul/_ro bro ba sna tshogs kyang 'bul na/_gser 'od dam pa mdo sde'i dbang po'i rgyal po 'di yi mthus/_de'i tshe lha mo chen mo dpal khyim de la sems par 'gyur/_de'i 'bru'i phung po chen po yang 'phel bar 'gyur ro/_/lha mo chen mo 
[\[240a.5\]]dpal 'gugs par 'dod pa des rig pa'i gsang sngags 'di dag dran par bya'o/_/'das pa dang /_ma 'ongs pa dang /_da ltar byung ba'i sangs rgyas thams cad la phyag 'tshal lo/_/sangs rgyas dang byang chub sems dpa' thams cad la phyag 
[\[240a.6\]]'tshal lo/_/bcom ldan 'das de bzhin gshegs pa rin chen gtsug tor can la phyag 'tshal lo/_/bcom ldan 'das de bzhin gshegs pa dri ma med par 'bar ba rin chen 'od zer snang ba'i rtog la phyag 'tshal lo/_/de bzhin gshegs pa 'dzam 
[\[240a.7\]]bu gser gyi rgyal mtshan gser du snang ba la phyag 'tshal lo/_/de bzhin gshegs pa gser du snang ba'i snying po la phyag 'tshal lo/_/de bzhin gshegs pa nyi ma brgya'i 'od zer snang ba'i snying po la phyag 'tshal lo/_/de bzhin gshegs pa gser ri rin 
[\[240b\]]
[\[240b.1\]]chen 'byung gnas gdugs brtsegs la phyag 'tshal lo/_/de bzhin gshegs pa gser gyi me tog 'bar ba'i 'od zer gyi tog la phyag 'tshal lo/_/de bzhin gshegs pa sgron ma chen po la phyag 'tshal lo/_/de bzhin gshegs pa rin chen 
[\[240b.2\]]tog la phyag 'tshal lo/_/shar phyogs kyi de bzhin gshegs pa mi 'khrugs pa la phyag 'tshal lo/_/lho phyogs kyi de bzhin gshegs pa rin chen tog la phyag 'tshal lo/_/nub phyogs kyi de bzhin gshegs pa tshe dpag med la phyag 'tshal 
[\[240b.3\]]lo/_/byang phyogs kyi de bzhin gshegs pa rnga sgra la phyag 'tshal lo/_/byang chub sems dpa' byams pa la phyag 'tshal lo/_/byang chub sems dpa' mdzes pa'i tog la phyag 'tshal lo/_/byang chub sems dpa' gser 'od dam pa 
[\[240b.4\]]la phyag 'tshal lo/_/byang chub sems dpa' gser gyi snying po la phyag 'tshal lo/_/byang chub sems dpa' rtag tu ngu la phyag 'tshal lo/_/byang chub sems dpa' chos 'phags la phyag 'tshal lo/_/byang chub sems dpa' rab gnas 
[\[240b.5\]]la phyag 'tshal lo/_/de dag la phyag 'tshal nas rig pa 'di dag la sbyor bar bya ste/_/rig sngags 'di bdag la 'byor bar gyur cig_/sAd+ya the dan/_pra ti pUr+Na tsa re/_sa man+tA dar+sha Ne/_ma hA bi hA ra ga ti/_sa man ta/_bi mA na ga te/_
[\[240b.6\]]ma hA kAr+ya/_pra ti prA ba Ni/_sa twA/_ar+tha sa ma tA nu/_pra pU re/_a yA na d+harma tA/_ma hA b+ho gi ni/_ma hA mai tri/_u pa sang hi te/_hi tai Shi/_sang gr-i hI te/_sa mar thA nu pA la ne swA hA/_'di dag ni spyi bo nas dbang bskur ba'i chos nyid kyi 
[\[240b.7\]]gsang sngags kyi tshig gcig tu de kho na yang dag par grub pa sbyin pa mi slu ba'i don gyi tshig ste/_sems can bar ma la spyod pa rnams dge ba'i rtsa ba kha na ma tho ba med pa dag gis/_lo bdun du 'don cing /_'dzin pa dag yan lag brgyad pa'i bsnyen 
[\[241a\]]
[\[241a.1\]]par gnas pa la bsnyen te/_bdag dang sems can kun/_thams cad mkhyen pa'i ye shes yongs su rdzogs par bya ba yongs su rdzogs par bya ba'i phyir/_snga dro dang /_phyi dro sangs rgyas thams cad la me tog dang /_
[\[241a.2\]]spos rnams kyis mchod nas/_des bdag gi bsam pa 'di 'byor par gyur cig_/myur du 'byor par gyur cig_/gtsug lag khang ngam/_dgon pa'i gnas kyang rung ste/_khyim de shin tu gtsang mar byas la/_lci bas dkyil 'khor byas te/_
[\[241a.3\]]spos dang /_bdug pa yang dbul bar bya/_stan gtsang ma yang gding bar bya'o/_/sa la me tog sil ma bkram ste bsdad par bya'o/_/de nas skad cig de nyid la/_lha mo chen mo dpal 'ongs nas/_der gnas par 'gyur ro/_/de phyin chad 
[\[241a.4\]]khyim mam/_grong ngam/_grong khyer ram/_grong rdal lam/_gtsug lag khang ngam/_dgon pa'i gnas su nam yang brel cing phongs pa med par 'gyur ro/_/'gron bu dang /_gser dang /_rin po che dang /_nor dang /_'bru dang /_yo byad 
[\[241a.5\]]thams cad 'byor pa dang /_bde bar sbyar ba thams cad kyis bde bar 'gyur ro/_/dge ba'i rtsa ba gang dag byed pa de dag thams cad las/_lha mo chen mo dpal la shas kyi mchog sbyin par bya ste/_des na de ci srid 'tsho ba'i bar du de na gnas par 
[\[241a.6\]]'gyur/_'phang bar mi 'gyur/_de dag gi bsam pa thams cad yongs su rdzogs par 'gyur ro/_/gser 'od dam pa mdo sde'i dbang po'i rgyal po las/_lha mo chen mo dpal gyis nor yongs su spel ba'i le'u zhes bya ste bcu bdun pa'o//_//
[\[241a.7\]]de nas bcom ldan 'das la sa'i lha mo brtan mas 'di skad ces gsol to/_/btsun pa bcom ldan 'das gser 'od dam pa mdo sde'i dbang po'i rgyal po 'di/_da ltar dang /_ma 'ongs pa'i dus na/_grong ngam/_grong khyer ram/_grong rdal lam/_
[\[241b\]]
[\[241b.1\]]ljongs sam/_dgon pa'i phyogs sam/_ri'i sman ljongs sam/_pho brang 'khor gang du gnas par 'gyur ba'i grong ngam/_grong khyer ram/_grong rdal lam/_ljongs sam/_dgon pa'i phyogs sam/_ri'i sman ljongs sam/_pho brang 'khor 
[\[241b.2\]]der/_btsun pa bcom ldan 'das sa'i lha mo brtan ma bdag mchi bar bgyi'o/_/btsun pa bcom ldan 'das gang na gser 'od dam pa mdo sde'i dbang po'i rgyal po 'di rgya cher yang dag par rab tu 'chad par 'gyur ba dang /_sa phyogs gang dang gang 
[\[241b.3\]]na/_dge slong chos smra ba de'i chos kyi khri shom par 'gyur ba dang /_gang dang gang du chos smra ba stan la mchis nas/_gser 'od dam pa mdo sde'i dbang po'i rgyal po 'di rgya cher yang dag par rab tu bstan par 'gyur ba der/_btsun pa bcom 
[\[241b.4\]]ldan 'das sa'i lha mo brtan ma dag sa phyogs de dang de dag tu mchi bar bgyi'o/_/lus mi gda' bar chos kyi khri'i 'og logs su mchis te/_yan lag gi dam pa mgos dge slong chos smra ba de'i rkang mthil nas brten par bgyi'o/_/bdag kyang 
[\[241b.5\]]chos mnyan pa dang /_chos bdud rtsi'i khu ba 'dis tshim par bgyi/_yang dag par rim gror bgyi/_yang dag par mchod par bgyi'o/_/bdag tshim par gyur/_rim gro bgyi ba bgyis par gyur/_rab tu dga' bar gyur nas/_sa'i phung 
[\[241b.6\]]po dpag tshad stong phrag drug cu brgyad po 'di nas/_sa'i gzhi rdo rje la thug pa'i bar du/_sa'i bcud kyis rnam par 'phel bar bgyi/_yang dag par ni rim gro bgyi/_yongs su rdzogs par bgyi'o/_/steng du yang rgya mtsho'i mtha' la thug pa'i sa'i 
[\[241b.7\]]dkyil 'khor 'di/_sa'i bcud kyi snum gyis brlan par bgyi'o/_/sa chen po 'di rab tu gzi byin dang ldan par bgyi'o/_/de nas 'dzam bu'i gling 'dir rtswa dang /_shing gel pa dang /_sman dang /_nags tshal sna tshogs rnams gzi byin dang rab tu ldan par 
[\[242a\]]
[\[242a.1\]]'khrung bar 'gyur/_kun dga' ra ba dang /_nags tshal dang /_shing ljon pa thams cad dang /_lo ma dang /_me tog dang /_'bras bu dang /_lo thog rnam pa sna tshogs thams cad kyang /_rab tu gzi byin dang ldan par 
[\[242a.2\]]'gyur ba dang /_dri dang rab tu ldan pa dang /_snum pa dang rab tu ldan pa dang /_ro zhim por 'gyur/_blta na rab tu sdug pa dang /_rab tu che bar 'gyur ro/_/sems can de dag kyang btung ba dang /_bza' ba rnam pa sna tshogs de dag 'tshal 
[\[242a.3\]]nas/_tshe dang /_stobs dang /_kha dog dang /_dbang po rnams rnam par 'phel bar 'gyur ro/_/gzi byin dang /_stobs dang /_kha dog dang /_gzugs dang rab tu ldan par gyur nas kyang /_sa la mchis pa'i dgos pa rnam pa sna tshogs 
[\[242a.4\]]tha dad pa 'bum phrag du ma dag bgyid par 'gyur/_brtson par 'gyur/_'bad par 'gyur/_stobs su bgyi ba'i las rnams bgyid par 'gyur ro/_/btsun pa bcom ldan 'das rgyu des 'dzam bu'i gling thams cad zhi bar 'gyur ba dang /_lo legs pa 
[\[242a.5\]]dang /_rgyas pa dang /_nyams dga' bar 'gyur/_skye bo dang mi mang pos gang bar 'gyur/_'dzam bu'i gling gi sems can de dag thams cad bde bar 'gyur/_dga' ba rnam pa sna tshogs myong bar 'gyur/_sems can de dag gzi byin dang /_stobs 
[\[242a.6\]]dang /_kha dog dang /_gzugs dang ldan par 'gyur ro/_/gser 'od dam pa mdo sde'i dbang po'i rgyal po 'di'i slad du/_dge slong ngam/_dge slong ma 'am/_dge bsnyen nam/_dge bsnyen ma mdo sde'i dbang po 'dzin pa de dag chos kyi khri stan la mchis 
[\[242a.7\]]pa'i gan du mchi bar 'gyur/_mchis nas kyang sems rab tu dang bas sems can thams cad kyi don dang phan pa dang bde ba dang /_gser 'od dam pa mdo sde'i dbang po'i rgyal po 'di rgya cher yang dag par rab tu bshad par bgyi ba'i slad du/_chos smra ba de dag 
[\[242b\]]
[\[242b.1\]]la gsol ba 'debs par 'gyur ro/_/de ci'i slad du zhe na/_btsun pa bcom ldan 'das gser 'od dam pa mdo sde'i dbang po'i rgyal po 'di rab tu bshad pa na sa'i lha mo brtan ma bdag g.yog dang bcas te/_rab tu gzi byin dang ldan pa dang /_rab tu 
[\[242b.2\]]stobs dang ldan par 'gyur ro/_/bdag cag gi lus la stobs dang /_brtson 'grus dang /_mthu chen po bskyed par 'gyur/_bdag cag gi lus la gzi byin dang /_dpal dang /_phun sum tshogs pa yang 'jug par 'gyur ro/_/btsun pa 
[\[242b.3\]]bcom ldan 'das sa'i lha mo brtan ma bdag chos bdud rtsi'i khu ba 'dis tshim par gyur/_gzi byin dang /_/stobs dang /_brtson 'grus dang /_mthu dang /_shugs chen po thob par gyur na/_sa chen po dpag tshad stong phrag bdun pa'i 'dzam bu'i 
[\[242b.4\]]gling 'di sa'i bcud chen pos rnam par 'phel bar 'gyur ro/_/sa chen po gzi byin dang rab tu ldan par 'gyur ro/_/btsun pa bcom ldan 'das sa la brten pa'i sems can 'di dag thams cad kyang 'phel zhing rgyas la yangs par 'gyur/_rgya chen por yang 
[\[242b.5\]]'gyur ro/_/sa la gnas pa'i sems can de dag chen por gyur nas kyang /_longs spyod dang /_yongs su spyod pa sna tshogs la spyod par 'gyur/_bde ba dag kyang myong bar 'gyur ro/_/de dag thams cad bza' ba dang /_btung ba dang bca' ba rnam pa sna tshogs 
[\[242b.6\]]dang /_gos dang /_mal cha dang /_stan dang /_gnas dang /_khang pa dang /_gzhal med khang dang /_skyed mos tshal dang /_chu bo dang /_rdzing dang /_chu mig dang /_mtshe'u dang /_mtsho dang /_lteng ka dang /_'di lta bu'i yo byad bde ba rnam pa sna tshogs sa la 
[\[242b.7\]]gnas pa sa las 'byung ba sa la rten pa 'di dag la spyod par 'gyur ro/_/btsun pa bcom ldan 'das rgyu des sems can de dag thams cad kyis bdag la byas pa gzo bar bgyi'o/_/gdon mi 'tshal bar gser 'od dam pa mdo sde'i dbang po'i rgyal po 'di bsti stang du 
[\[243a\]]
[\[243a.1\]]bgyis te/_mnyan par bgyi/_bkur stir bgyi/_bla mar bgyi/_rim gror bgyi/_mchod par bgyi'o/_/btsun pa bcom ldan 'das gang gi tshe sems can de dag chos smra ba'i gan du mchi ba'i slad du/_rigs tha dad pa dang /_khyim 
[\[243a.2\]]tha dad pa dag nas byung ste mchis nas/_gser 'od dam pa mdo sde'i dbang po'i rgyal po 'di nyan par gyur la/_thos nas kyang rang rang gi rigs dang /_khyim dang /_grong dang /_grong rdal tha dad pa dag tu zhugs nas/_rang rang gi khyim na gnas pa 
[\[243a.3\]]dag phan tshun du 'di skad ces bdag cag gis de ring chos mnyan pa zab mo thos so/_/de ring bdag cag gis bsod nams kyi phung po bsam gyis mi khyab pa yongs su bzung ngo /_/bdag cag gis chos mnyan pa des/_de bzhin gshegs pa bye ba 
[\[243a.4\]]khrag khrig 'bum phrag du ma dag mnyes par byas so/_/deng bdag cag gis chos mnyan pa 'dis sems can dmyal ba las yongs su thar to/_/dud 'gro'i skye gnas dang /_gshin rje'i 'jig rten dang /[ {]yi dgas [,]yi dwags [}]kyi yul las yongs su thar ro/_/
[\[243a.5\]]deng bdag cag gis chos mnyan pa 'dis ma 'ongs pa'i dus na/_tshe rabs 'bum phrag du mar lha dang mi'i skye ba yongs su bzung bar 'gyur ro zhes gtam zer bar 'gyur ro/_/khyim tha dad pa na gnas par gyur pa de dag sems can gzhan dag la/_gser 
[\[243a.6\]]'od dam pa mdo sde'i dbang po'i rgyal po 'di las tha na dpe gcig tsam brjod dam/_gser 'od dam pa mdo sde'i dbang po'i rgyal po 'di las tha na le'u gcig gam/_sngon byung ba gcig gam/_tha na byang chub sems dpa'i ming ngam/_de bzhin gshegs 
[\[243a.7\]]pa'i mtshan gcig gam/_tha na tshig bzhi pa'i tshigs su bcad pa gcig gam/_tshig gcig cig sems can gzhan dag la thos par bgyid dam/_tha na gser 'od dam pa mdo sde'i dbang po'i rgyal po 'di'i mtshan gzhan dag la rab tu ston tam/_btsun 
[\[243b\]]
[\[243b.1\]]pa bcom ldan 'das gang dang gang na sems can rnam pa tha dad pa de dag phyogs rnam pa tha dad pa dag tu mdo sde'i gtan tshigs rnam pa sna tshogs 'di lta bu 'di dag gcig la gcig brjod dam/_thos par bgyid dam/_gtam rgyud brjod na/_btsun pa 
[\[243b.2\]]bcom ldan 'das sa phyogs de dag thams cad shin tu gzi byin dang ldan pa dang /_shin tu snum par 'gyur ro/_/sa phyogs de dang de dag tu sems can de dag thams cad kyi phyir/_sa'i bcud rnam pa sna tshogs dang /_yo byad thams cad rgyas par skye bar 
[\[243b.3\]]'gyur/_rnam par 'phel bar 'gyur/_shin tu rgyas par 'gyur/_sems can de dag thams cad kyang bde bar 'gyur ro/_/nor che ba dang /_longs spyod che ba dang /_sbyin pa la mos par 'gyur/_dkon mchog gsum la mngon par dad par 'gyur ro/_/
[\[243b.4\]]de skad ces gsol pa dang /_bcom ldan 'das kyis sa'i lha mo brtan ma la 'di skad ces bka' stsal to/_/sa'i lha mo sems can gang la la dag_/gser 'od dam pa mdo sde'i dbang po'i rgyal po 'di las tha na tshig gcig nyan na/_de dag mi'i 'jig 
[\[243b.5\]]rten 'di nas shi 'phos nas sum cu rtsa gsum lha'i ris kyi nang du lha'i ris gang yang rung ba zhig tu skye bar 'gyur ro/_/sa'i lha mo sems can gang la la dag_/gser 'od dam pa mdo sde'i dbang po'i rgyal po 'di dag la mchod pa'i phyir/_gnas de dag legs 
[\[243b.6\]]par brgyan par byed dam/_tha na gdugs gcig gam/_ba dan gcig gam/_ras bcos bu gcig gis g.yogs na/_sa'i lha mo rtag tu brgyan pa'i gnas de dag 'dod pa na spyod pa'i lha'i ris bdun po de dag tu lha'i rin po che sna bdun gyi gzhal 
[\[243b.7\]]med khang rgyan thams cad kyis legs par brgyan pa dag tu gnas par 'gyur ro/_/gang gi tshe sems can de dag mi'i 'jig rten 'di nas shi 'phos te/_rin po che sna bdun gyi gzhal med khang de dag tu skye ba de'i tshe/_sa'i lha mo rin po che sna bdun gyi gzhal 
[\[244a\]]
[\[244a.1\]]med khang re rer yang lan bdun bdun du skye bar 'gyur ro/_/lha'i bde ba bsam gyis mi khyab pa dag kyang myong bar 'gyur ro/_/de skad ces bka' stsal pa dang /_bcom ldan 'das la sa'i lha mo brtan mas 'di skad ces gsol 
[\[244a.2\]]to/_/btsun pa bcom ldan 'das des na sa'i lha mo brtan ma bdag dge slong chos smra ba/_chos kyi khri stan la mchis pa de'i tshe chos kyi stan gyi 'og logs kyi sa phyogs de dang de dag tu gnas par bgyi'o/_/ci nas kyang sangs rgyas 'bum phrag dag 
[\[244a.3\]]la dge ba'i rtsa ba bskrun pa'i sems can de dag gi don gyi slad du/_gser 'od dam pa mdo sde'i dbang po'i rgyal po 'di 'dzam bu'i gling du yun ring du gnas shing myur du nub par mi 'gyur ba dang /_sems can rnams kyang gser 'od dam pa mdo sde'i dbang 
[\[244a.4\]]po'i rgyal po 'di nyan par 'gyur ba dang /_ma 'ongs pa'i dus na bskal pa bye ba khrag khrig 'bum phrag du mar lha dang /_mi'i bde ba bsam gyis mi khyab pa myong bar 'gyur ba dang /_de bzhin gshegs pa dang 'grogs par 'gyur ba dang /_ma 'ongs pa'i 
[\[244a.5\]]dus na bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba dang /_sems can dmyal ba dang /_dud 'gro'i skye gnas dang /_gshin rje'i 'jig rten gyi sdug bsngal thams cad shin tu rgyun chad par 'gyur bar 
[\[244a.6\]]lus mi gda' bar bgyis te/_dge slong chos smra ba de'i rkang pa la yan lag gi dam pa mgos brten par bgyi'o/_/de nas sa'i lha mo brtan mas 'di skad ces gsol to/_/bcom ldan 'das bdag la sngags kyi snying po zhig mchis pa 'di lha dang mi 
[\[244a.7\]]thams cad la phan pa dang bde bar 'gyur ba ste/_gang skyes pa'am/_bud med dam/_'khor bzhi po gang la la zhig gis/_bdag mngon sum du mthong bar 'dod pa dang /_nor dang /_nor bu rin po che dang /_dbyig la sogs pa 'dod pa dang /_
[\[244b\]]
[\[244b.1\]]sman bzang pos tshe ring zhing nad med par 'dod pa dang /_phas kyi dgra thams cad dang /_phyir rgol ba thams cad 'jil bar 'dod na/_gnas dben par dkyil 'khor byas te/_khrus byas gos sar pa bgos te/_rtswa bting ba'i steng du 'dug 
[\[244b.2\]]nas/_sku gzugs ring bsrel can gyi mdun nam/_mchod rten ring bsrel can gyi mdun du/_me tog dang /_bdug pa dang /_zhal zas sna tshogs kyis mchod de/_skar ma rgyal dang sbyar ba'i tshes brgyad la sems rtse gcig gis gzungs 
[\[244b.3\]]sngags 'di bzlas pas spyan drangs par 'gyur te/_sngags la/_tad+ya thA/_tsi li tsi li/_tsu ru tsu ru/_ku ru ku ru/_ku Tu ku Tu/_to Tu to Tu/_ba ha ba ha/_ba ri she/_ba ri she swA hA/_bcom ldan 'das 'khor bzhi po gang la la zhig gis/_bdag spyan 
[\[244b.4\]]drang ba'i phyir sngags kyi tshig 'di brgya rtsa brgyad bzlas na/_bdag de'i gan du mchi bar bgyi'o/_/gzhan yang bcom ldan 'das sems can gang la la zhig bdag dang mjal zhing smra bar 'tshal na/_cho ga snga ma'i tshul du bshams te/_sngags 'di 
[\[244b.5\]]bzlas par bya'o/_/tad+ya thA/_any+tsa ni/_kya lik+Sha ni/_shi shi d+ha ri/_ha ha/_hi hi/_ku ru ba re swA hA/_bcom ldan 'das sngags kyi tshig 'di brgya rtsa brgyad bzlas te/_sngags snga ma bzlas pa byas na/_de'i mdun du lus bstan te/_nges par 
[\[244b.6\]]bsam pa rdzogs par bgyi'o/_/gang sngags 'di zlos par 'dod pas/_sngar lus bsrung ba'i phyir sngags 'di brjod do/_/tad+ya thA/_shi ri shi ri/_bA sha ka ti/_ta ti/_kuT+Ti/_pU ta/_pU de ri/_pu de ri Ti Te/_pa Ti ku ku Ti/_ka pa tsi li swA hA/_
[\[244b.7\]]bcom ldan 'das gzungs sngags 'di bsgrub pa'i tshe tshon skud sna lnga la sngags lan re gdab cing mdud pa re re bcing ngo /_/de 'dra ba lan nyi shu rtsa gcig bzlas te/_dpung pa g.yon pa la btags na 'jigs pa thams cad bsal te/_lus bsrungs par 
[\[245a\]]
[\[245a.1\]]'gyur ro/_/sems mi g.yeng bar sngags 'di bzlas na/_bsam pa thams cad 'grub par 'gyur ro/_/bdag gi tshig 'di mi bslu bar ni sangs rgyas dkon mchog dang /_chos dkon mchog dang /_dge 'dun dkon mchog rnams bdag 
[\[245a.2\]]la mngon du gzigs shing dgongs par gsol/_de nas bcom ldan 'das kyis sa'i lha mo brtan ma la legs so zhes bka' stsal te/_gang khyod kyi bden pa'i sngags kyi tshig 'dis mdo sde'i dbang po 'di dang /_chos smra ba de la bsrung ba byas pa de ni 
[\[245a.3\]]legs so legs so/_/de'i phyir khyod kyang bsod nams kyi tshogs dpag tu med pa dang ldan par 'gyur ro/_/gser 'od dam pa mdo sde'i dbang po'i rgyal po las/_sa'i lha mo brtan ma'i le'u zhes bya ste [{]bcwa [,]bco [}]brgyad pa'o//_//de nas 
[\[245a.4\]]gnod sbyin gyi sde dpon chen po yang dag shes/_gnod sbyin gyi sde dpon chen po nyi shu rtsa brgyad dang lhan cig tu stan las langs te/_bla gos phrag pa gcig tu bgos nas/_pus mo g.yas pa'i lha nga sa la btsugs te/_bcom ldan 'das ga la ba de logs 
[\[245a.5\]]su thal mo sbyar ba btud nas/_bcom ldan 'das la 'di skad ces gsol to/_/btsun pa bcom ldan 'das da ltar dang /_ma 'ongs pa'i dus na/_gser 'od dam pa mdo sde'i dbang po'i rgyal po 'di grong ngam/_grong khyer ram/_grong rdal lam/_ljongs 
[\[245a.6\]]sam/_dgon pa'i phyogs sam/_ri'i sman ljongs sam/_pho brang 'khor gang du 'byung bar 'gyur ba der/_btsun pa bcom ldan 'das gnod sbyin gyi sde dpon chen po yang dag shes bdag gnod sbyin gyi sde dpon chen po nyi shu rtsa brgyad po de dag dang lhan cig tu 
[\[245a.7\]]grong ngam/_grong khyer ram/_grong rdal lam/_ljongs sam/_dgon pa'i phyogs sam/_ri'i sman ljongs sam/_pho brang 'khor der mchi bar bgyi'o/_/lus mi gda' bar bgyis te/_dge slong chos smra ba de bsrung bar bgyi'o/_/yongs su bskyab pa dang /_
[\[245b\]]
[\[245b.1\]]yongs su gzung ba dang /_yongs su bskyang ba dang /_chad pa spang ba dang /_zhi ba dang bde legs su 'gyur bar bgyi'o/_/skyes pa'am/_bud med dam/_khye'u 'am/_bu mo chos nyan pa de dag thams cad dang /_gang su dag gser 'od dam pa mdo sde'i dbang 
[\[245b.2\]]po'i rgyal po 'di las tha na tshig bzhi pa'i tshigs su bcad pa gcig nyan pa dang /_tha na tshig gcig gam/_tha na gser 'od dam pa mdo sde'i dbang po'i rgyal po 'di las byang chub sems dpa'i ming gcig gam/_de bzhin gshegs pa'i mtshan gcig 
[\[245b.3\]]tsam thos par gyur te/_gzung ba dang /_tha na gser 'od dam pa mdo sde'i dbang po'i rgyal po 'di'i ming thos par gyur te/_gzung ba de dag thams cad kun tu bsrung bar bgyi'o/_/yongs su bskyab pa dang /_yongs su gzung ba dang /_yongs su bskyang ba dang /_
[\[245b.4\]]zhi ba dang /_bde legs su 'gyur bar bgyi'o/_/rigs de dag dang /_khyim de dag dang /_grong de dag dang /_grong khyer de dag dang /_grong rdal de dag dang /_dgon pa de dag dang /_pho brang 'khor de dag kyang kun du bsrung bar bgyi'o/_/yongs su bskyab pa dang /_yongs 
[\[245b.5\]]su gzung ba dang /_yongs su bskyang ba dang /_chad pa spang ba dang /_zhi ba dang /_bde legs su 'gyur bar bgyi'o/_/btsun pa bcom ldan 'das rgyu gang gis bdag gnod sbyin gyi sde dpon chen po yang dag shes zhes ming du chags par gyur ce na/_'di ni btsun pa 
[\[245b.6\]]bcom ldan 'das nyid kyi mngon sum lags te/_btsun pa bcom ldan 'das bdag gis chos thams cad 'tshal to/_/chos thams cad yongs su 'tshal to/_/chos thams cad khong du chud do/_/chos thams cad ji snyed pa dang /_chos thams cad ji lta ba 
[\[245b.7\]]dang /_chos thams cad gnas pa gang lags pa dang /_chos thams cad gang dag lags pa dang /_chos thams cad kyi rigs gang dag lags pa dang /_btsun pa bcom ldan 'das chos thams cad bdag la mngon sum mo/_/btsun pa bcom ldan 'das chos 
[\[246a\]]
[\[246a.1\]]thams cad la bdag gi ye shes snang ba bsam gyis mi khyab bo/_/ye shes kyi gsal ba bsam gyis mi khyab bo/_/ye shes kyi rgyu ba bsam gyis mi khyab bo/_/ye shes kyi phung po bsam gyis mi khyab bo/_/btsun pa bcom ldan 'das chos thams 
[\[246a.2\]]cad la bdag gi ye shes kyi yul 'jug pa bsam gyis mi khyab bo/_/btsun pa bcom ldan 'das ji ltar bdag chos thams cad yang dag par 'tshal ba dang /_yang dag par yongs su brtags pa dang /_yang dag par yongs su 'tshal ba dang /_yang dag par 
[\[246a.3\]]rnam par bltas pa dang /_yang dag par khong du chud pa'i rgyu des na/_btsun pa bcom ldan 'das bdag gnod sbyin gyi sde dpon chen po yang dag shes zhes ming du chags so/_/btsun pa bcom ldan 'das bdag gis dge slong chos smra ba de'i tshig brgyan par bgyi ba'i slad 
[\[246a.4\]]du spobs pa nye bar bsgrub par bgyi'o/_/ci nas dge slong chos smra ba de'i lus mi ngal bar 'gyur ba dang /_lus kyi dbang po bde bar 'gyur ba dang /_rab tu dga' ba skye bar 'gyur ba dang /_gang gi slad du sangs rgyas 'bum phrag dag la dge ba'i rtsa ba bskrun pa'i 
[\[246a.5\]]sems can rnams kyi don gyi slad du gser 'od dam pa mdo sde'i dbang po'i rgyal po 'di 'dzam bu'i gling du yun ring du gnas shing /_myur du nub par mi 'gyur ba dang /_sems can rnams kyang gser 'od dam pa mdo sde'i dbang po'i rgyal po 'di nyan par 'gyur ba dang /_
[\[246a.6\]]ye shes kyi phung po bsam gyis mi khyab pa thob par 'gyur ba dang /_shes rab dang ldan par 'gyur ba dang /_bsod nams kyi phung po rab tu 'dzin par 'gyur ba dang /_ma 'ongs pa'i dus na bskal pa bye ba khrag khrig 'bum phrag du mar lha dang /_mi'i bde ba bsam 
[\[246a.7\]]gyis mi khyab pa dag myong bar 'gyur ba dang /_de bzhin gshegs pa dang 'grogs par 'gyur ba dang /_ma 'ongs pa'i dus na/_bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba dang /_sems can dmyal ba dang /_dud 
[\[246b\]]
[\[246b.1\]]'gro'i skye gnas dang /_gshin rje'i 'jig rten gyi sdug bsngal thams cad rab tu zhi bar bgyi ba'i slad du/_de'i spu'i bu ga rnams su gzi byin stsal bar bgyi'o/_/de'i lus la mthu dang /_stobs dang /_brtson 'grus chen po bskyed par bgyi'o/_/de'i ye shes kyi 
[\[246b.2\]]snang ba bsam gyis mi khyab par bgyi'o/_/de'i dran pa khong du chud par bgyi'o/_/de cher spro bar bgyi'o/_/de nas gnod sbyin bdag po chen po yang dag shes kyis 'di skad ces gsol to/_/bcom ldan 'das bdag la gzungs sngags shig mchis pa 'di sems 
[\[246b.3\]]can thams cad la phan pa dang snying brtse ba'i phyir/_bcom ldan 'das kyi spyan sngar bdag nyid kyis sngags 'di gdon par bgyi'o/_/sngags la/_na mo bud+d+hA ya/_na mo d+harmA ya/_na maHsaM g+hA ya/_na mo brah+ma ya/_na ma in+d+rA ya/_na mash+tsa tur Na~M/_ma hA rA 
[\[246b.4\]]dzA nA~M/_tad+ya thA/_hi li hi li/_mi li mi li/_gau ri/_ma hA gau ri/_gan+d+ha ri/_ma hA gan+d+ha ri/_dri mi Di/_ma hA dri mi Di/_dan+Da khu khun ti/_ha ha ha ha/_hi hi hi hi/_hu hu hu hu/_ha lo d+ha me/_gu d+ha me/_tsa tsa tsa tsa/_tsi tsi tsi tsi/_tsu tsu tsu tsu/_tsaN+De shwa ra/_shi kha 
[\[246b.5\]]ra/_shi kha ra/_u tiSh+Tha he b+ha ga bAn/_saM bid dz+nyA ye swA hA/_gang la la zhig gis rig sngags 'di 'chang zhing 'dzin na bdag gis de la 'tsho ba'i yo byad bsod snyoms dang /_gos dang /_me tog dang /_'bras bu dang /_nor dang /_rin po che la sogs pa thams cad 
[\[246b.6\]]stsal bar bgyi'o/_/gang la la zhig bu pho mo smos pa dang /_bran pho dang /_bran mo dang /_gser dang /_dngul dang /_rin po che dang /_rgyan la sogs pa'i yo byad 'dod na yang /_bdag gis de la yid bzhin du so sor stsal bar bgyi'o/_/rig sngags 'di'i mthu dang /_gzi 
[\[246b.7\]]brjid chen po dang ldan pa'i phyir/_gang gsang sngags 'di zlos pa'i tshe/_bdag myur du de'i gan du mchi ste/_ci yang thogs pa med par 'grub par bgyi'o/_/gsang sngags 'di sgrub pa'i cho ga ni/_thog mar gnod sbyin gyi bdag po chen po yang dag shes kyi gzugs/_srid 
[\[247a\]]
[\[247a.1\]]chag bzhi pa'am/_lnga pa lag na dgra sta thogs pa bris pa'i mdun du dkyil 'khor gru bzhir byas pa'i grwa bzhir sbrang rtsi'am/_bu ram chus gang ba'i bum pa bzhi zhog la/_byug pa dang /_phye ma dang /_bdug pa bsreg cing /_me tog gi phreng 
[\[247a.2\]]bas kyang mchod par bya'o/_/yang dkyil 'khor de'i mdun du sbyin sreg gi thab khung brkos pa la dud pa med pa'i me'i nang du/_mar dang yungs kar du bsres la/_sngags lan re bzlas shing thab de'i nang du sbyin sreg bya'o/_/de ltar lan brgya rtsa brgyad 
[\[247a.3\]]bsregs pa dang /_bdag de la lus mngon par bstan te/_khyod ci 'dod ces dri bar bya'o/_/de nas sgrub pa po des kyang ci 'dod pa de la smros shig dang /_ci 'dod pa de dag sbyin par byed do/_/gang gser dngul 'dod pa dang /_gter tshol bar 'dod pa dang /_lha'i drang 
[\[247a.4\]]srong 'dod pa yang 'grub ste/_nam mkha' la 'gro'o/_/gzhan yang lha'i mig dang /_pha rol gyi sems shes pa la sogs pa'i mngon par shes pa thams cad kyang thob par byed do/_/sems can thams cad la yid bzhin du dbang sgyur zhing nyon mongs pa thams cad 
[\[247a.5\]]kyi rgyun bcad de/_rnam par grol ba thob par 'gyur ro/_/de nas bcom ldan 'das kyis gnod sbyin gyi sde dpon chen po yang dag shes la legs so zhes bka' stsal te legs so legs so/_/gang khyod kyis sems can thams cad la phan zhing bde ba dang /_dam pa'i 
[\[247a.6\]]chos 'di yongs su bsrung ba'i phyir/_gsang sngags kyi tshig 'di smras pas bsod nams dpag tu med pa 'phel bar 'gyur ro/_/gser 'od dam pa mdo sde'i dbang po'i rgyal po las gnod sbyin gyi dbang po yang dag shes kyi le'u zhes bya ste bcu dgu pa'o//_//
[\[247a.7\]]de nas sa'i lha mo brtan ma zhes bya ba de 'khor mang po de'i nang na 'dug pa stan las langs te/_bcom ldan 'das kyi zhabs la mgo bos phyag 'tshal nas/_thal mo sbyar ba btud de 'di skad ces gsol to/_/bcom ldan 'das gang yul 'khor na mi'i rgyal po byed pas yang dag pa'i 
[\[247b\]]
[\[247b.1\]]chos mi spyod na/_yul gyi srid 'dzin cing sems can mang po la bde ba dang rang gi lus rgyal thabs mthon po'i sa na yun ring por gnas par mi 'gyur bas/_bcom ldan 'das thugs rje dang ldan pas rgyal po'i bstan bcos yang dag pas/_yul gyi srid ji ltar 'dzin pa bshad par 
[\[247b.2\]]gsol/_de thos pas mi'i rgyal po rnams chos de lta bus 'jig rten skyong zhing rgyal thabs dam pa la yun ring du gnas pas bde bar 'gyur ba dang /_yul 'khor gyi skye bo de dag thams cad kyang yongs su bde bar 'gyur ro/_/de nas bcom ldan 'das kyis 'khor mang po'i 
[\[247b.3\]]tshogs kyi nang na sa'i lha mo la 'di skad ces bka' stsal to/_/sa'i lha mo khyod de'i phyir shin tu legs par nyon cig_/sngon byung ba 'das pa'i dus na rgyal po stobs kyi dbang po'i tog ces bya ba la bu mdzes pa'i tog ces bya ba de/_spyi bo nas dbang bskur nas ring por ma lon pa 
[\[247b.4\]]zhig na/_yab mchog gi rgyal po dbang po'i tog las blangs pa/_rgyal po'i bstan bcos lha'i dbang po'i dam tshig ces bya ba zhig yod de/_ngas sngon rgyal po'i bstan bcos lha'i dbang po'i dam tshig des lo nyi khri'i bar du rgyal po nyid byas par gyur te/_tha na sems kyi skad 
[\[247b.5\]]cig gcig tsam gyi tshod kyang sngon chos ma yin pa'i phyogs 'ga' zhig la gnas par ma shes so/_/bu rgyal po'i bstan bcos lha'i dbang po'i dam tshig ces bya ba de gang zhe na/_de nas rigs kyi lha mo de'i tshe de'i dus na rgyal po stobs kyi dbang po'i tog gis/_bu rgyal po 
[\[247b.6\]]mdzes pa'i tog la/_rgyal po'i bstan bcos lha'i dbang po'i dam tshig ces bya ba tshigs su bcad pa 'di dag gis/_rgya cher yang dag par rab tu bstan to/_/sems can kun la phan byed pa/_/the tshom thams cad gcod pa po/_/nyes byas thams cad 'jig byed 
[\[247b.7\]]pa/_/rgyal po'i bstan bcos bshad par bya/_/rgyal po thams cad so so nas/_/dga' ba'i sems su 'gyur byos la/_/lha yi dbang po'i dam tshig kun/_/thal mo sbyar te mnyan par byos/_/rdo rje'i 'byung gnas ri dbang 'dir/_/lha yi dbang po 'dus pa na/_/tshangs dbang la ni dri ba'i phyir/_/'jig rten 
[\[248a\]]
[\[248a.1\]]skyong ba rnams kyang langs/_/khyod ni lha gtso tshangs pa ste/_/khyod ni lha rnams dbang phyug lags/_/khyod ni bdag cag the tshom gcod/_/bdag cag dogs pa bcad du gsol/_/mir skyes pa yi rgyal po la/_/ji lta bur na lha zhes bgyi/_/gang gi rgyus na rgyal 
[\[248a.2\]]po la/_/lha sras zhes ni bgyi bar 'gyur/_/gal te lha ni ji lta bur/_/mi yi 'jig rten 'dir skye zhing /_/mi bdag gyur te mi rnams la/_/rgyal po nyid ni bgyid par 'gyur/_/'jig rten skyong bas tshangs dbang la/_/de skad yongs su dris pa dang /_/lha yi gtso bo tshangs pa des/_/
[\[248a.3\]]'jig rten skyong la 'di skad smras/_/de ltar 'jig rten skyong rnams kyis/_/de ltar bdag la dris pas na/_/sems can kun la phan pa'i phyir/_/bstan bcos dam pa kho bos bstan/_/mi yi gnas su skyes pa ni/_/rgyal po rnams kyi skye ba dang /_/rgyu gang gis na yul rnams su/_/
[\[248a.4\]]rgyal por gyur pa bshad par bya/_/lha dbang rnams kyi byin brlabs kyis/_/ma yi rum du 'jug 'gyur te/_/lha yis sngar ni byin brlabs nas/_/phyi nas mngal du 'jug par 'gyur/_/mi yi 'jig rten skyes kyang ni/_/mi yi dbang por gyur pa yin/_/lha las skyes par gyur 
[\[248a.5\]]pas na/_/de ni lha yi sras zhes bya/_/khyod ni lha kun bu yin zhes/_/sum cu rtsa gsum lha dbang gis/_/rgyal po'i skal ba byin nas ni/_/mi rnams kyi ni dbang por sprul/_/nyes par byas pa rnams 'gog pa/_/chos ma yin pa gzhig pa dang /_/sems can legs byed 
[\[248a.6\]]dgod pa dang /_/lha yi gnas su dgye ba'i phyir/_/mi yi dbang po mi shas dang /_/lha yi shas dang dri za'i shas/_/gdol pa'i shas dang srin shas kyis/_/nyes par byed pa zlog par byed/_/legs par bya ba byed rnams la/_/mi yi dbang po pha ma'i shas/_/rnam smin 'bras 
[\[248a.7\]]bu bstan pa'i phyir/_/lha yis rgyal por byin gyis brlabs/_/tshe 'di legs par byas pa dang /_/nyes par byas pa'i las rnams kyis/_/rnam smin 'bras bu bstan pa'i phyir/_/lha yis rgyal por byin gyis brlabs/_/yul na nyes byed gnas pa dag_/gang tshe rgyal pos 
[\[248b\]]
[\[248b.1\]]yal bor zhing /_/sdig pa can gyi skye bo la/_/mthun pa'i chad pas mi gcod cing /_/nyes par byed pa yal bor ba/_/de tshe chos min shin tu 'phel/_/thab mo dang ni g.yo rnams kyang /_/yul 'khor der ni phyi phyir 'byung /_/sum cu rtsa gsum khang pa na/_/lha yi dbang po 
[\[248b.2\]]'khrug par 'gyur/_/yul na nyes byed gnas pa dag_/gang tshe rgyal pos yal bor ba/_/de tshe g.yo ni mi bzad pa/_/drag po rnams kyis yul 'joms 'gyur/_/pha rol dmag tshogs lhags nas su/_/yul 'khor de ni rnam par 'jig_/longs spyod rnams dang rigs 
[\[248b.3\]]kyang 'jig_/gang gi nor bsags yod pa yang /_/g.yo byed rnam pa mang po yis/_/phan tshun du ni 'phrog par 'gyur/_/bya ba gang gis rgyal po nyid/_/bya ba de ni mi byed na/_/glang chen dbang pos rdzing bu bzhin/_/rang gi yul 'khor rnam par 'jig_/ma rungs pa yi rlung 
[\[248b.4\]]ldang zhing /_/ma rungs pa yi char pa 'bab/_/nyi ma dang ni zla ba dang /_/gza' dang rgyu skar ma rungs 'gyur/_/rgyal pos yal bar bor na der/_/sa bon lo tog me tog 'bras/_/legs par smin par mi 'gyur zhing /_/mu ge dag kyang 'byung bar 'gyur/_/yul na nyes byed 
[\[248b.5\]]gnas pa dag_/gang tshe rgyal pos yal bor na/_/de tshe lha rnams khang pa na/_/yid ni dga' bar mi 'gyur ro/_/lha rgyal dbang po de dag kun/_/rgyal 'di chos dang mi ldan te/_/chos min phyogs la gnas pa'o zhes/_/phan tshun du ni smra bar 'gyur/_/rgyal 'dis ring por 
[\[248b.6\]]mi thogs par/_/lha rnams 'khrug par byed par 'gyur/_/lha rnams rab tu 'khrugs pas na/_/de yi yul ni rnam par 'jig_/yul du chos min 'byung 'gyur zhing /_/mtshon chas kyang ni 'jig par 'gyur/_/g.yo rnams dang ni thab mo dang /_/nad kyang kun tu 'byung 
[\[248b.7\]]bar 'gyur/_/lha dbang rnams ni rab khros shing /_/lha rnams kyis kyang yal bar 'dor/_/yul 'khor de ni 'jig par 'gyur/_/rgyal po de ni mya ngan rnyed/_/spun nam yang na bu yang rung /_/sdug pa rnams dang bral bar 'gyur/_/sdug pa'i chung ma dang yang bral/_/yang na 
[\[249a\]]
[\[249a.1\]]bu mo 'chi bar 'gyur/_/skar mda' dag kyang lhung bar 'gyur/_/de bzhin nyi ma 'dra ba 'byung /_/pha rol gyi ni dmag tshogs dang /_/mu ge shin tu 'byung bar 'gyur/_/de yi glang po phangs pa dang /_/blon po phangs pa 'chi bar 'gyur/_/de yi 'og tu rnga mo 
[\[249a.2\]]ni/_/phangs pa dag kyang 'chi bar 'gyur/_/khyim dang longs spyod nor rnams kyang /_/phan tshun du ni 'phrog par 'gyur/_/yul yul du ni mtshon cha yis/_/phan tshun du ni 'debs par 'gyur/_/thab mo dag dang rtsod dang g.yo/_/yul rnams su ni 'byung bar 'gyur/_/yul 
[\[249a.3\]]'khor du ni gdon 'jug cing /_/mi bzad pa yi nad kyang 'byung /_/de yi 'og tu sbyin gnas kyang /_/chos dang ldan pa ma yin 'gyur/_/de yi 'khor dang blon po yang /_/chos dang ldan pa ma yin 'gyur/_/chos dang mi ldan skye bo la/_/de yi 'og tu mchod byed 'gyur/_/chos dang 
[\[249a.4\]]ldan pa'i sems can la/_/rtag tu chad pas gcod par 'gyur/_/chos dang mi ldan skye bo bkur/_/chos ldan chad pas bcad pas na/_/der ni chu dang rgyu skar rlung /_/rnam gsum rnam par 'khrug par 'gyur/_/chos min skye bo bzung bas na/_/dam chos ro yi snying po mdangs/_/
[\[249a.5\]]sems can mdangs dang sa yi bcud/_/dngos po rnam gsum rnam par 'jig_/skye bo ngan pa rab bkur cing /_/skye bo dam pa smad pas na/_/'chi dang lce 'bab mu ge dang /_/rnam pa gsum ni der 'byung 'gyur/_/'bras bu lo thog ro dang mdangs/_/de yi 'og tu med 
[\[249a.6\]]par 'gyur/_/sems can nad pa mang po dag_/yul rnams su ni 'byung bar 'gyur/_/mngar zhing che ba'i 'bras bu dag_/yul rnams na ni yod pa yang /_/kha ba dang ni tsha ba dang /_/chung ba dag ni nyid du 'gyur/_/rtse dang dgod dang dga' ba dang /_/sngan chad dga' 
[\[249a.7\]]ba'i dngos po dang /_/dga' ba nyams shing mi dgar 'gyur/_/nyon mongs brgya yis rnam par 'khrugs/_/lo thog rnams dang 'bras bu yi/_/snum dngos khu ba zad pas na/_/lus dang khams dang dbang po la/_/de ltar tshim par mi 'gyur ro/_/sems can 
[\[249b\]]
[\[249b.1\]]rnams ni mdog ngan cing /_/mthu chung shin tu rid par 'gyur/_/kha zas mang po zos kyang ni/_/tshim par 'gyur ba ma yin no/_/stobs dang mthu dang brtson 'grus kyang /_/de yi 'og tu med par 'gyur/_/sems can brtson 'grus nyams pa dag_/yul rnams 
[\[249b.2\]]su ni 'byung bar 'gyur/_/sna tshogs nad kyis gzir ba yi/_/sems can nad mang 'byung bar 'gyur/_/srin po sna tshogs las gyur pa'i/_/gza' dang rgyu skar 'byung bar 'gyur/_/chos min phyogs la rab gnas te/_/rgyal po chos dang mi ldan pas/_/'jig rten 
[\[249b.3\]]gsum gyi dkyil 'khor na/_/khams gsum rnam par 'jig par 'gyur/_/gang tshe rgyal po phyogs gnas te/_/nyes byed yal bar 'dor ba'i tshe/_/'di 'dra'i nyes pa du ma dag_/yul rnams su ni 'byung bar 'gyur/_/lha dbang rnams kyis dgos gang phyir/_/
[\[249b.4\]]rgyal po'i byin gyis brlabs pa yi/_/rgyal po nyid ni mi byed cing /_/nyes byed yal bar 'dor na ni/_/legs par byas pas sems can rnams/_/lha yi gnas su lhar yang skye/_/nyes par byas pas [{]yi dgas [,]yi dwags [}]dang /_/sems can dmyal dang dud 'gror skye/_/gang 
[\[249b.5\]]tshe rgyal po yul rnams na/_/nyes byed yal bar 'dor ba'i tshe/_/sum cu gsum gyi lha gnas nas/_/nyes pa byas pas ltung bar 'gyur/_/rgyal po nyid ni mi byed na/_/de yi bu yang ma yin la/_/lha yi rgyal po pha rnams kyi/_/gnas la nyes dang bcas par 'gyur/_/
[\[249b.6\]]g.yo ni shin tu mi bzad pas/_/gang tshe yul 'khor 'jig 'gyur ba/_/de phyir lha yi dbang rnams kyis/_/mi'i gnas rgyal po byin gyis brlabs/_/nyes par byas pa zhi bya'i phyir/_/legs par byed la 'dzud pa ste/_/tshe 'di la ni sems can la/_/yul gyi 
[\[249b.7\]]chos kyi don gyi phyir/_/rnam smin skyed pa rgyal po yin/_/legs byas dang ni nyes byas kyi/_/las kyi rnam par smin pa'i 'bras/_/rnam pa tha dad bstan pa'i phyir/_/byed pa gang yin rgyal por brjod/_/bdag gi don dang gzhan don dang /_/yul gyi chos 
[\[250a\]]
[\[250a.1\]]kyi don gyi phyir/_/lha tshogs rnams kyis byin gyis brlabs/_/lha rnams dag kyang rjes yi rang /_/yul 'khor rnams na skye bo ni/_/sdig can g.yon can 'dul ba dang /_/yul gyi chos kyi don gyi phyir/_/srog dang rgyal srid rnams kyang btang /_/chos ma yin 
[\[250a.2\]]pa bzod byed cing /_/shes bzhin yal bar 'dor ba ni/_/yul na 'jigs pa mi bzad pa/_/de 'dra gzhan du yod ma yin/_/ji ltar g.yo rnams byung ba la/_/g.yo byed chad pas ma bcad na/_/yul du shin tu mi bzad pa'i/_/g.yo rnams phyir ni 'byung bar 'gyur/_/
[\[250a.3\]]glang chen rnams kyis rdzing chen bzhin/_/yul 'khor der ni rnam par 'jig_/lha dbang rnams kyang 'khrug par 'gyur/_/lha yi gnas ni rnam par 'jig_/yul du dngos po thams cad ni/_/ma rungs par yang 'gyur bas na/_/de phyir sdig pa byed pa rnams/_/nyes pa'i 
[\[250a.4\]]rim bzhin gdul bar bya/_/chos kyis yul 'khor bskyang bar bya/_/chos ma yin pa spyad mi bya/_/srog kyang yongs su gtang bya zhing /_/nyes mgon bya bar mi bya'o/_/skye bo gnyen dang skye bo gzhan/_/yul 'khor skye bo thams cad la/_/rgyal pos phyogs kyang gcig bya yi/_/
[\[250a.5\]]phyogs su lhung bar gyur ta re/_/rgyal po chos dang ldan pa yi/_/grags pa 'jig rten gsum gang ste/_/sum cu gsum gyi gnas rnams na/_/lha yi dbang po dgar gyur te/_/'dzam bu'i gling na nged kyi bu/_/'di ltar chos ldan rgyal po yin/_/chos kyi yul 'khor der bstan 
[\[250a.6\]]nas/_/legs par byung la skye bo bkod/_/rgyal po de ni legs byed pas/_/skye bo dag ni 'dir 'gyed de/_/lha dang lha yi bu rnams kyis/_/lha gnas gang bar byed snyam mo/_/chos kyi yul 'khor der bstan nas/_/rgyal po rnams ni rab tu dga'/_/lha dbang rab 
[\[250a.7\]]tu dad gyur pas/_/mi yi rgyal po de la srung /_/nyi zla dang ni de bzhin du/_/rgyu skar legs par rgyu bar 'gyur/_/rlung yang dus su ldang 'gyur zhing /_/char pa'ang dus su 'bab par 'gyur/_/lha gnas rnams dang de bzhin du/_/yul 'khor rnams su lo legs byed/_/
[\[250b\]]
[\[250b.1\]]lha dang lha yi bu rnams kyis/_/lha yi gnas rnams gang bar byed/_/de lta bas na rgyal po yis/_/bdag gi phangs pa'i srog btang gis/_/gang gis 'jig rten bder 'gyur ba/_/dkon mchog chos ni mi btang ste/_/yon tan rnams kyis gang brgyan pa/_/chos dang ldan 
[\[250b.2\]]pa bsten par bya/_/rang gi skye bos rtag dga' ba/_/rtag par sdig pa rnam par spongs/_/chos kyis yul 'khor bskyang bar bya/_/chos kyang yang dag bstan par bya/_/legs par byed la sems can dgod/_/nyes byed las ni bzlog par bya/_/gang tshe sdig pa byed pa 
[\[250b.3\]]rnams/_/tshul bzhin gdul bar byed pa'i tshe/_/yul 'khor du ni lo legs shing /_/rgyal po gzi brjid ldan par 'gyur/_/rgyal po grags dang ldan 'gyur zhing /_/skye dgu rnams kyang bde bar skyong /_/gser 'od dam pa mdo sde'i dbang po'i rgyal po las rgyal po'i bstan bcos 
[\[250b.4\]]lha'i dbang po'i dam tshig ces bya ba'i le'u ste nyi shu pa'o//_//bam po dgu pa/_de nas de'i tshe bcom ldan 'das kyis tshigs su bcad pa 'di dag bka' stsal to/_/gang tshe 'khor los sgyur ba'i rgyal por gyur/_/de tshe rgya mtshor bcas pa'i sa rnams dang /_/gling 
[\[250b.5\]]bzhi rin chen gang bar bcas pa yang /_/sngon gyi rgyal ba dag la ngas phul lo/_/chos kyi sku de yongs su btsal ba'i phyir/_/gang sngon yid du 'ong zhing phangs pa yi/_/dngos po de dag ngas ni ma btang med/_/bskal pa du mar phangs pa'i srog kyang btang /_/ji ltar sngon gyi bskal 
[\[250b.6\]]pa bsam yas na/_/rin chen gtsug tor can gyi bde bar gshegs/_/mya ngan 'das pa'i bde bar gshegs de yi/_/bstan la legs byung zhes bya'i rgyal po byung /_/de ni gling bzhi'i dbang phyug 'khor los sgyur/_/rgya mtshor thug pa'i sa la rab tu ston/_/rgyal dbang gsung 
[\[250b.7\]]phyir rgyal po'i pho brang na/_/de tshe rgyal po dam pa gnyid kyis log_/rmi lam du ni sangs rgyas yon tan thos/_/chos smra rin chen sogs kyi rmi lam na/_/rnam par lhang nger mdo sde'i rgyal po 'di/_/rab tu 'chad cing 'dug pa mthong bar gyur/_/rgyal po de ni gnyid 
[\[251a\]]
[\[251a.1\]]kyis log las sad/_/de yi lus kun dga' bas khyab par gyur/_/mgu nas rgyal po'i khab nas mngon byung ste/_/nyan thos dge 'dun mchog gi gnas su song /_/rgyal ba'i nyan thos rnams la mchod byed cing /_/'phags pa'i dge 'dun 'di ni rin chen 
[\[251a.2\]]sogs/_/yon tan ldan pa'i dge slong gang yod ces/_/chos smra rin chen sogs pa kun tu dris/_/de yi tshe na rin chen sogs pa ni/_/phug gzhan zhig gi nang na 'dug gyur te/_/mdo sde'i rgyal po 'di ni rnam sems la/_/kha ton byed cing bde bar rab tu 'dug_/dge 
[\[251a.3\]]slong chos smra rin chen sogs pa de/_/phun sum gzi brjid dpal gyis rab 'bar zhing /_/phug gzhan zhig na 'dug par gyur pa des/_/de yi tshe na rgyal po de la bstan/_/'di na chos smra rin chen sogs pa 'di/_/rgyal po'i spyod yul zab mo 'dzin pa ste/_/gser 
[\[251a.4\]]'od dam pa zhes ni bya ba yi/_/mdo sde'i dbang po'i rgyal po rtag tu ston/_/rin chen sogs pa'i rkang la phyag 'tshal te/_/rgyal po legs par byung bas 'di skad smras/_/gser 'od dam pa mdo sde'i dbang po'i rgyal/_/zla ba nya ba'i zhal 'dra bshad du gsol/_/rgyal po legs 
[\[251a.5\]]par byung ba de nyid la/_/rin chen sogs pas khas ni blangs pas na/_/stong gsum pa yi 'jig rten thams cad du/_/lha rnams thams cad rab tu dga' bar gyur/_/de tshe mi yi dbang pos sa phyogs gzhi/_/gtsang zhing mchog tu khyad par 'phags pa der/_/rin chen chu dang 
[\[251a.6\]]spos chus chag chag btab/_/me tog sil ma bkram ste khri bshams nas/_/rgyal pos khri de gdugs dang rgyal mtshan dang /_/dar yug stong phrag du mas legs par brgyan/_/rgyal pos khri der tsan+dan dam pa dag_/rnam pa sna tshogs rnams kyang mngon par gtor/_/lha dang 
[\[251a.7\]]klu dang lha min mi 'am ci/_/gnod sbyin dbang dang gnod sbyin lto 'phye ches/_/lha yi me tog man dA ra ba'i char/_/khri de la ni mngon par rab tu phab/_/chos 'dod lha ni bye ba khrag khrig stong /_/bsam gyis mi khyab gang dag lhags gyur pa/_/rin chen sogs pa mngon par byung 
[\[251b\]]
[\[251b.1\]]ba na/_/sa la me tog dag gis mngon par 'thor/_/chos smra rin chen sogs pa de nyid kyang /_/shin tu lus bkrus gtsang ma'i gos bgos te/_/khri der nye bar song ba byas nas ni/_/thal mo sbyar ba byas te phyag kyang 'tshal/_/lha dbang dang ni lha dang lha mo rnams/_/bar snang 
[\[251b.2\]]'dug nas me tog man dA ra'i/_/char pa 'bebs shing sil snyan brgya stong phrag_/bsam gyis mi khyab pa dag rab tu sgrogs/_/rin chen sogs pa dge slong chos smra des/_/phyogs bcu dag gi sangs rgyas bye ba stong /_/bsam gyis mi khyab pa dag dran byas nas/_/de ni mngon par 
[\[251b.3\]]'dzegs te 'dug par gyur/_/sems can kun la snying brtse bskyed nas ni/_/snying rje'i sems kyang yang dag bskyed byas te/_/rgyal po legs par byung ba de la ni/_/de yi tshe na mdo sde 'di bstan te/_/rgyal pos thal mo sbyar byas 'dug nas su/_/tshig gcig gis ni rjes su yi rang 
[\[251b.4\]]ste/_/chos kyi shugs kyis mig nas mchi ma byung /_/de yi lus ni dga' bas khyab par gyur/_/mdo sde 'di la mchod pa bya ba'i phyir/_/de tshe rgyal po legs par byung ba yis/_/yid bzhin nor bu rin chen rgyal po blangs/_/sems can rnams phyir smon lam btab pa ni/_/rin 
[\[251b.5\]]chen bdun dang ldan pa'i rgyan rnams dang /_/gang yang 'dzam bu'i gling 'dir sems can rnams/_/bde bar gyur pa'i nor bu rin po che'i/_/char pa de ring 'dzam bu'i gling du phob/_/de yi tshe na rin chen sna bdun dang /_/dpung rgyan dang ni do shal rna cha mchog_/de bzhin zas dang 
[\[251b.6\]]gos dang skom rnams kyang /_/gling bzhi dag tu rab tu bab par gyur/_/rgyal po legs par byung bas 'dzam gling du/_/rin chen char pa 'bab pa de mthong nas/_/gling bzhi rin chen gang bar bcas pa ni/_/rin chen gtsug tor can gyi bstan la phul/_/de bzhin gshegs 
[\[251b.7\]]pa shAkya thub pa nga /_/rgyal po legs par byung zhes bya ba gyur/_/gling bzhi dag ni rin chen gang bcas kyi/_/sa 'di de tshe nga yis yongs su btang /_/gang gis rgyal po legs par byung de la/_/de tshe mdo sde 'di ni rab bstan pa/_/rin chen sogs pa chos smra dge slong de/_/
[\[252a\]]
[\[252a.1\]]de bzhin gshegs pa mi 'khrugs der gyur to/_/ngas gang de tshe mdo sde 'di thos shing /_/tshig gcig gis ni rjes su yi rangs te/_/nga ni dge ba'i las ni de nyid dang /_/chos nyan pa dang rjes su yi rang bas/_/gser gyi mdog dang bsod nams brgya yi mtshan/_/
[\[252a.2\]]blta na sdug cing mig tu mngon mdzes la/_/lha stong bye ba rab tu dga' byed pa/_/skye bos mthong na dga' lus rtag tu 'thob/_/bskal pa dag ni bye ba brgya stong phrag_/dgu bcu rtsa dgur 'khor los sgyur rgyal gyur/_/bskal pa brgya stong du ma mang por yang /_/ngas ni khams 
[\[252a.3\]]kyi rgyal po myong bar gyur/_/bskal pa bsam gyis mi khyab brgya byin gyur/_/tshangs pa'i dbang po yid bzhin de bzhin no/_/gang dag tshad ni nam yang yod min pa'i/_/stobs bcu dpag med ngas ni mnyes par byas/_/ngas gang mdo thos rjes su yi rang ba/_/bsod nams 
[\[252a.4\]]phung po de ltar tshad med mang /_/bsam pa ji bzhin ngas ni byang chub thob/_/chos sku dam pa yang ni ngas thob bo/_/gser 'od dam pa mdo sde'i dbang po'i rgyal po las/_legs par byung ba'i le'u zhes bya ste nyi shu rtsa gcig pa'o//_//dpal ldan lha mo rigs 
[\[252a.5\]]kyi bu'am/_rigs kyi bu mo dad pa gang la la zhig 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la/_yo byad thams cad kyis mchod pa chen po shin tu rgyas shing rgya che ba/_bsam gyis mi khyab pa byed par 'dod cing /_'das pa dang /_
[\[252a.6\]]ma 'ongs pa dang /_da ltar byung ba'i sangs rgyas bcom ldan 'das rnams kyis/_sangs rgyas kyi spyod yul zab mo yongs su shes par 'dod pa des/_gtsug lag khang ngam/_dgon pa'i phyogs kyang rung ste/_gang na gser 'od dam pa mdo sde'i dbang po'i rgyal po 'di rgya 
[\[252a.7\]]cher yang dag par rab tu ston pa'i sa phyogs der/_des gdon mi za bar g.yeng ba med pa'i sems kyis rna ba blags te/_gser 'od dam pa mdo sde'i dbang po'i rgyal po 'di mnyan par bya'o/_/de nas bcom ldan 'das kyis don 'di nyid 'khor la rgya cher brjod pa'i phyir/_de'i 
[\[252b\]]
[\[252b.1\]]tshe tshigs su bcad pa 'di dag bka' stsal to/_/gang zhig sangs rgyas thams cad la/_/bsam yas mchod pa byed 'dod cing /_/sangs rgyas kun gyi spyod yul ba/_/zab mo rab tu shes 'dod pas/_/gtsug lag khang ngam gnas khang ngam/_/gang na gser 'od dam pa 
[\[252b.2\]]yi/_/mdo sde dam pa 'di ston pa/_/sa phyogs der ni 'gro bar bya/_/mdo 'di bsam gyis mi khyab ste/_/yon tan rgya mtsho mtha' yang yas/_/sdug bsngal rgya mtsho du ma las/_/sems can thams cad thar bar byed/_/mdo sde yi ni thog ma dang /_/dbus dang de bzhin tha ma mthong /_/
[\[252b.3\]]mdo sde'i dbang po rab zab ste/_/'di la dpe ni yod ma yin/_/gang gA dang ni sa rnams dang /_/rgya mtsho dang ni nam mkha' la/_/gnas pa'i rdul ni gang yang rung /_/dper bya bar ni mi nus so/_/chos kyi dbyings la 'jug pa yis/_/de yi tshe na 'jug par bya/_/chos kyi bdag 
[\[252b.4\]]nyid mchod rten ni/_/zab mor rab brtan gang yin pa/_/mchod rten de yi dbus na ni/_/rgyal ba shAkya thub pa mthong /_/yid du 'ong ba'i dbyangs kyis su/_/mdo sde 'di ni rab tu ston/_/grangs med bsam gyis mi khyab pa'i/_/bskal pa bye ba ji snyed par/_/lha yi dang ni mi rnams 
[\[252b.5\]]kyi/_/bde ba dag ni rjes su myong /_/gang zhig mdo sde 'di nyan pa/_/de ltar bdag gi bsod nams kyi/_/phung po bsam yas bsgrub snyam du/_/de tshe des ni de ltar shes/_/mes gang 'obs kyis bskor ba yi/_/dpag tshad brgya dag 'da' byed cing /_/tshor ba drag po bzod byas 
[\[252b.6\]]nas/_/mdo sde nyan par gang nus pa/_/gtsug lag khang ngam gnas khang du/_/zhugs nas de ma thag tu ni/_/sdig pa rnams ni med par 'gyur/_/rmi ngan mtshan nyid thams cad dang /_/gza' dang rgyu skar gnod pa dang /_/byad dang gdon ni mi bzad kyang /_/zhugs nas 
[\[252b.7\]]de ma thag tu ni/_/thams cad gzhan du phyogs par 'gyur/_/klu yi rgyal po rnams kyis ni/_/rmi lam bstan pa ci 'dra bar/_/der ni pad+ma 'dra ba'i khri/_/de lta bur yang bsham par bya/_/khri de la ni 'dug nas su/_/mdo sde 'di ni rab tu bstan/_/yi ger bris pa bklag 
[\[253a\]]
[\[253a.1\]]par bya/_/de bzhin yongs su chub par bya/_/khri de las ni babs nas su/_/yul gzhan song bar gyur na yang /_/khri de la ni yod pa yi/_/cho 'phrul rnams kyang snang bar 'gyur/_/chos smra ba yi gzugs su yang /_/de na res 'ga' snang bar 'gyur/_/res 
[\[253a.2\]]'ga' sangs rgyas gzugs su ste/_/res 'ga' byang chub sems dpar yang /_/res 'ga' kun tu bzang po dang /_/de bzhin 'jam dpal gzugs su ste/_/res 'ga' byams pa'i gzugs su yang /_/khri de la ni snang bar 'gyur/_/res 'ga' 'od ni 'ba' zhig snang /_/res 
[\[253a.3\]]'ga' lha rnams snang bar 'gyur/_/yud tsam zhig ni der snang nas/_/de nas mi snang bar yang 'gyur/_/sangs rgyas mthong na bsngags par 'gyur/_/thams cad du yang grub par byed/_/dpal yon bkra shis phun sum tshogs/_/mtshan ma sangs rgyas sprul pa yin/_/rgyal 
[\[253a.4\]]dang dpal dang grags par byed/_/phyir rgol ba yang zlog par byed/_/pha rol dgra tshogs rab tu 'joms/_/g.yul du dgra rnams phung bar byed/_/rmi ngan thams cad zhi bar byed/_/sdig pa thams cad rab tu 'jig_/sdig pa thams cad rab zhi byed/_/g.yul 'gyed pa na rgyal 
[\[253a.5\]]bar byed/_/'dzam bu'i gling 'di thams cad du/_/grags pas rab tu gang bar 'gyur/_/de yi dgra rnams thams cad ni/_/shin tu pham pa nyid du 'gyur/_/rtag tu dgra ni choms par 'gyur/_/sdig pa thams cad rnam par spangs/_/g.yul ngo'i gdong las rnam par rgyal/_/
[\[253a.6\]]dgra dang bral zhing mchog tu dga'/_/tshangs dbang sum cu rtsa gsum dbang /_/de bzhin 'jig rten skyong rnams dang /_/lag na rdo rje gnod sbyin dbang /_/rgyal ba khyu mchog yang dag shes/_/klu yi dbang po ma dros dang /_/de bzhin du ni rgya mtsho dang /_/mi 'am ci dbang lha 
[\[253a.7\]]min dbang /_/de bzhin nam mkha' lding dbang po/_/de dag la ni sogs pa dang /_/lha rnams de dag thams cad kyang /_/chos kyi mchod rten bsam yas la/_/rtag tu mchod pa byed par 'gyur/_/zhe sar bcas pa'i sems can rnams/_/mthong nas shin tu dga' bar 'gyur/_/
[\[253b\]]
[\[253b.1\]]lha yi dbang po mchog de dag_/thams cad 'di snyam sems par 'gyur/_/lha rnams de dag thams cad kyang /_/phan tshun du ni smra byed pa/_/bsod nams dpal dang gzi brjid dag_/bsags pa de dag kun la ltos/_/gang dag mdo sde zab mo 'di/_/nyan pa'i don 
[\[253b.2\]]du 'dir lhags pa/_/mi de dag ni rab sbyangs ba'i/_/dge ba'i rtsa bas 'dir lhags so/_/dad pa bsam gyis mi khyab pas/_/chos kyi mchod rten gus dang bcas/_/de dag 'jig rten snying rjer ldan/_/de dag sems can phan byed pa/_/de dag zab mo'i chos rnams 
[\[253b.3\]]kyi/_/dam pa'i chos kyi ro yi snod/_/chos kyi dbyings la 'jug pa yis/_/de dag rab tu 'jug pa yin/_/gang dag gser 'od dam pa'i mdo/_/dge ba dam pa 'di nyan pas/_/de dag sngon chad sangs rgyas ni/_/brgya stong rnams la mchod pa yin/_/dge ba'i rtsa ba 
[\[253b.4\]]'di yis ni/_/mdo 'di nyan pa de dag la/_/lha dbang rgyal po de kun dang /_/dbyangs can dang ni de bzhin du/_/dpal ldan rnam thos bu dang ni/_/de bzhin rgyal po bzhi rnams dang /_/gnod sbyin brgya phrag stong po dag_/stobs chen rdzu 'phrul ldan rnams kyis/_/phyogs 
[\[253b.5\]]bzhi dag ni kun nas kyang /_/srung ba shin tu byed par 'gyur/_/dbang po zla ba gshin rje dang /_/rlung dang chu lha nyid dang ni/_/skem byed 'jug sel dbyangs can dang /_/bsreg bya za dang skye dgu dang /_/stobs chen pha rol gnon byed pa/_/'jig rten skyong ba de kun kyang /_/
[\[253b.6\]]nyin mtshan g.yel ba med par ni/_/de dag rnams la srung bar byed/_/stobs chen gnod sbyin dbang gnyis dang /_/sred med bu dang dbang phyug che/_/yang dag shes la sogs pa dag_/gzhan yang nyi shu rtsa brgyad dang /_/gnod sbyin brgya phrag stong po dag_/stobs 
[\[253b.7\]]chen rdzu 'phrul ldan rnams kyis/_/'jigs shing skrag pa thams cad las/_/de dag la ni srung bar byed/_/lag na rdo rje gnod sbyin dbang /_/gnod sbyin dag ni lnga brgya dang /_/byang chub sems dpa' thams cad kyang /_/de dag la ni srung bar byed/_/gnod sbyin dbang 
[\[254a\]]
[\[254a.1\]]po nor bu bzang /_/de bzhin gang ba bzang po dang /_/ji 'jigs dang ni 'brog gnas dang /_/dmar ser dang ni ser skya dang /_/gnod sbyin dbang po re re yang /_/gnod sbyin lnga brgya dag gis ni/_/gang dag mdo sde 'di thos pas/_/de dag rnams la srung byed 
[\[254a.2\]]'gyur/_/dri za sna tshogs sde dang ni/_/rgyal ba khyu mchog rgyal ba'i rgyal/_/nor bu'i mgul dang nges mgrin dang /_/de bzhin char pa'i bdag po dang /_/kham po che dang nag po dang /_/de bzhin gser 'dra'i skra dang ni/_/lngas rtsen dang ni ra rkang dang /_/de bzhin skal ba chen po 
[\[254a.3\]]dang /_/yur ba can dang chos skyong dang /_/spre'u dang de bzhin 'khri byed dang /_/khab kyi spu dang gnyen bshes dang /_/de bzhin rin chen skra dang ni/_/yul chen can dang khyim med dang /_/'dod pa'i mchog dang tsan+dan dang /_/mthu bo che dang gangs can dang /_/bde ba'i ri nyid de 
[\[254a.4\]]bzhin te/_/stobs chen pha rol gnon byed pa/_/rdzu 'phrul ldan pa de kun kyang /_/gang dag mdo sde 'di dga' ba/_/de dag la ni srung bar byed/_/klu yi dbang po ma dros dang /_/de bzhin du ni rgya mtsho dang /_/e la'i 'dab dang btang bzung dang /_/dga' bo nye dga' gnyis 
[\[254a.5\]]ka dang /_/klu ni brgya phrag stong po dag_/stobs chen rdzu 'phrul ldan rnams kyis/_/'jigs shing skrag pa thams cad las/_/de dag la ni srung bar byed/_/stobs chen sgra gcan mi gtong dang /_/thags zangs ris dang bde mchog dang /_/rab tshim byed dang phrag rtsub dang /_/de 
[\[254a.6\]]bzhin lha min dbang gzhan dang /_/lha min brgya phrag stong po dag_/stobs chen rdzu 'phrul ldan rnams kyis/_/'jigs skrag byung bar gyur pa las/_/de dag la ni srung bar 'gyur/_/'byung po'i ma mo 'phrog ma ni/_/lnga brgya'i bu dang bcas pa yang /_/'dug dang nyal dang 
[\[254a.7\]]ra ro'i tshe/_/de dag la ni srung bar byed/_/gdol pa mo dang gtum mo dang /_/de bzhin gnod sbyin gtum mo dang /_/dung can dang ni so brtsegs dang /_/sems can kun gyi gzi 'phrog ma/_/stobs chen pha rol gnon byed pa/_/rdzu 'phrul ldan pa de kun kyang /_/phyogs 
[\[254b\]]
[\[254b.1\]]bzhi dag ni kun nas su/_/de dag rnams la srung bar byed/_/dbyangs can dag la sogs pa rnams/_/lha mo bsam gyis mi khyab dang /_/dpal la sogs pa de bzhin du/_/lha mo dag ni thams cad dang /_/sa yi lha mo nyid dang ni/_/lo thog 'bras bu nags lha dang /_/
[\[254b.2\]]kun dga' shing ljon mchod rten la/_/gnas pa dag dang rlung lha dang /_/lha rnams de dag thams cad 'dir/_/rab tu dga' ba'i sems kyis ni/_/gang dag mdo sde 'di dga' ba/_/de dag rnams la srung bar byed/_/tshe dang mdog dang stobs rnams la/_/sems can dag 
[\[254b.3\]]ni sbyor bar byed/_/dpal dang bsod nams gzi brjid kyi/_/phun sum tshogs pas rtag tu brgyan/_/gza' dang rgyu skar gnod pa dag_/de dag thams cad zhi bar byed/_/rgud dang sdig dang rmi ngan pa/_/de dag thams cad zhi bar byed/_/zab cing stobs chen ldan pa yi/_/
[\[254b.4\]]sa yi lha mo nyid kyang ni/_/gser gyi 'od kyi dam pa yi/_/mdo sde'i dbang po'i ro yis tshim/_/dpag tshad dag ni brgya yi phrag_/stong phrag drug cu rtsa brgyad nas/_/rdo rje'i gdan la thug bar du/_/sa yi bcud ni rab tu 'phel/_/dpag tshad brgyar ni tshang ba yi/_/'og 
[\[254b.5\]]tu sa yi bcud song ste/_/de ni phyir yang log nas su/_/sa yi steng dag snum par byed/_/mdo 'di mnyan pa'i stobs kyis ni/_/lha rnams de dag thams cad kyang /_/gser gyi 'od ni dam pa yi/_/mdo sde'i dbang po'i ros tshim 'gyur/_/gzi byin ldan par rab 'gyur 
[\[254b.6\]]zhing /_/de bzhin rab tu stobs ldan 'gyur/_/bde bar 'gyur zhing tshim par 'gyur/_/'dzam bu'i gling 'di thams cad na/_/'bras bu lo thog nags lha rnams/_/sna tshogs ro yis tshim 'gyur zhing /_/shin tu rab tu dga' bar 'gyur/_/mdo 'di'i ro yis tshim gyur nas/_/
[\[254b.7\]]'bras bu rnams dang lo thog dang /_/me tog rnam pa sna tshogs dang /_/'bras bu'i shing ljon sna tshogs kyang /_/kun nas rab tu skye bar byed/_/'bras bu'i shing ljon thams cad dang /_/kun dga' dag dang nags tshal rnams/_/me tog rab tu 'chag byed cing /_/sna tshogs 
[\[255a\]]
[\[255a.1\]]dri ni rab tu 'byin/_/me tog rnam pa sna tshogs dang /_/'bras bu sna tshogs ldan pa yi/_/rtsa dang nags tshal thams cad dag_/sa yi steng na skye bar byed/_/'dzam bu'i gling 'di thams cad na/_/klu yi bu mo bsam mi khyab/_/rab tu dga' ba'i sems gyur 
[\[255a.2\]]nas/_/rdzing bu'i drung du nyer song ste/_/rdzing bu rnams ni thams cad du/_/ku mu da dang pad+ma dang /_/ut+pa la dang de bzhin du/_/pad+ma dkar po sna tshogs skye/_/nam mkha' la ni du ba dang /_/sprin gyi dra ba med cing dag_/mun pa dang ni rdul med cing /_/phyogs rnams rab tu 'od 
[\[255a.3\]]gsal lo/_/nyi ma 'od zer stong ldan yang /_/'od zer dra bas 'od kyang 'gyed/_/snang ba dag ni zab mo yis/_/rab tu dga' ba 'char bar 'gyur/_/dbang po nyi ma lha yi bu/_/'dzam bu'i gling gi gser gyi ni/_/gzhal med khang na 'dug pa yang /_/mdo sde 'dis ni rab tu 
[\[255a.4\]]tshim/_/dbang po nyi ma rab dga' nas/_/'dzam bu'i gling du 'char byed cing /_/'od zer mtha' yas dra ba yis/_/kun nas rab tu snang bar byed/_/de ni shar ba tsam gyis kyang /_/'od zer dra ba rab gtong zhing /_/rdzing bu sna tshogs khengs pa yi/_/pad+ma dag ni kha yang 
[\[255a.5\]]'byed/_/'dzam bu'i gling 'di thams cad du/_/me tog 'bras bu sman sna tshogs/_/yang dag yongs su smin byed cing /_/sa rnams thams cad sim par byed/_/zla ba dang ni nyi ma yang /_/de tshe khyad 'phags snang bar 'gyur/_/rgyu skar yang dag 'byung 'gyur zhing /_/rlung yang de bzhin 
[\[255a.6\]]ldang bar 'gyur/_/'dzam bu'i gling ni thams cad du/_/kun tu lo yang legs 'gyur te/_/gang na mdo sde 'di yod pa/_/yul 'khor der ni khyad par 'phags/_/gser 'od dam pa mdo sde'i dbang po'i rgyal po las/_gnod sbyin gyi gnas zhes bya ba kun tu srung ba'i le'u zhes 
[\[255a.7\]]bya ste nyi shu rtsa gnyis pa'o//_//de skad ces bka' stsal pa dang /_/bcom ldan 'das la rigs kyi lha mo byang chub yang dag par bsdus pas 'di skad ces gsol to/_/btsun pa bcom ldan 'das 'bar ba'i khyad par gyi gzi brjid kyi rgyal po la sogs pa/_lha'i bu khri po dag 
[\[255b\]]
[\[255b.1\]]rgyu gang dang /_rkyen gang dang /_dge ba'i rtsa ba sbyangs pa ci 'dra ba dang /_gang bgyis shing bsags pas/_skyes bu dam pa gsum po 'di dag byang chub tu lung bstan pa thos nas/_da ltar sum cu rtsa gsum gyi gnas nas lhags te/_bcom ldan 'das la chos nyan pa'i slad du mchis 
[\[255b.2\]]te/_'di lta ste/_byang chub sems dpa' mdzes pa'i tog_/skyes bu dam pa 'di ma 'ongs pa'i dus na/_bskal pa bgrang ba las 'das pa grangs ma mchis pa bye ba khrag khrig 'bum phrag du ma 'das pa na/_'jig rten gyi khams gser du snang zhes bya bar/_bla na med pa yang dag par 
[\[255b.3\]]rdzogs pa'i byang chub tu mngon par rdzogs par 'tshang rgya ste/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_/bla na med pa/_lha dang 
[\[255b.4\]]mi rnams kyi ston pa/_sangs rgyas bcom ldan 'das gser dang rin po che'i 'byung gnas/_gdugs brtsegs zhes bya ba 'jig rten du 'byung ngo /_/ji tsam na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser dang rin po che'i 'byung 
[\[255b.5\]]gnas gdugs brtsegs pa de/_yongs su mya ngan las 'das nas dam pa'i chos nub ste/_de'i bstan pa yong ye thams cad du nub par gyur pa na/_khye'u dngul gyi tog 'di de bzhin gshegs pa de'i mtshams sbyor zhing /_'jig rten gyi khams rdul med pa'i rgyal mtshan de 
[\[255b.6\]]nyid du/_de bzhin gshegs pa dgra bcom pa yang dag par rdzogs pa'i sangs rgyas gser 'dzam bu'i gser gyi rgyal mtshan gyi 'od ces bya ba 'jig rten du 'byung ngo /_/ji tsam na de bzhin gshegs pa dgra bcom pa yang dag par rdzogs pa'i sangs rgyas gser 'dzam bu'i 
[\[255b.7\]]gser gyi rgyal mtshan gyi 'od de yongs su mya ngan las 'das nas/_de'i bstan pa yong ye thams cad du nub pa'i bar du gyur pa na/_khye'u dngul gyi 'od 'di de bzhin gshegs pa de'i mtshams sbyor zhing /_'jig rten gyi khams rdul dang bral ba'i rgyal mtshan de nyid du/_bla 
[\[256a\]]
[\[256a.1\]]na med pa yang dag par rdzogs pa'i byang chub tu mngon par rdzogs par 'tshang rgya ste/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[256a.2\]]ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das gser brgya'i 'od zer du snang ba'i snying po zhes bya ba 'jig rten du 'byung ngo zhes de dag thams cad bcom ldan 'das kyis/_de ltar bla na med pa yang dag par rdzogs pa'i byang chub tu lung 
[\[256a.3\]]bstan to/_/de nas bcom ldan 'das la rigs kyi lha mo byang chub yang dag par bsdus pas 'di skad ces gsol to/_/btsun pa bcom ldan 'das 'bar ba'i khyad par gyi gzi brjid kyi rgyal po la sogs pa lha'i bu khri po de dag ni de tsam du/_byang chub sems dpa'i spyod pa rlabs po 
[\[256a.4\]]cher yang ma gyur/_sngon pha rol tu phyin pa drug po dag la spyad skad kyang mi gda'/_lag pa dang /_rkang pa dang /_mig dang /_yan lag gi dam pa mgo dang /_bu dang /_chung ma dang /_bu mo phangs pa dag sngon yongs su btang skad kyang mi gda'/_nor dang /_'bru dang /_'gron 
[\[256a.5\]]bu dang /_gser dang /_nor bu dang /_mu tig dang /_bai DUr+ya dang /_dung dang /_man shel dang /_byi ru dang /_dngul dang /_sa le sbram dang /_rin po che rnams sngon yongs su btang skad kyang mi gda'/_/bza' ba dang /_btung ba dang /_bzhon pa dang /_gos dang /_
[\[256a.6\]]mal cha dang /_stan dang /_khang khyim dang /_gzhal med khang dang /_kun dga' ra ba dang /_rdzing bu dang /_ldeng ka dag sngon yongs su btang skad kyang mi gda'/_glang po che dang /_ba lang dang /_rta pho rgod dang /_bran pho dang /_bran mo sna tshogs sngon yongs su btang 
[\[256a.7\]]skad kyang mi gda'/_'di lta ste byang chub sems dpa' bye ba khrag khrig 'bum phrag grangs ma mchis pa du ma de dag ni/_sangs rgyas bcom ldan 'das rnams las/_de bzhin gshegs pa'i ming du lung bstan pa ma thob kyi bar du sngon bskal pa bye ba khrag khrig 'bum phrag 
[\[256b\]]
[\[256b.1\]]grangs ma mchis pa du ma nas/_de dag ni de bzhin gshegs pa bye ba khrag khrig 'bum phrag grangs ma mchis pa du ma dag la mchod pa sna tshogs tha dad pa 'bum phrag bsam gyis mi khyab pa du ma dag dang /_yo byad thams cad kyis mchod par bgyis/_yongs su gtang bar 
[\[256b.2\]]bgyi ba'i dngos po thams cad yongs su btang /_lag pa dang /_rkang pa dang /_mig dang /_yan lag gi dam pa mgo dang /_bu dang /_chung ma dang /_bu mo phangs pa yongs su gtang bar bgyi ba rnams kyang yongs su btang /_nor dang /_'bru dang /_'gron bu dang /_gser 
[\[256b.3\]]dang /_nor bu dang /_mu tig dang /_bai DUr+ya dang /_dung dang /_man shel dang /_byi ru dang /_dngul dang /_sa le sbram rnams yongs su gtang bar bgyi ba rnams kyang yongs su btang /_bza' ba dang /_btung ba dang /_bzhon pa dang /_gos dang /_mal cha dang /_stan dang /_
[\[256b.4\]]khang khyim dang /_gzhal med khang dang /_kun dga' ra ba dang /_skyed mos tshal dang /_rdzing bu dang /_ldeng ka dang /_glang po che dang /_ba lang dang /_rta pho rgod dang /_bran pho dang /_bran mo yongs su gtang bar bgyi ba rnams kyang yongs su btang zhing /_rim gyis pha rol tu phyin pa 
[\[256b.5\]]drug po thams cad yongs su rdzogs par bgyid/_rim gyis pha rol tu phyin pa drug po dag yongs su rdzogs par bgyis nas/_bde ba 'bum phrag mang po yang 'byor bar 'gyur na/_btsun pa bcom ldan 'das rgyu gang dang /_rkyen gang dang /_dge ba'i rtsa ba sbyangs pa ci 'dra ba zhig 
[\[256b.6\]]gis/_'bar ba'i khyad par gyi gzi brjid kyi rgyal po la sogs pa/_lha'i bu khri po 'di dag bcom ldan 'das la chos nyan pa'i slad du mchis pa/_'di dag bcom ldan 'das kyis 'di ltar ma 'ongs pa'i dus na/_bskal pa bye ba khrag khrig 'bum phrag grangs med pa du ma na/_'jig 
[\[256b.7\]]rten gyi khams sA la'i dbang po mthon po'i rgyal mtshan dang ldan pa zhes bya ba de nyid du rigs dang rus gcig pa dang ming gcig tu rim gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/_rab tu dang ba'i zhal ut+pa la'i dri brtsegs 
[\[257a\]]
[\[257a.1\]]pa zhes bya ba sangs rgyas khri 'jig rten du 'byung ste/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das su 'gyur 
[\[257a.2\]]ro zhes da ltar bla na med pa yang dag par rdzogs pa'i byang chub tu lung bstan pa lags/_de skad ces gsol pa dang /_bcom ldan 'das kyis rigs kyi lha mo byang chub yang dag par bsdus pa la 'di skad ces bka' stsal to/_/rigs kyi lha mo 'bar ba'i khyad par gyi gzi 
[\[257a.3\]]brjid kyi rgyal po la sogs pa lha'i bu khri po 'di dag gang byas shing bsags pas chos mnyan pa'i phyir/_da ltar sum cu rtsa gsum gyi gnas nas/_'dir lhags pa de'i dge ba'i rtsa ba sbyangs pa yod/_de'i rgyu yod/_de'i byed rgyu yod de/_rigs kyi lha mo skyes bu dam pa 
[\[257a.4\]]'di gsum gyis byang chub tu lung bstan pa 'di thos nas thos ma thag tu gser 'od dam pa mdo sde'i dbang po'i rgyal po 'di las/_shin tu ri mor byed cing dga' ba dang dang ba thob par gyur to/_/de tsam du bai DUr+ya dri ma med pa ltar yongs su dag pa'i sems dang ldan par gyur 
[\[257a.5\]]to/_/dri ma med la shin tu rgya che zhing rgyas pa'i nam mkha' ltar zab pa'i sems rab tu dang ba dang ldan par gyur to/_/bsod nams kyi phung po dpag tu med pa yongs su bzung ba dang ldan par gyur to/_/rigs kyi lha mo 'bar ba'i khyad par gyi gzi brjid kyi rgyal po la sogs 
[\[257a.6\]]pa lha'i bu khri po 'di dag de tsam du gser 'od dam pa mdo sde'i dbang po'i rgyal po 'di thos ma thag tu/_lhag par ri mo byed pa dang /_rab tu dang ba thob par gyur to/_/de tsam du bai DUr+ya dri ma med pa ltar yongs su dag pa'i sems dang ldan par gyur te/_de'i phyir lung bstan pas rjes 
[\[257a.7\]]su ston to/_/rigs kyi lha mo chos mnyan pa'i dge ba'i rtsa ba bsags pa 'di dang /_sngon gyi smon lam gyi stobs kyis 'bar ba'i khyad par gyi gzi brjid kyi rgyal po la sogs pa lha'i bu khri po 'di dag_/da ltar bla na med pa yang dag par rdzogs pa'i byang chub tu lung bstan to/_/gser 
[\[257b\]]
[\[257b.1\]]'od dam pa mdo sde'i dbang po'i rgyal po las/_lha'i bu stong phrag bcu lung bstan pa'i le'u ste nyi shu rtsa gsum pa'o//_//rigs kyi lha mo sngon gyi smon lam de dag gang zhe na/_rigs kyi lha mo sngon byung ba 'das pa'i dus na/_bskal pa grangs med pa'i yang ches grangs med pa 
[\[257b.2\]]rgyas pa bsam gyis mi khyab pa/_tshad med par gyur pa de'i tshe/_de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med 
[\[257b.3\]]pa/_lha dang mi rnams kyi ston pa/_sangs rgyas bcom ldan 'das rin chen gtsug tor can zhes bya ba 'jig rten du byung ngo /_/rigs kyi lha mo de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can de yongs su 
[\[257b.4\]]mya ngan las 'das nas/_dam pa'i chos nub par gyur te/_dam pa'i chos ltar bcos par gyur pa na/_rgyal po lha'i dbang phyug 'od ces bya ba/_chos can chos kyi rgyal po/_chos kyis rgyal srid skyong gi_/chos ma yin pas ma yin te/_yul thams cad na gnas pa'i sems can 
[\[257b.5\]]rnams kyi pha ma lta bur gyur pa zhig byung ngo /_/rigs kyi lha mo de'i tshe de'i dus na/_rgyal po lha'i dbang phyug 'od kyi yul du tshong dpon ral pa 'dzin ces bya ba/_sman pa gso ba byed pa khams la mchog tu mkhas pa tshe'i rig byed yan lag brgyad kyi rgyud dang ldan pa zhig byung 
[\[257b.6\]]bar gyur to/_/kye rigs kyi lha mo de'i tshe de'i dus na/_tshong dpon ral pa 'dzin ces bya ba de'i bu tshong dpon gyi bu chu 'bebs zhes bya ba/_gzugs bzang ba/_mdzes pa/_blta na sdug pa/_kha dog bzang po/_rgyas pa mchog dang ldan pa/_bstan bcos sna tshogs 
[\[257b.7\]]la mkhas pa/_bstan bcos thams cad rtogs par khong du chud pa/_yi ge dang /_grangs dang /_lag rtsis dang /_rtsis rnams shin tu bslabs par gyur pa zhig byung ngo /_/rigs kyi lha mo de'i tshe de'i dus na/_rgyal po lha'i dbang phyug 'od de'i yul de na sems can 
[\[258a\]]
[\[258a.1\]]'bum phrag du ma nad sna tshogs kyis btab par gyur cing /_nad sna tshogs kyis yongs su gzir bar gyur te/_sdug bsngal mi bzad pa/_rtsub pa/_drag po yid du mi 'ong ba'i tshor ba rnams myong bar gyur to/_/rigs kyi lha mo de'i tshe de'i dus na/_tshong dpon gyi bu 
[\[258a.2\]]chu 'bebs de sems can nad sna tshogs kyis btab pa nad sna tshogs kyis gzir ba/_'bum phrag du ma de dag gi don gyi phyir/_snying rje chen po'i sems skyes par gyur to/_/sems can 'bum phrag du ma de dag ni nad sna tshogs kyis btab cing nad sna tshogs kyis yongs su gzir 
[\[258a.3\]]te/_de ltar sdug bsngal mi bzad pa/_rtsub pa/_drag po yid du mi 'ong ba'i tshor ba rnams myong la/_bdag gi pha tshong dpon ral pa 'dzin sman pa gso bar byed pa khams la mchog tu mkhas pa/_tshe'i rig byed yan lag brgyad kyi rgyud dang ldan pa 'di ni/_rgas/_'khogs/_
[\[258a.4\]]gtugs/_lam du zhugs/_na tshod rjes su thob 'khar ba la brten cing 'dar te/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams su 'gro bar mi nus na/_sems can nad sna tshogs kyis btab pa/_nad 
[\[258a.5\]]sna tshogs kyis gzir ba/_'bum phrag du ma de dag nad sna tshogs las yongs su thar bar bya ba'i phyir/_bdag nyid bdag gi pha ral pa 'dzin gyi gan du song la/_nad kyi phyir khams la mkhas par bya ba yongs su dris te/_khams la mkhas par bya ba dris pa des bdag 
[\[258a.6\]]grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams su 'gro bar bya'o/_/song nas kyang sems can nad sna tshogs kyis btab pa/_nad sna tshogs kyis gzir ba 'bum phrag du ma dag nad sna tshogs las 
[\[258a.7\]]yongs su thar bar bya'o snyam nas rigs kyi lha mo de'i tshe de'i dus na/_tshong dpon gyi bu chu 'bebs rang gi pha ral pa 'dzin ga la ba der song ste/_phyin nas rang gi pha ral pa 'dzin gyi rkang pa la mgo bos phyag 'tshal te/_thal mo sbyar nas phyogs gcig tu 'dug go_/phyogs gcig 
[\[258b\]]
[\[258b.1\]]tu 'dug nas kyang /_tshong dpon gyi bu chu 'bebs kyis rang gi pha ral pa 'dzin la tshigs su bcad pa 'di dag gis khams la mkhas par bya ba dris pa/_ji ltar dbang po 'jig 'gyur zhing /_/khams rnams kyang ni yongs su 'gyur/_/gang gi dus na lus can la/_/nad kyi rigs 
[\[258b.2\]]rnams 'byung bar 'gyur/_/dus dang dus min zas zos pa/_/ji lta bur na bde bar 'gyur/_/gang gi lus kyi nang du ni/_/lus kyi mi la gnod mi 'gyur/_/rlung las gyur dang mkhris gyur dang /_/'dus las gyur dang bad kan gyur/_/nad rnams zhi bar bgyi slad du/_/ci 
[\[258b.3\]]lta bur ni gso bar bgyi/_/gang gis mi la gnod 'gyur ba'i/_/rlung ni gang gi dus na g.yo/_/gang gi dus na mkhris pa g.yo/_/bad kan gang gi dus na g.yo/_/de nas tshong dpon ral pa 'dzin gyis tshong dpon gyi bu chu 'bebs la/_/tshigs su bcad pa 'di dag gis khams 
[\[258b.4\]]la mkhas par bya ba rnam par bstan to/_/zla gsum dbyar te zla gsum ston du shes/_/gsum ni dgun te gsum ni dpyid yin no/_/de ltar zla ba'i [{]go rims [,]go rim [}]dus ni drug_/lo gcig la ni zla ba bcu gnyis 'dod/_/gsum gsum du ni tshigs rnams sdud par shes/_/zla ba 
[\[258b.5\]]gnyis gnyis shing ni dus su bstan/_/zas dang skom ni de ltar 'ju bar 'gyur/_/sman pa dang ni khams dang dus kyang bstan/_/dbang po dang ni khams rnams de dag kyang /_/lo gcig nang gi tshigs tshigs yongs su 'gyur/_/dbang po dag ni yongs su 'gyur ba na/_/lus can 
[\[258b.6\]]rnams la sna tshogs nad kyang 'byung /_/de nyid la ni sman pas zla gsum bzhi/_/tshigs kyi bar dang dus drug rnams dang ni/_/khams drug mkhas par bya ba shes par bya/_/zas skom sman rnams [{]go rims [,]go rim [}]ji bzhin te/_/rlung gi shas che'i nad ni dbyar na ldang /_/ston du gyur pa na 
[\[258b.7\]]ni mkhris pa g.yo/_/dgun gyi dus su de bzhin 'dus pa ste/_/bad kan shas che'i nad ni dpyid ldang ngo /_/dbyar ni snum dro lan tshwa skyur ba'i ro/_/ston ni mngar dang snum dang bsil bag go/_/dgun ni mngar dang snum dang skyur bag ste/_/dpyid kyi dus na rtsub ro tshwa 
[\[259a\]]
[\[259a.1\]]ba'o/_/bad kan che ba zos ma thag tu ldang /_/mkhris pa che ba 'ju ba'i dus na ldang /_/rlung shas che ba zhu ma thag tu ldang /_/khams gsum g.yo ba de ni de lta'o/_/rlung gi bdag nyid la ni bcud kyis gso/_/bkru sman gyis ni mkhris pa bsal bar bya/_/'dus 
[\[259a.2\]]pa la ni gsum dang mthun ldan pa/_/bad kan tshigs su bab na skyugs sman gtang /_/rlung shas che dang mkhris dang 'dus pa dang /_/bad kan shas che'i tshigs rnams shes par bya/_/dus gang khams gang lus ni gang yin pa/_/de yi sman dang bza' btung bstan par bya/_/de 
[\[259a.3\]]nas tshong dpon gyi bu chu 'bebs kyis khams la mkhas par bya ba 'di lta bu de tsam zhig yongs su dris pa des/_tshe'i rig byed kyi yan lag brgyad po thams cad khong du chud par gyur to/_/rigs kyi lha mo de'i tshe de'i dus na tshong dpon gyi bu chu 'bebs/_rgyal po lha'i dbang phyug 'od 
[\[259a.4\]]kyi yul na/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor thams cad du song nas/_sems can nad sna tshogs kyis btab pa/_nad sna tshogs kyis gzir ba 'bum phrag du ma de dag la kho bo ni sman pa'o/_/
[\[259a.5\]]kho bo ni sman pa'o/_/zhes bdag nyid kyis khas 'ches te/_kho bos khyed rnams nad sna tshogs las yongs su thar bar bya'o zhes dbugs phyung ngo /_/rigs kyi lha mo tshong dpon gyi bu chu 'bebs kyis 'di lta bu'i tshig brjod pa de thos ma thag tu srog chags 'bum phrag du ma de 
[\[259a.6\]]dag thams cad rab tu dga' ba chen po skyes par gyur to/_/dbugs phyin pa rnyed nas kyang dga' ba dang /_bde ba dang /_yid bde ba bsam gyis mi khyab pa dang ldan par gyur to/_/de'i tshe de'i dus na sems can nad sna tshogs kyis btab pa/_nad sna tshogs kyis gzir ba 
[\[259a.7\]]'bum phrag du ma de dag nad sna tshogs las yongs su thar te nad med par gyur to/_/nad med par gyur nas kyang snga ma kho na bzhin du/_mthu dang /_stobs dang /_brtson 'grus dang ldan par gyur to/_/de'i tshe de'i dus na sems can nad sna tshogs kyis btab pa/_nad 
[\[259b\]]
[\[259b.1\]]sna tshogs kyis gzir ba/_'bum phrag du ma de dag gi nang nas/_gang su dag nad drag pos btab pa/_de dag thams cad tshong dpon gyi bu chu 'bebs ga la ba der dong nas phyin pa dang /_sems can nad sna tshogs kyis btab pa/_nad sna tshogs kyis gzir ba/_'bum 
[\[259b.2\]]phrag du ma de dag la tshong dpon gyi bu chu 'bebs kyis/_sman dpyad gang ci bstan pa des sems can de dag thams cad kyi nad thams cad rab tu zhi bar byas so/_/nad med pa dang /_nad nyung bar gyur nas kyang snga mkho bzhin du mthu dang /_stobs dang /_brtson 'grus dang ldan 
[\[259b.3\]]par gyur to/_/rigs kyi lha mo de'i che de'i dus na/_rgyal po lha'i dbang phyug 'od kyi yul na/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor thams cad na/_sems can nad sna tshogs kyis btab pa/_nad sna 
[\[259b.4\]]tshogs kyis gzir ba/_'bum phrag du ma de dag thams cad tshong dpon gyi bu chu 'bebs kyis/_nad sna tshogs las yongs su thar bar byas par gyur to/_/gser 'od dam pa mdo sde'i dbang po'i rgyal po las/_nad thams cad rab tu zhi bar byas pa'i le'u zhes bya ste nyi shu rtsa 
[\[259b.5\]]bzhi pa'o//_//rigs kyi lha mo gzhan yang rgyal po lha'i dbang phyug 'od kyi yul du/_tshong dpon gyi khye'u chu 'bebs kyis/_sems can thams cad nad med par byas pas/_na ba nyung zhing snga mkho bzhin du spro ba dang /_stobs dang ldan pa'i lus su gyur to/_/rgyal 
[\[259b.6\]]po lha'i dbang phyug 'od kyi yul na/_sems can thams cad dga' zhing rtse la dga' mgur spyod de/_sbyin pa dag kyang sbyin par byed bsod nams dag kyang byed de/_tshong dpon gyi khye'u chu 'bebs la yang /_tshong dpon gyi khye'u chu 'bebs rgyal bar gyur cig_/rgyal bar gyur 
[\[259b.7\]]cig_/sman pa'i rgyal po sems can thams cad kyi nad gso ba/_mngon sum du byang chub sems dpar nges pa/_tshe'i rig byed yan lag brgyad pa thams cad rtogs pa zhes mngon par 'du byed do/_/rigs kyi lha mo/_/tshong dpon gyi khye'u chu 'bebs de la chung ma chu'i 
[\[260a\]]
[\[260a.1\]]pad+ma'i snying po zhes bya ba zhig yod de/_rigs kyi lha mo chu'i pad+ma'i snying po de la khye'u gnyis yod de/_gcig gi ming ni chu'i gos zhes bya/_gcig gi ming ni chu'i snying po zhes bya'o/_/rigs kyi lha mo de nas tshong dpon gyi bu chu 'bebs kyis khye'u de gnyis dang lhan cig 
[\[260a.2\]]tu mthar gyis grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams su 'gro'o/_/rigs kyi lha mo de nas dus gzhan zhig na/_tshong dpon gyi bu chu 'bebs 'brog khong khong zhig tu phyin to/_/de nas 'brog khong khong der sha 
[\[260a.3\]]za ba'i khyi dang /_spyang ki dang /_wa dang /_khwa dang /_bya dag 'brog khong khong na rdzing zhig yod pa ga la ba der rgyug pa mthong nas de 'di snyam du sems te/_ci'i phyir sha za ba'i khyi dang /_spyang ki nas bya'i bar dag 'di dag phyogs 'dir rgyug snyam mo/_/de nas yang 'di snyam du 
[\[260a.4\]]sems te/_bdag khyi dang /_spyang ki dang /_wa dang /_khwa dang /_bya rnams phyogs gang du rgyug pa'i phyogs der 'gro bar bya'o snyam mo/_/rigs kyi lha mo de nas tshong dpon gyi bu chu 'bebs mthar gyis rgyu zhing song song nas/_'brog khong khong na rdzing zhig ga la yod pa der 
[\[260a.5\]]phyin to/_/rdzing chen po de na nya khri zhig gnas te/_des der nya brgya phrag mang po zhig chu dang bral ba mthong nas/_des de la snying rje ba'i sems skyes pa dang /_de na lha mo zhig shing las lus phyed tsam phyung ba zhig mthong ste/_lha mo des tshong dpon gyi bu chu 'bebs la 'di skad ces 
[\[260a.6\]]smras so/_/rigs kyi bu legs so legs so/_/gang gi phyir chu 'bebs zhes bya ba khyod kyis nya 'di rnams la chu byin cig_/rnam pa gnyis kyi phyir chu 'bebs zhes bya ste/_gang chu 'bebs dang gang chu sbyin pa'o/_/de bas na rang gi ming dang mthun pa'i bya ba byos shig_/chu 
[\[260a.7\]]'bebs kyis slar smras pa/_lha mo nya 'di dag la nya ji snyed cig mchis/_lha mos smras pa/_nya khri tham pa'o/_/rigs kyi lha mo de nas tshong dpon gyi bu chu 'bebs cher mchog tu snying rje ba'i sems skyes so/_/rigs kyi lha mo de'i tshe/_'brog khong khong na yod pa'i rdzing chen 
[\[260b\]]
[\[260b.1\]]po na chu'i lhag ma cung zad tsam zhig lus te/_de nas nya khri 'chi ba'i sgor zhugs shing chu dang bral ba de dag rgyug cing rnam par rgyug go/_/rigs kyi lha mo de nas tshong dpon gyi khye'u chu 'bebs kyis phyogs bzhir brgyugs pa dang /_nya khri po de dag tshong dpon gyi khye'u chu 'bebs phyogs 
[\[260b.2\]]gang du 'gro ba'i phyogs de logs su chu 'bebs la snying rje rje ltar ba lta'o/_/rigs kyi lha mo de nas tshong dpon gyi khye'u chu 'bebs kyis phyogs bzhir brgyugs te/_chu btsal kyang der chu ma rnyed nas phyogs bzhir bltas pa dang /_des ha cang yang thag mi ring ba zhig na shing ljon 
[\[260b.3\]]pa chen po mang po zhig mthong nas shing ljon pa de dag la 'dzegs te/_shing gi yal ga rnams bcad nas/_shing gi yal ga de dag khyer te/_rdzing chen po ga la ba der song ste phyin pa dang /_shing gi yal ga de rnams kyis nya khri po de dag la shin tu bsil ba'i grib mar byas so/_/
[\[260b.4\]]rigs kyi lha mo de nas tshong dpon gyi khye'u chu 'bebs rdzing der chu 'bab pa tshol te/_gang nas chu 'bab ces phyogs bzhir brgyugs kyang chu ma rnyed nas/_der myur ba myur bar chu'i rgyun de nyid kyi srol du song ste/_rigs kyi lha mo 'brog khong khong na yod pa'i rdzing der/_chu 'bab 
[\[260b.5\]]pa zhes bya ba'i chu klung chen po de las der chu 'bab pa'i klung de yang de'i tshe/_sdig pa can gyi sems can zhig gis nya khri po de dag gi phyir ci nas kyang phyis nya de dag la chu 'bab par mi 'gyur ba de lta bu'i phyogs kyi grog po chen por klung de phab bo/_/des de mthong nas bsams 
[\[260b.6\]]pa klung 'di ni skye bo stong gis kyang /_srol de nyid du dbab par mi nus na/_bdag gis lta dbab par ga la nus snyam nas de phyir log go/_/rigs kyi lha mo de nas tshong dpon gyi khye'u chu 'bebs rings pa rings par rgyal po lha'i dbang phyug 'od ga la ba der song ste phyin nas/_
[\[260b.7\]]rgyal po lha'i dbang phyug 'od kyi rkang pa la mgo bos mchod de phyogs gcig tu 'dug nas de dag rgyus kyis smras te/_bdag gis lha'i chags 'og tu grong dang /_grong khyer dang /_grong rdal thams cad du sems can rnams kyi nad kyi rgyun ni bkum na/_gnas che ge 
[\[261a\]]
[\[261a.1\]]mo zhes bgyi ba de na 'brog khong khong na yod ces bgyi ba'i rdzing zhig mchis pa de na/_nya khri zhig gnas pa chab dang bral nas gdugs kyis gdungs shing mchis te/_ji ltar mi rnams la stsal ba ltar ci nas dud 'gro'i skye gnas su gyur pa/_de dag 
[\[261a.2\]]la yang srog stsol bar 'tshal na/_lhas glang po che nyi shu zhig bdag la stsal du gsol/_rgyal po lha'i dbang phyug 'od kyis/_sman pa'i rgyal po chen po la glang po che nyi shu zhig byin cig ces blon po rnams la bsgo'o/_/blon po rnams kyis smras pa/_sems can chen 
[\[261a.3\]]po glang po che'i lhas ga la bar song la glang po che nyi shu khrid de sems can rnams la phan gdags pa dang /_bde ba gyis shig_/rigs kyi lha mo de nas tshong dpon gyi bu khye'u chu 'bebs rang gi bu chu'i gos dang /_chu'i snying po dang lhan cig tu/_glang po che nyi shu khrid nas/_glang 
[\[261a.4\]]po che'i rdzi bo las ba lang gi rkyal pa brgya blangs te/_slar log nas chu 'bab ces bya ba'i klung chen po gang du 'bab pa der song ste/_rkyal pa de dag chus bkang nas/_glang po che'i rgyab tu chu bkal te/_myur ba myur bar 'brog khong khong na yod pa'i rdzing ga la ba der song nas 
[\[261a.5\]]phyin pa dang chu de glang po che'i steng nas phab ste/_phyogs bzhi nas rdzing bu chus bkang nas/_phyogs bzhir 'gro ba dang /_tshong dpon gyi khye'u chu 'bebs gang dang gang du 'gro ba'i de dang de logs su nya khri po de dag rgyug go/_/rigs kyi lha mo de nas tshong dpon gyi khye'u chu 'bebs 
[\[261a.6\]]'di snyam du sems te/_ci'i phyir nya khri po 'di dag bdag ga la ba de logs su rgyug snyam mo/_/de yang 'di snyam du sems te/_nya khri po 'di dag ni bkres pa'i mes yongs su nyen nas/_bdag la bza' ba slong du nges kyis/_bdag gis kha zas sbyin par bya'o snyam nas/_
[\[261a.7\]]rigs kyi lha mo de nas tshong dpon gyi khye'u chu 'bebs kyis rang gi bu chu'i gos la 'di skad ces smras so/_/bu glang po che thams cad kyi nang na mgyogs pa'i mchog la zhon te/_bdag cag gi khyim du myur ba myur bar song ste/_mes po tshong dpon la/_kye mes po chu 'bebs 
[\[261b\]]
[\[261b.1\]]kyi mchid nas/_khyim 'di na pha ma dang /_spun dang /_sring mo dang /_bran pho dang /_bran mo dang /_las bgyid pa rnams kyi kha zas sbyar ba gang ci mchis pa thams cad gcig tu bsdus te/_chu'i gos glang po che la zhon pa'i lag tu myur bar rdzongs shig ces mchi'o zhes de 
[\[261b.2\]]skad gyis shig_/de nas khye'u chu'i gos glang po che de la zhon nas myur ba myur bar rgyug cing rab tu rgyug ste/_rang gi khyim ga la ba der song ste phyin pa dang /_de dag rgyus kyis zhib tu smras te/_de nas khye'u chu'i gos kyis sngar smos pa'i zas sbyar ba de dag thams cad glang po che'i rgyab 
[\[261b.3\]]tu bkal nas glang po che de la zhon te/_'brog khong khong na yod pa'i rdzing ga la ba der song ba dang /_chu 'bebs kyis rang gi bu chu'i gos mthong nas dga' mgu ste/_bu las zas blangs nas phrul te rdzing der gtor nas/_nya khri po de dag tshim par byas te/_de 'di snyam du 
[\[261b.4\]]bdag gis dus gzhan zhig na dgon pa'i gnas shig na/_dge slong theg pa chen po klog pa las thos na su 'chi ba'i dus kyi tshe/_de bzhin gshegs pa rin chen gtsug tor can gyi mtshan thos pa de bde 'gro mtho ris kyi 'jig rten du skye'o zhes thos kyis/_bdag gis nya de dag 
[\[261b.5\]]la rten cing 'brel bar 'byung ba'i chos zab mo yang bshad la/_de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can de'i mtshan kyang bsgrag par bya'o snyam mo/_/de'i tshe 'dzam bu'i gling de na/_sems can rnams kyi lta ba 
[\[261b.6\]]gnyis su gyur te/_kha cig ni theg pa chen po la mngon par da do/_/kha cig ni smod do/_/de nas tshong dpon gyi bu chu 'bebs kyis de'i tshe rdzing der rkang pa gnyi ga'i pus mo nub tsam du 'bogs te/_bcom ldan 'das de bzhin gshegs pa dgra bcom pa yang dag par 
[\[261b.7\]]rdzogs pa'i sangs rgyas rin chen gtsug tor can de la phyag 'tshal lo zhes ched du brjod pa de skad du ched du brjod do/_/de bzhin gshegs pa rin chen gtsug tor can sngon byang chub sems dpa'i spyad pa spyod pa na/_phyogs bcu dag na gang su dag 'chi ba'i dus kyi tshe 
[\[262a\]]
[\[262a.1\]]nga'i ming thos pa de dag de nas shi 'phos nas sum cu rtsa gsum gyi lha rnams dang skal ba mnyam par skye bar gyur cig ces smon lam de skad ces btab bo/_/de nas tshong dpon gyi khye'u chu 'bebs kyis dud 'gro'i skye gnas su gyur pa de dag la chos 'di bshad de/_'di 
[\[262a.2\]]lta ste/_'di yod pa'i phyir 'di 'byung /_'di skyes pas 'di skye ba ste/_'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye 
[\[262a.3\]]mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_
[\[262a.4\]]yid mi bde ba dang /_'khrug pa rnams 'byung bar 'gyur te/_de ltar sdug bsngal gyi phung po chen po 'ba' zhig po 'di dag 'byung bar 'gyur ro/_/'di lta ste/_ma rig pa 'gags pas 'du byed rnams 'gag par 'gyur ba nas/_de ltar sdug bsngal gyi phung po chen po 'ba' zhig 
[\[262a.5\]]po 'di yang 'gag par 'gyur ro zhes bya ba'i bar du'o/_/rigs kyi lha mo de ltar de'i tshe de'i dus na/_tshong dpon gyi khye'u chu 'bebs kyis dud 'gro'i skye gnas su gyur pa de dag la/_chos dang ldan pa'i gtam 'di brjod nas/_rang gi bu chu'i gos dang /_chu'i snying po dang lhan cig tu 
[\[262a.6\]]rang gi khyim du phyin pa'i bar du'o/_/de nas dus gzhan zhig na/_tshong dpon gyi khye'u chu 'bebs dus ston chen po zos nas chang gis ra ro ste mal na nyal ba dang /_de'i tshe de'i dus na/_ltas chen po byung bar gyur te/_mtshan mo de 'das pa dang /_nya khri po de dag 'chi ba'i dus byas par 
[\[262a.7\]]gyur nas/_sum cu rtsa gsum gyi lha rnams dang skal ba mnyam par skyes so/_/skyes ma thag tu de dag 'di lta bu'i tshul gyi sems kyi rnam par rtog pa skyes te/_bdag cag dge ba'i las kyi rgyu gang gis sum cu rtsa gsum gyi lha rnams kyi nang 'dir skyes so snyam mo/_/de dag 
[\[262b\]]
[\[262b.1\]]yang 'di snyam du sems te/_bdag cag 'dzam bu'i gling de na nya khrir gyur te/_bdag cag dud 'gro'i skye gnas su gyur pa las/_tshong dpon gyi khye'u chu 'bebs kyis/_chu mang po dang /_kha zas kyi mchog gis tshim par byas te/_bdag cag la rten cing 'brel par 'byung ba zab 
[\[262b.2\]]mo'i chos kyang bstan/_de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can gyi mtshan yang bsgrags pas/_dge ba'i chos kyi rgyu de dang /_rkyen des bdag cag lha rnams kyi nang 'dir skyes kyis/_bdag cag tshong dpon gyi khye'u chu 
[\[262b.3\]]'bebs ga la ba der dong ste phyin nas/_de la mchod par bya'o snyam nas/_de nas lha'i bu khri bo de dag sum cu rtsa gsum gyi lha rnams kyi nang nas/_mi snang bar gyur nas/_tshong dpon gyi bu chu 'bebs kyi khyim du lhags te/_de'i tshe tshong dpon gyi khye'u chu 'bebs mal na nyal zhing 'dug pa 
[\[262b.4\]]de la/_lha'i bu de dag gis mu tig gi se mo do khri ni mgo'i thad kar bzhag_/mu tig gi se mo do khri ni rkang pa'i drung du bzhag_/mu tig gi se mo do khri ni g.yas logs su bzhag_/mu tig gi se mo do khri ni g.yon logs su bzhag ste/_pus mo nub tsam du me tog man dA ra ba'i 
[\[262b.5\]]char chen po yang phab/_lha'i sil snyan rnams kyang dkrol nas/_des 'dzam bu'i gling pa thams cad gnyid kyang sad/_tshong dpon gyi khye'u chu 'bebs kyang sad do/_/de nas lha'i bu khri bo de dag nam mkha' la dong ste/_lha'i bu de dag rgyal po lha'i dbang phyug 'od kyi yul 
[\[262b.6\]]gyi gnas dang /_gnas gzhan du yang me tog man dA ra ba'i char 'bebs shing /_nags khong khong na yod pa'i rdzing chen po ga la ba der dong nas/_de dag gis rdzing chen po der me tog man dA ra ba'i char chen po mngon par phab ste/_de nyid du mi snang bar gyur nas slar yang lha'i 
[\[262b.7\]]gnas su dong ste/_de na 'dod pa'i yon tan lnga po dag gis dga' zhing rtse ste/_dga' mgur spyod cing dpal dang skal ba bzang po chen po dag kyang myong ngo /_/'dzam bu'i gling du nam langs pa dang /_de nas rgyal po lha'i dbang phyug 'od kyis skar mkhan dang /_blon po 
[\[263a\]]
[\[263a.1\]]chen po rnams la smras pa/_ci'i phyir mdang sum ltas 'di dag byung /_de dag gis smras pa/_lha mkhyen par mdzad du gsol/_tshong dpon gyi khye'u chu 'bebs kyi khyim du mu tig gi se mo do bzhi khri'i char bab cing /_me tog man dA ra ba'i char yang bab po zhes byas 
[\[263a.2\]]pa dang /_khyed deng la tshong dpon gyi khye'u chu 'bebs la snyan pa'i tshig gis bos shig_/_de nas skar mkhan dang /_blon po chen po rnams chu 'bebs kyi khyim ga la ba der song ste phyin nas/_tshong dpon gyi khye'u chu 'bebs la 'di skad ces smras so/_/rgyal po lha'i dbang phyug 'od 
[\[263a.3\]]khyod la 'bod do/_/de nas tshong dpon gyi khye'u chu 'bebs blon po chen po rnams dang lhan cig tu rgyal po lha'i dbang phyug 'od ga la ba der song ba dang /_rgyal pos smras pa/_chu 'bebs mdang sum de 'dra ba'i ltas byung ba 'di ci'i ltas shes sam/_de nas tshong dpon gyi khye'u chu 'bebs kyis 
[\[263a.4\]]rgyal po lha'i dbang phyug 'od la 'di skad ces smras so/_/lha bdag gis 'tshal te/_nya khri po de dag gum par gyur du nges so/_/rgyal pos smras pa/_ji ltar shes/_chu 'bebs kyis smras pa/_lha chu'i gos rdzing der nya khri po de dag gum mam ma gum ltar stsal to/_/rgyal pos smras pa/_
[\[263a.5\]]de ltar gyis shig_/de nas tshong dpon gyi khye'u chu 'bebs kyis/_khye'u chu'i gos la 'di skad ces smras so/_/'brog khong khong na yod pa'i rdzing gi nya khri po de dag shi 'am ma shi ltos shig_/de nas khye'u chu'i gos myur ba myur bar 'brog khong khong na yod pa'i rdzing chen po ga la ba der song ba 
[\[263a.6\]]dang /_nya khri po de dag shi ba'i dus byas par gyur cing /_me tog man dA ra ba'i char chen po bab pa yang mthong nas slar log ste pha la smras pa/_nya rnams gum par gyur to/_/de nas tshong dpon gyi khye'u chu 'bebs kyis/_khye'u chu'i gos la tshig de thos pa dang rgyal po lha'i dbang phyug 'od ga la ba 
[\[263a.7\]]der song nas de dag rgyus nas zhib tu smras te/_lha mkhyen par mdzad du gsol/_nya khri po de dag thams cad ni gum par gyur nas/_sum cu rtsa gsum gyi lha rnams kyi nang du skyes te/_de dag bdag gi mthus mdang sum de lta bu'i dge ba'i ltas de dag byung ste/_bdag gi 
[\[263b\]]
[\[263b.1\]]khyim du yang mu tig gi se mo do bzhi khri dang /_lha'i me tog man dA ra ba'i char yang bab bo/_/de nas rgyal po de mgu zhing dga' ste yi rangs par gyur to/_/de nas bcom ldan 'das kyis rigs kyi lha mo byang chub yang dag par bsdus pa la/_'di skad ces bka' stsal to/_/rigs kyi lha mo 
[\[263b.2\]]de'i tshe de'i dus na/_rgyal po lha'i dbang phyug 'od ces bya bar gyur pa de/_gzhan zhig yin snyam du khyod sems na/_de de ltar mi blta'o/_/de ci'i phyir zhe na/_shAkya lag na be con can de'i tshe de'i dus na/_rgyal po lha'i dbang phyug 'od ces bya bar gyur to/_/rigs kyi lha mo de'i tshe 
[\[263b.3\]]de'i dus na/_tshong dpon ral pa 'dzin ces bya bar gyur pa de/_gzhan zhig yin snyam du khyod sems na/_de de ltar mi blta'o/_/de ci'i phyir zhe na/_rgyal po zas gtsang ma de'i tshe de'i dus na/_tshong dpon ral pa 'dzin ces bya bar gyur to/_/rigs kyi lha mo de'i tshe de'i dus na tshong dpon gyi 
[\[263b.4\]]khye'u chu 'bebs zhes bya bar gyur pa de gzhan zhig yin snyam du khyod sems na/_de de ltar mi blta'o/_/de ci'i phyir zhe na/_nga de'i tshe de'i dus na tshong dpon ral pa 'dzin gyi khye'u chu 'bebs zhes bya bar gyur to/_/rigs kyi lha mo de'i tshe de'i dus na/_chung ma chu'i pad+ma'i snying po zhes bya bar gyur 
[\[263b.5\]]pa de gzhan zhig yin snyam du khyod sems na/_de de ltar mi blta'o/_/de ci'i phyir zhe na/_shAkya'i bu mo sa 'tsho ma de'i tshe de'i dus na/_tshong dpon gyi khye'u chu 'bebs kyi chung ma chu'i pad+ma'i snying po zhes bya bar gyur to/_/sgra gcan zin ni de'i tshe de'i dus na khye'u chu'i gos zhes bya bar gyur to/_/
[\[263b.6\]]kun dga' bo ni de'i tshe de'i dus na khye'u chu'i snying po zhes bya bar gyur to/_/rigs kyi lha mo de'i tshe de'i dus na/_nya khri por gyur pa de dag gzhan zhig yin snyam du khyod sems na/_de de ltar mi blta'o/_/de ci'i phyir zhe na/_'bar ba'i khyad par gyi gzi brjid kyi rgyal po la sogs pa lha'i bu khri 
[\[263b.7\]]po 'di dag de'i tshe de'i dus na nya khrir gyur te/_gang dag ngas chu dang kha zas kyi mchog gis tshim par byas shing rten cing 'brel bar 'byung ba/_zab mo'i chos kyang bstan/_de bzhin gshegs pa dgra bcom pa yang dag par rdzogs pa'i sangs rgyas rin chen gtsug tor can gyi mtshan kyang 
[\[264a\]]
[\[264a.1\]]bsgrags pa ste/_dge ba'i las kyi rgyu des nga'i gan du 'dir lhags te/_des na da ltar bla na med pa yang dag par rdzogs pa'i byang chub tu lung bstan to/_/rab tu dga' ba dang /_rab tu dang ba dang /_mchog tu dga' ba dang /_gus par chos mnyan pas thams cad lung bstan pa zhes 
[\[264a.2\]]bya ba'i ming thob par gyur to/_/rigs kyi lha mo de'i tshe de'i dus na/_shing gi lha mor gyur pa de gzhan zhig yin snyam du khyod sems na/_de de ltar mi blta'o/_/de ci'i phyir zhe na/_rigs kyi lha mo khyod de'i tshe de'i dus na/_shing gi lha mor gyur to/_/rigs kyi lha mo rnam grangs 'dis na 'khor 
[\[264a.3\]]ba na 'khor ba'i tshe/_ngas ji ltar sems can mang po byang chub tu yongs su smin par byas te/_de dag thams cad bla na med pa yang dag par rdzogs pa'i byang chub tu lung bstan pa'i sa thob par gyur par rig par bya'o/_/gser 'od dam pa mdo sde'i dbang po'i rgyal po las/_chu 'bebs kyis 
[\[264a.4\]]gdul ba'i nya'i sngon byung ba'i le'u zhes bya ste nyi shu rtsa lnga pa'o//_//bam po bcu pa/_rigs kyi lha mo gzhan yang byang chub sems dpa' ni gzhan la phan pa'i phyir/_lus kyang yongs su btang ngo /_/de ci lta zhe na/_dri ma med cing shin tu rgyas pa'i yon tan rnam pa sna tshogs 
[\[264a.5\]]brgya'i 'od zer snang ba dang lha yul du rnam par 'phro ba thogs pa med pa'i ye shes mthong ba dang /_stobs kyis pha rol gnon pa'i bcom ldan 'das dge slong stong gis yongs su bskor te/_yul lnga len gyi ljongs su/_ljongs rgyu zhing gshegs nas/_nags tshogs shig tu byon 
[\[264a.6\]]pa dang /_des der sngo zhing 'jam la mthing kar 'dug pa'i spang gi ngos la me tog dri zhim pa rnam pa sna tshogs kyis rab tu brgyan pa'i sa phyogs zhig gzigs so/_/gzigs nas kyang bcom ldan 'das kyis tshe dang ldan pa kun dga' bo la bka' stsal pa/_kun dga' bo sa phyogs 'di ni 
[\[264a.7\]]mdzes pa ste/_'di na gtam gyi gnas kyi mtshan ma yod kyis da de bzhin gshegs pa'i gdan thing shig_/de nas des bcom ldan 'das kyi bka' bzhin du gdan bting ngo /_/gdan bting nas kyang bcom ldan 'das la 'di skad ces gsol to/_/gdan bting lags na bcom ldan gtso bo mchog_/
[\[264b\]]
[\[264b.1\]]mi la mchog stsol dam pa srid bcings grol/_/zhugs te mi la sman slad thar bgyid kyi/_/bka' mchid dam pa bdud rtsi gsung du gsol/_/de nas bcom ldan 'das gdan de la bzhugs nas/_dge slong rnams la bka' stsal pa/_dge slong dag khyed bya dka' ba byed pa'i byang 
[\[264b.2\]]chub sems dpa'i rus pa rnams blta bar 'dod dam/_de skad ces bka' stsal pa dang /_bcom ldan 'das la dge slong de dag gis 'di skad gsol to/_/drang srong dam pa sems can mchog gi snying po pa/_/bzod dang brtson 'grus che la zhi dang dul dga' zhing /_/blo gros dran dga' yon tan 
[\[264b.3\]]dpag med gnas gyur gyi/_/rus pa bdag cag blta ba'i dus lags de legs shod/_de nas bcom ldan 'das kyi zhabs kyi mthil 'khor lo rtsibs stong gi ri mo can dang me tog ka ma la gsar du kha phye ba ltar 'jam pa'i phyag gis/_sa'i ngos la brdabs te/_bsnun ma thag tu/_sa rnam pa drug 
[\[264b.4\]]tu g.yos te/_nor bu dang /_gser dang /_dngul las byas pa'i mchod rten zhig de nas byung ngo /_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo mchod rten 'di phye zhing /_/de nas tshe dang ldan pa kun dga' bos/_bcom ldan 'das kyi ltar 
[\[264b.5\]]mnyan nas/_mchod rten de phye ba dang /_des der gser gyi 'od 'phro ba can gyi nor bu dang mu tig gis khebs par g.yogs pa'i gser gyi za ma tog cig mthong ngo /_/mthong nas kyang bcom ldan 'das la 'di skad ces gsol to/_/bcom ldan 'das gser gyi za ma tog dag cig 
[\[264b.6\]]mchis so/_/bcom ldan 'das kyis bka' stsal pa/_za ma tog bdun po 'di dag thams cad phye zhig_/de bzhin du thams cad kha phye ba dang /_des der rus pa'i kha dog kha ba dang /_me tog ku mu da 'dra ba dag cig mthong ngo /_/mthong nas kyang bcom ldan 'das la 'di skad ces gsol to/_/bcom ldan 'das 
[\[264b.7\]]rus pa dag cig gda'o/_/bcom ldan 'das kyis bka' stsal pa/_kun dga' bo skyes bu chen po'i rus pa rnams khyer te shog_/de nas tshe dang ldan pa kun dga' bos rus pa de dag blangs te/_sangs rgyas bcom ldan 'das la phul ba dang /_bcom ldan 'das kyis rus pa rnams 
[\[265a\]]
[\[265a.1\]]dge 'dun gyi mdun du bsnams te/_phyag tu bzhes nas bka' stsal pa/_rus pa 'di dag yon tan mchog rab tshogs ldan blo gros mchog_/dul dang bsam gtan bzod pa spro ba grags mchog dam pa ste/_/blo gros ldan rnams phyir zhing rtag tu byang chub 'di 
[\[265a.2\]]la ni/_/spro brtan mos dang blo gros mchog tu sbyin la dga' bar byas/_/de nas bcom ldan 'das kyis/_dge slong rnams la bka' stsal pa/_dge slong dag byang chub sems dpa'i rus pa tshul khrims dang yon tan gyis yongs su bsgos pa/_mchog tu mthong bar dka' ba/_bsod 
[\[265a.3\]]nams kyi zhing du gyur pa rnams la phyag 'tshol cig_/de nas dge slong de dag gis thal mo sbyar te/_'dun pa'i yid kyis rus pa rnams la phyag 'tshal to/_/de nas tshe dang ldan pa kun dga' bos thal mo sbyar te/_bcom ldan 'das la 'di skad ces gsol to/_/bcom ldan 
[\[265a.4\]]'das de bzhin gshegs pa ni 'jig rten thams cad las mngon par 'phags pa/_sems can thams cad kyis phyag bgyis pa lags na/_ji ltar de bzhin gshegs pa nyid rus pa 'di dag la phyag bzhes/_de nas bcom ldan 'das kyis tshe dang ldan pa kun dga' bo la 'di skad 
[\[265a.5\]]ces bka' stsal to/_/kun dga' bo rus pa 'di dag gis nga 'di ltar myur du bla na med pa yang dag par rdzogs pa'i byang chub tu mngon par rdzogs par sangs rgyas so/_/kun dga' bo sngon byung ba 'das pa'i dus na/_rgyal po shing rta chen po zhes bya ba bzhon pa dang /_stobs du 
[\[265a.6\]]ma dang ldan pa/_thogs pa med pa'i stobs kyis pha rol gnon pa zhig byung ste/_de la bu lha gzhon nu dang 'dra ba gsum zhig yod de/_sgra chen po dang /_lha chen po dang /_snying stobs chen po'o/_/de nas rgyal po rtse ba'i phyir skyed mos tshal gyi sar byung ba dang /_gzhon nu de dag 
[\[265a.7\]]skyed mos tshal de'i yon tan la chags shing me tog 'dod pas phan tshun du rgyu ste/_nags khrod chen po bcu gnyis su zhugs so/_/de nas rgyal po'i bu dag dong ba dang gzhon nu rim gro ba rnams kyang rgyal bus bskrad nas phan tshun du dong ste/_kun tu bsrungs pa'i skyed mos tshal chen 
[\[265b\]]
[\[265b.1\]]po'i nags khrod bcu gnyis su zhugs so/_/de nas sgra chen pos nu bo gnyis la smras pa/_kho bo'i snying la 'jigs pas non na/_'dir bdag cag gcan gzan gyis bsad du 'ong gis da tshur shog_/lha chen pos smras pa/_bdag la 'jigs pa ni ma mchis na/_skye bo sdug 
[\[265b.2\]]pa dang bral ba snyam bgyid pa'i snying du gyur to/_/snying stobs chen pos smras pa/_thub pas bsngags pa'i nags khrod dben pa 'dir/_/bdag ni mi 'jigs mya ngan ma mchis kyi/_/shin tu rgyas mchog don chen rnyed snyam ste/_/bdag gi snying 'dir rab tu dga' bar gyur/_/
[\[265b.3\]]de nas rgyal bu gzhon nu de dag nags khrod bcu gnyis po de dag gi khrod du rgyu ba na/_stag mo bu byung nas zhag drug gam zhag bdun lon pa zhig_/bu lngas bskor te bkres shing skom pas nyams smad nas/_lus mchog tu nyam chung bar gyur pa de 'dra ba zhig mthong ngo /_/mthong nas 
[\[265b.4\]]kyang sgra chen pos smras pa/_kye ma'o nyon mongs ma 'di bu byung nas zhag drug gam/_zhag bdun zhig lon par gyur la/_da ltar zas ma rnyed pas/_yang na ni rang gi bu la za bar 'gyur/_yang na ni bkres pas 'chi ba'i dus byed par 'gyur ro/_/snying stobs chen pos smras pa/_nyon 
[\[265b.5\]]mongs ma 'di'i zas ni ci/_sgra chen pos smras pa/_'dir gang sha gsar pa dang khrag dron po yod na/_de ni stag dang /_dom dang /_dred dang /_seng ge rnams kyi zas yin no zhes zer ro/_/lha chen pos smras pa/_'dir nyon mongs ma 'di bkres pa dang /_skom pa dang ldan pa'i lus su gyur 
[\[265b.6\]]pas srog gi lhag ma cung zad cig lus te/_rab tu nyam chung ba 'dis/_gnas 'dir zas skom tshol ni mi nus na/_'di'i srog yongs su bsrung ba'i phyir/_su zhig rang gi lus yongs su gtong bar byed par 'gyur zhig gu/_sgra chen pos smras pa/_kye rang gi lus yongs su gtong 
[\[265b.7\]]ba ni bya dka' ba'o/_/snying stobs chen pos smras pa/_bdag cag lta bu srog dang lus la mngon par chags pa/_blo chung ba rnams la ni tshul 'di bya dka' ba lags kyi/_gzhan lus yongs su gtong ba la zhugs pa/_/gzhan la phan par brtson pa'i skyes bu dam pa rnams la ni bya 
[\[266a\]]
[\[266a.1\]]dka' ba ma lags so/_/yang snying brtse snying rje las byung 'phags pa'i sems can dag_/lha yul dang ni sa 'dir rang lus rnyed snyam ste/_/gzhan gyi srog phyir mthun par dga' ba'i yid kyis ni/_/'gyur ba med par 'dir ni rnam pa brgya yis brtse/_/de nas rgyal bu 
[\[266a.2\]]gzhon nu de shin tu mi dga' ste/_stag mo de la mig mi 'dzums par ring zhig tu bltas nas song ngo /_/de nas snying stobs chen po 'di snyam du sems te/_da ni bdag gi lus 'di yongs su gtang ba'i dus la bab bo/_/de ci'i phyir zhe na/_'jig cing 'gyes pa'i chos can mthar 'bye 
[\[266a.3\]]mtha' ngan pa/_/rnag can lus 'di zas dang skom dang mal cha dang /_/bzhon pa 'os pa chen po dag gis ring bsrungs kyang /_/sngar med rang gi rang bzhin mi 'dor byas don med/_/yang thams cad mi gtsang bar gyur pas na/_de'i 'tsho ba med kyis/_da bdag gis de las bzang po'i 
[\[266a.4\]]las sbyar bar bya'o/_/de'i phyir bdag skye ba dang /_'chi ba'i rgya mtsho las bsgral ba'i gru bo che lta bur 'gyur ro/_/yang snying po med lus dbu ba 'dra la srin bu brgyas gang byas pa chud gzon pa/_/'bras 'dra ba yi srid pa brgya ldan gcin dang phyi sas gang ba 'di btang ste/_/mya ngan med 
[\[266a.5\]]cing 'gyur med phung med dri med bsam gtan la sogs yon tan gyis/_/kun tu gang ba'i chos sku yon tan brgyas gang rdul dang bral ba thob par bya/_/de snying rje chen po mchog dang ldan pa'i snying du gyur pas de ltar btul nas/_khyed gnyis gshegs su gsol/_/bdag ni rang gi bgyi 
[\[266a.6\]]ba zhig gi slad du/_nags khrod bcu gnyis su 'jug go/_/zhes de gnyis bskrad do/_/de nas rgyal bu gzhon nu snying stobs chen po nags 'dab de nas slar log ste/_stag gi gnas su song nas/_nags kyi yal ga la gos gzar te/_bdag ni 'gro la phan phyir byang chub mtshungs 
[\[266a.7\]]pa med pa zhi ba thob 'dod de/_/gzhan gyis gtang bar dka' ba'i lus ni blo gros 'gyur ba med pa'i snying rjes sbyin/_/bdag gis skyon med byang chub ring med rgyal sras rnams kyis gnyer ba thob par shog_/bdag gis srid pa'i rgya mtsho rab tu 'jigs las 'jig rten gsum po bsgral 
[\[266b\]]
[\[266b.1\]]bar bya/_zhes smon lam btab bo/_/de nas snying stobs chen pos stag mo'i mdun du nyal ba dang /_de nas byams pa dang ldan pa'i byang chub sems dpa' la/_stag mos ci yang ma byas so/_/byang chub sems dpas/_kye ma'o 'di ni nyam chung bas mi nus so snyam nas langs te/_snying brtse 
[\[266b.2\]]ba'i blo gros kyis mtshon cha btsal na/_gang nas kyang mtshon cha ma rnyed nas/_des 'od ma'i yal ga lo brgya lon pa sra ba zhig blangs te/_bdag gi mgul pa bcad nas stag mo'i mdun du 'gyel to/_/byang chub sems dpa' 'gyel ma thag tu chu'i dbus su son pa'i gru rlung gis bskyod pa 
[\[266b.3\]]bzhin du sa 'di rnam pa drug tu g.yos so/_/nyi ma yang sgra gcan gyis zin pa bzhin du 'od zer rnams kyis mdzes pa med do/_/lha'i spos dang /_phye ma dang 'dres pa'i me tog gi char yang bab bo/_/de nas lha zhig gis ngo mtshar du gyur pa'i yid kyis byang chub sems dpa' la bstod pa/_blo 
[\[266b.4\]]gros bzang po khyod 'dir ji ltar thugs rjes sems can rnams khyab ste/_/mi yi dpa' bo rab tu dgyes pas ji ltar sku 'di yongs su btang bas na/_/skye ba dang ni 'chi ba'i don dang bral ba zhi ba'i gnas kyi mchog_/zhi ba gtsang ma khyod kyis 'dir ni tshegs med ring por mi thogs brnyes/_/
[\[266b.5\]]de nas stag mo des byang chub sems dpa'i lus khrag gis sbags pa la bltas nas/_yud tsam gyis sha dang khrag med par rus pa tsam zhig lus par byas so/_/de nas sgra chen pos sa g.yos pa de la bsams nas lha chen po la 'di skad ces smras so/_/ji ltar phyogs bcur rgya mtsho mthar 
[\[266b.6\]]thug rgya mtshor bcas pa yi/_/sa 'di rab tu g.yos shing nyi ma 'ang 'od ni med gyur la/_/me tog char pa 'bab cing kho bo'i yid kyang 'khrugs pas na/_/da gzod bdag gi nu bos rang gi lus ni btang yang dag_/lha chen pos smras pa/_de ni ji ltar snying rje'i tshig smra la/_/
[\[266b.7\]]bkres dang ldan zhing sdug bsngal brgyas gtses pa/_/shin tu nyam chung rang gi bu la yang /_/za bar chas la blta bas bdag kyang dogs/_/de nas rgyal bu gzhon nu de gnyis rab tu mya ngan gyis non nas mchi mas mig gang ste/_lam de nyid nas slar log nas stag mo'i drung du phyin 
[\[267a\]]
[\[267a.1\]]pa dang /_gos thams cad ni 'od ma'i yal ga dag la gzar/_rus pa rnams ni bye zhing bral/_khrag ni rdzab tu gyur/_skra ni phyogs dang phyogs mtshams su 'thor bar mthong ngo /_/mthong nas kyang brgyal te rus pa'i steng du 'gyel nas ring zhig lon pa dang /_'du shes 
[\[267a.2\]]rnyed de langs nas lag pa bsgreng ste nyam thag pa'i sgra phyung ngo /_/kye ma'o nu bo sdug pa dang ni rgyal po dang /_/de bzhin du ni bu la rab tu gdung ba'i ma/_/pad+ma 'dra mig de ring khyed kyis gar bzhag ces/_/ma ni bdag cag la yang tha [{]chungs [,]chung [}]'dri bar 'gyur/_/kye ma bdag cag gnyis ni sa 
[\[267a.3\]]phyogs 'di nyid du/_/shi na legs kyis gson pa de lta ma yin no/_/snying stobs chen po med par gyur pas bdag cag la/_/pha ma dag gis ji ltar lto ba ster bar 'gyur/_/de nas rgyal bu gzhon nu de gnyis kyis snying rje rje'i skad du rnam pa mang por ngus nas dong ngo /_/de nas rgyal bu gzhon 
[\[267a.4\]]nu'i rim gro pa rnams kyang gzhon nu tshol zhing /_phyogs dang phyogs mtshams rnams su rgyug pa dang /_gcig gis gcig mthong nas/_gzhon nu ga re/_gzhon nu ga re zhes 'dri'o/_/de'i tshe btsun mo mal na nyal ba'i rmi lam na sdug pa dang bral bar rmis pa 'di lta ste/_nu ma gnyis 
[\[267a.5\]]bcad pa dang /_so phyung ba dang /_thi ba'i phru gu sdug pa gsum zhig rnyed pa las gcig khras khyer ba rmis so/_/de nas btsun mo sa g.yos pas snying dngangs te/_mod la sad nas sems pa la zhugs te/_'byung po'i rten ma rgya mtsho'i gos can 'di ni kun tu rab g.yo ci zhig gu/_/nyi ma'i 
[\[267a.6\]]'od zer med par gyur pas nga yi snying la mya ngan 'gyur ba ston/_/nga yi lus ni zhum zhing mig kyang g.yo la rang gi nu ma bcad rmis pa/_/nga yi bu rnams nags khrod 'dir ni rtser dong ba la dge bar gyur ram kye/_/de nas de snyam du bsams pa dang /_bran mo yang snying myos te 'ongs nas btsun 
[\[267a.7\]]mo la smras pa/_jo mo gzhon nu'i rim gro pa dag gzhon nu tshol zhing mchis na/_jo bo stor zhes gda'o/_/de skad thos ma thag tu btsun mo snying 'dar zhing /_mig dang gdong mchi mas gang ste/_rgyal po'i gan du song nas smras pa/_lha bdag gi bu sdug pa stor ces thos so/_/rgyal po yang snying 
[\[267b\]]
[\[267b.1\]]'dar zhing shin tu myos te/_kyi hud bdag gi bu sdug pa dang bral ba lta zhes smras so/_/de nas rgyal pos/_btsun mo dbugs dbyung ba'i phyir/_nga gzhon nu btsal ba la nan tan du byed kyis/_bzang mo mya ngan ma byed cig_/der gzhon nu tshol ba la zhugs pa dang skye bo'i tshogs dag rod rod por 
[\[267b.2\]]gyur to/_/de nas ring por ma lon par rgyal pos/_rgyal bu gzhon nu gnyis rgyang ring po nas 'ong ba mthong ngo /_/mthong nas kyang smras pa/_gzhon nu de dag ni 'ong na thams cad ni ma yin te/_kyi hud bu dang bral ba zhes bya ba ni sdug bsngal ba'o/_/ji ltar bu dang bral bar gyur na yid ni mi 
[\[267b.3\]]bde ba/_/mi rnams bu rnyed pa ni de ltar dga' ba ma yin no/_/'jig rten na ni gang dag bu med pa dang shi ba'am/_/mi rnams gang dag bu gson de dag bde ba yin nam ci/_/de nas btsun mo shin tu mya ngan gyis non nas/_rnga mo gnad du bsnun pa bzhin du/_shin tu mi bzad pa'i sgra phyung ngo /_/
[\[267b.4\]]de ltar bu gsum dag ni g.yog gi tshogs bcas te/_/me tog rnams kyis gang ba'i nags khrod zhugs pa las/_/bdag gi bu dge tha [{]chungs [,]chung [}]'ongs par ma gyur na/_/bdag gi snying dang 'dra ba'i tha [{]chungs [,]chung [}]de ga re/_/de nas de gnyis lhags pa dang /_rgyal pos bu la dris pa/_khye'u tha [{]chungs [,]chung [}]
[\[267b.5\]]ga re zhes gzhon nu gnyis la dris pa dang /_de nas mya ngan gyis nyam thag cing mig mchi mas gang ste/_rkan dang /_mchu dang /_kha dang /_so skams nas cang mi zer ro/_/btsun mos smras pa/_kho mo'i bu sdug tha [{]chungs [,]chung [}]de ga re/_kho mo'i snying 'di gas la thug gyur cing /_/lus ni mi 
[\[267b.6\]]bzad rab tu gzir gyur te/_/kho mo'i dran pa nyams gyur myur du smros/_/de nas gzhon nu de gnyis kyis ji ltar gyur pa de zhib tu smras so/_/de thos ma thag tu rgyal po dang /_btsun mo myos par gyur te/_myos pa sangs nas snying rje rje'i skad du ngu zhing phyogs der dong ngo /_/de nas rgyal po 
[\[267b.7\]]dang btsun mos rus pa de dag_/sha dang /_khrag dang /_rgyus pa med cing /_skra phyogs dang phyogs mtshams su 'thor ba mthong nas shing rlung gis btab pa bzhin du 'gyel to/_/de nas mdun na 'don pa dang /_blon po dag gis de ltar gyur pa de mthong nas/_chu dang ri ma la ya'i tsan+dan 
[\[268a\]]
[\[268a.1\]]gyi lde gus/_rgyal po dang btsun mo'i lus sim par byas so/_/de nas ring zhig lon pa dang /_'du shes rnyed nas/_rgyal po langs te snying rje rje'i skad du 'bod pa/_kyi hud bu sdug yid 'ong mthong dga' ba/_/'chi bdag dbang du ci phyir myur du song /_/'chi bdag ci phyir 
[\[268a.2\]]nga la sngar ma 'ongs/_/nga la sdug bsngal 'di las gzhan mi 'byung /_/btsun mo yang myos pa las langs nas/_skra zhig cing lag pa gnyis kyis brang brdungs te/_nya thang la phyung ba bzhin du sa'i steng na 'gre ldog cing ma he'i be'u stor ba dang /_rnga mo rnge'u stor ba bzhin du snying rje rje'i skad du 
[\[268a.3\]]ngu'o/_/kyi hud sdug cing gces pa'i bu ni pad+ma 'di/_/su yis sa yi steng du bshig nas rab tu gtor/_/yid 'ong mig ldan zla 'dra'i bzhin can bdag gi bu/_/bdag gi dgra bo gang gis de ring sa 'dir bcom/_/kyi hud sa 'dir bu mchog bsad mthong ba/_/lus 'di ci phyir 
[\[268a.4\]]de ring zhig ma gyur/_/sdug bsngal 'di 'dra mthong yang ma gas pas/_/bdag gi snying 'di lcags ni yin yang dag_/de ring rmi lam du ni bdag gi nu ma 'ga' zhig gis ni ral gris bcad/_/so yang phyung bas de ring bdag gi bu sdug de ni myur du ma rung gyur/_/bdag gis thi 
[\[268a.5\]]ba'i phru gu gsum zhig rnyed pa gcig 'dir ji ltar khras khyer bzhin/_/bdag ni bu gsum dag gis bskor ba las kyang gcig ni de ring 'chi bdag khyer/_/kyi hud sdig pa can gyi rmi lam de yi 'bras bu grub pa 'di yin no/_/de nas rgyal po dang btsun mo snying rje rje'i skad du rnam 
[\[268a.6\]]pa mang pos smre zhing rgyan thams cad bkrol nas/_skye bo'i tshogs chen po dang lhan cig tu bu'i rus pa la mchod pa byas nas/_gzhon nu'i rus pa rnams sa phyogs 'dir bzhag go/_/kun dga' bo de'i tshe de'i dus na/_rgyal bu gzhon nu snying stobs chen po zhes bya bar gyur pa 
[\[268a.7\]]de gzhan yin pa snyam du khyod sems na de de ltar mi blta'o/_/de ci'i phyir zhe na/_nga nyid de'i tshe de'i dus na/_rgyal bu gzhon nu snying stobs chen po zhes bya bar gyur to/_/kun dga' bo 'dod chags dang /_zhe sdang dang /_gti mug las yongs su ma grol ba de'i tshe yang 
[\[268b\]]
[\[268b.1\]]sems can dmyal ba la sogs pa'i sdug bsngal las/_ngas 'gro ba mtha' dag la phan btags nas skyon thams cad dang bral te/_yang dag par rdzogs par sangs rgyas pa da ltar lta smos kyang ci dgos/_de ltar sems can re re'i phyir yang sems can dmyal ba rnams su bskal 
[\[268b.2\]]par gnas par spro zhing /_skye ba'i 'khor ba las rnam par dgrol lo/_/sems can gyi snying pos shin tu bya dka' ba rnam pa sna tshogs pa du mas 'gro ba mtha' dag la phan btags so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/byang chub 
[\[268b.3\]]mchog 'di yongs su tshol ba na/_/bskal pa mang por ngas ni lus btang ste/_/ji ltar rgyal po dang ni rgyal bur gyur/_/de ltar ngas ni lus rnams yongs su btang /_/sngon gyi tshe rabs rnams ni rjes dran te/_/shing rta chen po zhes bya'i rgyal po byung /_/de la bu ni gtong ba che ldan pa/_/
[\[268b.4\]]snying stobs che zhes bya ba dam pa yod/_/de la phu bo dag ni gnyis yod de/_/ming ni sgra chen po dang lha chen po/_/spun tshogs de dag nags tshal khrod du dong /_/de dag stag mo bkres pas gzir ba mthong /_/de la sems can mchog de snying rje skyes/_/stag mo 'di ni bkres skom 
[\[268b.5\]]gzir bas na/_/bdag bu de dag za bar 'gyur 'ong gis/_/de ltar bdag lus da ni gtang bar bya/_/shing rta che yi bu ni snying stobs che/_/stag mo bkres mthong stag phrug rnams/_/thar bar bya phyir snying rje yis/_/ri ngos gzar nas mchongs pa dang /_/sa ni ri dang bcas su 
[\[268b.6\]]g.yos/_/bya tshogs rnam mang rnam par mthong /_/[{]ri dgas [,]ri dwags [}]tshogs skrag 'jig rten 'di/_/mun pas thibs por gnas par gyur/_/de yi phu bo sgra chen dang /_/de bzhin lha chen de gnyis kyis/_/nags tshogs chen po der bltas na/_/snying stobs chen po ma rnyed nas/_/shin 
[\[268b.7\]]tu mya ngan zug rngus snying /_/dran med nags kyi nang du rgyu/_/nu bo de ni yongs tshol zhing /_/gdong la mchi zag nags khrod rgyu/_/sgra chen de bzhin lha chen po/_/rgyal bu gzhon nu de dag gnyis/_/stag mo nyam chung gar nyal ba/_/der ni nye bar song ba dang /_/stag mo dang ni 
[\[269a\]]
[\[269a.1\]]stag phrug gi/_/stag gi mchu la khrag chags mthong /_/skra dang rus pa cung zad cig_/sa la rnam par 'thor ba mthong /_/de yi khrag gi thigs pa ni/_/nyung zhig sa la yod par gyur/_/rgyal po'i bu ni de gnyis kyis/_/khrag chags pa yi sa de mthong /_/
[\[269a.2\]]rab tu brgyal te sa de la/_/'gyel nas yid ni nyams par gyur/_/lus rnams la ni rngul gyis gos/_/dran dbang nyams shing sems kyang myos/_/de dag gi ni 'khor rnams kyang /_/snying rjer ngu zhing mya ngan non/_/de dag chus ni rab 'thor zhing /_/lag pa bsgreng ste ngu zhing 
[\[269a.3\]]gnas/_/de ni 'gyel ma thag tu yang /_/btsun mo gces mchog skyed pa'i ma/_/bud med dag ni lnga brgya dang /_/pho brang nang na bder 'dug pa/_/nu sor gnyi ga'i rtse mo nas/_/'o ma khrag tu 'byung zhing 'dzag_/de yi lus dang yan lag kun/_/khab kyis btsags pa bzhin 
[\[269a.4\]]du tsha/_/snying ni rab tu mya ngan gang /_/bu bral mya ngan drag mdas phog_/rgyal po'i gan du nyer song ste/_/mya ngan rab gdungs yid mi dga'/_/snying rje'i sgra yis rab ngu zhing /_/rgyal po shing rta che la smras/_/mi dbang rgyal po bdag la gson/_/bdag lus mya ngan me yis tshig_/
[\[269a.5\]]bdag gi nu sor rtse gnyis nas/_/'o ma khrag tu rab tu 'byung /_/bdag lus khab kyis btsags bzhin tsha/_/bdag gi snying yang gas la thug_/ji ltar sdug pa'i bu rnams ni/_/phyin cad mi mthong 'di 'dra'i ltas/_/bdag gi bu rnams de ltar 'tshal/_/thugs rje mdzod de 
[\[269a.6\]]bdag srog stsol/_/de ring bdag gi rmi lam na/_/thi ba'i phru gu gsum rnyed na/_/bdag gi thi ba'i phru gu ni/_/sdug cing yid 'ong gang lags pa/_/der ni khra mchis bdag gi ni/_/thi ba'i phru gu de khras 'tshal/_/bdag gi rmi lam 'di 'dra yi/_/mya ngan snying 'dir rab 
[\[269a.7\]]tu zhugs/_/sems ni mya ngan rab gdungs pas/_/bdag ni ring por mi thogs 'gum/_/bdag gis bu rnams de ltar 'tshal/_/thugs rje ldan pa bdag srog stsol/_/de skad smras nas btsun mo mchog_/brgyal nas sa der 'gyel bar gyur/_/dran pa'i dbang po rnam par 
[\[269b\]]
[\[269b.1\]]nyams/_/sems kyang stor zhing dran pa med/_/btsun mo'i 'khor tshogs thams cad kyang /_/snying rje'i skad kyis rab tu ngu /_/btsun mo dam pa brgyal gyur te/_/sa la 'gyel ba mthong nas ni/_/de ma thag tu rgyal dbang de/_/bu dang bral ba'i mya ngan non/_/blon po dang ni 
[\[269b.2\]]'khor rnams kyang /_/gzhon nu rnams ni btsal phyir dong /_/grong khyer kun gyi skye bo dag_/tha dad khyim nas byung zhing 'khod/_/ngu zhing gdong nas mchi ma zag_/lam kar snying stobs che de 'dri/_/gson tam 'on te shi 'am ci/_/snying stobs chen po de gar song /_/bdag 
[\[269b.3\]]cag de ring mthong zhig gam/_/yid 'ong sems can mthong re dga'/_/de'u re mi snyan thos 'gyur zhing /_/yul 'dir mya ngan mi bzad rlung /_/sgra mi phyin cing sgyu mtha' yas/_/drag po'i sgrar bcas ldang zhig gam/_/rgyal po shing rta che langs te/_/mya ngan non cing ngu bzhin 
[\[269b.4\]]du/_/btsun mo dam pa sar 'gyel la/_/bdag nyid chu yi rgyun kyang 'thor/_/ji srid dran rnyed ldan 'gyur ba/_/de srid du ni chu yis gtor/_/bdag bu gum mam gson zhig ces/_/zhum pa'i yid kyis 'dri bar byed/_/rgyal po shing rta chen po yis/_/btsun mo mchog 
[\[269b.5\]]la 'di skad smras/_/blon po dag dang 'khor rnams kyang /_/gzhon nu rnams ni tshol phyir dong /_/khyod ni rab tu yid zhum zhing /_/rtag tu mya ngan snying ma byed/_/de ltar shing rta chen po yis/_/btsun mo dam pa spro bsrings te/_/rgyal po'i pho brang nas byung nas/_/mya 
[\[269b.6\]]ngan non cing ngu bzhin du/_/blon po'i tshogs kyis yongs bskor te/_/yid ni rab zhum lus kyang zhan/_/srog chags brgya phrag mang po yang /_/ngu zhing mchi ma zag bzhin rgyug_/rgyal bu rnams ni btsal ba'i phyir/_/grong khyer gyi ni mchog nas byung /_/rgyal po byung 
[\[269b.7\]]ba mthong nas ni/_/rgyal po'i phyi bzhin kun tu 'brang /_/rgyal po shing rta chen po ni/_/grong khyer nas byung de ma thag_/sdug pa'i bu ni blta ba'i phyir/_/rgod pa'i mig gis phyogs su bltas/_/mgo bregs yan lag khrag sbags shing /_/lus la rdul gyis gos 
[\[270a\]]
[\[270a.1\]]gyur la/_/gdong la mchi zag ngu bzhin du/_/'ong ba'i mi zhig mthong nas ni/_/shing rta chen po'i snying la yang /_/rab tu mi bzad mya ngan gnas/_/ngu zhing gdong la mchi ma zag_/lag pa bsgreng ste ngu zhing 'dug_/de nas blon po gzhan zhig ni/_/
[\[270a.2\]]rgyang ring myur du rings par 'ong /_/'ongs nas mi dbang rgyal po ni/_/shing rta che la 'di skad smras/_/mi dbang thugs ngan ma mdzad cig_/khyod sras yid du 'ong ba mchis/_/ring por mi thogs khyod kyi gnas 'dir ni/_/sras mchog yid 'ong mchi ba khyod kyis gzigs/_/
[\[270a.3\]]rgyal po yud tsam lam du zhugs pa dang /_/de nas blon po chen po gnyis pa 'ongs/_/rdul chags dri ma can gyi gos gyon cing /_/mchi ma'i gdong gis rgyal la 'di skad smras/_/rgyal po chen po khyod kyi sras gnyis ni/_/mya ngan me yis rab tu gdungs shing gnas/_/rgyal po khyod 
[\[270a.4\]]kyi sras mchog gcig mi gda'/_/snying stobs chen po mi rtag nyid kyis zin/_/stag mo bu byung ring por ma lon pa/_/rang gi bu rnams za bar 'dod pa mthong /_/de dag la ni gzhon nu sems can ches/_/snying rje chen po ldan pas sems bskyed nas/_/byang chub tu ni 
[\[270a.5\]]smon lam che btab pa/_/sems can thams cad bdag gis dgrol bar bya/_/byang chub zab mo rgya chen 'dod pa la/_/ma 'ongs dus na bdag gis rig par bya/_/sems can chen po ri ngos gzar nas mchongs/_/stag mo bkres pas non pa de langs te/_/yud tsam gyis 
[\[270a.6\]]ni lus la sha med byas/_/rgyal po'i bu ni rus pa nyi tse lus/_/ma rungs pa yi tshig ni de thos nas/_/rgyal po shing rta chen po brgyal gyur te/_/sa la 'gyel nas sems kyang stor bar gyur/_/mya ngan me ni shin tu mi bzad 'bar/_/'khor dang blon pos snying rje'i skad 
[\[270a.7\]]kyis ni/_/ngu zhing mya ngan non bzhin de dag kyang /_/chus gtong lag pa bsgreng ste rab tu ngu /_/blon po gsum pas rgyal la smras pa ni/_/bdag gis de ring gzhon nu gnyis po dag_/nags chen de na rab tu brgyal gyur zhing /_/sa la 'gyel te sems kyang stor 
[\[270b\]]
[\[270b.1\]]mthong nas/_/dran pa rnyed de langs kyi bar du ni/_/bdag cag rnams kyis chab kyis rab tu gtor/_/phyogs bzhi dag na kun nas 'bar bar mthong /_/yud tsam 'greng nas slar yang sa la 'gyel/_/snying rje'i skad kyis smre sngags rab tu 'don/_/rtag par lag pa 
[\[270b.2\]]bsgreng ste gnas nas ni/_/nu bo de yi bsngags pa rab tu brjod/_/rgyal po de ni rab tu sems zhum zhing /_/bu dang bral bas non nas sems kyang 'khrugs/_/mya ngan rab tu gdungs shing smre sngags 'don/_/rgyal po de ni 'di snyam yongs su sems/_/bdag bu sdug cing 
[\[270b.3\]]yid 'ong gcig po ni/_/sems can chen po mi rtag nyid kyis zin/_/bdag gi bu ni gnyis po de dag kyang /_/mya ngan me yis srog ni zad 'ong gis/_/'di ltar bdag ni myur du der song la/_/mthong na dga' ba'i bu dag blta bar bya/_/bzhon pa mgyogs pas rgyal po'i pho brang gi_/rgyal po'i 
[\[270b.4\]]khab tu myur du bkri bar bya/_/de dag rnams ni skyed pa'i ma yi snying /_/mya ngan me yis gas par 'gyur du 'ong /_/bu gnyis mthong nas zhi ba thob 'gyur te/_/srog dang bral bar 'gyur ba ma yin no/_/rgyal po blon po'i tshogs kyis yongs bskor 
[\[270b.5\]]nas/_/glang chen zhon te bu rnams blta phyir song /_/bu gnyis snying rje'i skad kyis rab ngu zhing /_/nu bo'i ming 'bod lam nas 'ong ba mthong /_/rgyal pos bu de gnyis ni khrid nas su/_/rab tu ngu zhing khyim du song nas ni/_/de yis skyen par la gor myur du yang /_/btsun mo 
[\[270b.6\]]la ni rang gi bu rnams bstan/_/shAkya thub pa de bzhin gshegs pa nga /_/sngon gyi rgyal po shing rta chen po yi/_/bu ste snying stobs chen po mchog gyur cing /_/gang gis stag mo bde bar byas pa yin/_/rgyal po'i dbang po dam pa zas gtsang ni/_/shing rta che zhes 
[\[270b.7\]]bya ba'i rgyal por gyur/_/btsun mo'ang btsun mo dam pa sgyu 'phrul gyur/_/sgra chen po ni byams par gyur pa yin/_/rgyal bu lha chen po yang de bzhin du/_/de ni 'jam dpal gzhon nur gyur pa yin/_/stag mor gyur pa skye dgu'i bdag mo che/_/stag phrug rnams ni 
[\[271a\]]
[\[271a.1\]]dge slong lnga por gyur/_/de nas rgyal po shing rta chen po dang /_/btsun mo snying rje bar smre sngags rnam pa mang po bton nas rgyan thams cad bkrol te/_/skye bo'i tshogs chen po dang lhan cig tu bu'i rus pa la mchod pa byas nas/_snying stobs chen po de'i rus pa 'di 
[\[271a.2\]]dag sa phyogs 'di nyid du bzhag ste/_rin po che sna bdun gyi mchod rten 'di byas so/_/snying stobs chen po 'dis stag mo la lus yongs su btang nas/_lus yongs su btang ba 'dis phyi ma ma 'ongs pa'i dus na/_bskal pa bgrang ba las shin tu 'das pa rnams su yang 
[\[271a.3\]]sems can rnams la sangs rgyas kyi mdzad pa bya'o zhes smon lam de skad btab bo/_/bstan pa 'di bshad pa na lha dang mir bcas pa'i skye dgu'i sems can grangs med dpag tu med pa dag bla na med pa yang dag par rdzogs pa'i byang chub tu sems bskyed do/_/mchod rten 
[\[271a.4\]]'di 'dir bstan pa'i rgyu ni 'di yin no/_/rkyen ni 'di yin no/_/mchod rten de yang sangs rgyas kyi byin gyis brlabs kyis sa de nyid kyi nang du zhugs so/_/gser 'od dam pa mdo sde'i dbang po'i rgyal po las/_stag mo la lus yongs su btang ba'i le'u zhes bya ste nyi shu 
[\[271a.5\]]rtsa drug pa'o//_//de nas byang chub sems dpa' 'bum phrag du ma de dag de bzhin gshegs pa gser dang rin po che'i 'byung gnas gdugs brtsegs ga la ba der song ste phyin nas/_bcom ldan 'das de bzhin gshegs pa gser dang rin po che'i 'byung gnas gdugs 
[\[271a.6\]]brtsegs kyi zhabs la mgo bos phyag 'tshal te/_phyogs gcig tu 'khod do/_/phyogs gcig tu 'khod nas kyang /_byang chub sems dpa' brgya stong phrag du ma de dag gis thal mo sbyar te/_de bzhin gshegs pa gser dang rin po che'i 'byung gnas gdugs brtsegs de 
[\[271a.7\]]la tshigs su bcad pa 'di dag gis mngon par bstod do/_/rgyal ba'i sku mchog btso ma'i gser 'dra ste/_/sku lus gser gyi mdog tu rnam par gda'/_/gser gyi ri dbang lta bur gser gyi mdog_/thub pa pad+ma dkar po gser mdog can/_/bzang po'i mtshan 
[\[271b\]]
[\[271b.1\]]gyis sku lus rnam par brgyan/_/dpe byad sna tshogs bzang pos sku lus spras/_/gser gyi 'od ltar mdzes pa rnam par 'bar/_/shin tu dri med zhi ba ri dbang 'dra/_/tshangs pa'i sgra dang sgra snyan tshangs pa'i dbyangs/_/seng ge'i sgra dang 'brug sgra bsgrags pa'i dbyangs/_/
[\[271b.2\]]yan lag drug cu'i bsgrags sgra dri med sgra/_/rgyal dbyangs rma bya ka la ping ka'i sgra/_/shin tu dri med dri bral gzi 'od mdzes/_/rgyal ba bsod nams brgya pa'i mtshan gyis brgyan/_/mkhyen pa'i rgya mtsho dri med dri bral mchog_/rgyal ba yon tan kun ldan ri rab 'dra/_/
[\[271b.3\]]sems can rnams la phan par thugs brtse mchog_/'jig rten dag na bde ba sbyin pa'i mchog_/rgyal ba dam pa'i don rnams ston pa ste/_/mya ngan 'das pa'i bde la 'dzud pa lags/_/'chi ba med pa'i bde ba stsol ba ste/_/rgyal ba'i bdud rtsi'i chos ni rab tu ston/_/
[\[271b.4\]]'chi ba med pa'i grong khyer 'dzud pa ste/_/bde ba kun gyi 'byung gnas bde ba'i gnas/_/rgyal ba 'gro ba'i sdug bsngal thar bar mdzad/_/sdug bsngal rgya mtsho las ni skye dgu sgrol/_/zhi ba'i lam la skye dgu rab tu 'dzud/_/skye dgu rnams la bde ba kun stsol ba/_/khyod la 
[\[271b.5\]]dpe ni bgyi bar mi nus te/_/ji snyed 'dren pa'i ye shes yon tan mtsho/_/srog chags kun la khyod kyi thugs rje dang /_/byams pa'i stobs dang thabs dang brtson 'grus dang /_/khyod kyi yon tan ye shes rgya mtsho las/_/bskal pa bye ba stong phrag mang por yang /_/yon tan 
[\[271b.6\]]thigs pa gcig tsam rab bstan par/_/lhar bcas 'gro ba'i nang na nus ma mchis/_/yon tan mtsho las yon tan thigs blangs te/_/de ltar bdag gis mdor bsdus cung zad bshad/_/bdag gis bsod nams gang bsags de yis ni/_/sems can de dag byang 
[\[271b.7\]]chub mchog reg shog_/gser 'od dam pa mdo sde'i dbang po'i rgyal po las/_byang chub sems dpa' thams cad kyis bstod pa'i le'u zhes bya ste nyi shu rtsa bdun pa'o//_//de nas byang chub sems dpa' mdzes pa'i tog stan las langs te/_bla gos phrag pa gcig tu 
[\[272a\]]
[\[272a.1\]]gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas tshigs su bcad pa 'di dag gis bcom ldan 'das la mngon par bstod do/_/thub dbang khyod ni bsod nams brgya pa'i mtshan/_/dpal stong mdzes 
[\[272a.2\]]pa'i yon tan rnams kyis brgyan/_/kha dog rgya chen mchog tu zhi ba ston/_/nyi ma stong ltar 'od ni rnam par 'phro/_/'od zer du ma 'bar ba'i 'od kyis khyab/_/kha dog sna tshogs gang bas rin chen 'dra/_/sngon po dkar po gser 'od bai DUr+ya/_/zangs dang skya rengs shel gyi 'od 
[\[272a.3\]]lta bus/_/rdo rje ri dbang ri rab thal mdzad cing /_/zhing rnams bye ba du mar snang mdzad de/_/sdug bsngal mi bzad drag po zhi bar mdzad/_/bde ba'i mchog gis sems can tshim par mdzad/_/mdog dang dbang po gsal bag blta na mdzes/_/gzugs bltas mi ngoms skye 
[\[272a.4\]]bos blta na dga'/_/rma bya'i mdog 'dra'i dbu skra rnam par mdzes/_/bung pa mang pos gang ba'i 'od dang 'dra/_/thugs rje rnam dag yon tan rnams kyis brgyan/_/ting 'dzin byams pa bsod nams dam pa bsags/_/dpe byad bzang dang kha dog sna tshogs ldan/_/
[\[272a.5\]]ting 'dzin byang chub yan lag yon tan brgyan/_/khyod ni rab tu tshim mdzad phan pa mdzad/_/bde mdzad bde ba kun gyi 'byung gnas 'byung /_/yon tan zab mo sna tshogs rnams kyis brgyan/_/zhing rnams bye ba dag tu lhang nge ste/_/me yi 'od ltar 'od zer rnams kyis 
[\[272a.6\]]mdzes/_/ji ltar nam mkha' nyi dkyil rdzogs pa bzhin/_/ri rab lta bur yon tan kun ldan par/_/'jig rten khams rnams kun tu rab tu gda'/_/ba zho ku mu da dang zla 'dra zhing /_/kha ba'i mdog dang dkar po bzang 'dra ba'i/_/tshems kyi phreng bas khyod kyi 
[\[272a.7\]]zhal mdzes pa/_/ngang pa'i rgyal po bar snang ji bzhin no/_/khyod kyi zhi zhal mtshams gnas zla ba 'dra/_/g.yas su 'khyil zhing khong chud 'dra ba lags/_/bai DUr+ya 'dra'i sku 'od dkar rnams kyis/_/nam mkha'i dkyil na nyi ma lta bur mdzes/_/gser 'od dam pa 
[\[272b\]]
[\[272b.1\]]mdo sde'i dbang po'i rgyal po las/_de bzhin gshegs pa thams cad la bstod pa'i le'u zhes bya ste nyi shu rtsa brgyad pa'o//_//de nas rigs kyi lha mo byang chub yang dag par bsdus pas/_de'i tshe tshigs su bcad pa 'di dag gis bcom ldan 'das la bstod pa/_rnam par 
[\[272b.2\]]dag pa'i chos la spobs pa'i blo mnga' ba/_/las ngan lam dang bral ba'i bdag nyid blo mnga' zhing /_/srid dang srid min mkhyen pa rnam dag blo mnga' ba/_/sangs rgyas rnam dag blo mnga' ba la phyag 'tshal lo/_/kye ma'o kye ma'o sangs rgyas gzi brjid mtha' yas te/_/
[\[272b.3\]]kye ma'o kye ma'o rgya mtsho dang ni ri rab 'dra/_/kye ma'o kye ma'o sangs rgyas spyod yul mtha' yas te/_/u dum bA ra'i me tog bzhin du shin tu dkon/_/sems can dag ni thams cad rjes su gzung slad du/_/gang gis mdo sde dam pa 'di 'dra rab gsungs pa/_/mi dbang 
[\[272b.4\]]nyi ma shAkya'i dbang po rigs kyi tog_/kye ma'o kye ma'o de bzhin gshegs pa thugs rje ldan/_/de bzhin gshegs pa shAkya thub pa dbang po zhi/_/zhi ba dam pa zhi ba'i grong khyer rab tu zhugs/_/ting 'dzin zab cing zhi la rdul dang bral ba ni/_/rgyal ba sangs rgyas 
[\[272b.5\]]spyod yul der yang rab tu zhugs/_/de ltar nyan thos rnams kyi lus ni stong pa ste/_/rkang gnyis dam pa rnams kyi gnas pa'ang stong pa lags/_/chos rnams de dag thams cad rang bzhin stong lags na/_/sems can rnams ni stong pa'i bdag nyid ma 'tshal 
[\[272b.6\]]to/_/rtag par khor zug tu ni rgyal ba dran par bgyid/_/rgyal ba mthong bar yang ni rtag tu mya ngan bgyid/_/rdzogs pa'i sangs rgyas nyi ma mthong bar bgyi slad du/_/rtag par yang ni smon lam rab tu 'debs par bgyid/_/bdag ni rtag tu dog sar pus mo 
[\[272b.7\]]btsugs nas su/_/rgyal ba'i gzugs kyis skom pas rab tu mya ngan sems/_/'dren pa'i slad du snying rje'i skad kyis ngu bar bgyid/_/bdag ni bde bar gshegs pa mthong bar rab tu skom/_/mya ngan me yis kun tu rab tu 'bar bar 'gyur/_/mthong ba'i 
[\[273a\]]
[\[273a.1\]]chu bsil bdag la rtag par stsal du gsol/_/bdag ni khyod kyi gzugs la lta bas rab tu skom/_/thugs rje'i chab kyis bdag la rab tu tshim par mdzod/_/'dren pa khyod ni bdag la thugs rje mdzad du gsol/_/zhi ba'i gzugs mthong ba ni 
[\[273a.2\]]bdag la stsal du gsol/_/khyod ni lha dang bcas pa'i 'gro ba'i skyob pa ste/_/'di ltar nyan thos rnams kyi lus ni stong pa lags/_/sems can thams cad dag ni rmi lam rang bzhin te/_/nam mkha' 'dra zhing nam mkha'i ngo bo nyid kyang lags/_/sgyu ma smig 
[\[273a.3\]]rgyu dang ni chu yi zla ba 'dra/_/'dren pa khyod kyi stong pa che dang ldan pa lags/_/de nas bcom ldan 'das gdan las bzhengs te/_tshangs pa'i sgra skad kyis bka' stsal pa/_rigs kyi lha mo khyod legs so legs so/_/khyod yang legs so/_/bcom ldan 
[\[273a.4\]]'das kyis de skad ces bka' stsal nas/_rigs kyi lha mo byang chub yang dag par bsdus pa dang /_lha mo chen mo dbyangs can la sogs pa'i lha'i bu mo de dag thams cad dang /_lha mo chen mo dpal la sogs pa lha mo'i tshogs de dag thams cad dang /_rnam thos kyi bu la 
[\[273a.5\]]sogs pa lha'i rgyal po de dag thams cad dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/gser 'od 
[\[273a.6\]]dam pa mdo sde'i dbang po'i rgyal po las/_mjug sdud kyi le'u zhes bya ste nyi shu rtsa dgu pa'o//_//'phags pa gser 'od dam pa mdo sde'i dbang po'i rgyal po zhes bya ba theg pa chen po'i mdo rdzogs so//_//paN+Di ta dzi na mi dra dang /_shi len+d+ra bo 
[\[273a.7\]]d+hi dang /_zhu chen gyi lo ts+tsha ba ban+de ye shes sdes bsgyur cing zhus te skad gsar chad kyis gtan la phab pa//_//
