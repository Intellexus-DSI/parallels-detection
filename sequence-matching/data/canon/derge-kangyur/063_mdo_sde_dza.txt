[\[1a\]]
[\[1a.1\]]@#/_/mdo sde dza ba bzhugs so/_/
[\[1b\]]
[\[1b.1\]{D220}]@##/_/rgya gar skad du/_bud d+ha pI Ta ka duHshI la ni gra hI nA ma ma hA yA na sU tra/_bod skad du/_sangs rgyas kyi sde snod tshul khrims 'chal pa tshar gcod pa zhes bya ba theg pa 
[\[1b.2\]]chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul bA rA 
[\[1b.3\]]Na sI'i drang srong lhung ba [{]ri dgas [,]ri dwags [}]kyi nags na/_dge slong gi dge 'dun chen po zag pa zad pa/_bya ba byas pa/_byed pa byas pa/_khur bor ba/_rang gi don rjes su thob pa/_srid par kun tu 
[\[1b.4\]]sbyor ba yongs su zad pa/_yang dag pa'i shes pas sems shin tu rnam par grol ba/_shes rab shin tu rnam par grol ba/_dbang du gyur pa lnga brgya dang thabs cig tu bzhugs te/_thams cad 
[\[1b.5\]]kyang dgra bcom pa sha stag ste/_gang zag gcig ma gtogs pa ni 'di lta ste/_tshe dang ldan pa kun dga' bo'o/_/de nas tshe dang ldan pa sha ra dwa ti'i bu dang /_tshe dang ldan pa maud gal gyi bu 
[\[2a\]]
[\[2a.1\]]chen po dang /_tshe dang ldan pa 'od srung chen po dang /_tshe dang ldan pa rab 'byor dang /_tshe dang ldan pa bak+ku la dang /_tshe dang ldan pa byams ma'i bu gang po dang /_tshe dang ldan pa kun dga' bo rnams phyem red kyi dus su nang du yang dag 'jog las langs te/_
[\[2a.2\]]bcom ldan 'das gang na ba der dong nas/_bcom ldan 'das kyi zhabs gnyis la mgo bos phyag 'tshal te/_phyogs gcig tu 'khod do/_de nas bcom ldan 'das la tshe dang ldan pa shA ri'i bus 'di skad ces gsol to/_/de bzhin gshegs pa dgra bcom pa 
[\[2a.3\]]yang dag par rdzogs pa'i sangs rgyas bcom ldan 'das kyis 'di lta ste/_'dus byas thams cad mngon par 'dus ma bgyis pa dang /_'byung ba ma mchis pa dang /_mtshan ma ma mchis pa dang /_mtshan nyid ma mchis pa dang /_'dus ma bgyis pa dang /_bstan du 
[\[2a.4\]]ma mchis pa'i bar du legs par bshad pa 'di ni bcom ldan 'das ngo mtshar lags so/_/bde bar gshegs pa ngo mtshar lags so/_/bka' stsal pa/_shA ri'i bu khyod kyis don gyi dbang gang zhig mthong na/_de bzhin gshegs pa dgra bcom pa yang dag 
[\[2a.5\]]par rdzogs pa'i sangs rgyas bcom ldan 'das kyis 'di lta ste/_'dus byas thams cad mngon par 'dus ma bgyis pa dang /_'byung ba ma mchis pa dang /_mtshan ma ma mchis pa dang /_mtshan nyid ma mchis pa dang /_'dus ma bgyis pa dang /_bstan du ma 
[\[2a.6\]]mchis pa'i bar du legs par bshad pa 'di ni bcom ldan 'das ngo mtshar lags so/_/bde bar gshegs pa ngo mtshar lags so zhes de skad smra/_gsol pa/_bcom ldan 'das 'di la bdag gcig pu dben par zhugs te/_nang du yang dag 
[\[2b\]]
[\[2b.1\]]bzhag pa na sems la sems kyi yongs su rtog pa 'di lta bu 'di skyes par gyur te/_ji ltar bcom ldan 'das kyis ming dang mtshan ma med pa'i chos rnams la ming dang mtshan ma 'di bshad/_shin tu brjod du med pa'i chos rnams la brjod pa gsungs snyam du bcom ldan 'das don gyi 
[\[2b.2\]]dbang 'di nyid rab tu sems pa na/_bdag la ngo mtshar skyes par gyur te/_bcom ldan 'das bdag gis don gyi dbang 'di mthong nas 'di skad ces de bzhin gshegs pa dgra bcom pa yang dag par rdzogs pa'i sangs rgyas bcom ldan 'das kyis 'di lta ste/_'dus byas 
[\[2b.3\]]thams cad mngon par 'dus ma bgyis pa dang /_'byung ba ma mchis pa dang /_mtshan ma ma mchis pa dang /_mtshan nyid ma mchis pa dang /_'dus ma bgyis pa dang /_bstan du ma mchis pa'i bar du gsungs pa 'di ni bcom ldan 'das ngo mtshar lags so/_/bde 
[\[2b.4\]]bar gshegs pa ngo mtshar lags so zhes gsol to/_/bka' stsal pa/_shA ri'i bu de de bzhin te/_shA ri'i bu gnas 'di ni ngo mtshar yin no/_/gnas 'di ni mchog tu ngo mtshar yin te/_'di lta ste/_de bzhin gshegs pa dgra bcom pa yang dag par rdzogs 
[\[2b.5\]]pa'i sangs rgyas rnams kyi bla na med pa yang dag par rdzogs pa'i byang chub yin no/_/shA ri'i bu dper na ri mo mkhan nam/_ri mo mkhan gyi slob ma mkhas pa zhig nam mkha' bar snang gnas med cing dmigs su med pa la kha dog sna tshogs dang /_dbyibs sna tshogs kyi 
[\[2b.6\]]gzugs kyi tshul rnam pa du ma rnam pa sna tshogs ston par byed na/_ji ga skyes bu de ngo mtshar byed pa yin nam/_gsol pa bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/bka' stsal pa/_shA ri'i bu de bas kyang bla 
[\[2b.7\]]na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pas chos bshad pa gang yin pa 'di ni ches ngo mtshar yin no/_/de ci'i phyir zhe na/_shA ri'i bu mtshan nyid med pa dang /_yid la byed pa med pa dang /_rtsol ba med pa dang /_kun 
[\[3a\]]
[\[3a.1\]]tu rgyu ba med pa dang /_thob pa med pa dang /_'jug pa med pa dang /_thob pa spangs pa dang /_thob pa ma thob pa dang /_ma thob pa rgyun chad pa dang /_thob pa rjes su ma thob pa dang /_thob pa bor ba dang /_thob pa yang dag par ma thob pa dang /_
[\[3a.2\]]sbyangs pa med pa dang /_sbyang bar bya ba med pa dang /_sbyang bar 'os pa med pa dang /_bsam du med pa dang /_bsam par bya ba med pa dang /_dge bar bsam pa med pa dang /_spros pa med pa dang /_spro bar bya ba med pa dang /_dge bar spro ba med pa dang /_rnam par 
[\[3a.3\]]brtags pa med pa dang /_rnam par brtag par bya ba med pa dang /_dge bar rnam par brtags pa med pa dang /_rmongs pa med pa dang /_yang dag par 'du bya ba med pa dang /_yang dag par 'du ba med pa dang /_gzhi med pa dang /_dmigs pa med pa dang /_g.yo ba med 
[\[3a.4\]]pa dang /_g.yo bar bya ba med pa dang /_dge bar g.yo ba med pa dang /_rang bzhin gyis stong pa dang /_ngo bo med pa'i rang bzhin dang /_bstan du med pa'i rang bzhin dang /_bstan par byar med pa'i rang bzhin dang /_dge bar bstan du med pa dang /_'jig rten thams 
[\[3a.5\]]cad yid ches par dka' ba dang /_ming dang mtshan ma med pa'i chos la ji ltar yang ming dang mtshan mar tha snyad 'dogs pa dang /_brjod du med pa'i chos rnams la brjod pa gsungs te/_'di lta ste/_mngon par 'du byed pa med pa dang /_'byung ba med pa dang /_mtshan 
[\[3a.6\]]ma med pa dang /_mtshan nyid med pa dang /_'dus ma byas pa dang /_bstan du med pa la de bzhin gshegs pas chos bstan pa gang yin pa 'di ni shA ri'i bu mchog tu ngo mtshar yin no/_/shA ri'i bu dper na 'di na skyes bu 'ga' zhig gis ri'i rgyal po ri rab khar bcug ste/_
[\[3a.7\]]legs par lan gsum bcas nas mid la/_des mid pa zas bzhin du 'ju bar byed de/_de la sdug bsngal cung zad kyang mi skyed cing de yang zos nas nam mkha' bar snang la 'chag par byed na shA ri'i bu 'di ji snyam du sems/_ji ga skyes bu de shin tu ngo mtshar byed pa 
[\[3b\]]
[\[3b.1\]]yin nam/_gsol pa/_bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/bka' stsal pa/_shA ri'i bu de bas kyang 'di lta ste/_mngon par 'du byed pa med pa dang /_'byung ba med pa dang /_mtshan ma med pa dang /_mtshan 
[\[3b.2\]]nyid med pa dang /_bstan du med pa la/_de bzhin gshegs pas chos bstan pa gang yin pa 'di ni ches ngo mtshar yin no/_/shA ri'i bu dper na lci ba'i me chen po 'bar ba/_rab tu 'bar ba/_kun tu rab tu 'bar ba/_me lce gcig tu gyur pa/_'od dang bcas pa 
[\[3b.3\]]'phang du dpag tshad tsam la/_rgyar yang dpag tshad tsam yod pa'i me 'ud sgra can gyis sgo bzhi rab tu gang bar gyur cing sgo bzhi nas de'i me lce bar snang la dpag tshad bzhi tsam du gyen du 'bar bar gyur pa der skyes bu 'ga' zhig rtswa khur shin tu chen po thogs te 'jug par byed la de yang 
[\[3b.4\]]zhugs ma thag tu sgo bzhi po de dag nas tshub ma bzhi mngon du langs te/_me lce gang yin pa des skyes bu de'i lus la phog na/_de'i lus kyang mi tshig la rtswa yang mi tshig pa kho nar slar 'byung zhing /_rtswa'i nyag ma gcig kyang mi tshig par byed na/_shA ri'i bu 'di ji snyam du sems/_ji ga 
[\[3b.5\]]skyes bu de ngo mtshar byed pa yin nam/_gsol pa/_bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/bka' stsal pa/_shA ri'i bu de bas kyang 'di lta ste/_'dus byas thams cad mngon par 'du byed pa med pa dang /_'byung ba med 
[\[3b.6\]]pa dang /_mtshan ma med pa dang /_mtshan nyid med pa dang /_'dus ma byas pa dang /_bstan du med pa la de bzhin gshegs pas chos bstan pa gang yin pa 'di ni ches ngo mtshar yin no/_/shA ri'i bu dper na 'di na skyes bu 'ga' zhig rgya mtsho chen po rgal bar 'dod nas/_des 
[\[3b.7\]]rdo'i gzings sa chen po tsam gyis rgya mtsho chen po'i tshu rol gyi 'gram nas pha rol gyi 'gram du phyin par byed na/_shA ri'i bu 'di ji snyam du sems/_ji ga skyes bu de ngo mtshar byed pa yin nam/_gsol pa/_bcom ldan 'das ngo mtshar lags so/_/bde bar gshegs pa 
[\[4a\]]
[\[4a.1\]]mchog tu ngo mtshar lags so/_/bka' stsal pa/_shA ri'i bu de bas kyang 'di lta ste/_'dus byas thams cad mngon par 'dus ma byas pa dang /_'byung ba med pa dang /_mtshan ma med pa dang /_mtshan nyid med pa dang /_'dus ma byas pa dang /_bstan 
[\[4a.2\]]du med pa la de bzhin gshegs pas chos bstan pa gang yin pa 'di ni ches ngo mtshar yin no/_/shA ri'i bu dper na 'di na skyes bu 'ga' zhig rgya mtsho dang bcas/_ri dang bcas rtswa shing dang chu dang bcas pa'i gling bzhi pa'i 'jig rten gyi khams 'di bteg nas sbrang ma'i 
[\[4a.3\]]byin pa'i them skas las tshangs pa'i 'jig rten du 'dzeg par byed na/_shA ri'i bu 'di ji snyam du sems/_ji ga skyes bu de ngo mtshar byed pa yin nam/_gsol pa/_bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/bka' 
[\[4a.4\]]stsal pa/_shA ri'i bu de bas kyang 'di lta ste/_'du byed thams cad mngon par 'dus ma byas pa dang /_'byung ba med pa dang /_mtshan ma med pa dang /_mtshan nyid med pa dang /_'dus ma byas pa dang /_bstan du med pa la de bzhin gshegs pas chos bstan pa gang yin pa 'di 
[\[4a.5\]]ni ches ngo mtshar yin no/_/shA ri'i bu dper na skyes bu 'ga' zhig gis rlung gis bsgul ba'i srad bus ri rab ri'i rgyal po gyen du bteg ste/_nam mkha' 'am bar snang la 'dzin par byed na/_shA ri'i bu 'di ji snyam du sems/_ji ga skyes bu de ngo mtshar byed pa yin nam/_
[\[4a.6\]]gsol pa/_bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/bka' stsal pa/_shA ri'i bu de bas kyang 'di lta ste/_'dus byas thams cad 'dus ma byas pa dang zhes bya ba rgyas par bya ste/_de bzhin gshegs pas chos bstan pa 
[\[4a.7\]]gang yin pa 'di ni ches ngo mtshar yin no/_/shA ri'i bu 'di ji snyam du sems/_ji ga gang gA'i 'bab chu chen po shin tu che ba dang /_rgya che ba dang /_gting zab pa dang /_tshad med pa yin nam/_gsol pa/_bcom ldan 'das de lta lags so/_/bka' stsal pa/_shA ri'i bu gal te stong gsum 
[\[4b\]]
[\[4b.1\]]gyi stong chen po'i 'jig rten gyi khams 'dir 'di lta bu'i char gyi rgyun chen po 'di lta ste/_gang gA'i 'bab chu chen po lta bu'i char gyi rgyun chen po bab pa de la skyes bu 'ga' zhig gis re zhig char chen po'i rgyun nam mkha' bar snang la bab pa sa la ma lhung bar lag pa gcig gis gzed la/_
[\[4b.2\]]chu thigs pa 'ga' yang de'i lag pa nas zags te sa la lhung bar ma gyur na/_shA ri'i bu 'di ji snyam du sems/_ji ga skyes bu de ngo mtshar byed pa yin nam/_gsol pa/_bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/bka' 
[\[4b.3\]]stsal pa/_shA ri'i bu de bas kyang 'di lta ste/_'dus byas thams cad 'dus ma byas pa dang zhes bya ba rgyas par bya ste/_de bzhin gshegs pas chos bstan pa gang yin pa 'di ni ches ngo mtshar yin no/_/shA ri'i bu 'di ji snyam du sems/_ji ga ri'i rgyal po ri rab che ba dang 
[\[4b.4\]]shin tu che ba yin nam/_gsol pa/_bcom ldan 'das che lags so/_/bde bar gshegs pa mchog tu che ba lags so/_/bka' stsal pa/_shA ri'i bu gal te stong gsum gyi stong chen po'i 'jig rten gyi khams 'dir 'di lta bu'i rdo ba'i char 'di lta ste/_ri'i rgyal po 
[\[4b.5\]]ri rab lta bu'i rdo ba'i char gyi rgyun chen po bab pa de la skyes bu 'ga' zhig gis/_re zhig rdo'i char chen po'i rdo ba'i char gyi rgyun chen po nam mkha' bar snang la mngon par bab pa sa la ma lhung bar lag pa gcig gis gzed la rdo'i gzegs ma chung ngu na yungs 'bru tsam 'ga' yang de'i 
[\[4b.6\]]lag pa nas zags te sa la lhung bar ma gyur na/_shA ri'i bu 'di ji snyam du sems/_skyes bu de ngo mtshar byed pa yin nam/_gsol pa/_bcom ldan 'das ngo mtshar lags so/_/bde bar gshegs pa mchog tu ngo mtshar lags so/_/shA ri'i bu de bas kyang zhes bya ba nas/_de 
[\[4b.7\]]bzhin gshegs pas chos bstan pa gang yin pa 'di ni ches ngo mtshar yin no zhes bya ba rgyas par sbyar ro/_/shA ri'i bu dper na bsreg pa'i bskal pa chen po byung ba na/_skyes bu 'ga' zhig gis me'i phung po chen po shin tu mched pa de mchil ma'i thal ba gcig gis zhi bar byed 
[\[5a\]]
[\[5a.1\]]cing /_kha'i dbugs phyung ba gcig gis 'jig rten gyi khams thams cad dang /_lha'i gzhal med khang rnams kun tu dgod par byed na/_shA ri'i bu 'di ji snyam du sems/_skyes bu de ngo mtshar byed pa yin nam/_gsol pa/_bcom ldan 'das ngo mtshar 
[\[5a.2\]]lags so/_/bde bar gshegs pa mchog tu ngo mtshar lags so/_/shA ri'i bu de bas kyang zhes bya ba nas/_de bzhin gshegs pas chos bstan pa gang yin pa 'di ni ches ngo mtshar yin no zhes bya ba rgyas par sbyar ro/_/shA ri'i bu dper na 'di na skyes bu 'ga' zhig 
[\[5a.3\]]gis lag pa gcig gi mthil du sems can thams cad rab tu bkod la/_lag pa cig shos kyis ni stong gsum gyi stong chen po'i 'jig rten gyi khams rgya mtsho dang bcas pa/_ri dang bcas pa/_gling dang /_nags tshal dang /_yul ljongs dang bcas pa/_rtswa dang shing dang chur 
[\[5a.4\]]bcas pa 'di gyen du bteg nas/_nam mkha' bar snang la 'dzin par byed cing sems can de dag kyang sems gcig dang /_blo gros gcig tu byed na/_shA ri'i bu 'di ji snyam du sems/_ji ga skyes bu de ngo mtshar byed pa yin nam/_gsol pa/_bcom ldan 'das ngo mtshar lags 
[\[5a.5\]]so/_/bde bar gshegs pa mchog tu ngo mtshar lags so/_/bka' stsal pa/_shA ri'i bu de bas kyang bla na med pa yang dag par rdzogs pa'i byang chub mngon par rdzogs par sangs rgyas nas 'di lta ste/_'dus byas thams cad mngon par 'dus ma byas pa dang /_'byung ba med pa dang /_
[\[5a.6\]]'gag pa med pa gsum dang /_bdag po med pa brgyad dang /_rang bzhin med pa drug dang /_rang bzhin yod pa ma yin pa bdun dang /_rang bzhin stong pa brgyad dang /_'jig rten thams cad yid ches pa dgu la de bzhin gshegs pas chos bstan pa gang yin pa de ni ches ngo mtshar yin no/_/
[\[5a.7\]]de ci'i phyir zhe na/_shA ri'i bu chos 'di dag ni mtshan nyid med pa dang /_mtshan nyid spangs pa dang /_yid la byed pa med pa dang /_yid la byed pa dang ldan pa ma yin pa dang /_rtsol ba med pa dang /_'ong ba med pa dang /_'gro ba med pa dang /_bkod pa med pa dang /_spros pa med pa dang /_
[\[5b\]]
[\[5b.1\]]spros pa dang bral ba dang /_gdung ba med pa dang /_gdung ba dang bral ba dang /_pha rol med pa dang /_tshu rol med pa dang /_'gram med pa dang /_'gram ma yin pa med pa dang /_gshong med pa dang /_thang med pa dang /_chu bo med pa dang /_chu bo ma yin pa med pa dang /_grol ba 
[\[5b.2\]]med pa dang /_rnam par grol ba med pa dang /_rmongs pa med pa dang /_rnam par rmongs pa ma yin pa med pa dang /_rab tu rnam par rmongs pa med pa dang /_rmongs pa'i dra ba med pa dang /_ji lta ba bzhin du med pa dang /_tshad mar gzung bar bya ba med pa dang /_brtag 
[\[5b.3\]]par bya ba med pa dang /_rtog pa'i spyod yul med pa dang /_rgyu ba med pa dang /_kun tu rgyu ba med pa dang /_sgra ma yin pa med pa dang /_tshig rtsub po med pa dang /_dran pa med pa dang /_dran pa tshar gcad pa dang /_sems pa med pa dang /_sems tshar gcad pa 
[\[5b.4\]]dang /_yid med pa dang /_yid tshar gcad pa dang /_thar pa med pa dang /_rnam par thar pa med pa dang /[ {]brdzun [,]rdzun [}]med pa dang /[ {]brdzun [,]rdzun [}]gyi chos med pa dang /_kun tu slu ba med pa dang /_kun tu slu ba'i chos med pa dang /_kun tu slu ba'i dra ba med pa dang /_ming med pa 
[\[5b.5\]]dang /_mtshan ma med pa dang /_tha snyad med pa dang /_tha snyad ma yin pa med pa dang /_btags pa med pa dang /_btags pa ma yin pa med pa dang /_mthar phyin pa med pa dang /_mthar phyin pa ma yin pa med pa dang /_'dren par byed pa med pa dang /_lam med pa dang /_
[\[5b.6\]]lam gyi 'bras bu dang bral ba med pa dang /_rmongs pa dang bral ba dang /_rtog pa med pa dang /_mi rtog pa dang /_yongs su mi rtog pa dang /_kun tu mi rtog pa dang /_rnam par rtog pa thams cad spangs pa dang /_'dres pa med pa dang /_'dzin pa med pa dang /_yongs su 'dzin 
[\[5b.7\]]pa med pa dang /_gzung ba med pa dang /_yongs su gzung bar bya ba med pa dang /_thob pa med pa dang /_thob par bya ba med pa dang /_bden pa bsal ba dang /_'dod chags bsal ba dang /_zhe sdang bsal ba dang /_gti mug bsal ba dang /_bden pa med pa dang /[ {]brdzun [,]rdzun [}]pa med pa 
[\[6a\]]
[\[6a.1\]]dang /_rtag pa med pa dang /_mi rtag pa med pa dang /_gsal ba med pa dang /_gsal ba ma yin pa med pa dang /_snang ba med pa dang /_mun pa med pa dang /_bdag gi med pa dang /_rang gi ngo bo med pa dang /_rang gi ngo bor bya ba med pa dang /_rang gi ngo bo stong pa 
[\[6a.2\]]dang /_grol ba med pa dang /_yid la byed pa med pa dang /_'chi ba med pa dang /_shin tu mthar thug pa ste/_bdud kyi dpung tshar gcod pa dang /_nyon mongs pa tshar gcod pa dang /_phung po tshar gcod pa dang /_khams tshar gcod pa dang /_skye mched tshar gcod pa dang /_phung 
[\[6a.3\]]por 'du shes pa rnams tshar gcod pa dang /_khams su 'du shes pa rnams tshar gcod pa dang /_skye mched du 'du shes pa rnams tshar gcod pa dang /_bdag tu 'du shes pa rnams tshar gcod pa dang /_sems can du 'du shes pa rnams tshar gcod pa dang /_srog tu 'du shes 
[\[6a.4\]]pa rnams tshar gcod pa dang /_gang zag tu 'du shes pa rnams tshar gcod pa dang /_srid par 'du shes pa rnams tshar gcod pa dang /_dngos por 'du shes pa rnams tshar gcod pa dang /_log par lta ba rnams dang /_log par zhugs pa rnams tshar gcod pa yin no/_/shA ri'i bu 
[\[6a.5\]]'dzin pa thams cad tshar gcod cing 'joms pa yin te/_shA ri'i bu tha na skyes bu dam pa ma yin pa rnams kyi chos su 'du shes pa yang tshar gcod cing 'joms pa yin no/_/shA ri'i bu de bzhin nyid dam/_gzhan ma yin pa de bzhin nyid la mos par byed pa'i skyes bu dam pa ma yin pa/_
[\[6a.6\]]de bzhin gshegs pa'i bka' la log par 'dzin pa gang yin pa de dag gi chos de yang tshar gcod cing 'joms pa yin no/_/de ci'i phyir zhe na/_shA ri'i bu gang su dag bdag tu smra ba'am/_sems can du smra ba'am/_srog tu smra ba'am/_gang zag tu smra ba'am/_rtag par smra ba'am/_
[\[6a.7\]]chad par smra ba'am/_yod par smra ba'am/_med par smra ba'am/_ming du smra ba'am/_mtshan mar smra ba'am/_btags par smra ba'am/_shA ri'i bu gang su dag dngos por dmigs pa de dag thams cad ni de bzhin gshegs pa dang mi 'thun par 'dzin pa yin no/_/shA ri'i bu de bzhin 
[\[6b\]]
[\[6b.1\]]gshegs pa dang mi 'thun par 'dzin pa gang yin pa de dag ni log par zhugs pa yin no/_/log par zhugs pa gang yin pa de dag ni nga'i nyan thos ma yin no/_/nga'i nyan thos ma yin pa gang yin pa de dag ni mya ngan las 'das pa dang mi 'thun par 'dzin pa yin/_sangs rgyas dang 
[\[6b.2\]]mi 'thun par 'dzin pa yin/_chos dang mi 'thun par 'dzin pa yin/_dge 'dun dang mi 'thun par 'dzin pa yin no/_/shA ri'i bu ngas de lta bu'i lta ba dang ldan pa ni rab tu 'byung ba'i phyir ram/_bsnyen par rdzogs pa'i phyir yang skabs ma phye'o/_/shA ri'i bu ngas de lta bu'i 
[\[6b.3\]]lta ba dang ldan pa rnams la ni dad pas byin pa'i chu phor bu gang yang rjes su ma gnang ngo /_/de ci'i phyir zhe na/_shA ri'i bu de dag thams cad ni mi dge ba de lta bu'i rang bzhin 'dzin pa yin pa'i phyir ro/_/shA ri'i bu 'di ltar yang gang dag mi dge ba de lta bu'i rang bzhin 'dzin pa 
[\[6b.4\]]spangs nas bstan pa 'di la rab tu byung ste/_mya ngan las 'das par rlom sems su mi byed/_mya ngan las 'das pa la rlom sems su mi byed/_mya ngan las 'das pa la mngon par zhen par mi byed/_stong pa nyid la mi skrag_/mi dngas/_dngang bar mi 'gyur ba gang yin pa de dag 
[\[6b.5\]]ni chos rnams kyang spang ba'i phyir 'bad par byed na/_mi dge ba de lta bu'i rang bzhin 'dzin pa rnams lta ci smos/_'di lta ste/_bdag tu 'dzin pa dang /_sems can du 'dzin pa dang /_srog tu 'dzin pa dang /_gang zag tu 'dzin pa dang /_'dzin pa de dag thams cad yid la mi byed 
[\[6b.6\]]pas mtshan ma med pa'i ting nge 'dzin la kun tu bsten pa yin te/_de yang mtshan mar mi 'dzin cing /_mtshan ma de dag thams cad mtshan nyid gcig par so sor rtog par byed de/_'di lta ste/_mtshan nyid med pa'o/_/shA ri'i bu de ni re zhig rjes su 'thun pa'i bzod pa yin no/_/
[\[6b.7\]]shA ri'i bu bzod pa de lta bu dang ldan pa'i dge slong ni nga'i nyan thos yin pas dad pas byin pa'i 'thob pa dang bcas pa la longs spyod par bya ste/_skyes bu de ni ma rmongs pa thob pa yin no/_/de ci'i phyir zhe na/_shA ri'i bu chos 'di ni 'gro ba med pa dang /_'ong ba med pa dang /_gzung ba 
[\[7a\]]
[\[7a.1\]]med pa dang /_yongs su gzung ba med pa dang /_mngon par zhen pa med pa dang /_phyi rol med pa dang /_tha snyad kun tu bcad pa dang /_tha snyad kun tu chad pa dang /_dga' ba med pa dang /_dga' bar bya ba med pa dang /_dga' ba tshar bcad pa dang /_'du ba med 
[\[7a.2\]]pa dang /_'du ba dang bral ba dang /_'gro ba med pa dang /_'gro ba dang 'ong ba med pa dang /_'gro ba thams cad rgyun bcad pa dang /_tha snyad thams cad rgyun bcad pa dang /_mthong ba med pa dang /_bltar med pa dang /_gzung du med pa dang /_'dres pa med pa dang /_tha snyad 
[\[7a.3\]]med pa dang /_bden pa med pa dang /[ {]brdzun [,]rdzun [}]pa med pa dang /_rtag pa med pa dang /_mi rtag pa med pa dang /_nam mkha' med pa dang /_snang ba med pa dang /_bar snang med pa dang /_bsdus pa med pa dang /_dor ba med pa dang /_'dzin pa med pa dang /_bstan par bya ba med 
[\[7a.4\]]pa dang /_nges par bstan par bya ba med pa dang /_tshogs pa med pa dang /_tshogs pa dang bral ba med pa dang /_g.yo ba med pa dang /_rlom sems med pa dang /_brtags pa med pa dang /_rnam par gzhag pa med pa dang /_bsnyems pa med pa dang /_kun nas nyon mongs pa med pa 
[\[7a.5\]]dang /_yongs su sbyang ba'i 'os med pa dang /_ming med pa dang /_mtshan ma med pa dang /_mtshan ma'i las med pa dang /_bsam par bya ba med pa dang /_bud med med pa dang /_skyes pa med pa dang /_lha med pa dang /_klu med pa dang /_gnod sbyin med pa dang /_dri za med pa dang /_
[\[7a.6\]]grul bum med pa dang /_chad pa med pa dang /_rtag pa med pa dang /_sems can med pa dang /_srog med pa dang /_gso ba med pa dang /_skyes bu med pa dang /_gang zag med pa dang /_shed las skyes med pa dang /_shed bu med pa dang /_rtag pa med pa dang /_'pho ba 
[\[7a.7\]]med pa dang /_mi 'pho ba med pa dang /_gnod pa med pa dang /_tshul khrims med pa dang /_'chal pa'i tshul khrims med pa dang /_kun nas nyon mongs pa med pa dang /_rnam par byang ba med pa dang /_ting nge 'dzin med pa dang /_snyoms par 'jug pa med pa dang /_ting nge 'dzin 
[\[7b\]]
[\[7b.1\]]gyi dbang po med pa dang /_bsam gtan med pa dang /_bsam gtan gyi 'bras bu med pa dang /_shes pa med pa dang /_mthong ba med pa dang /_gzung ba med pa dang /_gzung ba ma yin pa med pa dang /_lam med pa dang /_lam gyi 'bras bu med pa dang /_shes rab med 
[\[7b.2\]]pa dang /_shes rab kyi dbang po med pa dang /_rig pa med pa dang /_ma rig pa med pa dang /_grol ba med pa dang /_ma grol ba med pa dang /_rnam par grol ba med pa dang /_'bras bu med pa dang /_'bras bu thob pa med pa dang /_mthu med pa dang /_mthu chung ba med pa dang /_
[\[7b.3\]]bag tsha ba med pa dang /_'jig pa ma yin pa med pa dang /_dran pa med pa dang /_dran pa'i dbang po med pa dang /_gnas med pa dang /_'dug pa med pa dang /_phrag dog med pa dang /_phrag dog gi lam med pa dang /_rtog pa med pa dang /_mi rtog pa med pa dang /_rnam 
[\[7b.4\]]par rtog pa med pa dang /_byang chub med pa dang /_byang chub kyi yan lag med pa dang /_shes pa med pa dang /_mi shes pa med pa dang /_sa med pa dang /_chu med pa dang /_me med pa dang /_rlung med pa dang /_nam mkha' med pa dang /_legs par byas pa med pa dang /_
[\[7b.5\]]nyes par byas pa med pa dang /_chos med pa dang /_chos ma yin pa med pa dang /_bde ba med pa dang /_sdug bsngal med pa dang /_spros pa thams cad bcad pa dang /_spros pa thams cad kun tu bcom pa bral ba/_bsil bar gyur pa/_dud pa med pa/_gzhag pa 
[\[7b.6\]]med pa dang /_lta ba thams cad dang /_'dod pa thams cad dang /_mdud pa thams cad dang /_mngon pa'i nga rgyal thams cad dang /_ming dang mtshan ma thams cad dang /_mngon pa'i nga rgyal thams cad yang dag par bcom pa dang /_tha snyad rnam pa du ma chad pa yongs su rtog pa 
[\[7b.7\]]med pa/_mtshan ma med pa yin no/_/shA ri'i bu 'di ltar de bzhin gshegs pas mngon par rdzogs par sangs rgyas pa'i chos gang yin pa de la rtag pa med/_mi rtag pa med/_bde ba med/_sdug bsngal med/_kun nas nyon mongs pa med/_rnam par byang ba med/_chad pa med/_rtag pa 
[\[8a\]]
[\[8a.1\]]med/_sems can med/_srog med/_gso ba med/_skyes bu med/_gang zag med/_shed las skyes med/_shed bu med/_brtan pa med/_dri za med/_dngos po med/_dngos po ma yin pa med/_'gog pa med/_mi 'gog pa med/_thob pa med/_
[\[8a.2\]]ma thob pa med/_'pho ba med/_gnon pa med/_skye ba med/_'byung ba med/_'das pa med/_ma 'ongs pa med/_da ltar byung ba med/_skye ba med/_rga ba med/_na ba med/_'chi ba med/_mya ngan med/_smre sngags 'don pa med/_sdug bsngal ba dang /_yid mi bde 
[\[8a.3\]]ba dang /_'khrug pa rnams med/_mngon par rdzogs par byang chub pa med/_mngon par rdzogs par byang ma chub pa med/_sngon gyi mtha' med/_phyi ma'i mtha' med/_dbus med/_zhi ba med/_dul ba med/_bri ba med/_'phel ba med/_'jug pa med/_btags pa med/_
[\[8a.4\]]ma btags pa med/_btags pa dang ma btags pa med/_nam mkha' med/_mngon par skabs yod pa med/_yid byung ba med/_'dod chags dang bral ba med/_'gog pa med/_mya ngan las 'das pa med do/_/de ci'i phyir zhe na/_shA ri'i bu 'di ltar de bzhin gshegs 
[\[8a.5\]]pas chos 'ga' yang ma dmigs pa gang yin pa ni mya ngan las 'das pa yin no/_/de bzhin gshegs pas tha snyad 'ga' yang ma dmigs pa gang yin pa ni mya ngan las 'das pa yin no/_/de bzhin gshegs pas dngos po 'ga' yang ma dmigs pa gang yin pa ni mya ngan las 
[\[8a.6\]]'das pa yin no/_/shA ri'i bu 'di ltar de bzhin gshegs pa ni mya ngan las 'das pa la rlom sems mi mnga'/_mya ngan las 'das pas rlom sems su mi mdzad/_mya ngan las 'das pa rnams kyis rlom sems su mi mdzad/_mya ngan las 'das pa la mngon par zhen pa mi mnga'/_
[\[8a.7\]]mya ngan las 'das pa la mngon par dga' bar mi mdzad do/_/shA ri'i bu de lta bas na bla na med pa yang dag par rdzogs pa'i byang chub mngon par rdzogs par sangs rgyas nas 'di lta ste/_'dus byas thams cad mngon par 'du byed pa med pa dang /_'byung ba med pa dang /_
[\[8b\]]
[\[8b.1\]]mtshan ma med pa dang /_mtshan nyid med pa dang /_'dus ma byas pa dang /_bstan du med pa la de bzhin gshegs pas chos bstan pa gang yin pa 'di ni ches mchog tu ngo mtshar yin no/_/gleng gzhi'i le'u ste dang po'o//_//gsol pa/_bcom ldan 
[\[8b.2\]]'das chos kyi rnam grangs 'di la gdams pa ji lta bu dang /_rjes su bstan pa ji lta bus sdig pa'i grogs por 'gyur lags/_gdams pa ji lta bu dang /_rjes su bstan pa ji lta bus dge ba'i bshes gnyen zhes bgyi lags/_bka' stsal pa/_shA ri'i bu 'di na dge slong 
[\[8b.3\]]gis dge slong la 'di skad rab tu 'doms shing 'di skad rjes su ston te/_dge slong tshur shog_/khyod sangs rgyas yid la gyis shig_/chos yid la gyis shig_/dge 'dun yid la gyis shig_/tshul khrims rjes su dran pa yid la gyis shig_/gtong ba rjes su dran pa yid 
[\[8b.4\]]la gyis shig_/lha rjes su dran pa yid la gyis shig_/dge slong tshur shog_/khyod lus la lus kyi rjes su lta zhing gnas par gyis shig_/gnas pa'i mtshan ma gzung ba'i phyir/_lus la mi gtsang ba'i mtshan ma yid la gyis shig_/dge slong tshur shog_/khyod 'du 
[\[8b.5\]]byed thams cad mi rtag pa yin par yid la gyis shig_/sdug bsngal ba yin par yid la gyis shig_/chos thams cad bdag med pa yin par yid la gyis shig_/stong pa yin par yid la gyis shig_/dge slong tshur shog_/khyod dmigs pa'i mtshan ma zung la bzung nas 
[\[8b.6\]]sems la nye bar zhog shig_/sems mi g.yeng bar bya ba'i phyir dmigs pa'i mtshan ma zung shig_/dge slong tshur shog_/khyod dge ba'i chos rnams la ltos pa dang bcas par gyis shig_/mi dge ba'i chos rnams kyi mtshan ma ma 'dzin cig_/ma 'dzin la de rnams spang ba'i 
[\[8b.7\]]phyir spro ba skyed cig_/ma 'ongs pa na mi skye bar bya ba'i phyir mi dge ba'i chos spangs pa rnams kyi mtshan ma'i rjes su 'brang bar gyis shig_/dge slong tshur shog_/khyod phung po'i rnam pa dang /_khams kyi rnam pa dang /_skye mched kyi rnam pa la yid 'byung bar rjes su lta zhing gnas 
[\[9a\]]
[\[9a.1\]]par gyis shig_/dge slong tshur shog_/khyod dge ba dang /_mi dge ba'i chos rnams kyi mtshan ma zung la/_bzung nas chos de rnams spang ba'i phyir gnas 'di dag yid la bya ste/_'di lta ste/_'dod chags spang ba'i phyir mi gtsang ba yid la gyis shig_/zhe 
[\[9a.2\]]sdang spang ba'i phyir byams pa yid la gyis shig_/gti mug spang ba'i phyir rkyen 'di pa'i rten cing 'brel par 'byung ba yid la gyis shig_/dge slong tshur shog_/khyod tshul khrims yongs su dag pa yid la gyis shig_/ting nge 'dzin gyi mtshan ma yid la gyis shig_/shes rab 
[\[9a.3\]]yongs su dag pa yid la gyis shig_/bsam gtan bzhi po rnams la brtson par gyis shig_/'bras bu thob par bya ba la ltos pa dang bcas par gyis shig_/mi dge ba'i chos rnams la mi ltos par yid la gyis shig_/dge ba'i chos rnams bsten par yid la gyis shig_/
[\[9a.4\]]lam bsgom pa'i phyir brtson par gyis shig_/dge ba'i chos rnams kyi mtshan ma legs par zung la mya ngan las 'das pa la bde ba dang zhi bar yid la gyis shig_/khyod kyis mya ngan las 'das pa 'thob par bya ba'i phyir ltos pa dang bcas par gyis shig_/des kyang dag par 
[\[9a.5\]]yid la gyis shig ces des de skad 'doms shing /_de skad rjes su ston na phyin ci log tu 'dzin du 'jug ste yang dag par lta ba'i 'du shes kyis log par lta ba 'dzin du 'jug pa yin no/_/shA ri'i bu de ltar rjes su 'doms shing de ltar rjes su ston na/_sdig pa'i grogs po yin te/_
[\[9a.6\]]nga la yang skur pa 'debs pa yin no/_/yod pa ma yin pa dang /_yang dag pa ma yin pas mu stegs can gyi tha snyad smra ba yin no/_/mu stegs can gyi smra bas rang gi phyogs la yang ston par byed do/_/shA ri'i bu ngas skyes bu dam pa ma yin pa de lta bu la ni dad pas byin pa'i chu phor 
[\[9a.7\]]bu gang tsam yang rjes su ma gnang ngo /_/shA ri'i bu nga 'doms pa po'i ched du 'di skad gsung gi/_/'di skad 'doms shing 'di skad rjes su ston pa ni ma yin no/_/de ci'i phyir zhe na/_mngon pa'i nga rgyal du lhung ba phal cher ni de skad 'doms shing de skad rjes su ston pa yin no/_/
[\[9b\]]
[\[9b.1\]]shA ri'i bu gal te yang mi shes pa'i dge slong gis gnas 'di lo lngar thams cad kyi thams cad/_rnam pa thams cad kyi thams cad du mi spong na bden pa ma yin pa'i tshig 'di la mngon par brtson par byed pa yin gyi/_dmigs pa med pa'i dge slong 'khod pa rnams la 
[\[9b.2\]]yongs su mi 'dri/_yongs su mi rtog pas/_shA ri'i bu nga ni dge slong lo lngar log pa'i brtson 'grus dang ldan pa/_gzhan mu stegs can gyi spyod yul dang kun tu 'dres pa/_bdud kyi phyogs dang rjes su 'thun par spyod pa yin no zhes gsung ngo /_/shA ri'i bu yang dge slong 
[\[9b.3\]]gang zhig de skad 'doms shing de skad rjes su ston pa'i stong pa nyid dmigs su med pa'i chos thos la gdams ngag de lta bu 'dod cing stong pa yid la byed de/_dmigs su med pa stong pa nyid kyi chos la the tsom med cing som nyi mi za ste/_'jug par byed/_kun tu rtog 
[\[9b.4\]]par byed/_gom par byed/_lhag par mos par byed cing rnam pa thams cad kyi thams cad du gang zag tu lta ba la rten par mi byed na/_shA ri'i bu nga ni dge slong de yongs su dag pa dang tshangs par spyod pa yin no zhes gsung ngo /_/de ci'i phyir zhe na/_shA ri'i bu dge slong 
[\[9b.5\]]de lta bu ni ji ltar gyur kyang dmigs su med pa'i bzod pa dang ldan zhing mthong ba'i chos 'di nyid la yongs su mya ngan las 'da' bar 'gyur ro/_/shA ri'i bu de lta mod kyi ngas dmigs su med pa'i bzod pa'i yon tan dang ldan pa'i dge slong de lta bu ni bcom ldan 'das byams pa'i gsung 
[\[9b.6\]]rab la 'dus pa chen po dang por bgrang bar 'gyur zhing /_der bcom ldan 'das byams pas kye ma 'dus pa chen po ni shAkya thub pa'i gsung rab la dmigs su med pa'i spyod pa dang ldan pa rnams yin no/_/kye ma 'dus pa chen po ni shAkya thub pa'i gsung rab la dmigs su med pa'i 
[\[9b.7\]]spyod pa dang ldan pa rnams yin no/_/kye ma 'dus pa chen po ni shAkya thub pa'i gsung rab la dmigs su med pa'i spyod pa dang ldan pa rnams yin no zhes lan gsum gyi bar du ched du brjod pa ched du brjod par mdzad par 'gyur ro zhes lung ston par 'gyur ro/_/de lta bas na shA ri'i bu nga ni 
[\[10a\]]
[\[10a.1\]]bzod pa de lta bu dang ldan pa'i khyim pa'am/_rab tu byung ba ni 'di la yongs su mya ngan las 'da' ba'i bar du lung ston par mdzad do/_/shA ri'i bu yang dge slong gang zhig de skad 'doms shing de skad rjes su ston pa'i dmigs su med pa'i stong pa nyid kyi chos rnams 
[\[10a.2\]]thos nas skrag par gyur/_dngangs par gyur/_kun tu dngangs par gyur na/_de mgon med pa dang /_skyabs med pa dang /_ston pa med pas sems can dmyal bar 'gro bar 'gyur ro/_/de ci'i phyir zhe na/_shA ri'i bu 'di ltar sangs rgyas kyi bstan pa la skrag pa gang 
[\[10a.3\]]yin pa de ni ngan song yongs su rdzogs par byed pa yin pa'i phyir ro/_/shA ri'i bu yang ngas kha cig gi skye ba gsungs pa ni ngan song yin no/_/de ci'i phyir zhe na/_shA ri'i bu 'di ltar sangs rgyas kyi bstan pa la btags pa med pa de ni dmigs pa la btags pa med pa 
[\[10a.4\]]yin no/_/shA ri'i bu mtshams med pa lnga dang ldan pa ni bla'i/_bdag tu lta ba dang ldan pa ni de lta ma yin te/_sems can du lta ba dang ldan pa ma yin/_srog tu lta ba dang ldan pa ma yin/_gang zag tu lta ba dang ldan pa ma yin/_phung por lta ba dang ldan pa ma yin/_khams su 
[\[10a.5\]]lta ba dang ldan pa ma yin/_skye mched du lta ba dang ldan pa ma yin/_'byung bar lta ba dang ldan pa ma yin/_'jig par lta ba dang ldan pa ma yin/_tshul khrims su lta ba dang ldan pa ma yin/_tshul khrims snying por lta ba dang ldan pa ma yin/_ting nge 'dzin snying por lta ba dang ldan pa ma 
[\[10a.6\]]yin/_ting nge 'dzin gyi snying po dag par lta ba dang ldan pa ma yin/_sangs rgyas kyi gzugs kyi mtshan ma'i rjes su 'brang bar lta ba dang ldan pa ma yin/_chos thob pa yid la byed par lta ba dang ldan pa ma yin/_gang zag tu lta ba dge 'dun gyi tha snyad dang ldan pa ma yin no/_/shA ri'i bu de 
[\[10a.7\]]ci'i phyir zhe na/_'di ltar de bzhin gshegs pa'i bstan pa la gang zag tu lta ba dang ldan pa ni dge 'dun gyi grangs su gtogs pa ma yin no zhes gsungs pa'i phyir ro/_/de ci'i phyir zhe na/_shA ri'i bu de bzhin gshegs pa'i nyan thos kyi dge 'dun ni gang zag med pa/_rtog pa med pa/_
[\[10b\]]
[\[10b.1\]]rnam par mi rtog pa yin pa'i phyir ro/_/shA ri'i bu de bzhin gshegs pa'i nyan thos kyi dge 'dun la ni mi dge ba cung zad kyang med de/_tshul khrims nyams pa med pa yin/_spyod pa nyams pa med pa yin/_'tsho ba nyams pa med pa yin/_lta ba nyams pa med pa yin no/_/
[\[10b.2\]]shA ri'i bu dge ba gang zhe na/_de bzhin gshegs pa'i nyan thos kyi dge 'dun ni 'di lta ste/_sems dang mtshungs par ldan pa dang /_dngos po med par rnam par rtog pa dang /_mtshan mar rnam par rtog pa dang /_ming du dmigs pa dang /_gang zag tu dmigs pa 
[\[10b.3\]]dang /_shA ri'i bu tha na gang du 'ga' zhig gis sems dang 'brel ba'i tha snyad dge ba dang mi dge ba'i chos kyang mi dmigs pa de ni 'phags pa'i chos 'dul ba la dge ba zhes gsungs so/_/shA ri'i bu de ci'i phyir zhe na/_gang na bde ba yod pa de na sdug bsngal yang yod par rig 
[\[10b.4\]]par bya ste/_shA ri'i bu 'di ltar de bzhin gshegs pas mngon par rdzogs par sangs rgyas pa'i chos ni nye bar zhi ba yin no/_/shA ri'i bu 'di ltar de bzhin gshegs pas mngon par rdzogs par sangs rgyas pa'i chos gang yin pa de la ni 'dod pa med/_mi 'dod pa med/_
[\[10b.5\]]bde ba med/_sdug bsngal med/_sems med/_sems pa med/_'du shes med/_tshor ba med de/_shA ri'i bu tha na de la stong pa nyid kyang med do/_/de ci'i phyir zhe na/_shA ri'i bu 'di ltar stong pa'i 'du shes gang yin pa de la ni bdag gi 'du shes dang /_sems can 
[\[10b.6\]]gyi 'du shes dang /_srog gi 'du shes dang /_gang zag gi 'du shes dang /_rtag pa'i 'du shes dang /_chad pa'i 'du shes dang /_'byung ba'i 'du shes dang /_'jig pa'i 'du shes pa yang 'byung bar 'gyur ba'i phyir ro/_/shA ri'i bu de ci'i phyir zhe na/_ji tsam du 'du shes 
[\[10b.7\]]pa de tsam du mtshan ma'i 'du shes 'dzin pa nyid yin no zhes gsungs pa'i phyir ro/_/de lta bas na log par zhugs pa yin no/_/shA ri'i bu mtshan ma'i 'du shes can gyi stong pa nyid yid la byed pa med pa des na stong pa nyid ces bya'o/_/stong pa nyid yid la byed pas kyang stong pa des na 
[\[11a\]]
[\[11a.1\]]stong pa nyid ces bya'o/_/shA ri'i bu 'di ltar stong pa nyid la dge ba'am/_mi dge ba med pa des na stong pa nyid ces bya ste/_shA ri'i bu tha na de la stong pa nyid kyi 'du shes kyang med pa des na stong pa nyid ces bya'o/_/shA ri'i bu 'du byed thams cad shes 
[\[11a.2\]]par bya ste/_de yang shes pa med pa dang /_rnam par shes pa med pa dang /_yongs su shes pa med pa dang /_rnam par dpyad pa med pa dang /_gnas pa med pa yin te/_des na stong pa nyid ces bya'o/_/shA ri'i bu stong pa nyid ni sus kyang yid la bya bar mi nus te/_
[\[11a.3\]]mtshan ma med par ma yin/_smon pa med par ma yin/_mtshan ma yid la byed pa med par ma yin te/_des na stong pa nyid ces bya'o/_/shA ri'i bu ci'i phyir stong pa nyid kyis gnas pa zhes gsungs zhe na/_mtshan ma thams cad dang /_tha na stong pa nyid kyi mtshan ma yang yid la 
[\[11a.4\]]mi byed pas des na stong pa nyid kyis gnas pa zhes bya'o/_/mtshan ma spangs pa des na mtshan ma med pa zhes bya'o/_/shA ri'i bu mtshan ma 'di dag gang du yang ci yang yid la mi byed pa dang /_yid la byed pa med pa dang /_mtshan ma med pa dang /_brda med pa des na mtshan ma 
[\[11a.5\]]med pa zhes bya'o/_/shA ri'i bu gang cung zad mtshan mar 'dzin cing dmigs pa de ni log pa'i lta ba yin no zhes gsung ngo /_/de ci'i phyir zhe na/_shA ri'i bu chos 'dul ba 'di la nye bar zhi bar dmigs na yang log par zhugs pa yin na tha snyad lta ci smos/_gang gi tha 
[\[11a.6\]]snyad lta ci smos/_gang de'i tha snyad lta ci smos/_shA ri'i bu ci'i phyir sangs rgyas bcom ldan 'das rnams tha snyad log pa yin par rgya cher ston ce na/_shA ri'i bu tha snyad 'di dag bden pa ma yin par khyod kyis mi shes te/_des na log pa yin par de bzhin gshegs 
[\[11a.7\]]pas thugs su chud nas cung zad tsam gyi tha snyad kyang dmigs su med pas/_shA ri'i bu tha snyad ni log pa'i lta ba yin no zhes gsungs so/_/shA ri'i bu de bzhin gshegs pa rnams kyi bla na med pa yang dag par rdzogs pa'i byang chub ni dran pa med pa yid la byed pa med pa 
[\[11b\]]
[\[11b.1\]]yin no/_/de ci'i phyir zhe na/_shA ri'i bu de bzhin gshegs pas chos gang gis rang gi de kho na nyid ma dmigs te/_rang gi ngo bo dmigs pa ma yin/_gzhan gyi ngo bo dmigs pa ma yin/_mnyam pa dmigs pa ma yin/_mi mnyam pa dmigs pa ma yin pa'i 
[\[11b.2\]]phyir ro/_/shA ri'i bu ci'i phyir dran pa nye bar gzhag pa zhes bya zhe na/_shA ri'i bu ngas dran pa nye bar gzhag pa dmigs pa dang /_rang bzhin dmigs pa dang /_rang gi de kho na nyid dmigs pa dang /_rang gnas pa dmigs pa gang yin pa de ni gnas ma yin zhing 
[\[11b.3\]]go skabs med do zhes de bzhin gshegs pas gsungs te/_rang gi mtshan nyid kyis stong pa'i chos rnams la nges par rtogs pa'i don gyis dran pa nye bar gzhag pa zhes bya'o/_/zhen pa med pa dang /_mngon par zhen pa med pa dang /_gnas pa med pa dang /_so so 
[\[11b.4\]]nye bar gnas pa med pa dang /_kun tu gnas pa med pa dang /_gnas pa dang bral ba ste/_de dag la dran pa nyid kyang med na dran pa nye bar gzhag pa lta ci smos te/_des na dran pa nye bar gzhag pa zhes bya'o/_/shA ri'i bu gal te chos 'ga' zhig gi rang gi de kho na nyid tha na 
[\[11b.5\]]skra'i rtse mo brgyar gshegs pa'i cha shas tsam zhig yod par gyur na yang /_shA ri'i bu de bzhin gshegs pa 'jig rten du byung nas chos thams cad rang bzhin med do zhes chos ston par mi 'gyur ro/_/shA ri'i bu gang gi phyir chos thams cad rang bzhin med pa dang /_rang bzhin 
[\[11b.6\]]gyis stong pa dang /_mtshan nyid gcig pa dang /_mtshan nyid med par mkhyen pa de'i phyir/_de bzhin gshegs pas dran pa nye bar gzhag pa zhes dran pa nye bar gzhag pa bstan pa yin no/_/gang la gnas pa med pa dang /_rnam par gnas pa med pa dang /_dran pa 
[\[11b.7\]]med pa dang /_dran pa'i las med pa dang /_rtog pa med pa dang /_rnam par rtog pa med pa dang /_sems pa med pa dang /_sems pa'i las med pa dang /_yid med pa dang /_yid kyi las med pa dang /_chos med pa dang /_chos kyi 'du shes med pa dang /_rnam pa 
[\[12a\]]
[\[12a.1\]]thams cad kyi thams cad du 'dzin pa'i 'du shes med pa dang /_gnyis kyi las med pa dang /_gnas med pa dang /_kun tu gnas med pa ste/_de nyid kyi phyir 'phags pa rnams kyi rnam par mi rtog pa ni dran pa nye bar gzhag pa zhes bya'o/_/
[\[12a.2\]]de ltar de bzhin gshegs pas dran pa nye bar gzhag pa gsungs pa dngos po'i rjes su 'gro ba de dag ni dran pa nye bar gzhag pa zhes bya'o/_/shA ri'i bu yang sangs rgyas rjes su dran pa zhes bya ba gang zhe na/_dngos po med par mthong ba ni sangs rgyas rjes su dran 
[\[12a.3\]]pa zhes bya'o/_/sangs rgyas kyang bsam gyis mi khyab pa/_mtshungs pa med pa/_sems pa de bzhin nyid dang bcas pa ni sangs rgyas rjes su dran pa zhes bya'o/_/shA ri'i bu sems pa de bzhin nyid dang bcas pa gang zhe na/_sangs rgyas bcom ldan 'das rnams 
[\[12a.4\]]ni rtog pa med pa/_rnam par mi rtog pa/_rtog pa dang rnam par rtog par med pa yin te/_des na sangs rgyas rjes su dran pa zhes bya'o/_/rang gi ngo bo mthong bas sangs rgyas mthong ba yin no/_/rang gi ngo bo mthong ba gang zhe na/_dngos po med la dngos po med pa mthong ba 
[\[12a.5\]]ni sangs rgyas rjes su dran pa yin no/_/sangs rgyas mthong ba la ni sems dang sems las byung ba'i chos rnams kyis rjes su dran pa'i las phra rab tsam yang dmigs su med de/_des na sangs rgyas rjes su dran pa zhes bya'o/_/shA ri'i bu chos de ni tha snyad bcad pa yid 
[\[12a.6\]]la byed pa tshar bcad pa yin te rjes su dran pas kyang rjes su dran par bya bar sla ba ma yin pas de'i phyir sangs rgyas rjes su dran pa zhes bya'o/_/shA ri'i bu chos de ni yid la byed pa thams cad nye bar zhi ba yin te/_de la gang dag mngon par brtson pa de dag gi sangs rgyas 
[\[12a.7\]]rjes su dran pa ni gang de bzhin gshegs pa la gzugs kyi mtshan mar yid la mi byed do/_/de ci'i phyir zhe na/_shA ri'i bu rnam par shes pa ni rtag tu gzugs kyi mtshan ma tsam la chums pa yin no/_/gzugs med pa la dmigs pa dngos po med pa ni sangs rgyas rjes 
[\[12b\]]
[\[12b.1\]]su dran pa yin no/_/de lta bas na rtog pa med pa rnam par mi rtog pa/_gzung ba med pa ni sangs rgyas rjes su dran pa zhes bya'o/_/dran pa bstan pa'i le'u ste gnyis pa'o//_//sangs rgyas kyi sde snod tshul khrims 'chal pa tshar gcod pa/_bam po 
[\[12b.2\]]gnyis pa/_/bcom ldan 'das chos 'di dag ji ltar ston na/_sdig pa'i grogs por mi 'gyur ba lags/_bcom ldan 'das ji ltar 'doms shing ji ltar rjes su ston na dge ba'i bshes gnyen zhes bgyi lags/_bka' stsal pa/_shA ri'i bu 'di la dge slong gis dge 
[\[12b.3\]]slong la 'di skad 'doms shing 'di skad rjes su ston te/_dge slong tshur shog_/khyod sangs rgyas rjes su dran pa sgom sa shig_/mos par gyis shig_/khyod kyis yang dag par 'du ba'i gnas yid la ma byed cig_/ci nas kyang dngos po med pa de yang dag par rjes su mthong bar 
[\[12b.4\]]'gyur ba de yang yang dag par mthong ba med pa'i chos kyi rang bzhin du mos par byas la/_rang bzhin med pa de'i ngo bo'i 'du shes rang gis spang bar bya'o/_/de'i mtshan ma'i 'du shes spong zhing de'i tshe mtshan ma med pa'i dngos po yang dmigs par mi 'gyur na dran pa'i las lta smos kyang 
[\[12b.5\]]ci dgos/_de de ltar rang gi ngo bo med pa dang /_mtshan ma med pa dang /_mtshan ma'i 'du shes spangs pas sogs pa nyid kyang med la/_sogs pa med pa yang ma yin pa de ni chos thams cad 'gog pa/_sangs rgyas rjes su dran pa sgom pa yin no/_/dge ba dang mi dge 
[\[12b.6\]]ba'i chos rnams la rnam par rtog pa med cing dpyod pa med pas rtog pa dang dpyod pa kun tu spangs pa'i phyir 'di ltar sangs rgyas ni rnam par rtog pa med pa ste/_rnam par rtog pa med par sangs rgyas yid la bya'o/_/rtog pa med pa dang /_dpyod pa med pa dang /_mtshan ma 
[\[12b.7\]]med pa ni sangs rgyas rjes su dran pa yin te/_/de la ni sems las byung ba'i chos rnams kyi dran pa'i las cung zad tsam yang yod pa ma yin na lus kyi las lta ci smos/_ngag gi las lta ci smos/_yid kyi las lta ci smos te/_de ni gnas yod pa ma yin no/_/mtshan 
[\[13a\]]
[\[13a.1\]]nyid spangs pa dang /_kun tu rgyu ba med pa dang /_mtshan ma med pa dang /_mtshan nyid med pa dang yid la byed pa med pa ni sangs rgyas rjes su dran pa yin no/_/ming med pa dang /_mtshan ma med pa dang /_rang gi med pa dang /_bsam pa med 
[\[13a.2\]]pa dang /_thob pa med pa dang /_sa sor rnyed pa med pa dang /_rtog pa dang dpyod pa'i kun nas slong ba med pa ni sangs rgyas rjes su dran pa yin no/_/de ci'i phyir zhe na/_shA ri'i bu ji tsam du yid la byed pa'i rgyun yod na mtshan mar 'dzin pa yin te/_shA ri'i bu de ni 
[\[13a.3\]]log par lta ba yin no/_/shA ri'i bu 'di ltar ji tsam du mtshan ma med pa dang /_so sor rtog pa med pa dang /_dngos po med pa dang /_rtog pa med pa dang /_dpyod pa med pa dang /_mtshan ma med pa dang /_'gog pa med pa dang /_'byung ba med pa dang /_kun tu rgyu ba 
[\[13a.4\]]med pa dang /_skye ba med pa dang /_mi skye ba la bzod pa 'di dag ni shA ri'i bu sangs rgyas rjes su dran pa zhes bya'o/_/de la ni chags pa med/_rab tu chags pa med/_mi 'gog pa med/_mi 'gal ba med/_ming med/_mtshan ma med pa ste/_ming med pa dang /_mtshan 
[\[13a.5\]]ma med pa gang yin pa de ni shA ri'i bu sangs rgyas rjes su dran pa yin no/_/de ni mtshan nyid med pa/_tha snyad med pa yin te/_de la ni dran pa'i las cung zad tsam yang med na/_lus dang ngag gi las lta smos kyang ci dgos te/_de ni gnas yod pa ma yin no/_/gang na 
[\[13a.6\]]lus kyi las med pa dang /_ngag gi las med pa dang /_yid kyi las med pa la ni zhen pa med pa dang /_'dzin pa med pa dang /_kun tu 'dzin pa med pa dang /_mi 'gog pa med pa dang /_'gal ba med pa dang /_'byung ba med pa dang /_skye ba med pa dang /_phye ba med pa dang /_bsdus 
[\[13a.7\]]pa med pa dang /_brkyang ba med pa dang /_dngos po med pa dang /_rnam pa thams cad du rtog pa dang dpyod pa rnams rgyun chad pa de lta bu de ni sangs rgyas rjes su dran pa zhes gsungs so/_/de lta bu'i rang bzhin gyi sangs rgyas rjes su dran pa dang ldan pa gang yin pa de ni 'dod na 
[\[13b\]]
[\[13b.1\]]stong gsum gyi stong chen po'i 'jig rten gyi khams 'di yongs su sgyur bar byed/_bdud bye ba stong phrag brgya yang pham par byed na/_ma rig pa gzhi med pa bden pa ma yin pa la dmigs te/_kun nas bslang ba la lta smos kyang ci dgos/_chos de dag ni mtshan ma med pa dang /_
[\[13b.2\]]spros pa med pa dang /_ma spros pa dang /_'gog pa med pa dang /_'gal ba med pa dang /_mtshan nyid med pa dang /_tha snyad med pa dang /_btags pa med pa dang /_snang ba med pa dang /_gsal ba med pa dang /_bdud dang bdud kyi 'khor dang ma 'dres par so sor rtogs nas tha 
[\[13b.3\]]snyad tsam gyis 'doms shing rjes su ston na de lta bu ni sangs rgyas rjes su dran pa yin pas mtshan mar 'dzin pa cung zad tsam yang yid la ma byed cig_/ma rtog shig_/rnam par ma rtog shig_/ma spro shig_/de ci'i phyir zhe na/_dngos po med pa'i chos de ni mtshan ma med 
[\[13b.4\]]pa/_mtshan nyid med pa/_yid la byed pa med pa yin pas 'di ni sangs rgyas rjes su dran pa zhes bya ste/_'di lta ste/_mtshan ma med pa dang /_mtshan nyid med pa dang /_yid la byed pa med pa yin no/_/de ci'i phyir zhe na/_'di ltar sangs rgyas rnams ni 
[\[13b.5\]]gzugs kyi mtshan ma las yid la bya ba ma yin te/_rtog pa las ma yin/_rnam par rtog pa las ma yin zhen pa las ma yin/_ma zhen pa las ma yin/_ting nge 'dzin las ma yin/_shes rab las ma yin/_rig pa las ma yin/_rig pa med pa las ma yin pa'i 
[\[13b.6\]]phyir ro/_/de ci'i phyir zhe na/_'di ltar de bzhin gshegs pa rnams ni btags pa med pa/_bsam gyis mi khyab pa/_shin tu bsam gyis mi khyab pa yin pa'i phyir ro/_/de lta bas na mtshan mar ma 'dzin cig_/de spang ba'am/_thob pa'am/_sgom pa'i chos gang yin 
[\[13b.7\]]pa la cung zad kyang zhe na par mi byed de/_de de bzhin gshegs pa nyid kyang mi dmigs na/_rjes su dran pa lta smos kyang ci dgos/_shA ri'i bu dge slong gis dge slong la 'di skad ces dge slong tshur shog_/khyod chos rnams kyi rang gi mtshan nyid rnam par sgoms shig_/chos kyi 'du 
[\[14a\]]
[\[14a.1\]]shes yid la ma byed cig ces 'doms shing de skad rjes su ston to/_/de de ltar yid la byed pa na rab tu ma zhen pa nyid dang /_ma chags pa nyid dang /_chos med pa nyid dang /_dngos po med pa nyid dang /_mtshan nyid gcig pa nyid la dga' bar 
[\[14a.2\]]byed do/_/de chos kyi 'du shes kyang mi 'jug na gang zag gi 'du shes su 'gyur ba lta smos kyang ci dgos te/_de ni gnas yod pa ma yin no/_/shA ri'i bu 'di ji snyam du sems/_ji ga chos mi dmigs te chos kyi 'du shes skyed par byed dam/_gsol pa/_bcom 
[\[14a.3\]]ldan 'das de ni ma lags so/_/ji ga chos kyi 'du shes yid la mi byed cing chos mi dmigs na rnam par 'jig par byed pa'i chos 'ga' yang yod dam gsol pa/_bcom ldan 'das de ni ma mchis lags so/_/bka' stsal pa/_shA ri'i bu gal te shing gi rtsa ba med 
[\[14a.4\]]par ji ga yal ga dang /_lo ma dang /_shun pa 'byung bar 'gyur ram/_gsol pa/_bcom ldan 'das de ni ma mchis lags so/_/bka' stsal pa/_shA ri'i bu de bzhin du ji ga chos mi dmigs na chos kyi 'du shes skye bar 'gyur ram/_gsol pa/_bcom ldan 
[\[14a.5\]]'das de ni ma lags so/_/ji ga chos kyi 'du shes yid la mi byed cing chos mi dmigs na rnam par 'jig par byed pa'i chos 'ga' yang yod dam/_gsol pa/_bcom ldan 'das de ni ma mchis lags so/_/bka' stsal pa/_de de ltar chos sam chos kyi 
[\[14a.6\]]'du shes mi dmigs shing yid la mi byed na/_'gag pa med pa dang /_'byung ba med pa la sgom du med de rtog par mi byed/_rnam par rtog par mi byed/_'gog par mi byed/_rnam par 'gog par mi byed/_'jug par mi byed/_ldog par mi byed de/_de de kho na nyid kyi 
[\[14a.7\]]rang bzhin thob nas tha snyad du byed do/_/shA ri'i bu de skad 'doms shing de skad rjes su ston pa ni dge ba'i bshes gnyen zhes bya'o/_/don dam par ni dge ba yang med/_mi dge ba yang med do/_/shA ri'i bu mtshan nyid de dag dang ldan pa gang yin pa de dag ni 'jig rten na 
[\[14b\]]
[\[14b.1\]]dkon pa yin te/_'di lta ste phyin ci ma log par yang dag pa'i lta ba dang ldan pa des na yang dag pa'i lta ba zhes bya'o/_de lta mod kyi shA ri'i bu yang dag pa'i lta ba dang /_yang dag pa'i bzod pa dang /_yang dag pa'i mos pa ni 'di lta ste/_phyin ci ma log par yang 
[\[14b.2\]]dag par rjes su lta ba de ni de bzhin gshegs pas yang dag pa'i lta ba zhes gsungs so/_/shA ri'i bu gang su yang rung phyin ci ma log par yang dag par lta ba med pa de ni yang dag pa'i lta ba ma yin no/_/shA ri'i bu bdag tu smra ba dang /_sems can du smra ba dang /_
[\[14b.3\]]srog tu smra ba dang /_gang zag tu smra ba dang /_rtag par smra ba dang /_chad par smra ba gang ci yang rung ba de dag thams cad ni log par zhugs pa yin no/_/shA ri'i bu de bzhin gshegs pa rnams sam/_de bzhin gshegs pa'i nyan thos rnams ni bdag tu smra ba ma 
[\[14b.4\]]yin/_sems can du smra ba ma yin/_srog tu smra ba ma yin/_gang zag tu smra ba ma yin/_rtag par smra ba ma yin/_chad par smra ba ma yin te/_de ni de bzhin gshegs pa rnams dang /_de bzhin gshegs pa'i nyan thos rnams kyi yang dag pa'i lta ba zhes bya'o/_/
[\[14b.5\]]yang dag par lta ba dang /_phyin ci ma log par lta ba dang /_ji lta ba bzhin du lta ba ma gtogs pa ni byis pa so so'i skye bo yin no/_/de ci'i phyir zhe na/_shA ri'i bu 'di ltar byis pa so so'i skye bo ni 'ga' la yang yang dag pa'i lta ba med do/_/gzhan du na rjes su 'thun pa'i 
[\[14b.6\]]bzod pa dang ldan pa gang dag yin pa de dag la ni yang dag pa'i lta ba'i cha shas yod pa yin yang ji lta ba bzhin du mthong bas ni ma yin pa'i phyir ro/_/shA ri'i bu de ltar yang dag pa'i lta ba dang /_log pa'i lta ba yin te/_yang dag pa mthong bas ni yang dag pa'i lta ba 
[\[14b.7\]]yin la/_'jig rten gyi zang zing gi sbyin pas ni longs spyod 'phel ba yin no/_/shA ri'i bu 'di ltar slu bar byed pa 'khor bar rgyu bar byed pa/_smad pa'i chos gang yin pa ni de bzhin gshegs pas tshangs par spyad pa'i tha snyad yin no zhes gsungs so/_/shA ri'i bu 
[\[15a\]]
[\[15a.1\]]'di ltar yang dag pa'i lta ba ni 'di yin no/_/log pa'i lta ba ni 'di yin no/_/zhes ma gsungs pa ma yin te/_de ci'i phyir zhe na/_shA ri'i bu lta bar gyur pa thams cad ni yang dag pa ma yin pa la dmigs pa yin pa'i phyir ro/_/shA ri'i bu gang su 
[\[15a.2\]]yang rung 'di snyam du yang dag pa'i lta ba ni 'di yin no/_/log pa'i lta ba ni 'di yin no snyam du sems na/_de nyid log par lta ba yin no/_/de ci'i phyir zhe na/_shA ri'i bu 'phags pa'i chos 'dul ba 'di la nam mkha' dang /_lag mthil ji lta ba bzhin du lta bar gyur pa 
[\[15a.3\]]thams cad kun tu spangs pa dang /_tha snyad thams cad kun tu chad pa yin te de lta bu ni dge sbyong gi chos yin no/_/dge ba'i bshes gnyen gyi le'u ste gsum pa'o//_//shA ri'i bu de la 'phags pa'i dge 'dun zhes bya ba gang zhe na/_gang dag skye ba med pa 
[\[15a.4\]]dang /_'gag pa med pa dang /_'byung ba med pa dang /_mtshan ma med pa dang /_mtshan nyid med pa dang /_spros pa med pa de la 'jug pa dang /_lhag par mos pa dang /_yang dag par ston pa dang /_yang dag par gzhol ba de lta bu'i bzod pa dang ldan pa ste/_mtshan nyid med 
[\[15a.5\]]pa la lhag par mos pa ni bdag gang yin pa yang mi dmigs na/_rgyun du zhugs pa dmigs pa lta ci smos/_lan cig phyir 'ong ba lta ci smos/_phyir mi 'ong ba lta ci smos/_dgra bcom pa dmigs pa lta ci smos/_chos su dmigs pa lta ci smos/_skyes pa dang bud 
[\[15a.6\]]med dang ma ning lta ci smos/_btags par dmigs pa lta ci smos/_gnas su dmigs pa lta ci smos te/_'di dang 'di lta bu'o zhes bya ba mi dmigs pa 'di ni dge 'dun yin no/_/de lta mod kyi shA ri'i bu mtshan nyid med pa dang /_'gag pa med pa dang /_'byung ba med pa de la mos pa 
[\[15a.7\]]ni nyung ngo /_/shA ri'i bu mtshan nyid med pa dang /_'gag pa med pa dang /_'byung ba med pa la mos pa gang yin pa de dag ni phyin ci ma log pa'i shes pas gzhan dang gzhan dag shes shing /_gzhan dang gzhan dag rab tu shes nas/_kun tu gleng bar byed/_yang dag par gzhol bar 
[\[15b\]]
[\[15b.1\]]byed/_gzhan dang gzhan dag ston par byed pa na/_bden pa la dmigs pas bcings shing zhen pa'i 'jig rten pa 'di thams cad ma gtogs par dngos po cung zad tsam yang mi dmigs so/_/de dag ni yang dag pa'i lus la gnas pa yin te/_de ni 'phags pa'i dge 
[\[15b.2\]]'dun zhes bya'o/_/de dag tha snyad de la yang dmigs la/_ming dang mtshan mas mtshan nyid med pa 'doms par byed/_spros pa med pa nyid kun tu ston par byed do/_/shA ri'i bu de dag ni dge 'dun dkon mchog yon gnas kyi 'os yin te/_'di lta ste phyin ci ma log pa'i 
[\[15b.3\]]don gyis dge 'dun zhes bya'o/_/shA ri'i bu de bzhin du dge slong gis gnas gang yid la byed pa'i gnas de nyid kyang rang gi mtshan nyid stong pa yin par shes bzhin du de skad 'doms shing de skad rjes su ston pa'i dge slong ni dge ba'i bshes gnyen zhes bya'o/_/shA ri'i bu tha 
[\[15b.4\]]snyad kun tu chad pa ni 'phags pa'i dge 'dun zhes bya'o/_/de ci'i phyir zhe na/_shA ri'i bu 'phags pa'i chos 'dul ba 'di la ni gang yang dag par btags par gyur pa'i tha snyad kyang mi dmigs pa'i phyir ro/_/shA ri'i bu de lta bas na tha snyad kun tu chad pa ni 'phags pa'i dge 
[\[15b.5\]]'dun zhes bya'o/_/shA ri'i bu de la gang dag 'di skad ces ci'i phyir dge 'dun gyi tha snyad ces bya zhe na/_gang la yang dag par btags par gyur pa'i tha snyad 'ga' yang mi dmigs pa gang yin pa'o zhes smra na/_shA ri'i bu de la nga ni 'di skad ces dge 'dun ni ji lta ba bzhin 
[\[15b.6\]]du rtog pa'i don dang /_chags pa'i mtshan ma med pa sgrogs pa'i don gyi dngos po 'ga' yang mi dmigs pa yin te/_blo gcig tu gyur pa'i phyir dang /_bzod pa gcig pa'i phyir dang /_ro gcig pa'i phyir ro zhes gsungs te/_tha snyad gcig po de yang 'jig rten pa'i 
[\[15b.7\]]tha snyad tsam gyis tha snyad du byed kyi/_don dam par ni dge 'dun 'ga' yang med do/_/gang zhig rtag pa'am/_brtan pa'am/_ther zug pa'am/_mi 'gyur ba'i chos can gyi bzhi po de ni 'ga' yang dmigs su med de/_'di lta ste/_chos shes bya ba'i tha snyad yang 
[\[16a\]]
[\[16a.1\]]dag par btags pa'i tha snyad gang yin pa de yang 'phags pa rnams kyis smad pa yin no/_/'di ni skyes pa'o/_/'di ni bud med do/_/'di ni ma ning ngo /_/'di ni lha'o/_/'di ni klu'o/_/'di ni gnod sbyin no/_/'di ni dri za'o/_/'di 
[\[16a.2\]]ni grul bum mo/_/'di ni chos so/_/'di ni chos ma yin pa'o zhes bya ba de lta bu'i chos/_de ring du spangs nas gzhi rnam pa du ma la dmigs te/_tshig 'di skad ces dge slong tshur shog_/khyod 'dug shig_/'dir mal gyis shig_/'di ni che ge mo zhig go zhes 
[\[16a.3\]]smra zhing [{]brdzun [,]rdzun [}]gyi tshig tu btags nas ming dang mtshan mar tha snyad du byed do/_/de ci'i phyir zhe na/_shA ri'i bu 'di ltar chos thams cad ni ming dang mtshan ma med pa/_mtshan nyid med pa/_yid la byed pa med pa yin no/_/shA ri'i bu 'di ji snyam du sems/_
[\[16a.4\]]chos gang yang yid la byed pa med pa de tha snyad kyis thog tu phebs par brjod du yod dam/_gsol pa/_bcom ldan 'das de ni ma lags so/_/bka' stsal pa/_shA ri'i bu gang zhig 'di skad ces 'di ni bud med do/_/'di ni skyes pa'o/_/'di ni ma ning ngo /_/
[\[16a.5\]]'di ni lha'o/_/'di ni klu'o/_/'di ni gnod sbyin no/_/'di ni grul bum mo/_/'di ni chos so/_/'di ni chos ma yin pa'o zhes smra na/_de ni nges par [{]brdzun [,]rdzun [}]gyi tshig smra zhing /_yang dag pa ma yin pa'i mtha' la zhugs pa yin pas des na dge 'dun zhes 
[\[16a.6\]]mi bya ste/_shA ri'i bu phyin ci ma log pa la zhugs pas de'i phyir 'phags pa'i dge 'dun zhes bya'o/_/shA ri'i bu de la re zhig mi dge ba ni 'di lta bu la dmigs pa yin par shes par bya ste/_'di lta ste/_ming dang mtshan ma yin te/_'di ni mi dge ba thams cad kyi rtsa 
[\[16a.7\]]ba yin no/_/shA ri'i bu 'phags pa'i chos 'dul ba la ni ming dang mtshan ma rnams rgyun chad pa yin te/_ming gis rlom sems su mi byed na dge 'dun de ni 'di yin no/_/'di ni 'phags pa'i dge 'dun no/_/'di ni kun rdzob kyi dge 'dun no/_/'di ni 'bras bu'i dge 
[\[16b\]]
[\[16b.1\]]'dun no/_/'di ni blo bur du lhags pa'i dge 'dun no/_/'di ni gnyug mar gnas pa'i dge 'dun no/_/'di ni dge slong gi dge 'dun no/_/'di ni dge slong ma'i dge 'dun no/_/'di ni 'thun pa dang /_'di ni mi 'thun pa'i dge 'dun no zhes bya bar ji ltar 'gyur te/_thams 
[\[16b.2\]]cad spangs pa dang /_thams cad rgyun bcad pas 'phags pa'i dge 'dun zhes bya'o/_/ming dang mtshan ma med pa/_tha snyad med pa/_'jug pa med pa/_tha snyad rgyun chad pa de dag ni mchog tu 'phags par brjod pa'i phyir dngos po de dag mi dmigs pa yin no/_/shA ri'i bu 
[\[16b.3\]]yongs su brtags nas ming dang mtshan ma rnams kyi tha snyad dmigs par gyur na ni lta bar gyur pa rnam pa du ma la chags pa yin te/_gang zhig srid pa 'byung ba'i rgyur gyur pa phung po'i 'du shes dang phung po lnga la yongs su rten pa ni log par lta ba'i gnas yin pa'i phyir ro/_/yang 
[\[16b.4\]]dag pa ma yin pa'i 'du shes yongs su bzung nas/_'di lta ste/_phung po'i 'du shes log par 'dzin pa dang /_ngan song la 'dzin pa dang /_dmigs pa la 'dzin pa dang /_lam gol ba la 'dzin pa dang /_yang dag pa ma yin pa la 'dzin pa de dag ni 'phags pa nyan thos 
[\[16b.5\]]rnams la yod pa ma yin te/_yang dag pa ma yin pa la dmigs pa khams gsum pa mi shes pa thams cad ma gtogs te/_des na 'phags pa'i dge 'dun zhes bya'o/_/shA ri'i bu yang dag pa ma yin pa sgra sna tshogs la zhen pa gang ci yang rung ba de dag ni 'phags pa'i dge 
[\[16b.6\]]'dun la dmigs su yod pa ma yin te/_'di lta ste/_bdag tu 'dzin pa dang /_sems can du 'dzin pa dang /_srog tu 'dzin pa dang /_gang zag tu 'dzin pa dang /_mir 'dzin pa dang /_mi ma yin par 'dzin pa dang /_bud med du 'dzin pa dang /_skyes par 'dzin pa dang /_
[\[16b.7\]]lhar 'dzin pa dang /_dmyal bar 'dzin pa dang /_dud 'gro'i skye gnas su 'dzin pa dang /_gshin rje'i 'jig rten du 'dzin pa dang /_phung por 'dzin pa dang /_khams su 'dzin pa dang /_skye mched du 'dzin pa dang /_'byung bar 'dzin pa dang /_'jig par 'dzin pa dang /_
[\[17a\]]
[\[17a.1\]]dung gi sgrar 'dzin pa dang /_rnga bo che'i sgrar 'dzin pa dang /_khar rnga'i sgrar 'dzin pa dang /_rdza rnga'i sgrar 'dzin pa dang /_pi bang gi sgrar 'dzin pa dang /_glu'i sgrar 'dzin pa dang /_de bzhin du rol mo'i sgra thams cad dang /_sa dang chu dang /_me dang rlung dang tshul 
[\[17a.2\]]khrims dang /_'chal pa'i tshul khrims kyi sgrar 'dzin pa dang /_lam gyi sgrar 'dzin pa dang /_log pa'i lam gyi sgrar 'dzin pa dang /_dregs pa'i sgrar 'dzin pa dang /_kun nas nyon mongs pa'i sgrar 'dzin pa dang /_rnam par byang ba'i sgrar 'dzin pa dang /_bsam gtan gyi sgrar 'dzin 
[\[17a.3\]]pa dang /_ting nge 'dzin gyi sgrar 'dzin pa dang /_snyoms par 'jug pa'i sgrar 'dzin pa dang /_brgyad pa'i sgrar 'dzin pa dang /_rgyun du zhugs pa'i sgrar 'dzin pa dang /_lan cig phyir 'ong ba'i sgrar 'dzin pa dang /_phyir mi 'ong ba'i sgrar 'dzin pa dang /_dgra bcom pa'i sgrar 'dzin pa dang /_
[\[17a.4\]]rig pa'i sgrar 'dzin pa dang /_rnam par grol ba'i sgrar 'dzin pa dang /_'bras bu thob pa'i sgrar 'dzin pa dang /_sangs rgyas kyi sgrar 'dzin pa dang /_chos kyi sgrar 'dzin pa dang /_dge 'dun gyi sgrar 'dzin pa dang /_mya ngan las 'das pa'i sgrar 'dzin pa dang /_yongs su mya ngan las 
[\[17a.5\]]'das pa'i sgrar 'dzin pa ste/_shA ri'i bu yang dag pa ma yin pa'i sgra sna tshogs su 'dzin pa gang yin pa 'di dag ni don dam par 'phags pa'i nyan thos rnams kyis mi dmigs so/_/de lta mod kyi sgra sna tshogs dang /_sgra sna tshogs su 'dzin pa'i rnam pa du ma de dag ni shes pa gcig 
[\[17a.6\]]gi mtshan nyid yin te/_'di lta ste/_mtshan nyid med pa'o/_/mtshan ma med pa dang mi 'thun pa ni 'du shes phyin ci log tu zhugs pa yin gyi/_phyin ci ma log pa'i bzod pa dang ldan pa ni 'phags pa'i dge 'dun zhes bya'o/_/gang dag mtshan nyid med pa dang /_mtshan 
[\[17a.7\]]ma med pa dang /_chags pa med pa dang /_kun tu chags pa med pa dang /_gzung ba med pa dang /_skye ba med pa dang /_'gag pa med pas ni phyin ci ma log pa'i bzod pa yin no/_/de la rang gi ngang gis 'jug pa gang yin pa de la ni sgom pa med/_rnam par sgom pa med/_
[\[17b\]]
[\[17b.1\]]rab tu skyo ba med/_rlom sems med/_rnam par rlom sems med/_rnam par rlom sems ma yin pa med/_'gal ba med do/_/de la ni tshu rol med/_pha rol med/_rtog pa med/_rnam par rtog pa med pa'i mtshan nyid du so sor rtogs pas 'phags pa'i dge 'dun zhes bya'o/_/
[\[17b.2\]]shA ri'i bu 'dus pa rnams kun du bcad pas de'i phyir 'phags pa'i dge 'dun zhes bya'o/_/shA ri'i bu 'di ltar yang ngas chos mthong ba gang yin pa de ni nga mthong ba yin no zhes gsungs pa/_shA ri'i bu nga ni nam yang chos yin par mi 'gyur ro/_/shA ri'i bu 'di ltar nga la gzugs 
[\[17b.3\]]kyi skur skyes bu gti mug lhas byin dang /_de bzhin du mu stegs pa gzhan dag gis kyang mthong ste/_shA ri'i bu 'di ltar de bzhin gshegs pa la gzugs su mthong na mthong ba ma yin no/_/sgras kyang ma yin te de bzhin du sbyar bar bya'o/_/shA ri'i bu de bzhin gshegs pa la 
[\[17b.4\]]gzugs kyi skur mthong nas mthong ngo zhes smra ba gang yin pa'i tshig de ni tshig gi ngo bo tsam du zad kyi/_dris na yang dag par shes pa ma yin no/_/de ci'i phyir zhe na/_shA ri'i bu 'di ltar gang dag de bzhin gshegs pa la gzugs su mthong na mthong ba ma yin pa'i phyir ro/_/shA ri'i bu gang zhig 
[\[17b.5\]]mtshan nyid med pa dang /_mtshan ma med pa dang /_yid la byed pa gsum med pa dang /_rtsol ba med pa dang /_'gag pa med pa dang /_'byung ba med pa dang /_spros pa med pa'i chos thams cad la rlom sems su mi byed/_mya ngan las 'das pa la yang rlom sems su mi byed/_mya ngan las 
[\[17b.6\]]'das pas rlom sems su mi byed/_mya ngan las 'das pa la dga' bar mi byed/_rtog par mi byed/_rnam par rtog par mi byed de/_chos thams cad mtshan nyid gcig par mos pa ni 'di lta ste/_mtshan nyid med pa nyid yin no/_/shA ri'i bu de bzhin gshegs pa yang de lta bu yin la/_
[\[17b.7\]]de bzhin gshegs pa mthong ba yang de lta bu yin no/_/de bzhin gshegs pa mthong ba yang gang zhe na/_rtsol ba med pa dang /_spros pa med pa dang /_'byung ba med pa ste/_de ni rtog pa med pa dang /_zhen pa med pa dang /_nges par 'dzin pa med pa dang /_ming med pa dang /_
[\[18a\]]
[\[18a.1\]]mtshan ma med pa dang /_mtshan ma ma yin pa med pa dang /_mtshan ma'i las med pa dang /_tha snyad du gzung ba med pa dang /_btags pa'i las med pa yin te/_des na dngos po med pa tha snyad kun tu chad pa de la rlom sems su mi byed pa gang yin pa de ni de bzhin 
[\[18a.2\]]gshegs pa mthong ba'i mchog yin no/_/shA ri'i bu gang mthong na de bzhin gshegs pa mthong bar 'gyur ba de bzhin gshegs pas chos mthong ba gsungs pa gang zhe na/_mtshan ma med pa dang /_smon pa med pa dang /_spros pa med pa dang /_len pa med pa dang /_tha snyad thams cad la 
[\[18a.3\]]rtag tu mi dmigs pa ste/_de yang 'di lta ste/_mya ngan las 'das pa la rlom sems su mi byed pa yin no/_/de ci'i phyir zhe na/_shA ri'i bu nga yang mya ngan las 'das pa la rlom sems su mi mdzad/_mya ngan las 'das pas rlom sems su mi mdzad/_mya ngan las 'das pa la mngon par dgyes 
[\[18a.4\]]par mi mdzad na/_shA ri'i bu nga mya ngan las 'das pa la rlom sems su byos shig ce'am/_mya ngan las 'das pas rlom sems su byos shig ce'am/_mya ngan las 'das pa la mngon par dga' bar byos shig ces de ci gsung bar 'gyur ram/_shA ri'i bu gang su yang rung mya ngan las 
[\[18a.5\]]'das pa dmigs par gyur na/_de dag gi rjes su nga rab tu mi 'byung ba zhig na/_ston pa gang yin pa de dag gi rjes su rab tu byung ste/_ston pa gang yin pa de dag gi ston pa'i chos ni skyob pa yin par shA ri'i bu chos 'dul ba 'di la rig par bya'o/_/de dag ni chos 'dul ba 'di 
[\[18a.6\]]la sun 'byin pa yin par rig par bya'o/_/de dag ni chos 'dul ba 'di la rtsod pa can yin par rig par bya ste/_shA ri'i bu dper na grong rdal dang /_tshong rdal dang /_grong khyer dag gi chom rkun pa chen po bzhin no/_/de ci'i phyir zhe na/_shA ri'i bu skyes bu blun po de dag ni mya ngan 
[\[18a.7\]]las 'das pa la dmigs pa na dmigs par byed na/_gang zag tu lta smos kyang ci dgos/_shA ri'i bu de dag gi ston pa yang nga ma yin la nga'i nyan thos kyang de dag ma yin zhing 'di ltar nga'i nyan thos kyi dge 'dun 'du ba'i nang du yang mi gtogs pas nga ni skyes bu blun po de dag lag brdas skrod par 
[\[18b\]]
[\[18b.1\]]mdzad do/_/shA ri'i bu gang zhig chos thams cad ni rgyu can ma yin pa/_yid la byed pa med pa/_mtshan ma med pa/_bzod pa dang ldan pa ma yin pa/_mngon par rdzogs par byang chub pa ma yin pa ste/_de dag ni mya ngan las 'das pa yang dmigs par mi byed na/_gang gi mya ngan las 
[\[18b.2\]]'das pa lta smos kyang ci dgos/_shA ri'i bu 'di ni gang mthong na de bzhin gshegs pa mthong ba yin no zhes de bzhin gshegs pas chos mthong ba gsungs pa yin no/_/shA ri'i bu yang de bzhin gshegs pa gang zhe na/_de bzhin nyid dang /_ma nor ba de bzhin nyid dang /_gzhan ma yin 
[\[18b.3\]]pa de bzhin nyid de/_shA ri'i bu 'di ni de bzhin gshegs pa zhes bya'o/_/yang chos la nem nur med cing the tsom mi za ba gang yin pa de dag ni 'phags pa'i nyan thos zhes bya'o/_/rtog pa med pa dang /_rtog pa dang bral ba dang /_spros pa med pa dang /_mtshan ma med pa la 
[\[18b.4\]]gnas pa de dag ni skyes bu dam pa yin te/_de dag ni 'phags pa'i dge 'dun zhes bya'o/_/shA ri'i bu sngon byung ba skyes bu byis pa'i rang bzhin can sngon chad lan 'ga' yang spre'u ma mthong ba zhig dgos pa 'ga' zhig gi phyir nags tshang tshing zhig tu son pa dang /_des der spre'u'i 
[\[18b.5\]]tshogs chen po mtha' gcig tu 'dus pa dag mthong ngo /_/des spre'u'i tshogs chen po de mthong ba dang /_de 'di snyam du sum cu rtsa gsum pa'i lha zhes bya ba zhig yod do/_/zhes thos pa'i sum cu rtsa gsum pa'i lha de rnams ni 'di dag yin pa lta zhig snyam nas/_de 
[\[18b.6\]]rings shing brtabs pa'i gzugs kyis myur bar rang gi grong rdal du song ste/_son pa dang /_de'i tshe grong rdal de na skye bo'i tshogs chen po 'dus par gyur to/_/des skye bo'i tshogs chen po de la 'di skad ces smras so/_/khyod kyis sum cu rtsa gsum pa'i lha rnams sngon chad 
[\[18b.7\]]mthong ngam/_de dag gis smras pa/_grogs po bdag cag gis sngon chad sum cu rtsa gsum pa'i lha rnams ma mthong ngo /_/des smras pa/_shes ldan dag bdag gis ni sum cu rtsa gsum pa'i lha rnams mthong na khyed cag kyang sum cu rtsa gsum pa'i lha rnams la blta bar 'dod 
[\[19a\]]
[\[19a.1\]]dam/_de dag gis smras pa/_grogs po bdag cag kyang sum cu rtsa gsum pa'i lha rnams la blta bar 'tshal lo/_/des grong rdal gyi skye bo'i tshogs de ded nas nags tshang tshing chen po gang na ba der song ste/_shes ldan dag sum cu rtsa gsum pa'i lha 
[\[19a.2\]]rnams la ltos shig ces spre'u'i tshogs chen po de bstan pa dang de dag gis kye skyes bu 'di dag ni sum cu rtsa gsum pa'i lha rnams ma yin no/_/kye skyes bu 'di dag ni nags na rgyu ba'i spre'u zhes bya ba yin te/_kye skyes bu khyod ni nor ba/_phyin ci log pa/_'di ltar spre'u yang mi shes/_
[\[19a.3\]]sum cu rtsa gsum pa'i lha yang mi shes so zhes smras so/_/shA ri'i bu skyes bu rmongs pa des skye bo'i tshogs de don med par bslus pa de bzhin du/_shA ri'i bu ma 'ongs pa'i dus na dge slong 'di lta bu dag 'byung bar 'gyur te/_de dag khyim pa dag gi drung du dong nas/_'di skad ces 
[\[19a.4\]]khyed cag bcom ldan 'das kyi nyan thos kyi dge 'dun la blta ba dang /_sangs rgyas kyi gsung nyan par 'dod dam zhes smras pa dang /_shA ri'i bu de la khyim pa dag mngon par dga' bar gyur nas/_'di skad ces bdag cag kyang de bzhin gshegs pa'i nyan thos kyi dge 'dun la 
[\[19a.5\]]blta ba dang /_sangs rgyas kyi gsung nyan par 'tshal lo zhes smra'o/_/shA ri'i bu de la dge slong smra ba lhur len pa gang yin pa dag 'byung bar 'gyur te/_de dag khyim pa de dag dang dge 'dun gyi kun dga' ra bar zhugs nas ston par byed do/_/rnam par rig byed la mkhas pa/_yi ge 
[\[19a.6\]]lhur byed pa/_yi ge la mkhas pa/_yi ge'i rjes su 'brang ba/_yi ge la rton pa/_yi ge la mos par 'gyur ba'i dge slong dag 'byung bar 'gyur te/_de dag ni bya ba de dang de'i rjes su 'thun pa/_de'i rjes su 'brang ba/_yi ge tsam ched cher byed pa/_yi ge lhur len pa'i dge 
[\[19a.7\]]sbyong tshogs kyi gzugs brnyan phyugs rdzi lta bu grangs ma/_smra ba la dga' ba/_smra ba la sred pa/_smra ba la dga' ba'i sbyor ba'i rjes su brtson pa/_yang dag pa ma yin pa'i mtha' la zhugs pa/_gzhan la smra ba mang ba/_gsang tshig ngan pas 'tsho ba/_'jig rten rgyang phan pa 
[\[19b\]]
[\[19b.1\]]sna tshogs la mkhas pa/_yongs su ma dag pa'i chos byed pa/_yongs su ma dag pa'i chos ston pa/_gtam la sems pa/_'jig rten pa'i lam du bying ba/_mdangs ngan pa/_mdog ngan pa/_dpe chad pa/_mi smra ba'i rang bzhin bor ba/_ting nge 'dzin ma yin pa lhur byed pa de 
[\[19b.2\]]dag ni nyin par ram/_mtshan mo'am/_nyin mtshan du rtsod pa'i gtam la mngon par dga' zhing shin tu gzabs pa'i mal sngas nang tshangs can bcug pa/_gding ba dang g.yog pa 'jam po la nyal bar byed kyi/_de dag bsam gtan la gzhol ba'i sems gcig kyang skyed par mi 
[\[19b.3\]]byed na/_'bras bu thob par byed pa lta smos kyang ci dgos te/_de ni gnas med do/_/de dag 'jig rten rgyang pa na pa yid la byed pa'i sbyor bas nyal zhing de lta bu'i sems kyis gnyid log par 'gyur ro/_/de dag nam gyi cha stod dang /_gung thun dang /_nam gyi cha smad kyi thun la yang 
[\[19b.4\]]rjes su 'thun pa'i bzod pa skyed par byed pa ma yin no/_/de dag de na dman pa ma dag pa'i gtam la mngon par brtson zhing chos gos dang /_bsod snyoms dang /_gnas mal dang /_nad kyi rkyen sman dang /_yo byad kyi rnyed pa dang ldan par 'gyur ro/_/de ci'i phyir zhe na/_'di ltar 
[\[19b.5\]]skyes bu dam pa ma yin pa rnams bsdu ba'i phyir bdud sdig can mngon par brtson par byed de/_de dag bdud sdig can la spro bar 'gyur zhing mngon par brtson par byed do/_/de dag phal ba'i gtam de la mngon par brtson/_mngon par dga' ba ste/_don dam pa la brtson par mi byed 
[\[19b.6\]]do/_/de dag rigs pa ma yin pa dang /_'thun pas 'di lta bu'i nges pa'i gtam 'dzin par mi 'gyur gyi/_skrag par 'gyur/_dngang bar 'gyur/_kun du dngang bar 'gyur/_gtam gyi snying po 'dor zhing lcags kyi tsha tsha lta bu dag 'dzin par 'gyur ro/_/de dag gi bkur 
[\[19b.7\]]sti de skyes bu dam pa ma yin pa byis pa gzhan dag gis kyang mthong nas dga' bar 'gyur ro/_/de dag 'di snyam du bdag cag kyang re zhig 'di lta bu'i gtam btsal zhing mthar phyin par bya'o/_/snyam nas de dag bla na med pa'i chos 'dul ba 'di spong bar 'gyur ro/_/shA ri'i 
[\[20a\]]
[\[20a.1\]]bu de la de lta bu'i dge slong 'byung bar 'gyur ba gang yin pa de dag ni lam ma rnyed pa/_de dag ni lam gol ba bzung ba/_dge sbyong gi dri ma can/_dge sbyong gdol pa yin no/_/de dag gi khyim pa gang yin pa dag shes nas drung du 'dong bar sems so/_/skyes bu dam pa ma 
[\[20a.2\]]yin pa de dag gi drung du dong nas ji srid 'tsho ba'i lam gyi don du sangs rgyas kyi bsngags pa brjod par 'gyur ro/_/chos kyi bsngags pa brjod par 'gyur ro/_/dge 'dun gyi bsngags pa brjod par 'gyur ro/_/de dag ni 'tsho ba don du gnyer ba/_zang zing gis bkol ba/_zas dang bgo ba 
[\[20a.3\]]lhur len pa yin pas/_gang dag de dag la rtag par sbyin par byed do/_/de dag de bas kyang lhag par de bzhin gshegs pas tshangs par spyod pa gsungs pa ni 'di yin te/_'di lta bu'i sbyin pa chen po byin pas ni mtho ris len par 'gyur ro zhes bsngags pa brjod par 'gyur ro/_/de dag ni 
[\[20a.4\]]don shes pa ma yin/_chos shes pa ma yin/_sbyin pa lhur len pa/_gang zag tu 'dzin pa yin te/_'di ltar don dam pa'i gtam gyi snying po 'dzin par mi 'gyur ro/_/shA ri'i bu de la kha cig dad pa rnyed nas khyim nas khyim med par rab tu 'byung bar 'gyur ro/_/de dag de la rab tu byung 
[\[20a.5\]]nas kyang skyes bu dam pa ma yin pa de lta bu dag dang /_rigs pa ma yin pa'i sbyor bas lhan cig tu gnas par 'gyur ro/_/de dag ni dmigs pa can bdag tu smra ba/_sems can du smra ba/_srog tu smra ba/_gang zag tu smra ba yin te/_de dag ni dngos po yod pa ma yin pa la yod par brtags 
[\[20a.6\]]nas 'jig par 'dogs par 'gyur/_chad par smra ba dang /_ma byas par smra bar 'gyur te/_shA ri'i bu de'i tshe gsung rab rgya chen po 'di la mu stegs can mang du 'byung bar 'gyur ro/_/de dag skye bo'i tshogs chen po 'byed par 'gyur ro/_/shA ri'i bu de ltar de bzhin gshegs pa'i bstan pa don 
[\[20a.7\]]dam pa dmigs su med pa bla na med pa'i chos dkon mchog 'di yang nub par 'gyur ro/_/shA ri'i bu skyes bu dam pa ma yin pa de lta bu de dag gis nga'i bla na med pa yang dag par rdzogs pa'i byang chub spong bar 'gyur ro/_/shA ri'i bu ngas de dag ni rab tu 'byung ba'i phyir ram/_bsnyen par rdzogs pa'i phyir ram/_
[\[20b\]]
[\[20b.1\]]dad pas byin pa tha na chu phor bu gang tsam la yang yongs su longs spyad pa'i phyir skabs ma phye'o/_/de ci'i phyir zhe na/_shA ri'i bu gang su yang rung 'di ltar dmigs par lta ba dang /_bdag tu lta ba dang /_sems can du lta ba dang /_srog tu lta ba dang /_gang zag tu lta ba ste/_lta ba 'di dag 
[\[20b.2\]]so sor ma spangs pa'i phyir ro/_/shA ri'i bu de dag gis ni chos 'dul ba 'di la 'bras bu thob par mi nus so/_/de ci'i phyir zhe na/_shA ri'i bu nga ni lta ba de lta bu dang ldan pa rnams ni gzhan mu stegs can yin no zhes gsung ngo /_/shA ri'i bu de bzhin gshegs pas don 'di ma 'ongs pa na 
[\[20b.3\]]'byung bar yang dag par gzigs nas bla na med pa yang dag par rdzogs pa'i byang chub 'di nyid kyang sbed par mdzad kyi chos la ser sna bya ba'i phyir ni ma yin no/_/shA ri'i bu de la gang zhig yang dag pa don dam pa de bzhin gshegs pas dgongs te gsungs pa ma shes pa rnams ni gang zag tu smra 
[\[20b.4\]]bar 'gyur zhing gang zag tu khas len par 'gyur ro/_/gal te yang dmigs su med pa bla na med pa'i chos dkon mchog 'di thos nas dad par gyur na rang gi gnas su khrid nas slar yang rab tu dbyung bar bya'o/_/slar yang bsnyen par rdzogs par bya'o/_/de ci'i phyir zhe na/_shA ri'i bu 
[\[20b.5\]]gang dag 'di lta ste/_dmigs par lta ba dang /_bdag tu lta ba dang /_sems can du lta ba dang /_srog tu lta ba dang /_gang zag tu lta ba ste/_'di ltar lta ba de dag so sor ma spangs pa'i phyir gzhan mu stegs can yin no zhes gsungs pa'i phyir ro/_/de ci'i phyir zhe na/_shA ri'i 
[\[20b.6\]]bu de bzhin gshegs pas 'jig rten gyi tha snyad la brten nas gang zag gsung bar mdzad kyi don dam par ni ma yin no/_/shA ri'i bu de la gal te gang dag 'di skad ces bdag cag kyang 'jig rten gyi tha snyad kyis gang zag ces tha snyad du byed kyi don dam par ni ma yin no/_/zhes smra na/_
[\[20b.7\]]de dag gi bzod pa 'di ni 'di lta ste/_'byung ba med pa/_'gag pa med pa/_skye ba med pa/_mtshan nyid med pa/_so sor rig pa med pa/_smad du med pa yin te/_ngas gsungs pa dang mi 'thun pa med pas de dag ni nga'i nyan thos yin no/_/shA ri'i bu gang zhig 'di skad ces 
[\[21a\]]
[\[21a.1\]]de bzhin gshegs pas gang zag med pa la gang zag ces gsungs pa ni ci nas kyang 'jig rten gyi tha snyad kyi don du yin no zhe na/_re zhig de bzhin gshegs pa 'jig rten gyi tha snyad kyi don du [{]brdzun [,]rdzun [}]mi gsung zhing /_de bzhin gshegs pas mdo sde mang po de dag las gang zag gi sgra 
[\[21a.2\]]gsungs pa yang /_re zhig de bzhin gshegs pa'i yang dag pa la yang dag pa ma yin par mi 'gyur ro zhes smra na/_shA ri'i bu de la yang tshig 'di skad ces/_de bzhin gshegs pas chos thams cad ni bdag po med pa dngos po med par gsungs te/_de bzhin gshegs pas 'jig rten gyi tha 
[\[21a.3\]]snyad kyis brjod pa mdzad kyi/_ji ltar 'phags pa rnams kyi tha snyad don dam par ni ma yin no/_/de bzhin gshegs pa dang 'dra ba 'ga' yang med na/_de bas lhag pa'i lha'am/_klu'am/_gnod sbyin lta ga la yod/_gang zhig de bzhin gshegs pa bas lhag par mkhas pa'am/_
[\[21a.4\]]lhag par byang ba'am/_lhag par yid gzhungs pa'am/_lhag par shes rab dang ldan par gyur pa de ni gnas yod pa ma yin no/_/shA ri'i bu sangs rgyas kyi gsung bsam gyis mi khyab pa gang yin pa ni sems can thams cad kyis mi shes na/_shA ri'i bu ci 'dir de bzhin gshegs 
[\[21a.5\]]pa bdag dang 'jig rten lhan cig tu mtshungs par bya ba yin nam/_glang po chen pos ci'i phyir gang zag gsungs zhen/_shA ri'i bu 'jig rten ni nga dang lhan cig rtsod par byed kyi/_nga ni 'jig rten dang lhan cig rtsod par mi mdzad de/_shA ri'i bu nga ni gang zag tu lta ba'i sems 
[\[21a.6\]]can skrod par mdzad do/_/shA ri'i bu de bzhin gshegs pas gang du gang zag med pa dang /_dngos po med pa de las dgongs te gsungs pa sems can mang pos ma shes nas chos 'dul ba 'di la mi 'jug cing ngan song du 'dong bar 'gyur ro/_/de ci'i phyir zhe na/_shA ri'i 
[\[21a.7\]]bu ngas gzhan mu stegs can gyi tshig gsungs kyang de bzhin gshegs pa ni gzhan mu stegs can ma yin no/_/shA ri'i bu nga ni chad par smra ba dam 'cha' yang de bzhin gshegs pa ni lam gol ba la gzhol ba ma yin no/_/shA ri'i bu nga ni thams cad rgyu med par dam 'cha' yang de bzhin 
[\[21b\]]
[\[21b.1\]]gshegs pa ni rgyu med par gsung ba ma yin no/_/shA ri'i bu nga ni byed pa med pa'i tshig dam 'cha' yang de bzhin gshegs pa ni byed pa med pa gsung ba ma yin no/_/shA ri'i bu nga ni log par lta ba dam 'cha' yang de bzhin gshegs pa ni log par lta ba ma yin no/_/shA ri'i bu log 
[\[21b.2\]]par lta ba la log par lta ba yin par rab tu shes pa de ni de'i yang dag par lta ba yin no/_/shA ri'i bu log par lta ba ni nam yang yang dag pa'i lta bar mi 'gyur te/_lta bas lta ba ni nam yang shes pa'am mthong ba ma yin no/_/shA ri'i bu 'jig rten thams cad kyis yid ches par 
[\[21b.3\]]dka' ba'i gnas ni 'di yin te/_'di lta ste/_de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub yin no/_/shA ri'i bu nga ni yid mi ches par bya ba ma yin no/_/shA ri'i bu nga ni mthu dang ldan pas lha dang bcas pa'i 'jig rten gyis yid mi 
[\[21b.4\]]ches par bya ba ma yin te/_shA ri'i bu de bzhin gshegs pas pha rol tu 'gro ba'i chos bstan pa de la yang chos bstan pa 'ga' yang med do/_/shA ri'i bu de bzhin gshegs pas mi zad pa'i chos bstan pa de la yang 'jug pa 'ga' yang med do/_/shA ri'i bu de bzhin gshegs 
[\[21b.5\]]pas nye bar zhi ba'i chos bstan pa de la yang nye bar zhi ba 'ga' yang med do/_/shA ri'i bu de bzhin gshegs pas yongs su mya ngan las 'da' bar bya ba'i phyir chos bstan pa de la yang yongs su mya ngan las 'da' ba 'ga' yang med do/_/shA ri'i bu de bzhin gshegs pas grol bar 
[\[21b.6\]]bya ba'i phyir chos bstan pa de la yang grol ba med cing rnam par grol ba 'ga' yang med do/_/shA ri'i bu de bzhin gshegs pas nges par 'byung bar bya ba'i phyir chos bstan pa de la yang len pa med cing dul ba 'ga' yang med do/_/shA ri'i bu de bzhin gshegs pas mkhas pas 
[\[21b.7\]]shes pa dang rig par bya ba'i phyir chos bstan pa de la yang rig pa 'ga' yang med do/_/shA ri'i bu de bzhin gshegs pas sems rnam par byang bar bya ba'i phyir chos bstan pa de la yang kun nas nyon mongs pa 'ga' yang med do/_/shA ri'i bu de bzhin gshegs pas lha rnams 
[\[22a\]]
[\[22a.1\]]kyi phyir chos bstan pa de la yang lha 'ga' yang med do/_/shA ri'i bu de bzhin gshegs pas mi rnams kyi phyir chos bstan pa de la yang mi 'ga' yang med do/_/shA ri'i bu de bzhin gshegs pas sems can gyi phyir chos bstan pa de la yang sems can 'ga' 
[\[22a.2\]]yang med do/_/shA ri'i bu de bzhin gshegs pas rig pa dang rnam par grol bar bya ba'i phyir chos bstan pa de la yang rig pa dang rnam par grol ba 'ga' yang med do/_/shA ri'i bu de bzhin gshegs pas sangs rgyas rjes su dran pa'i chos bstan pa la yang sangs rgyas bcom ldan 
[\[22a.3\]]'das rnams kyis kyang rjes su dran par mi spyod do/_/shA ri'i bu de bzhin gshegs pas stong pa nyid kyis gnas pa gsungs pa la yang stong pa nyid kyi phyir yang gnas par mi nus shing stong pa nyid yid la bya bar yang mi nus so/_/shA ri'i bu de bzhin gshegs pas mdo sde de dang de dag 
[\[22a.4\]]bstan pa de la yang ston pa po'am/_'chad pa po 'ga' yang med na/_skyes bu blun po gang yin pa de ni dmigs nas gzhan la chos ston par 'gyur/_nga la yang ston pa yin no zhes smra bar 'gyur/_dge 'dun gyi ming gis kyang bgrang zhing kun tu 'brel bar byed par 'gyur te chos 
[\[22a.5\]]gang dag dang ldan na de bzhin gshegs pa'i nyan thos kyi dge 'dun du 'gyur ba'i chos de dag dang ldan par mi 'gyur ro/_/shA ri'i bu dper na spre'u dag dang sum cu rtsa gsum pa'i lha rnams ni 'dra ba ma yin no/_/de bzhin du skyes bu blun po de dag dang nga'i nyan thos kyi dge 'dun yang 'dra ba ma 
[\[22a.6\]]yin no/_/shA ri'i bu byis pa'i rang bzhin gyis lha thos pa tsam gyis spre'u ston par byed pa de bzhin du skyes bu blun po de dag kyang tshig tsam lhur byed pa dge sbyong gi 'du shes can du 'gyur ro/_/shA ri'i bu de la 'dri ba po'i rang bzhin du 'gyur ba gang yin pa de dag ni dge slong rnams la 'di lta bus 
[\[22a.7\]]mgu bar byed par 'gyur te/_gang dag ming dang gzugs kyi brjod pa med pa dang /_tha snyad med pa dang /_dmigs pa med pa dang /_'byung ba med pa dang /_'jig pa med pa dang /_'gal ba med pa dang /_rnam par mi rtog par bya ba'i phyir mtshan nyid med par sa sor khong du chud par 
[\[22b\]]
[\[22b.1\]]byed do/_/gang dag gis mtshan nyid med pa dang /_'byung ba med pa de lta bu de dag thos nas mi skrag mi dngang /_dngang bar mi 'gyur na/_shA ri'i bu de dag ni ngas sngon gyi rgyal ba la lhag par bya ba byas pa yin no zhes gsung ngo /_/de dag ni chos 'dul ba 'di la kun shes pa yin no/_/
[\[22b.2\]]de dag ni 'phags pa'i dge 'dun zhes bya'o/_/'phags pa'i dge 'dun gyi le'u ste bzhi pa'o//_//sangs rgyas kyi sde snod tshul khrims 'chal pa tshar gcod pa/_bam po gsum pa/_shA ri'i bu yang tshul khrims 'chal pa'i dge slong rnams kyi gdung ba ni 
[\[22b.3\]]bcu po 'di dag yin te/_tshul khrims 'chal pa'i dge slong mya ngan gyi zug rngu bcu dang ldan pa rnams ni sangs rgyas kyi gsung gi ro mi myang ngo /_/chos zab mo bshad pa rnams la mi 'jug cing mos par mi 'gyur ro/_/dmigs su med pa'i stong pa nyid dang /_mtshan ma med pa dang /_smon 
[\[22b.4\]]pa med pa'i chos thos na skrag par 'gyur/_dngang bar 'gyur kun du dngang bar 'gyur ro/_/de bzhin gshegs pas dgongs te gsungs pa'i don mi shes so/_/chos smra ba'i dge slong la yang sdang bar byed do/_/chos smra ba'i dge slong la yang lta mi 'dod par 'gyur ro/_/bcu gang zhe na/_
[\[22b.5\]]shA ri'i bu 'di la tshul khrims 'chal pa'i dge slong ni dge 'dun 'thun pa la mi dga' zhing yid mi bde ba skyed par 'gyur ro/_/de ci'i phyir zhe na/_dge slong gi dge 'dun 'thun pa'i gso sbyong gi las kyi mthas bdag nyams par mi 'gyur grang snyam ste/_de rang gi skyon la bltas 
[\[22b.6\]]nas rtag tu yid gnyis kyi sdug bsngal gyis gnas shing tshul khrims dang ldan pa'i dge slong rnams la yang gnod par sems par 'gyur ro/_/shA ri'i bu 'di ni tshul khrims 'chal pa'i dge slong rnams kyi 'chal pa'i tshul khrims kyi skyon dang po yin te/_ngan song yongs su 
[\[22b.7\]]rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong ni skye bo mang pos smad pa'i 'os su 'gyur ro/_/glang rwa rnon bzhin du bskrad pa'i 'os yin te/_de rang gi skyon la kun tu bltas nas sdug bsngal gyis gnas par 'gyur ro/_/
[\[23a\]]
[\[23a.1\]]shA ri'i bu 'di ni tshul khrims 'chal pa'i dge slong gi 'chal pa'i tshul khrims kyi skyon gnyis pa yin te/_ngan song yongs su rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong gis dge slong gi 'khor mthong 
[\[23a.2\]]na thag mi ring bar 'dug nas g.yas g.yon du lta bar byed de de na bdag dang mtshungs par ma mthong nas yi chad pa nyid kyi slar ldog par 'gyur/_dge slong gi 'khor gyi nang du nye bar 'gro bar mi spro zhing nye bar song na yang zhum zhum por byas nas 'dug par 'gyur ro/_/shA ri'i bu 'di 
[\[23a.3\]]ni tshul khrims 'chal pa'i dge slong gi 'chal pa'i tshul khrims kyi skyon gsum pa yin te/_ngan song yongs su rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong ni gtum pa/_snying rje med pa/_gso dpyad med pa/_
[\[23a.4\]]mu stegs kyi tshul khrims la rab tu gnas pa yin no/_/de tshul khrims ral zhing tshul khrims mtshungs pa dang ldan pa'i dge slong rnams las legs par bgo bsha' ma byas pa yin te/_de tshul khrims nyams pas ngo tsha med pa yin no/_/shA ri'i bu 'di ni tshul khrims 'chal pa'i 
[\[23a.5\]]dge slong gi 'chal pa'i tshul khrims kyi skyon bzhi pa yin te/_ngan song yongs su rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong ni gzhan gyis bsags pa'i longs spyod kyis lus gso bar byed do/_/shA ri'i bu nga ni de lta 
[\[23a.6\]]bu'i dge slong la khur khyer ba yin no/_/zhes gsung ngo /_/de ci'i phyir zhe na/_shA ri'i bu ngas rigs pa can dang /_grol ba can rnams la ni dad pas byin pa rjes su gnang ngo /_/shA ri'i bu yang tshul khrims 'chal pa'i dge slong ni rigs pa med pa nyid kyis grol ba ma yin 
[\[23a.7\]]no/_/shA ri'i bu de lta bas na tshul khrims 'chal pa'i dge slong gis bskal pa bye ba phrag brgya stong du yan lag dang /_nying lag gi sha gtubs kyang slar sor chud par 'gyur ba'i gnas de ni yod pa ma yin no/_/dud 'gro'i skye gnas su gtogs pa glang dang /_bong bu'i 
[\[23b\]]
[\[23b.1\]]khur len par 'gyur bas de slar sor chud par 'gyur ba'i gnas de ni yod pa ma yin no/_/de ci'i phyir zhe na/_shA ri'i bu 'di ltar tshul khrims 'chal pa'i dge slong rnams kyis dad pas byin pa la bye ba brgya stong du gshegs pa'i cha shas kyang yongs su sbyang bar mi nus na/_chos 
[\[23b.2\]]gos sam/_bsod snyoms lta smos kyang ci dgos te/_de ni gnas yod pa ma yin no/_/shA ri'i bu ngas drang srong gi rgyal mtshan gyis g.yogs pa tshul khrims 'chal pa'i dge slong ni gtsug lag khang gi gzhi la gom pa gcig kyang 'dor bar rjes su ma gnang na chu'i snod lta ci 
[\[23b.3\]]smos/_khri'am khri'u lta ci smos/_de ci'i phyir zhe na/_shA ri'i bu skyes bu dam pa ma yin pa de dag ni lha dang bcas pa'i 'jig rten gyi chom rkun pa yin pa'i phyir ro/_/shA ri'i bu skyes bu dam pa ma yin pa de dag ni lha dang bcas pa'i 'jig rten gyis bskrad par bya ba'i 'os yin 
[\[23b.4\]]no/_/shA ri'i bu skyes bu dam pa ma yin pa de dag ni lha dang bcas pa'i 'jig rten gyi dgra bo yin te/_de dag ni sdig pa'i grogs po zhes bya'o/_/shA ri'i bu ngas lha dang bcas pa'i 'jig rten la chos bstan pa'i phyir skabs dbye bar bya'o/_/shA ri'i bu nga ni tshul khrims 
[\[23b.5\]]'chal pa'i dge slong tshul khrims nyams pa/_spyod pa nyams pa/_'tsho ba nyams pa/_lta ba nyams pa rnams ni lag brdas skrod par mdzad do/_/de dag ni ngas blta ba'i phyir yang skabs ma phye na/_bstan pa 'di la mtshan gcig gam/_nyin gcig gam/_skad cig 
[\[23b.6\]]tsam nye bar 'gro ba'i phyir lta ci smos/_shA ri'i bu dper na sbrul gyi ro'am/_khyi ro'am/_mi ro mi gtsang ba/_rul ba/_dri mi zhim pa dag ni lha'i 'khor dang 'thun pa ma yin zhing 'dod pa'i rtsed mo rnams dang yang 'thun pa ma yin te/_gal te de dag mthong na rgyang ring po kho na 
[\[23b.7\]]nas yongs su spong bar byed do/_/shA ri'i bu de bzhin du mkhas pa rnams kyis tshul khrims 'chal pa'i dge slong yang sbrul gyi ro dang 'dra bar rig par bya ste/_'di ltar de ni rgyang ring por yongs su spang bar bya'o/_/de dag dang bkra shis kyi las sam/_gas sbyong ngam/_dgag 
[\[24a\]]
[\[24a.1\]]dbye yang lhan cig tu mi bya'o/_/de ci'i phyir zhe na/_'di ltar skyes bu blun po de dag ni yun ring por gnod pa dang /_phan pa ma yin pa dang /_bde ba ma yin pa dang /_sdug bsngal ba dang /_nyams pa dang /_gzhan gyis zil gyis mnan pa dang /_log 
[\[24a.2\]]par lhung ba kun tu rdzogs par 'gyur ba yin pa'i phyir ro/_/tshul khrims dang ldan pa'i dge slong gang yin pa dag la gus par mi byed/_dge sbyong ma yin par dge sbyong du khas 'che/_tshangs par spyod pa ma yin par tshangs par spyod par khas 'che zhing bya ba dang las dang /_gso sbyong ba 
[\[24a.3\]]dang /_dgag dbye rnams 'dral bar byed do/_/shA ri'i bu nga'i bstan pa 'di la tshul khrims dang ldan par bkur ba'i dge slong gang yin pa de dag gis tshul khrims 'chal pa'i dge slong rnams mthong na rgyang ring po kho nar yongs su spong bar 'gyur ro/_/de ci'i phyir zhe na/_shA ri'i bu 
[\[24a.4\]]'di ltar tshul khrims 'chal pa'i dge slong rnams kyi lhung bzed dam chos gos gang yin pa de dag dang /_tshul khrims dang ldan pa'i dge slong rnams kyir 'dres na dug dang 'dres pa lta bur rig par bya'o/_/shA ri'i bu nga ni sbrul gyi ros gang ba'am/_khyi ros gang ba'am/_mi 
[\[24a.5\]]ros gang ba'i sa la spyod lam bzhi po rnams las spyod lam gang yang rung bas gnas par ni spro yi/_shA ri'i bu nga ni tshul khrims 'chal pa'i dge slong spyod pa nyams pa/_'tsho ba nyams pa/_lta ba nyams pa rnams dang /_mtshan gcig gam/_nyin gcig gam/_skad cig 
[\[24a.6\]]gam/_tha na se gol gtogs pa tsam yang lhan cig tu gnas par yang mi spro'o/_/de ci'i phyir zhe na/_shA ri'i bu 'di ltar de lta bu'i dge slong rnams ni dge sbyong tha shal zhes bya'o/_/dge sbyong bkren pa zhes bya'o/_/dge sbyong phal pa zhes bya'o/_/dge sbyong spun pa zhes 
[\[24a.7\]]bya'o/_/dge sbyong rul pa zhes bya'o/_/dge sbyong dri ma can zhes bya'o/_/dge sbyong gi snyigs ma zhes bya'o/_/dge sbyong gi dri ma zhes bya'o/_/dge sbyong gdol pa zhes bya'o/_/dge sbyong nyams pa zhes bya'o/_/dge sbyong sdig can zhes bya'o/_/dge sbyong sred zhes bya'o/_/
[\[24b\]]
[\[24b.1\]]'phags pa'i lam las phyi rol pa zhes bya'o/_/dge sbyong chu skyar zhes bya'o/_/dge sbyong sun 'byin pa zhes bya ste/_de dag nga'i bstan pa 'di la rab tu byung nas bsod nams ma yin pa'i phung po mang du 'thob par 'gyur ro/_/shA ri'i bu de dag ni de bzhin gshegs pa'i 
[\[24b.2\]]bstan pa la thab khrol ba yin no/_/shA ri'i bu de dag ni de bzhin gshegs pa'i bstan pa la chom rkun chos sun 'byin pa yin no/_/shA ri'i bu skyes bu dam pa ma yin pa de dag ni tshul 'chos pa/_'tsho ba lhur len pa/_'jig rten gyi zang zing gis bkol ba/_zas dang bgo ba 
[\[24b.3\]]lhur len pa yin no/_/shA ri'i bu dper na ma ning ni bud med kyang ma yin/_skyes pa yang ma yin no zhes brjod par bya'o/_/shA ri'i bu de bzhin du tshul khrims 'chal pa'i dge slong yang khyim pa yang ma yin dge sbyong yang ma yin no zhes brjod par bya ste/_de'i tha snyad kyi bden pa'i tshig gi don 
[\[24b.4\]]gyi [{]bla dgas [,]bla dwags [}]ni sems can dmyal ba zhes bya ba kho na yin no/_/shA ri'i bu dper na bya ma byi ni 'dab chags kyi brel ba byung na ni phug tu zhugs nas byi ba'i 'du shes 'byin no/_/byi ba'i brel ba byung na ni 'dab chags rnams kyi grangs kyi kha skong bar byed do/_/de la ni bya ba dang bskyod pa'i 
[\[24b.5\]]mthu yod pa ma yin/_skad dang gdangs chen po 'byin pa ma yin/_kha dog bzang po dang ngan pa'i gnas rnams bstan du med de/_'di ltar mun khung nyid la sten pa dang /_de bdag nyid kyi rang bzhin yang dri mi zhim pa yin no/_/shA ri'i bu de bzhin du tshul khrims 'chal pa'i 
[\[24b.6\]]dge slong yang bya ba dang bskyod pa la mthu med par 'gyur te/_rgyal po'i las la ni dge sbyong dang thun mong bzang po'i las la ni khyim pa dang thun mong du byed de/_de lta bas na de ni khyim pa yang ma yin dge sbyong yang ma yin par brjod par bya'o/_/ro'am mgal me'i 'khor lo bzhin du 
[\[24b.7\]]bya ba dang g.yo ba yongs su nyams par de nyid kyis tshul khrims kyi dri yod pa ma yin/_ting nge 'dzin gyi dri yod pa ma yin/_shes rab kyi dri yod pa ma yin/_rnam par grol ba'i dri yod pa ma yin/_rnam par grol ba'i ye shes mthong ba'i dri yod pa ma yin gyi/_gzhan du na de la 
[\[25a\]]
[\[25a.1\]]tshul khrims 'chal pa'i dri kho na yod do/_/dge sbyong dang 'dra ba'i skad dang gtam 'di lta ste/_tshul khrims kyi gtam 'am/_ting nge 'dzin gyi gtam 'am/_shes rab kyi gtam 'am/_rnam par grol ba'i gtam 'am/_rnam par grol ba'i ye shes 
[\[25a.2\]]mthong ba'i gtam 'am/_'bras bu thob pa'i gtam mngon par mi brjod kyi/_gzhan du na tshul khrims 'chal pa'i dge slong ni 'du 'dzi la dga' zhing mngon par mgu bar byed pa kho na yin no/_/de ni rigs pa ma yin pa la sbyor ba de 'dra ba dag dang lhan cig ma dag pa'i gtam mang 
[\[25a.3\]]po 'di lta ste/_chos gos bgos pa'i gtam dang /_bdag gis kha zas rnyed nas zos pa'i gtam dang /_sbyin pa byin na byin len bya ba'i gtam dang /_pho nya dang spring yig skyel ba'i gtam dang /_lo ma dang /_me tog dang /_'bras bu sbyin pa'i gtam dang /_bzhad 
[\[25a.4\]]gad dang rtsed mo dang kun tu 'brel ba dang /_gdul dka' ba dang /_dgang dka' ba dang /_gso dka' ba smra ste/_gtam 'di 'dra ba ma dag pa dag gis nyin mtshan lhag par 'da' bar byed do/_/de ltar de dag yongs su ma dag pa'i lus kyi las kyi mtha' dang /_yongs su ma 
[\[25a.5\]]dag pa'i ngag gi las kyi mtha' dang /_yongs su ma dag pa'i yid kyi las kyi mtha' dang /_yongs su ma dag pa'i 'tsho ba bas lus zhig nas shi ba'i 'og tu ngan song ngan 'gro log par ltung ba sems can dmyal ba rnams su ltung bar 'gyur ro/_/shA ri'i bu dper na bya ma byi ni 
[\[25a.6\]]mun khrod na sten pa yin no zhes gsung ngo /_/skyes bu blun po de dag kyang de bzhin gshegs pas gsungs pa'i mdo sde yang dag pa ji lta ba bzhin skul bar byed pa 'di lta bu thos nas sdug bsngal bar 'gyur ro/_/de ci'i phyir zhe na/_shA ri'i bu 'di ltar 'jig rten ni bden pa la 
[\[25a.7\]]khro ba yin pas de dag chos smra ba la sems ma dad par 'gyur ro/_/de dag lhag par yang ngan song gi gnas kun tu 'phel ba dang /_yongs su rdzogs par byed par 'gyur ro/_/shA ri'i bu 'di ni tshul khrims 'chal pa'i dge slong gi 'chal pa'i tshul khrims kyi skyon lnga pa yin te/_ngan 
[\[25b\]]
[\[25b.1\]]song yongs su rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong ni spyi brtol can yin/_mu cor smra ba yin/_thugs thub can yin/_phal pa'i dbang po can yin no/_/lus kyi las mi gtsang ba rnams dang ldan pa yin no/_/ngag gi las mi 
[\[25b.2\]]gtsang ba rnams dang /_yid kyi las mi gtsang ba rnams dang ldan pa yin no/_/spyod lam mi gtsang ba rnams dang ldan pa yin no/_/chos gos mi gtsang ba'i dgon pa dang ldan pa yin no/_/[{]brdzun [,]rdzun [}]du smra ba yin/_ngag ma bsdams pa yin/_sems kun nas nyon mongs pa can yin no/_/
[\[25b.3\]]shA ri'i bu dper na sa las byas pa'i snod sar pa zhig yod la/_der skyes pa 'ga' zhig gis ngan skyugs blugs nas de pho ste/_tsan dan dmar pos slar bkang nas tsan dan dmar po de yang pho na/_shA ri'i bu 'di ji snyams du sems/_sa las byas pa'i snod sar pa de la 'di ltar 
[\[25b.4\]]tsan dan gyi dri'am/_'on te ngan skyugs kyi dri dri'i rang bzhin gang zhig gi mthu yod par 'gyur/_bcom ldan 'das dog sa'i snod de ngan skyugs kyi dri gang lags pa kho nas thog mar bsgos pas dri de'i rang bzhin kho nar 'gyur lags te/_'di lta ste ngan skyugs kyi dri lags so/_/
[\[25b.5\]]tsan dan gyi dri ni ma lags te/_des ni tsan dan dmar po'i bgyi ba dang bsgrub pa rngo mi thogs lags so/_/shA ri'i bu de bzhin du 'di na sems can kha cig dbang po yongs su rdzogs shing yongs su dag ste/_dge ba'i chos rnams dang ldan zhing /_de dad pas khyim nas khyim med par 
[\[25b.6\]]rab tu 'byung ste/_de dag khyim nas khyim med par rab tu byung nas sdig pa'i grogs po'i lag tu 'dong ba dang /_dbang du 'dong ba dang /_nye bar 'dong bar 'gyur ro/_/shA ri'i bu sdig pa'i grogs po zhes bya ba de dag gang zhe na/_shA ri'i bu sdig pa'i grogs po ni 'di lta 
[\[25b.7\]]ste/_rgod pa dang /_pho theg che ba dang /_mi brtan pa dang /_mu cor smra ba dang /_thugs thub can dang /_tshig zlos bu can dang /_le lo can dang /_brtson 'grus zhan pa dang /_brjed ngas pa dang /_sems mnyam par ma bzhag pa dang /_sems 'khrug pa dang /_mdzes 
[\[26a\]]
[\[26a.1\]]pa ma yin pa dang /_shes bzhin ma yin pa dang /_shes rab 'chal pa dang /_lug ltar lkugs pa dang /_phal pa'i dbang po can gyi dge slong rnams yin no/_/de dag dge slong de lta bu dag la nye bar sten cing bkur sti dang bsnyen bkur byed pa na/_rgyun du 
[\[26a.2\]]zhugs pa'i 'bras bu las yongs su nyams par 'gyur ro/_/lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid las yongs su nyams par 'gyur ro/_/tha na mtho ris su skye ba las kyang yongs su nyams par 'gyur ro/_/chos kyis 
[\[26a.3\]]phongs par 'gyur ba'i las yongs su mngon par 'du byed par 'gyur ro/_/chos kyis phongs par 'gyur ba dang ldan pa dag dang lhan cig gnas pa dang /_kun tu gzhol bar 'gyur ro/_/yongs su ma dag pa'i lus kyi las dang ldan par 'gyur ro/_/yongs su ma dag pa'i ngag gi las dang /_
[\[26a.4\]]yid kyi las dang ldan par 'gyur ro/_/dge slong 'tsho ba yongs su ma dag pa de lta bu dag la bsten cing bkur sti dang bsnyen bkur byas nas lus zhig nas shi ba'i 'og tu ngan 'gror 'gro bar 'gyur ro/_/shA ri'i bu ngan 'gro zhes bya ba gang zhe na/_shA ri'i bu ngan 'gro zhes bya ba ni 'di lta ste/_sems 
[\[26a.5\]]can dmyal ba dang /_dud 'gro'i skye gnas dang /[ {]yi dgas [,]yi dwags [}]kyi yul dang /_lha ma yin gyi ris so/_/shA ri'i bu srog chags kyi rigs rnyed dgu za zhes bya ba zhig yod pa dang /_shA ri'i bu srog chags kyi rigs mchus rko zhes bya ba zhig yod pa dang /_shA ri'i bu srog chags kyi rigs khab 
[\[26a.6\]]kyi kha zhes bya ba zhig yod pa dang /_shA ri'i bu srog chags kyi rigs sa brtsog ces bya ba zhig yod de/_der sdig pa'i grogs po skyes bu blun po de dag skye bar 'gyur ro/_/shA ri'i bu sdig pa'i grogs po de dag gi lag tu song ba dang /_dbang du song ba dang /_nye bar song ba gang yin pa de dag 
[\[26a.7\]]kyang lus zhig nas shi ba'i 'og tu ngan 'gror 'gro bar 'gyur ro/_/shA ri'i bu ngan 'gro zhes bya ba gang zhe na/_shA ri'i bu ngan 'gro zhes bya ba ni 'di lta ste/_sems can dmyal ba dang /_dud 'gro'i skye gnas dang /[ {]yi dgas [,]yi dwags [}]kyi yul dang /_lha ma yin gyi ris so/_/gal te sems can 
[\[26b\]]
[\[26b.1\]]dmyal ba nas shi 'phos te mi rnams su slar skye bar 'gyur te/_de dag mi rnams su slar skyes na ma dang yang 'bral bar 'gyur zhing /_pha dang yang 'bral ba dang /_spun dang yang 'bral ba dang /_sring mo dang yang 'bral ba dang /_bu dang yang 'bral ba dang /_bu mo dang yang 'bral ba dang /_
[\[26b.2\]]bran g.yog dang yang 'bral ba dang /_grogs po dang yang 'bral ba dang /_nye du dang yang 'bral ba dang /_nad kyis kyang nyam thag pa dang /_longs spyod dang yang 'bral ba dang /_yul dang yang 'bral ba dang /_yul phyogs dang yang 'bral bar 'gyur ro/_/mi khom pa brgyad 
[\[26b.3\]]dang yang ldan par 'gyur ro/_/dal ba phun sum tshogs pa dang yang 'bral bar 'gyur ro/_/'dod chags bdo ba dang /_zhe sdang bdo ba dang /_gti mug bdo bar yang 'gyur ro/_/rgod pa dang /_pho theg che ba dang /_mi brtan pa dang /_mu cor smra ba dang /_thugs thub can dang /_tshig zlos bu 
[\[26b.4\]]can dang /_le lo can dang /_brtson 'grus zhan pa dang /_ma bsdams pa dang /_shes bzhin ma yin pa dang /_mnyam par ma bzhag pa dang /_brjed ngas pa dang /_shes rab 'chal pa dang /_lug ltar lkugs pa dang /_sems 'khrug pa dang /_phal pa'i dbang po can rnams su 
[\[26b.5\]]'gyur ro/_/'dod chags kyis kyang bcom par 'gyur te/_zhe sdang gis bcom pa dang /_gti mug gis bcom pa dang /_nga rgyal gyis bcom par yang 'gyur ro/_/long ba dang /_zhar ba dang /_sgur po dang /_'gram pa zhom pa dang /_'on pa dang /_rna ba ya cig 'on pa dang /_lhag 
[\[26b.6\]]par 'on pa dang /_rkyen gyis 'on pa dang /_glen pa dang /_dig pa dang /_lug ltar lkugs pa rnams su 'gyur ro/_/de la skyes bu blun po de dag ni gang du sangs rgyas bcom ldan 'das rnams mngon sum du mi 'gyur ba dang /_yang dag par mngon sum du mi 'gyur ba der skye bar 'gyur ro/_/
[\[26b.7\]]'di ltar kha phyir bltas par yang 'gyur ro/_/gang na chos mi thos pa dang /_sangs rgyas kyi nyan thos dgra bcom pa zag pa zad pa rnams dang kun tu phrad par mi 'gyur ro/_/de dag las ngan pa rnams mngon par 'du byed par 'gyur ro/_/de dag las ngan pa mngon par 'dus byas nas ngan pa 
[\[27a\]]
[\[27a.1\]]kho na rnams dang lhan cig skye bar 'gyur ro/_/ngan pa rnams la dga' bar 'gyur ro/_/de dag yang dag pa'i lta ba la log pa'i lta ba yin par 'du shes shing /_log pa'i lta ba la yang dag pa'i lta ba yin par 'du shes par 'gyur ro/_/de dag ngan pa 'dod pa dang /_
[\[27a.2\]]ngan pa la sems pa dang /_ngan pa don du gnyer ba dang /_ngan pa la smon pa dang /_ngan pa mngon par 'du byed pa dang /_ngan pa'i lta ba dang /_ngan pa'i bzod pa dang /_ngan pa'i shes rab dang /_ngan pa'i shes pa can du 'gyur ro/_/shA ri'i bu shes pa ngan pa can gyi sems can 
[\[27a.3\]]rnams ni nam yang yid 'byung ba'am/_'dod chags dang bral ba'i phyir ram/_'gog pa'i phyir ram/_nye bar zhi ba'i phyir ram/_mngon par shes pa'i phyir ram/_mngon par byang chub pa'i phyir ram/_dge sbyong gi phyir ram/_mya ngan las 'da' bar bya ba'i phyir sems gzhol bar 
[\[27a.4\]]mi byed de/_shA ri'i bu 'di lta bu dag gis phongs par 'gyur ro/_/sdig pa'i grogs po'i dbang du song ba'i sems can rnams kyi tshul ni 'di dag yin/_rtags ni 'di dag yin/_mtshan ma ni 'di dag yin no/_/shA ri'i bu skyes bu blun po de dag de bzhin gshegs pas gsungs pa'i mdo 
[\[27a.5\]]sde 'di lta bu dag thos nas skrag par 'gyur/_dngang bar 'gyur/_kun tu dngang bar 'gyur te/_g.yang sa'i 'du shes su 'gyur zhing /_g.yang sa chen por yang ltung bar 'gyur ro/_/de ci'i phyir zhe na/_shA ri'i bu 'di ltar de bzhin gshegs pas yang dag phul gyi mdo sde 'di las tshul 
[\[27a.6\]]khrims 'chal pa'i skyon rnams gsungs pa'i phyir ro/_/shA ri'i bu rgyu gang dang /_rkyen ci zhig gis gang gi phyir 'chal pa'i tshul khrims rnams zhes bya zhe na/_shA ri'i bu tshul khrims kyi spyod pa 'chal pas tshul khrims 'chal pa rnams zhes bya ste/_ngan pa'i tshig spyod pa dang /_mkhas 
[\[27a.7\]]pa ma yin pa'i tshig spyod pa dang /_kun nas nyon mongs pa'i tshig spyod pa dang /_mi 'thun par spyod pa dang /_chags par spyod pa dang /_kun tu chags par spyod pa dang /_'dod chags la spyod pa dang /_kun nas 'dod chags la spyod pa dang /_zhe sdang la spyod pa dang /_rab tu 
[\[27b\]]
[\[27b.1\]]zhe sdang la spyod pa dang /_gti mug la spyod pa dang /_kun nas gti mug la spyod pa dang /_las kyi mtha' mang ba dang /_smra ba la dga' ba dang /_gnyid la dga' ba dang /_'du ba la dga' ba dang /_'du 'dzi la dga' ba dang /_spros pa la dga' ba dang /_rigs pa med pa'i gtam 
[\[27b.2\]]dang /_ma dag pa'i gtam dang /_bdag tu 'dzin pa dang /_sems can du 'dzin pa dang /_srog tu 'dzin pa dang /_gang zag tu 'dzin pa dang /_mar mi 'dzin pa dang /_phar mi 'dzin pa dang /_dge sbyong du mi 'dzin pa dang /_bram zer mi 'dzin pa dang /_smad pa'i tha snyad kyis khyim 
[\[27b.3\]]sun 'byin pa la dga' ba dang /_pho nyar 'gro ba dang /_khyim pa'i las kyi mtha' byed du 'jug pa dang /_khyim pa'i 'du 'dzi byed pa dang /_khyim pa'i go re long byed pa dang /_lo ma dang /_me tog dang /_'bras bu 'jig pa dang /_gcer bu pa'i sdom pa bdag gir byed pa dang /_
[\[27b.4\]]gcer bu pa srel ba dang /_'jig rten las 'das pa'i ye shes spong ba dang /_lo nyi shu ma tshang bar bsnyen par rdzogs pa dang /_yan lag ma tshang bar bsnyen par rdzogs pa dang /_'bru ma bcos pa byin len byed pa dang /_sha ma btsos pa byin len byed pa dang /_gser dang dngul 
[\[27b.5\]]byin len byed pa dang /_bdag tu smra ba la mi smod pa dang /_bdag shes pa ma yin pa dang /_gang zag gzhan dang gzhan shes par byed pa dang /[ {]brdzun [,]rdzun [}]du smra ba dang /_sdom pa la lhod pa dang /_gya gyu byed pa dang /_dad pa med pa dang /_sran chung ba dang /_byas pa mi shes 
[\[27b.6\]]pa dang /_ma rig pa dang /_le lo dang /_gnyid dang /_rgod pa dang /_'gyod pa dang /_khro ba dang /_'khon du 'dzin pa dang /_'chab pa dang /_chags pa dang /_sgyu dang /_g.yo dang /_phrag dog dang /_ser sna dang /_khrel med pa dang /_ngo tsha med pa dang /_rgyags pa 
[\[27b.7\]]dang /_bag med pa dang /_khengs pa dang /_kun la rtsom pa dang /_dga' ba med pa dang /_sgyid lug pa dang /_glal ba dang /_zas kyis dregs pa dang /_sems zhum pa dang /_nga rgyal dang /_mngon pa'i nga rgyal dang /_nga rgyal las kyang nga rgyal dang /_nga'o snyam 
[\[28a\]]
[\[28a.1\]]pa'i nga rgyal dang /_cung zad snyam pa'i nga rgyal dang /_log pa'i nga rgyal dang /_tshul 'chos pa dang /_kha gsag dang /_gzhogs slong dang /_thob kyis 'jal ba dang /_chos dang mi 'thun pa dang /_rnyed pas rnyed pa sgrub pa dang /_tshul khrims kyi phung po nyams pa 
[\[28a.2\]]dang /_shes rab kyi phung po nyams pa dang /_rnam par grol ba'i phung po nyams pa dang /_rnam par grol ba'i ye shes mthong ba'i phung po nyams pa dang /_sangs rgyas la ma dad pa dang /_chos la ma dad pa dang /_dge 'dun la ma dad pa dang /_las kyi rnam par smin pa la yid mi ches pa 
[\[28a.3\]]dang /_tshe 'di gtso bor byed pa dang /_tshe phyi ma'i chos la gces par mi byed pa dang /_som nyi dang /_yid gnyis dang /_the tsom dang /_pho theg che ba dang /_'jigs su rung ba'i rang bzhin can yin te/_shA ri'i bu gang zag de dag ni chos 'dul ba 'di la ngan skyugs dang 'dra bar rig par 
[\[28a.4\]]bya'o/_/mi gtsang ba'i lus kyi las dang ldan pa dang /_mi gtsang ba'i ngag gi las dang ldan pa dang /_mi gtsang ba'i yid kyi las dang ldan pa dang /_'tsho ba ma dag pa gang yin pa de dag ni lus zhig nas shi ba'i 'og tu sems can dmyal bar ltung bar 'gyur ro/_/de dag ni sangs rgyas 
[\[28a.5\]]rnams dang /_sangs rgyas kyi nyan thos rnams dang /_de bzhin du gzhan yang dge ba don du gnyer ba rnams dang /_yongs su mya ngan las 'da' bar 'dod pa rnams kyis yongs su spang ba'i 'os yin no/_/shA ri'i bu dper na tsan dan dmar po de ngan skyugs blugs pa'i snod der bcug 
[\[28a.6\]]na/_de yang mi gtsang bar 'gyur zhing smad par 'gyur ro/_/shA ri'i bu de bzhin du khyim pa'am/_rab tu byung ba tshul khrims kyi phung po ma ral ba dang ldan pa gang dag 'byung bar 'gyur ba de dag kyang skyes bu dam pa ma yin pa/_sdig pa'i grogs po de lta bu de dag bsten la bsnyen 
[\[28a.7\]]bkur dang /_bkur sti byas te/_tshul khrims kyi phung po nyams pa de dag gi rjes su bslabs na/_de dag kyang de kho na'i rang bzhin du 'gyur ro/_/tshul khrims ral ba dang /_sdom pa ral ba dang /_spyod lam ral ba dang /_spyod pa ral ba de dag lus zhig nas shi ba'i 'og tu 
[\[28b\]]
[\[28b.1\]]sems can dmyal bar rab tu ltung bar 'gyur ro/_/de dag sangs rgyas rnams dang /_sangs rgyas kyi nyan thos rnams dang /_de bzhin du gzhan yang dge ba don du gnyer ba rnams dang /_yongs su mya ngan las 'da' bar 'dod pa rnams kyis yongs su spang bar bya ba'i 'os yin no/_/
[\[28b.2\]]shA ri'i bu dper na tsan dan dmar po de ngan skyugs kyis sbags pa'i snod der bcug na de yang bya ba dang bsgrub pa la mthu yod pa ma yin no/_/shA ri'i bu ci nas kyang tsan dan dmar po de skyes bu mi shes pa zhig gis lag pas kun tu reg gam lus la byugs na 'di ltar ngan skyugs kyi rang bzhin 
[\[28b.3\]]kho na yin par blta bar bya ste/_'di lta ste dri mi zhim pa yin pa'i phyir ro/_/shA ri'i bu de bzhin du ci nas kyang dge slong sdig can drang srong gi rgyal mtshan gyis g.yogs pa dge 'dun gyi dbus na 'dug na/_'di ltar dge slong sdig can gyi gnas skabs kyi rnam pa dang /_tshul khrims 
[\[28b.4\]]'chal pa'i dge slong gi rang bzhin de yang de dang 'dra bar blta bar bya'o/_/de tshangs pa mtshungs par spyod pa rnams kyis mi gtsang ba yin par rig nas spong bar byed do/_/de dge slong des pa rnams kyis spangs pa na thab khrol chen po byed de/_de ni ngas sems can dmyal ba chen por 'gro bar 'gyur 
[\[28b.5\]]ro zhes gsung ngo /_/shA ri'i bu 'di ni tshul khrims 'chal pa'i dge slong gi 'chal pa'i tshul khrims kyi skyon drug pa yin te/_ngan song yongs su rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong gis de bzhin gshegs pas gsungs 
[\[28b.6\]]pa'i yang dag pa'i mdo sde 'di lta bu 'di dag shes nas dga' ba'am mgu ba mi 'thob cing bdag nyid la lhag par yang gnod pa byed de/_rang gi spyod lam ngan pa la kun tu bltas nas rang nyid yid gnyis za bar 'gyur zhing mdo sde 'di lta bu 'di dag ni bdag kho na'i ched du gsungs kyi gzhan la 
[\[28b.7\]]ni ma yin no/_/de ci'i phyir zhe na/_'di ltar bdag kho na'i skyon kun tu snang ngo snyam mo/_/shA ri'i bu 'di ni dge slong tshul khrims ral ba rnams kyi ma 'dres pa'i chos yin te/_des de thos nas thog ma kho nar khro ba skyed par 'gyur ro/_/de khro ba'i zil gyis non nas dge slong chos smra ba la 
[\[29a\]]
[\[29a.1\]]ma dad pa skyed par byed de/_de bzhin gshegs pas gsungs pa'i mdo sde 'di lta bu 'di la 'di ni sangs rgyas kyis gsungs pa ma yin no zhes smod cing skye bo mang po la 'du shes su byed do/_/de ci'i phyir zhe na/_shA ri'i bu 'di ltar tshul khrims 'chal pa'i dge slong ni 
[\[29a.2\]]tshul bzhin ma yin pa dang ldan pa'i phyir ro/_/shA ri'i bu yang tshul bzhin la sbyor ba'i dge slong rnams ni ston pa'i gsung la smod par mi byed do/_/de ci'i phyir zhe na/_shA ri'i bu tshul khrims 'chal pa'i las 'di ni byis pa'i las yin pa'i phyir ro/_/rigs pa med pa'i las 'di ni 'di lta ste/_
[\[29a.3\]]dam pa'i chos la smod pa yin pa'i phyir ro/_/de bdag nyid rma dang bcas pa dang /_zug rngu dang bcas par shes nas zug rngu rnams glengs/_gnad rnams legs par bstan/_lta bar gyur pa rnams bskul ba na mngon du khro bar byed/_'khrug par byed/_gnod sems skyed/_slar 
[\[29a.4\]]gnod par byed/_yongs su yi chad par byed/_zhum zhum por gyur cing khro ba dang /_skyon rab tu ston par byed do/_/de sangs rgyas la mi snyan pa rjod/_chos la smod/_dge 'dun la skur pa 'debs par byed do/_/shA ri'i bu zab mo dmigs su med pa don dam pa stong pa sangs rgyas kyi byang 
[\[29a.5\]]chub la ma mos pa'i dge slong ji snyed pa dag gis de bzhin gshegs pas gsungs pa'i mdo sde 'di lta bu 'di thos na/_'di ni sangs rgyas kyis gsungs pa ma yin no zhes smod par byed cing /_de ltar skye bo la 'du shes su byed par 'gyur ro/_/shA ri'i bu 'di ni de bzhin gshegs pas chos 
[\[29a.6\]]la smod pa yin no zhes gsungs te/_smod pa gang yin pa ni dge sbyong ma yin/_shAkya'i sras ma yin no/_/skyes bu gti mug can de ni srid pa bye ba phrag brgya stong rnams su chad pa chen po 'thob cing /_gnod pa byed par 'gyur bas nyams pa'i 'os yin no/_/shA ri'i bu yang de lta bu'i dge 
[\[29a.7\]]slong rnams la ni gal te sangs rgyas stong ngam/_sangs rgyas bye ba brgya phrag stong gis cho 'phrul rnam pa gsum gyi chos bstan kyang /_de dag kho na chos kun shes par mi 'gyur zhing 'bras bu thob par mi nus so/_/de ci'i phyir zhe na/_'di ltar skyes bu dam pa ma yin pa de dag gis 
[\[29b\]]
[\[29b.1\]]'phags pa'i lam rnams bgags pa'i phyir te/_dad pa dang bral ba/_zas dang bgo ba lhur len pa/_'jig rten gyi zang zing la chums pa rnams ni sems can dmyal ba chen por 'dong bar 'gyur ro zhes gsung ngo /_/shA ri'i bu yang khyod la go bar bya'o/_/khong du chud par bya'o/_/'di 
[\[29b.2\]]lta bu'i chos dkon mchog la smod pa ni bde 'gro la dga' ba ma yin gyi/_'di ltar ngan 'gro la rab tu dga' ba dang /_dmus long la rab tu dga' ba yin no/_/shA ri'i bu mngon pa'i nga rgyal can dang /_tshul khrims 'chal pa dang /_ma nges pa'i chos ston pa'i dge slong rnams las/_
[\[29b.3\]]dge slong phal cher gyis nga'i bstan pa 'di nub par 'gyur te/_de dag ni 'tsho bas 'jigs pas 'jig rten gyi zang zing la chums pa yin no/_/shA ri'i bu 'di lta bu'i chos dkon mchog la de ltar smod pa chen po byed pa ni 'os pa ma yin no/_/gang la sangs rgyas bcom ldan 'das thams cad kyis 
[\[29b.4\]]'di ltar gus pa dang bcas pa/_'di ltar zhe sa dang bcas pa/_rang sangs rgyas thams cad dang /_dgra bcom pa thams cad kyis 'di ltar gus pa dang bcas pa/_'di ltar zhe sa dang bcas pa mngon pa'i nga rgyal can gyi dge slong rnams dang /_tshul khrims 'chal pa dang /_ma nges 
[\[29b.5\]]pa'i chos ston pa'i dge slong rnams kyis shin tu zil gyis gnon pa dang shin tu spong bar 'gyur ro/_/de dag ni brkam chags dang sred pas zil gyis gnon pa dang /_'tsho ba'i lam du bying ba dang /_zang zing lhur len pa dang /_phrag dog dang ser sna'i kun tu sbyor ba dang ldan pas phan tshun du 
[\[29b.6\]]rtsod pa 'byung bar 'gyur ro/_/bye nas mi 'thun pas phan tshun du gus pa med pa dang /_'khu ba dang phrag dog gi lam gyis 'khu ba dang /_slob dpon la khyad du gsod pa dang /_spre'u dang 'dra bar spyod pa dang /_gdol pa dang /_lus ma bsgoms pa dang /_sdig pa'i las kyi mtha' 'chab 
[\[29b.7\]]pa dag dge sbyong gi chos rnams las shin tu nyams pa yin no/_/shA ri'i bu de la bdud sdig can gyis skyes bu dam pa ma yin pa sdig pa 'dod pa/_'dod chen che ba/_zang zing lhur len pa/_'tsho ba'i lam du bying ba de lta bu de dag gi bsam pa rig nas/_ji ltar nga'i chos 'dul ba 'di 
[\[30a\]]
[\[30a.1\]]rnam pa lngar 'gyur ba de lta bu'i gnas skabs dag byed par 'gyur ro/_/de dag gis rnam pa lngar phye nas rtsod par 'gyur zhing de dag phan tshun du khyim pa dang rab tu byung ba rnams la mi snyan pa sgrogs par 'gyur ro/_/'di lta ste de ltar gcig la gcig kha zer ba dang /_
[\[30a.2\]]gcig la gcig gus pa med pa dang /_zhe sa med pa dang /_ston pa'i bka' bzhin mi byed pa de'i tshe/_de dag gcig la gcig 'doms par mi 'gyur rjes su ston par mi 'gyur zhing /_gang dag bya ba ma yin pa'i gnas byed pa dag mthong na de la cung zad kyang sgo bar mi byed de/_de dag skrag 
[\[30a.3\]]nas gnas gtong ba'am yul gtong bar byed kyi/_chos dang 'thun pas gdams ngag dbog pa'am rjes su bstan par mi nus so/_/de dag phyogs su ltung nas gcig la gcig byis pa'i nga'o snyam pa'i nga rgyal 'byin par 'gyur zhing phan tshun nas rang gi sde ba'i phyogs spong bar 'gyur ro/_/
[\[30a.4\]]shA ri'i bu de dag ni mthong na yang phan tshun tu dga' bar mi 'gyur na gdams ngag dang rjes su bstan pa len pa lta ci smos te de ni gnas yod pa ma yin no/_/shA ri'i bu de bzhin gshegs pa bzhugs na sangs rgyas dkon mchog gcig_/chos dkon mchog gcig_/dge 'dun 
[\[30a.5\]]dkon mchog gcig yin na/_yongs su mya ngan las 'das nas ni bstan pa yang rnam pa lngar 'gyur ro/_/shA ri'i bu bdud sdig can gyis 'dun pa byin pa'i skyes bu gti mug lhas byin dge 'dun 'byed pa la mngon par brtson par 'gyur te/_de la de bzhin gshegs pa thams cad 
[\[30a.6\]]mkhyen pa/_/thams cad gzigs pa mngon sum du gyur pa na ni bdud sdig can gyis rmongs par bya mi nus so/_/shA ri'i bu gang yang bstan pa 'di la bdud sdig can dge sbyong gi gzugs su mngon par sprul nas log par 'dzin pa rnam pa du ma rab tu ston cing /_de la skye bo mang po rab tu 'god 
[\[30a.7\]]par 'gyur ba'i dus de dang de dag 'byung bar 'gyur ro/_/de log par 'dzin pa 'di lta bu 'di dag rab tu ston par 'gyur te/_yid kyi khams kyi gzhi lnga po 'di lta ste/_cha dang 'thun pa'i gzhi dang /_zad pa'i cha dang 'thun pa'i gzhi dang /_thams cad yod par smra ba'i gzhi dang /_gang zag 
[\[30b\]]
[\[30b.1\]]gi gzhi dang /_dmigs pa'i gzhi'o/_/shA ri'i bu log par 'dzin pa 'di lta bu 'di dag rab tu ston par 'gyur te/_de ni sangs rgyas rnams dang /_nyan thos rnams kyis kyang ma bshad do/_/de'i tshe bdud sdig can gyis de dag mngon par zil gyis mnan/_rmongs par byas/_rmugs 
[\[30b.2\]]par byas/_lhag par zil gyis mnan/_mthu can du byas/_mngon par zhen par byas nas/_rang rang gi lta ba mchog tu 'dzin te/_'di kho na bden gyi gzhan gyi 'di kho na ni rmongs pa yin no zhes gleng bar byed do/_/shA ri'i bu 'di ltar de bzhin gshegs pas ma 'ongs pa'i chos kyi 
[\[30b.3\]]bar chad la kun tu gzigs nas/_snga nas bdud sdig can gyi phyogs bcad pa dang /_gzhom pa'i phyir 'di lta bu'i mdo sde 'di yang dag par ston to/_/shA ri'i bu de'i tshe mngon pa'i nga rgyal can gyis 'dzam bu'i gling 'di rab tu gang bar 'gyur ro/_/de dag gnas skabs tsam gyis ma thob pa 
[\[30b.4\]]thob bo snyam pa'i 'du shes can du 'gyur te/_de dag 'chi ba'i dus kyi tshe phal cher ngan 'gro rnams su rab tu ltung bar 'gyur ro/_/de ci'i phyir zhe na/_shA ri'i bu 'di ltar skyes bu blun po de dag gis bdag ni yun ring mo zhig nas 'dod chags dang bral ba yin no zhes gzhan la yang de lta bu'i 
[\[30b.5\]]'du shes su byed cing de dag dgra bcom pa'i bsod snyoms la longs spyod pas lha dang bcas pa'i 'jig rten gyi chom rkun pa yin pa'i phyir ro/_/shA ri'i bu skyes bu dam pa ma yin pa de dag gis de bzhin gshegs pas gsungs pa'i mdo sde don dam pa'i gtam gsungs pa thos nas g.yang 
[\[30b.6\]]sa'i 'du shes su 'gyur zhing skrag pa chen po skye bar 'gyur ro/_/shA ri'i bu bzod pa mchog la mos par mi 'gyur ba gang yin pa de dag phan tshun nas gcig tu 'dus te/_sangs rgyas kyi byang chub la smod par 'gyur zhing /_shA ri'i bu de'i tshe mngon pa'i nga rgyal can gyi phyogs mang bar 
[\[30b.7\]]'gyur ro/_/de'i tshe bdud sdig can gyis khyim pa dang rab tu byung ba rnams kun nas skul bar 'gyur zhing /_gang yang chos ma yin pa'i phyogs yongs su 'dzin par 'gyur ro/_/de'i tshe chos smra ba'i phyogs ni nyung zhing tshar gcad par 'gyur ro/_/shA ri'i bu de'i tshe dge slong gsar bu rnams la 
[\[31a\]]
[\[31a.1\]]shes rab rnon po phal cher 'byung bar 'gyur ro/_/de ci'i phyir zhe na/_shA ri'i bu 'di ltar gang dag bstan pa 'di la rab tu byung nas kun nas nyon mongs pa'i spyod pa la spyad pa yin mod kyi/_de dag las mang du mi rnams su slar skye ba blangs shing rab tu 'byung ba'i phyir/_
[\[31a.2\]]de dag myur ba kho nar mngon par byung ba dag yin pa'i phyir ro/_/shA ri'i bu dge slong de dag ni sangs rgyas kyi gsung don dam par gang yin zhes yongs su 'dri ba'i rang bzhin can du 'gyur ro/_/shA ri'i bu de la mngon pa'i nga rgyal can bdud kyi phyogs la zhen pa/_'tsho ba'i yo byad lhur len pa/_so 
[\[31a.3\]]so'i skye bo byis pa rnams kyis dgra bcom par bkur ba dag 'byung bar 'gyur te/_de dag de rnams kyi drung du dong nas 'di skad ces btsun pa dag chos 'dul ba 'di la rab tu byung nas ci zhig bsgom par bya/_sangs rgyas kyi gsung ni don dam par gang yin zhes 'dri bar byed do/_/shA ri'i 
[\[31a.4\]]bu de nas mngon pa'i nga rgyal can gyi dge slong gnas brtan rgan po rmongs pa 'khogs pa lam gol bar gzhol bdag la dge slong gsar bu sngon gyi rgyal ba la lhag par bya ba byas pa de dag gis dris pa na/_'di skad ces lus kyis legs par spyad pa dang /_ngag gis legs par spyad 
[\[31a.5\]]pa dang /_yid kyis legs par spyad pa dang /_tshul khrims kyi sdom pa la gnas pa dang /_klog pa dang /_'don pa dang /_mang du thos pa la mngon par brtson pa dang /_sangs rgyas la yid dang ba ste/_'di ni rjes su 'thun pa'i bzod pa yin no/_/de lta mod kyi sems la dmigs pa nye bar 
[\[31a.6\]]sbyar te/_nam zhig na sdug bsngal gyi phung po chen po 'di spangs par 'gyur zhing mya ngan las 'das pa la dmigs par 'gyur zhes yid la byed pa bskyed par bya'o/_/phung po rnams dang /_khams rnams dang /_skye mched rnams la yid 'byung bar byed pa'am/_dben par song ste/_yang 
[\[31a.7\]]phung po rnams dang /_khams rnams dang /_skye mched rnams la mi rtag pa la sogs par yid la byed pa dang /_yang lus la mi gtsang ba rnam pa du ma'i 'du shes nye bar sgrub par byed de/_de de ltar yid la byed pa na rgyun du zhugs pa'i 'bras bu 'thob par 'gyur ro/_/phung po de nyid 
[\[31b\]]
[\[31b.1\]]sdug bsngal ba nyid dang /_phung po stong pa nyid dang /_phung po nyam chung ba nyid du yid la byed pa na lan cig phyir 'ong ba'i 'bras bu 'thob par 'gyur ro/_/de bzhin du phyir mi 'ong ba'i 'bras bu dang /_de bzhin du dgra bcom pa nyid 'thob par 'gyur ro/_/'di ni sangs rgyas kyi gsung don 
[\[31b.2\]]dam pa yin te/_'di lta ste dgra bcom pa nyid thob pa yin no zhes smra bar byed do/_/shA ri'i bu de la dge slong shes rab rnon po 'byung bar 'gyur ba gang yin pa de dag gis 'di skad ces/_bdag cag kyang sangs rgyas kyi gsung don dam pa ni 'di yin te/_'di lta ste dgra bcom pa nyid thob pa 
[\[31b.3\]]yin par de ltar ni shes na/_ji ga phung po lnga rnams yid la byed pas 'thob par 'gyur ram/_'on te yid la byed pa med pas 'gyur zhes dris pa dang /_de dag 'di skad ces 'di ltar phung po lnga rnams yid la byed pas 'thob par 'gyur gyi/_yid la byed pa med pas ni ma yin 
[\[31b.4\]]no zhes smras so/_/de dag gis yang 'di skad ces ji ga phung po yang gzhan yin la/_yid la byed pa yang gzhan yin nam zhes dris pa dang /_de dag gis 'di skad ces phung po yang gzhan yin la yid la byed pa yang gzhan yin no zhes smras so/_/de dag gis 'di skad ces gal te phung 
[\[31b.5\]]po yang gzhan yin la/_yid la byed pa yang gzhan yin zhing des lam bsgoms na mya ngan las 'da' bar 'gyur ba'i phung po gang yin pa de dag dang /_yid la byed pa gzhan gang yin pa de 'ga' zhig kyang yod par 'gyur ram zhes dris pa dang /_de dag gis 'di skad ces phung po 
[\[31b.6\]]gang yin pa de dag dang /_yid la byed pa gang yin pa de yang de ltar ma gyur na/_yongs su mya ngan las 'da' bar mi 'gyur ba zhig na/_gang gi phyir phung po gang yin pa de dag dang /_yid la byed pa gang yin pa de yang yod pas/_des lam bsgoms nas yongs su mya ngan las 
[\[31b.7\]]'da' bar 'gyur ro zhes smra'o/_/shA ri'i bu 'di ltar de'i tshe dge slong de dag phal cher de lta bu'i bzod pa can du 'gyur ro/_/shA ri'i bu de na yang sangs rgyas kyi gsung don dam par nyan par 'dus pa'i lha gang yin pa de dag gis de lta bu'i bshad pa thos nas/_g.yang sa chen 
[\[32a\]]
[\[32a.1\]]por rab tu ltung bar 'gyur ro zhes skrag pa chen po skye bar 'gyur zhing 'di skad ces/_kye ma'o bcom ldan 'das shAkya thub pa'i bstan pa ni myur du zhi ba dang /_myur du nub pa'i bar du 'gyur ro zhes smra'o/_/shA ri'i bu de la dge slong sngon gyi rgyal ba la lhag par bya ba 
[\[32a.2\]]byas pa/_dge ba'i rtsa ba nye bar brtan pa/_dge ba'i rtsa ba 'bar bar byas pa gang yin pa de dag ni skyes bu gti mug phung po'i 'du shes dang /_gang zag gi 'du shes can gyi gnas brtan rgan po rmongs pa 'khogs pa/_lam gol ba la zhugs pa/_mngon pa'i nga rgyal dang /_
[\[32a.3\]]log pa'i lta ba can de dag gis smras pa de la mngon par bstod par mi byed cing stan las langs nas 'dong bar 'gyur ro/_/shA ri'i bu de la lha'i tshogs mang po dag yid lhag par dga' nas phyogs bzhir da dung bcom ldan 'das shAkya thub pa'i nyan thos rnams gnas pa lta ci zhig 
[\[32a.4\]]ces dbyangs su sgrogs par 'gyur ro/_/de ci'i phyir zhe na/_'di ltar rigs kyi bu de dag ni dge ba'i rtsa ba ngan ngon dang ldan pa ma yin pa'i phyir ro/_/de dag 'di lta bu'i yongs su ma dag pa'i bzod pa la dga' bar mi byed de/_'di lta ste gang zag tu lta ba ma yin no/_/'di ltar 
[\[32a.5\]]lha mang po 'dus pa des de dag gi bsam pa rig nas dga' ba dang yid bde ba skyes te/_lhag par yid dga' nas ched du brjod pa chen po ched du brjod par 'gyur ro/_/shA ri'i bu dge slong yongs su 'dri ba'i rang bzhin can sangs rgyas kyi sras de dag ni dmigs su med pa'i bzod pa la dga' 
[\[32a.6\]]bar 'gyur te/_de dag de na lhan cig de lta bu ston par 'gyur ro/_/shA ri'i bu de'i tshe 'di ltar sangs rgyas kyi nyan thos rnams tshogs shing spyod pa lhag par chags pa rnams kyis tshar gcad par 'gyur ro/_/de ci'i phyir zhe na/_ci nas kyang shin tu zil gyis mnan par bya ba'i phyir ro/_/
[\[32a.7\]]shA ri'i bu 'di ltar de'i tshe nga'i sras nga'i nyan thos rnams kyi yab kyi gnas/_yab kyi spyod yul/_yab kyi rigs rgyud la dga' ba'i tshig tsam yang smra bar mi 'gyur na/_gtsug lag khang du gnas pa lta ci smos/_bkur sti bya ba lta ci smos te/_de ni gnas yod pa ma yin no/_/
[\[32b\]]
[\[32b.1\]]shA ri'i bu ltos shig de bzhin gshegs pa yongs su mya ngan las 'das pa'i sras shin tu dul ba shin tu byang ba dmigs su med pa'i bzod pa can gang yin pa de dag de'i tshe shin tu zil gyis gnon pa dang /_shin tu spangs par gyur pa de'i tshe de bzhin gshegs pa ji snyed cig thibs 
[\[32b.2\]]kyis mnan par 'gyur/_gang yang des nga'i sras rnams yab kyi spyod yul gang yin pas bde ba la reg par gnas par 'gyur bar bya ba'i phyir de dag gi don du bskal pa grangs med pa nas bzung ste/_g.yul chen po bcom nas chos kyi rgyal srid kyis bskyangs na/_shA ri'i bu 'di ltar 
[\[32b.3\]]gsal zhing rgya che ba'i chos 'dul ba 'di la chom rkun pa chen po'i dge 'dun de dag gis g.yag chen po lta bu'i dge 'dun phye bar 'gyur ro/_/shA ri'i bu 'di ltar ngas chos dang 'thun pas bla na med pa yang dag par rdzogs pa'i byang chub mngon par rdzogs par sangs rgyas nas/_dge sbyong 
[\[32b.4\]]ngam/_bram ze'am/_lha'am bdud dam/_tshangs pa sus kyang 'jig rten du chos dang 'thun pas ma bskor ba'i bla na med pa'i chos kyi 'khor lo chos dang 'thun pas bskor gyi/_chos dang mi 'thun pas ma yin pa'i gnas 'di la lha dang bcas pa'i 'jig rten mngon sum dang 
[\[32b.5\]]dbang du gyur pa yin no/_/shA ri'i bu de la 'di lta bu'i gtan tshigs 'di mngon sum du yod bzhin du de bzhin gshegs pa yongs su mya ngan las 'das nas/_bla na med pa yang dag par rdzogs pa'i byang chub 'di yid la byed pa na/_chos dang 'thun pas dbang po dris na yang 
[\[32b.6\]]lan ldon par mi nus shing de'i tshe nga'i sras rnams la yang mi 'jigs pa sbyin par mi byed do/_/shA ri'i bu dper na mi 'ga' zhig gis lam po che'i bzhi mdor sbrang rtsi'i bum pa zhig bzhag nas 'di skad ces/_gang gi sbrang rtsi'i bum pa 'di las tha na skra'i rtse mo'i cha shas tsam 
[\[32b.7\]]zhig zos na yang de ni rga ba dang 'chi ba med par 'gyur ro zhes smras la/_sbrang rtsi'i bum pa de la lha dang bcas pa'i 'jig rten phal cher gyis lag par mtshon cha blangs nas gang gis sbrang rtsi'i bum pa 'di las tha na skra'i rtse mo'i cha shas tsam zhig zos na de'i srog kyang med par 
[\[33a\]]
[\[33a.1\]]'gyur ro zhes srung zhing sbed par byed do/_/shA ri'i bu de la 'ga' zhig 'di snyam du su yang rung sbrang rtsi'i bum pa 'di las tha na skra'i rtse mo'i cha shas tsam zhig zos na yang de kho nas na ba dang 'chi bar mi 'gyur bas ma la bdag gis srog dang yang bsdos te/_sbrang rtsi'i 
[\[33a.2\]]bum pa 'di las zos na/_gal te mtshon cha rnams mngon du 'bab mod kyi/_sbrang rtsi'i bum pa 'di las cung zad cig myang bar nus na bdag la mtshon gyis gsod pa'i 'jigs pa yang mi 'byung zhing rga ba dang 'chi ba med pa yang 'thob par 'gyur gor ma chag go snyam du bsams nas 
[\[33a.3\]]des srog dang bsdos shing srog la mi blta bar byas te/_sbrang rtsi'i bum pa de la reg pa na srog chags brgya stong phrag du ma'i lag pa nas mtshon cha mngon du 'phen no/_/de ltar mtshon cha mngon du 'phen pas 'jigs bzhin du sbrang rtsi'i bum pa las skra'i rtse mo'i cha shas tsam 
[\[33a.4\]]zhig zos nas de de nas langs pa dang /_rga ba dang /_'chi ba las yongs su thar bar gyur to/_/shA ri'i bu de bzhin du chos dkar po rnams kyi bar chad bya ba'i phyir bdud dam bdud kyi ris kyi lha rnams sam/_bdud kyis mngags pa'i dge slong ngam/_dge slong ma'am/_dge bsnyen nam/_
[\[33a.5\]]dge bsnyen ma mang po gang yin pa dag rab tu zhugs pa yin no/_/shA ri'i bu gang dag de bzhin gshegs pa yongs su mya ngan las 'das pa na stong pa nyid dmigs su med pa'i chos de la som nyi med cing yid gnyis mi za ste 'jug pa dang /_gang yang chos de dag la mos par byed pa'i sangs 
[\[33a.6\]]rgyas kyi sras dmigs su med pa'i spyod pa bzod pa mchog dang ldan pa de dag dang /_gang dag yang chos de dag la mngon par brtson par 'gyur ba ste/_de rnams ni de'i tshe ci nas kyang shin tu zil gyis gnon par 'gyur ro/_/srog la yang mi ltos par zhes bya ba ni de bzhin du de dag 
[\[33a.7\]]mngon par 'du byed pa med par so sor rtogs par 'gyur zhing sdug bsngal thams cad las yongs su grol bar 'gyur ro/_/shA ri'i bu sbrang rtsi'i bum pa zhes bya ba ni de bzhin gshegs pas chos 'dul ba 'di so sor bstan pa'i tshig [{]bla dgas [,]bla dwags [}]yin te/_'di lta ste stong pa nyid dang /_
[\[33b\]]
[\[33b.1\]]mtshan ma med pa dang /_smon pa med pa'i chos rnams so/_/shA ri'i bu lha dang bcas pa'i 'jig rten gyis srung zhing sbed pa zhes bya ba ni lha dang bcas pa'i 'jig rten mi dge ba'i phyogs la rab tu zhen pa dang /_bdud kyi phyogs su zhugs pa dang /_bdud kyi phyogs la chags pa 
[\[33b.2\]]phal mo che gang yin pa ste/_de dag bdag nyid kyang shin tu nyams shing gang dag chos de dag la mngon par brtson par byed pa de dag gi bar chad bya ba'i phyir yang zhugs pa yin no/_/shA ri'i bu mngon pa'i nga rgyal can gyi dge slong gang yin pa de rnams kyang zhes bya ba la de dag ni bdud kyi dbang 
[\[33b.3\]]du song ba/_bdud kyi phyogs skyong bar byed pa/_bdud kyi phyogs la chags pa rnams yin te/_de dag kyang stong pa nyid dmigs su med pa'i chos yid la byed pa 'di la smod par 'gyur ro/_/shA ri'i bu ma 'ongs pa'i dus na yongs su ma dag pa'i chos ston pa'i dge slong gang yin pa de dag 
[\[33b.4\]]kyang bdag tu dmigs pa dang /_sems can du dmigs pa dang /_srog tu dmigs pa dang /_gang zag tu dmigs pa dang /_phung por dmigs pa dang /_khams su dmigs pa dang /_skye mched du dmigs pa dang /_srid par dmigs pa dang /_lam du dmigs pa dang /_
[\[33b.5\]]mya ngan las 'das par dmigs pa dang /_'bras bur dmigs pa dang /_thob par dmigs pa dang /_ma thob par thob pa'i 'du shes can du 'gyur ro//_//sangs rgyas kyi sde snod tshul khrims 'chal pa tshar gcod pa/_bam po bzhi pa/_de dag kyang sangs 
[\[33b.6\]]rgyas kyi byang chub zab mo dmigs su med pa'i chos stong pa nyid 'di la smod par 'gyur te/_de dag thams cad ni de bzhin gshegs pas bdud kyi 'khor/_bdud kyi byin gyis brlabs pa yin par gsungs so/_/de dag ni sangs rgyas kyi byang chub la nye bar 'tsho bar mi 'gyur ro/_/
[\[33b.7\]]bdud kyi phyogs kyang rab tu rgyas par 'gyur ro/_/bdud kyi bya ba yang byed par 'gyur ro/_/shA ri'i bu de la gang dag bdag med pa dang /_sems can med pa dang /_srog med pa dang /_gang zag med pa dang /_dmigs su med pa'i stong pa nyid dang /_mtshan ma med pa dang /_
[\[34a\]]
[\[34a.1\]]smon pa med pa'i chos rnams bshad pa na/_skrag par 'gyur ba dang /_dngang bar 'gyur ba dang /_kun tu dngang bar 'gyur ba'i khyim pa'am/_rab tu byung ba de dag thams cad ni sangs rgyas kyi nyan thos rnams kyis bdud kyis mngags pa dang /_dge sbyong ma yin par dge 
[\[34a.2\]]sbyong ltar bcos pa dang /_chos kyi chom rkun gnas pa dang /_chos kyi chom rkun pa dang /_spre'u dang 'dra bar spyod pa dang /_bdud kyi 'khor yin pa de ltar shes par bya'o/_/shA ri'i bu gang dag bdag tu lta ba dang ldan pa dang /_sems can tu lta ba dang /_srog tu lta ba dang /_gang 
[\[34a.3\]]zag tu lta ba dang ldan pa de dag thams cad ni chos 'dul ba 'di la bdud kyi phyogs zhes bya'o/_/de ci'i phyir zhe na/_shA ri'i bu de bzhin gshegs pas 'dus byas su gtogs pa 'di la ni bdag gam/_bdag gi'am/_sems can nam/_srog gam/_gso ba'am/_skyes bu 
[\[34a.4\]]'am/_gang zag gam/_shed las skyes sam/_shed bu'am/_byed pa po'am/_byed du 'jug pa po'am/_tshor ba po'am/_kun tu tshor ba po'am/_lha'am/_dri za'am/_rtag pa'am/_brtan pa'am/_ther zug gam/_yongs su mi 'gyur ba'i chos can rnams 
[\[34a.5\]]kyis stong ngo zhes gsungs pa ni 'di yin te/_mdo sde'i tshig 'di dag de dag gis 'dzin par 'gyur/_gzhan la yang ston par 'gyur zhing gang zag tu lta bar yang bying bar 'gyur ba'i phyir ro/_/shA ri'i bu skyes bu dam pa ma yin pa de lta bu de dag ni skal ba ngan pa can zhes bya'o/_/
[\[34a.6\]]'byed pa po zhes bya'o/_/dge 'dun 'byed pa po zhes bya'o/_/kha drangs pa zhes bya'o/_/dge sbyong sun 'byin pa zhes bya'o/_/dge sbyong sred zhes bya'o/_/ro zhes bya'o/_/ngo 'dzum gnag pa zhes bya'o/_/phra ma can zhes bya'o/_/dge sbyong gi rigs can zhes bya'o/_/dge sbyong 
[\[34a.7\]]gi snyigs ma zhes bya'o/_/dge sbyong bkren pa zhes bya'o/_/dge sbyong phal pa zhes bya'o/_/khur blangs pa zhes bya'o/_/de bzhin gshegs pa la gsod pa zhes bya'o/_/mtshams med pa dang ldan pa zhes bya'o/_/sdig pa'i grogs po zhes bya'o/_/tshul khrims 
[\[34b\]]
[\[34b.1\]]'chal pa zhes bya'o/_/log par lta ba zhes bya'o/_/mu stegs pa zhes bya'o/_/bar chad byed pa zhes bya'o/_/sdig pa dang 'grogs pa zhes bya'o/_/mdangs 'joms par byed pa zhes bya'o/_/rma dang bcas pa zhes bya'o/_/zug rngu dang bcas pa zhes bya'o/_/snyigs ma dang bcas 
[\[34b.2\]]pa zhes bya'o/_/chog mi shes pa zhes bya'o/_/yongs su gdung ba dang bcas pa zhes bya'o/_/sgyu ma zhes bya'o/_/rab rib dang mun par lhung ba zhes bya'o/_/tshang tshing du rgyu ba zhes bya'o/_/rgyun gyi rjes su spyod pa zhes bya'o/_/rjes su chags pa la spyod pa zhes bya'o/_/gzhan sbed pa zhes 
[\[34b.3\]]bya'o/_/sems can dmyal ba pa zhes bya'o/_/dud 'gro'i skye gnas pa zhes bya'o/_/gshin rje'i 'jig rten pa zhes bya'o/_/lha ma yin gyi ris pa zhes bya'o/_/rigs pa med pa zhes bya'o/_/grol ba med pa zhes bya'o/_/ngan g.yo can zhes bya'o/_/tshul 'chos pa zhes bya'o/_/thob 
[\[34b.4\]]kyis 'jal ba zhes bya'o/_/gzhogs slong pa zhes bya'o/_/rnyed pa dang bkur sti lhur len pa zhes bya'o/_/lhag par zhen pa zhes bya'o/_/khyim sun 'byin pa zhes bya'o/_/pho nyas nyon mongs pa zhes bya'o/_/pho nya mngag gzhug pa zhes bya'o/_/rgod pa zhes bya'o/_/khengs pa zhes 
[\[34b.5\]]bya'o/_/mi brtan pa zhes bya'o/_/rtsam pa med pa zhes bya'o/_/tshig zlos bu can zhes bya'o/_/le lo can zhes bya'o/_/brtson 'grus zhan pa zhes bya'o/_/sems mnyam par ma bzhag pa zhes bya'o/_/sems 'khrugs pa zhes bya'o/_/dran pa nyams pa zhes bya'o/_/phal pa'i 
[\[34b.6\]]dbang po can zhes bya'o/_/shes rab 'chal pa zhes bya'o/_/lug ltar lkugs pa zhes bya'o/_/ngan par bsgrags pa zhes bya'o/_/nyes par rtogs pa zhes bya'o/_/dge sbyong gi dri ma zhes bya'o/_/'dod chags kyis bcom pa zhes bya'o/_/zhe sdang gis bcom pa zhes bya'o/_/gti 
[\[34b.7\]]mug gis bcom pa zhes bya'o/_/nga rgyal gyis bcom pa zhes bya'o/_/chom rkun pa zhes bya'o/_/g.yon can zhes bya'o/_/bu ngan pa zhes bya'o/_/slu ba pa zhes bya'o/_/rtsod pa la dga' ba zhes bya'o/_/rtsod pas sbags pa zhes bya'o/_/rtsod pa len pa zhes bya'o/_/rtsod pa la gnas 
[\[35a\]]
[\[35a.1\]]pa zhes bya'o/_/yongs su ma grol ba zhes bya'o/_/yongs su ma dag pa zhes bya'o/_/mya ngan gyis bcom pa zhes bya'o/_/mya ngan gyis dkrugs pa zhes bya'o/_/dge sbyong tsam zhes bya'o/_/dge sbyong gis mdud pa zhes bya'o/_/dge sbyong gtum po zhes bya'o/_/dge 
[\[35a.2\]]sbyong rul pa zhes bya'o/_/dge sbyong sbun pa zhes bya'o/_/dge sbyong klan ka tshol ba zhes bya'o/_/dgang dka' ba zhes bya'o/_/gso dka' ba zhes bya'o/_/blo gros 'chal pa zhes bya'o/_/nyes par gnas pa zhes bya'o/_/'phags pa ma yin pa zhes bya'o/_/'dzem pa med pa zhes bya'o/_/ngo tsha med 
[\[35a.3\]]pa zhes bya'o/_/mgo bcad pa zhes bya'o/_/rnam par brtags pa zhes bya'o/_/bsags pa dang kun nas bsags pa zhes bya'o/_/'bras gdug pa can zhes bya'o/_/khong 'bras can zhes bya'o/_/zhen pa dang nyes pa dang rmongs pa zhes bya'o/_/brkam chags dang zhen pa zhes bya'o/_/
[\[35a.4\]]kun nas bcings pa zhes bya'o/_/ngan pas gos shing rmongs pas gtugs pa zhes bya'o/_/stong pa can dang /_zad pa can dang /_nyams pa can zhes bya'o/_/stong pa dang /_zad pa dang /_nyams pa zhes bya'o/_/shA ri'i bu ci'i phyir stong pa dang /_zad pa dang /_nyams pa zhes bya zhe na/_
[\[35a.5\]]sangs rgyas kyis bsngags pa dang /_skyes bu dam pa'i mtshan nyid dang /_dge sbyong gi chos dang /_dge sbyong gi yon tan dang /_dge sbyong gi cho ga dang /_dge sbyong gi tshul rnams las yongs su nyams shing shin tu yongs su nyams pa ste/_shA ri'i bu de'i phyir stong pa dang /_zad pa dang /_
[\[35a.6\]]nyams pa zhes bya'o/_/'phags pa'i gsung rab 'di las phyi rol tu gyur pa'i phyir/_des na nyams pa zhes bya'o/_/sangs rgyas kyi byang chub 'di las tha dad par byed cing dmigs su med pa'i stong pa nyid dang /_mtshan ma med pa dang /_smon pa med pa'i mtshan nyid kyi chos las tha dad par 
[\[35a.7\]]byed pas shA ri'i bu des na stong pa dang /_zad pa dang /_nyams pa zhes bya'o/_/yang dag pa ma yin pa la zhen pa dang snying po med pa la zhen pa de dag ni bdud sdig can dga' bar byed du 'jug pa yin no/_/de dag ni tshul khrims sam/_'jig rten pa'i spyod tshul thams cad kyis byis pa so so'i skye bo 
[\[35b\]]
[\[35b.1\]]rnams dang mtshungs pa yin no/_/skyes bu dam pa ma yin pa de dag gang zhig dang ldan na/_ma yin pa'i bzod pa dang ldan pa zhes bya ste/_spong ba pa rnams dang mtshungs pa ma yin/_mnyam pa ma yin 'dra ba ma yin te/_dmigs pa'i lta ba can rnams ni dge sbyong gi yon tan dang /_dge sbyong 
[\[35b.2\]]gi chos dang /_dge sbyong gi cho ga dang /_dge sbyong gi tshul las phyi rol tu gyur pa'i phyir ro/_/bye ba brgya stong gi cha tsam du yang nye bar mi 'gro ste/_shA ri'i bu des na stong pa dang zad pa dang nyams pa zhes bya'o/_/'jig rten gyi zang zing la lhag par zhen pa dge sbyong du khas 'che ba de dag ni dge sbyong ma 
[\[35b.3\]]yin par dge sbyong ltar bcos pa/_dad pas byin pa la longs spyod par byed pa/_rtag tu chom rkun pa'i rtags thogs pa/_rgyal mtshan snyol bar byed pa yin te/_ji ltar yongs su dag pa'i yon gnas 'jig rten pa'i bsod nams kyi zhing rnams kyis yongs su longs spyad pa ltar kham gcig 
[\[35b.4\]]tsam yang yongs su dag par longs spyod par mi byed pas de dag ni yongs su longs ma spyad pa/_rigs pa med pa/_grol ba med pa yin pas/_shA ri'i bu des na stong pa dang /_nyams pa dang /_zad pa zhes bya'o/_/shA ri'i bu 'di ji snyam du sems/_khyim pa srog gcod pa dang /_ma 
[\[35b.5\]]byin par len pa dang /_'dod pa rnams la log par spyod pa dang /[ {]brdzun [,]rdzun [}]du smra ba dang /_phra ma'i tshig dang /_tshig rtsub po dang /_tshig kyal pa dang /_brnab sems dang /_gnod sems dang /_log par lta ba gang yin pa zhig yod par gyur la/_srog gcod pa'i khyim pa de 'dug nas 
[\[35b.6\]]ci nas kyang rtag par rgyun tu srog gcod cing 'tshe bar byed dam/_'on te dus thams cad du ni ma yin/_gsol pa/_bcom ldan 'das srog gcod pa'i khyim pa mchis kyang rtag par rgyun du srog chags rnams kyi srog la 'tshe bar mi bgyid de/_bcom ldan 'das srog gcod pa'i khyim pa gang 
[\[35b.7\]]zhig gdugs gcig gam/_mtshan gcig srog mi 'gum zhing 'tshe bar mi bgyid pa ni ches ngo mtshar lags kyi/_bcom ldan 'das srog gcod pa'i khyim pa gang zhig gdugs gcig gam mtshan gcig srog chags rnams kyi srog la 'tshe bar bgyid pa ni ngo mtshar mi che lags so/_/
[\[36a\]]
[\[36a.1\]]shA ri'i bu 'di ji snyam du sems/_ma byin par len pa'i khyim pa gang zhig ma byin par mi len pa dang /_gang yang ma byin par len pa gang ngo mtshar che/_gsol pa/_bcom ldan 'das ma byin par len pa'i khyim pa gang zhig gdugs gcig gam mtshan gcig ma byin 
[\[36a.2\]]par mi len pa ni ches ngo mtshar lags kyi/_bcom ldan 'das ma byin par len pa'i khyim pa gang zhig gdugs gcig gam/_mtshan gcig gam/_gdugs gnyis sam/_gsum 'am/_dgung zla'am/_dgung zla phyed kyi bar du ma byin par len cing ma byin par blangs pa ni ngo 
[\[36a.3\]]mtshar mi che lags so/_/bka' stsal pa/_shA ri'i bu 'di ji snyam du sems/_'dod pa rnams la log par spyod pa'i khyim pa gang zhig 'dod pa rnams la log par mi spyod pa dang /_gang zhig 'dod pa rnams la log par mi spyod pa dang /_de bzhin du [{]brdzun [,]rdzun [}]du smra ba dang /_phra ma'i 
[\[36a.4\]]tshig dang /_tshig rtsub po dang /_tshig kyal pa dang /_brnab sems dang /_gnod sems mi spyod pa gang ngo mtshar che/_shA ri'i bu 'di ji snyam du sems/_log par lta ba'i khyim pa gang zhig log par lta ba yid la byed pa dang /_gang zhig log pa'i lta ba yid la mi byed pa gang ngo 
[\[36a.5\]]mtshar che/_gsol pa/_bcom ldan 'das 'dod pa rnams la log par spyod pa'i khyim pa gang zhig gdugs gcig gam mtshan gcig 'dod pa rnams la log par mi spyod pa ni ches ngo mtshar lags kyi/_bcom ldan 'das 'dod pa rnams la log par spyod pa'i khyim pa gang zhig 
[\[36a.6\]]gdugs gcig gam mtshan gcig 'dod pa rnams la log par spyod pa ni ngo mtshar mi che lags so/_/gang zhig 'dod pa rnams la log par mi spyod pa ches ngo mtshar lags pa de bzhin du bcom ldan 'das [{]brdzun [,]rdzun [}]du smra ba dang /_phra ma'i tshig dang /_tshig rtsub po dang /_tshig kyal 
[\[36a.7\]]pa dang /_brnab sems dang /_gnod sems la yang gnod sems dang ldan pa'i khyim pa gang zhig gdugs gcig gam/_mtshan gcig gnod sems mi bgyid pa ni ches ngo mtshar lags kyi/_bcom ldan 'das gnod sems dang ldan pa'i khyim pa gang zhig gdugs gcig 
[\[36b\]]
[\[36b.1\]]gam mtshan gcig gnod sems bgyid pa ni ngo mtshar mi che lags so/_/bcom ldan 'das log pa'i lta ba can ni lan 'ga' yang yang dag pa'i lta ba can du mi 'gyur la/_lan 'ga' yang yang dag pa'i lta ba yid la mi bgyid pas/_bcom ldan 'das bdag ni mi dge ba'i las 
[\[36b.2\]]kyi lam bcu po 'di rnams las log par lta ba ni thams cad du kha na ma tho ba chen po dang bcas pa lags so zhes mchi lags so/_/bcom ldan 'das de ci'i slad du zhe na/_'di ltar log pa'i lta ba can ni lta ba nyams pas rtag par rgyun du kun nas nyon mongs pa'i sems dang /_
[\[36b.3\]]yongs su ma dag pa'i sems su 'gyur lags so/_/bcom ldan 'das kyis bka' stsal pa/_shA ri'i bu khyod la go bar bya'o/_/khong du chud par bya'o/_/shA ri'i bu srog gcod pa'i mi gang zhig nyi ma re re zhing srog chags bye ba brgya stong gi srog la 'tshe bar byed pa dang /_ma byin 
[\[36b.4\]]par len pa'i mi gang zhig nyi ma re re zhing khyim bye ba brgya stong nas nor dang /_'bru dang /_gser dang /_dngul dang /_rang gi nor thams cad 'phrog par byed pa dang /_'dod pa rnams la log par spyod pa'i mi gang zhig rtag par rgyun du dub pa med par 'dod pa rnams la log par spyod pa dang /_
[\[36b.5\]{]brdzun [,]rdzun [}]du smra ba'i mi gang zhig nyin mtshan rtag par rgyun du [{]brdzun [,]rdzun [}]gyi tshig smra bar byed de/_bden pa'i rjes su 'thun pa'am/_bden pa'i rjes su 'gro ba'i tshig gcig tsam yang mi smra bas rtag par tshig yongs su ma dag par byed pa dang /_phra ma'i tshig smra ba'i mi gang zhig rtag par 
[\[36b.6\]]rgyun du 'khrug pa la dga'/_'khrug pa la mgu bar byed pas 'khrug par byed pa'i tshig smra ste/_'thun pa rnams 'byed par byed cing /_phye ba rnams ni lhag par yang 'byed par byed pas/_lhag par yang sbed pa dang /_tshig rtsub po smra bar byed pa'i mi gang zhig rtag par rgyun du rtsod pa'i 
[\[36b.7\]]gtam la sbyor ba'i rjes su brtson par gnas te/_tshig 'jam po gcig tsam yang mi smra ba dang /_tshig kyal pa smra ba'i mi gang zhig de gzhan dris pa na/_gzhan du smra ste/_bden par mi smra zhing gzhan gyi tshig 'khrugs par bya ba'i phyir tshig brgyud pa ste/_yud tsam la tshig brgya 'am stong 
[\[37a\]]
[\[37a.1\]]smra bar byed na/_nyin par ram mtshan mo lta la ci smos te/_tshig kyal pa smra ba dang /_brnab sems can gyi mi gang zhig rtag par rgyun du mnyam pa dang mi mnyam pas gzhan gyis yongs su bzung ba'i yo byad rnams la mngon par zhen par byed/_lhag par 'brang bar byed 
[\[37a.2\]]pa dang /_gnod sems can gyi mi gang zhig rtag par rgyun du 'tshe bas khro ba dang /_'khon du 'dzin pa yongs su rdzogs par bya ba'i phyir lhag par bdo bar byed pa dang /_log par lta ba'i mi gang zhig lta ba nyams pas rtag par rgyun tu lam gol ba la gzhol zhing /_yang dag pa'i lta ba yid 
[\[37a.3\]]la byed pa'i sems gcig tsam yang skyed par mi byed na/_shA ri'i bu 'di ji snyam du sems/_ji ga mi dge ba bcu'i las kyi lam de lta bu dang ldan pa'i mi de dag bsod nams ma yin pa'i phung po mang du mngon par 'du byed par 'gyur ram/_bcom ldan 'das mang du 'gyur lags so/_/
[\[37a.4\]]bde bar gshegs pa mang du 'gyur lags so/_/shA ri'i bu khyod la go bar bya'o/_/khong du chud par bya'o/_/gang yang mi dge ba bcu'i las kyi lam de lta bu dang ldan pa'i mi de dag rtag par rgyun du bar chad med par lo brgya'i bar du bsod nams ma yin pa'i phung po bsags pa 
[\[37a.5\]]bas/_dge slong tshul khrims ral ba gang zhig bstan pa 'di la drang srong gi rgyal mtshan gyis g.yogs nas dad pas byin pa la zhag gcig longs spyod par byed na/_de bas ni ches mang du 'di mi dge ba'i rtsa ba mngon par 'du byed par 'gyur ro/_/de'i phyir tshul khrims ral ba'i dge 
[\[37a.6\]]slong 'di ni nyin zhag gcig dad pas byin pa la longs spyod na de nyid de dag las mi dge ba'i rtsa ba ches mang du mngon par 'du byed pa yin te/_'di lta ste tshul khrims ral ba'i dge slong nyin zhag gcig dad pas byin pa la longs spyod par byed pa yin no/_/de ci'i phyir zhe na/_shA ri'i bu 'di ltar 
[\[37a.7\]]srog gcod pa'i mi ni skye bo mang pos ngo shes par bya ba dang /_skye bo mang pos rig par bya ba dang /_skye bo mang pos smad pa'i 'os yin no/_/de ni thams cad kyi tshul khrims 'chal pa zhes bya ba dang /_gtum po zhes bya ba dang /_sdig can zhes bya ba dang /_bshung ba zhes bya ba dang /_
[\[37b\]]
[\[37b.1\]]mi gtsang ba zhes bya ba dang /_mi dge ba zhes bya ba dang /_dge legs ma yin pa zhes bya ba dang /_yon tan med pa zhes bya ba dang /_yon tan dang bral ba zhes bya bar grags shing yongs su spang bar bya ba'i 'os su 'gyur ro/_/de ni skye bo mang pos kyang lhag par yang yon tan med do 
[\[37b.2\]]zhes bya bar shes par 'gyur ro/_/shA ri'i bu de lta mod kyi srog gcod pas srog chags kyi srog la gnod par byas nas res 'ga' bdag la rnam par smin pa mi sdug par 'gyur bas bdag gi 'di ni cha ma yin no zhes smod pa'i 'du shes skye bar 'gyur yang /_de ni skye bo rnams kyis 
[\[37b.3\]]tshul khrims 'chal pa de ltar yang dag par shes te/_de la chung ngu yon tan skra'i rtse mo brgyar gshags pa'i cha tsama'am/_yungs 'bru bye ba brgya stong du gshags pa'i cha tsam yang rtog par mi byed na/_de la yon gnas su sems pa lta ci smos/_de la yon dbul ba dang /_
[\[37b.4\]]skal ba bzang po dang ldan pa dang /_rnam par smin pa bde ba dang mtho ris su 'byung ba dang /_gong ma'i char 'gro ba'i 'os su 'gyur bar lta ci smos te/_de ni gnas yod pa ma yin no/_/gang yang de'i bu dang bu mo dang /_grogs po dang /_nye du dang /_snag gi gnyen mtshams dang 'brel 
[\[37b.5\]]pa de dag kyang de'i tshul khrims 'chal par yang dag par shes nas de dag gis de mthong na ldang bar mi byed/_mngon du smra bar mi byed na/_bkur sti bya ba gzhan lta ci smos te/_de ni gnas yod pa ma yin no/_/de las des bsgrubs pa'i longs spyod gang yin pa de dag gis bu dang bu 
[\[37b.6\]]mo dag gi 'tsho ba byed par 'gyur ro/_/shA ri'i bu gang gi phyir rngon pa yang 'di lta bu'i yon gnas su 'gyur ba'i dus de dang de yod de/_las gang gi rnam par smin pas 'phags pa rnams dang phrad nas gal te dge slong ngam/_dge slong ma'am/_dge bsnyen nam/_dge bsnyen 
[\[37b.7\]]ma 'ga' zhig gis srog gcod pa las yid 'byung bar 'gyur ba yang dag par 'dzin du bcug ste/_de rgyun de las log cing gal te srog gcod pa spang ba'i phyir bstan pa 'di la dad pa rnyed nas khyim nas khyim med par rab tu byung ste/_de sgrib pa med par bya ba'i phyir sangs rgyas rnams 
[\[38a\]]
[\[38a.1\]]dang /_sangs rgyas kyi nyan thos rnams rab tu byung ba'i rjes su rab tu byung nas dge ba'i bshes gnyen rnams la bsten cing bsnyen te bkur sti byed pa na/_dge sbyong gi sa 'thob par 'gyur zhing /_de mthong ba'i chos la myong bar 'gyur ba'i sdug bsngal skyes pa gang 
[\[38a.2\]]yang rung ba dang de sgrib pa med par byas nas 'phags pa'i lam skye bar 'gyur zhing ngan song las kyang yongs su thar bar 'gyur ro/_/shA ri'i bu 'di na yang dge slong sdig can dge sbyong ma yin par dge sbyong ltar bcos pa/_tshangs par spyod pa ma yin par tshangs par spyod par khas 'che ba 
[\[38a.3\]]dag dge ba'i chos thams cad 'gog pa yin no/_/dge ba'i rtsa ba thams cad yang dag par bcad pa yin no/_/des dge ba'i rtsa ba thams cad nyams par byas pas dge ba gang la yang bya ba'i mthu med par 'gyur ro/_/smad pa'i lam sems can dmyal ba'i 'khor du lhung ba/_lam 
[\[38a.4\]]stor ba/_lam bkag pa/_gzi brjid nyams pa/_mdog nyams pa/_dpe blang du med pa/_dge ba'i yan lag nyams pa/_lhod pa/_'bab stegs yongs su nyams pa/_log pa'i 'bab stegs su zhugs pa/_nyes pa bsgrags pa/_nyes par rtogs pa/_gdol pa lta 
[\[38a.5\]]bu/_ngang tshul zhig pa/_zhi ba don med par spyod pa/_dur khrod dang mtshungs pa cho ga yongs su nyams pa de ni nga'i bstan pa 'di la lam sun 'byin pa/_chos kyi rkun mar gnas pa/_thab krol ba/_nyan rna ba/_bdud kyi mngag gzhug pa/_phra ma'i tshig can/_gcugs pa rnams kyis 
[\[38a.6\]]mnyan par mi 'os pa yin no/_/shA ri'i bu ji ltar seng ge'i dbus na wa'am 'khor los sgyur ba'i dbus na ma ning ngam/_lha'i 'khor gyi dbus na spre'u'am/_klu'i rgyal po'i dbus na longs spyod dang bral ba'am/_lha'i mig can gyi dbus na dmus long 'am/_'dab [{]bzangs [,]bzang [}]bya'i 
[\[38a.7\]]rgyal po'i dbus na srog chags pad pa 'dug pa de bzhin du/_shA ri'i bu nga'i nyan thos kyi dbus na tshul khrims ral pa'i dge slong 'dug pa lha brgya stong phrag du mas mthong na yid mi bde ba chen po so sor myong bar 'gyur na/_bdud kyi pho nya de gas sbyong gi las sam dgag dbye'i 
[\[38b\]]
[\[38b.1\]]las lta ci smos/_de ni bdud kyi mngag gzhug pa yin te/_des sangs rgyas kyi byang chub yang dag phul 'di thos nas khyim pa rnams la sgrogs pa na de la ma dad pa'i lha dang /_klu dang /_gnod sbyin kha cig gad rgyangs chen pos gad mo 'debs shing /_rta cang shes rnams kyi 
[\[38b.2\]]dbus na rta rgod dang 'dra bar dge slong sdig can sbed pa 'chab pa 'di stan 'di la ci'i phyir 'dug ces 'phya bar byed do/_/de ltar skyes bu dam pa ma yin pas bdag la shes pa'am lta ba ni 'ga' yang med pa ma yin no zhes mi sems pas/_de lha dang mi dang bdag la slu bar byed pa 
[\[38b.3\]]yin no/_/ltos shig_/'di ni lha dang bcas pa'i 'jig rten gyi chom rkun pa yin no/_/de ni de ltar lhas kyang yon tan ma yin pa dang ldan par shes bzhin du dad pas byin pa la longs spyod par byed do/_/mngon du smra ba dang /_phyag dang /_ldang ba dang /_thal mo sbyar ba dang /_'dud 
[\[38b.4\]]pa'i las bdag gir byed do/_/khyim pa dang /_rab tu byung ba las rigs nyams pa dang /_bshung ba dang /_dur khrod kyi ro dang 'dra bar spyod pa yin no/_/de chos gos ma byin pa la gyon par byed do/_/lhung bzed ma byin pa la longs spyod par byed do/_/zas ma byin pa la longs 
[\[38b.5\]]spyod par byed do/_/gdugs dang mchil lham ma byin pa la longs spyod par byed do/_/bsod snyoms spyod pa ma byin pa la longs spyod par byed do/_/gnas mal ma byin pa la longs spyod par byed do/_/gding ba ma byin pa la longs spyod par byed do/_/g.yog pa ma byin 
[\[38b.6\]]pa la longs spyod par byed do/_/gtsug lag khang ma byin pa la longs spyod par byed do/_/chu snod ma byin pa la longs spyod par byed do/_/'chag pa dang 'dug pa ma byin pa la longs spyod par byed do/_/khab ral ma byin pa la longs spyod par byed do/_/'di ltar shar dang /_
[\[38b.7\]]lho dang /_nub dang /_byang gi phyogs gang du gom pa 'dor ba de yang ma byin par gom pa 'dor ba yin no/_/spyod lam na yang chom rkun byed do/_/kun tu brtags shing yang chom rkun byed do/_/lta ba yang /_g.yas g.yon du lta ba dang /_bskum pa dang /_brkyang ba dang /_
[\[39a\]]
[\[39a.1\]]snam sbyar dang /_lhung bzed dang /_chos gos gyon pa na yang chom rkun byed do/_/de'i lus dang ngag dang sems kyi g.yo ba dang rtsom pa gang yin pa de dag thams cad du yang chom rkun byed do/_/de'i skra 'dreg tu 'jug pa gang yin pa de dag kyang chom rkun pa'i skra 'dreg 
[\[39a.2\]]tu 'jug pa yin no/_/shA ri'i bu tshul khrims kyi sbyor ba zhig pa'i dge slong rnams kyi g.yo ba dang /_sems pa dang /_spyod pa dang /_yongs su spyod pa de dag thams cad ni chom rkun pa yin no zhes gsung ngo /_/shA ri'i bu chung ngu na dge slong sdig can de'i lag pa 'khru ba dang /_bshang ba 
[\[39a.3\]]dang /_gci ba byed na yang chom rkun pa yin no zhes gsung ngo /_/de ci'i phyir zhe na/_shA ri'i bu 'dzam bu'i gling 'di ni rgyal po dang /_rgyal po'i blon po chen po dang /_mi dang mi ma yin pa rnams kyis yongs su gzung ba yin na/_skyes bu gti mug 'di ni lha dang mi'i chom rkun pa 
[\[39a.4\]]yin no/_/shA ri'i bu rnam grangs 'dis kyang rgyal po'am/_rgyal po'i blon po chen po dag ni chom rkun pa 'di ni yon tan gyis bdag cag pas ches gtso bo'am/_ches khyad par du 'phags pa yin no bar cung zad kyang rtog par mi byed do/_/shA ri'i bu yang rgyal po'am/_rgyal 
[\[39a.5\]]po'i blon po chen po dag ni tshul khrims ral pa'i dge slong drang srong gi rgyal mtshan gyis g.yogs pa la yon tan yod par 'du shes par mi byed pas/_de'i phyir de dag sa la gom pa gcig 'dor ba yang rjes su ma gnang ngo /_/shA ri'i bu de la skyes bu dam pa ma yin pa la rjes su 
[\[39a.6\]]ma gnang ba de lta bu gang ci yang rung mchil ma dor ba tsam de thams cad kyang dad pas byin pa yin no/_/shA ri'i bu rnam grangs 'dis kyang dge slong sdig can ni nyin mtshan rtag par rgyun tu chom rkun pa'i spyod pa kho na spyod par byed/_chom rkun pa'i g.yo ba kho na g.yo bar byed de/_
[\[39a.7\]]shA ri'i bu thams cad kyi chom rkun pa zhe'am/_chom rkun par grags pa zhe'am/_thams cad 'phrog pa zhes bya ba de ni dge slong sdig can gyi tshig [{]bla dgas [,]bla dwags [}]yin no/_/shA ri'i bu rnam grangs 'dis kyang dge slong sdig can ni lha dang bcas pa'i 'jig rten gyi chom rkun pa zhes 
[\[39b\]]
[\[39b.1\]]bya'o/_/shA ri'i bu lha dang bcas pa'i 'jig rten gyi chom rkun pa gang yin pa des ni dad pas byin pa'i chu phor bu gang yang yongs su sbyang bar nus sam/_gsol pa/_bcom ldan 'das rngo mi thogs lags so/_/bka' stsal pa/_shA ri'i bu de la mi dge ba las ji skad brjod 
[\[39b.2\]]par bya/_sdig can gyi dge slong las ji skad brjod par bya/_shA ri'i bu tshul khrims ral ba'i dge slong 'di ni gang yang lha dang bcas pa'i 'jig rten gyi chom rkun pa nyes pa chen po'i skyon can yin te/_shA ri'i bu de bzhin gshegs pas don 'di la gzigs nas/_'di skad ces 
[\[39b.3\]]lcags kyi thu lum me lce 'bar ba lta bu za ba ni bla'i tshul khrims 'chal pa ma bsdams pa'i yul 'khor gyi bsod snyoms za ba ni de lta ma yin no zhes gsungs so/_/shA ri'i bu yang tshul khrims 'chal pa'i dge slong ni rigs nyams pa dang /_dpe blang du med pa dang /_de'i lus 
[\[39b.4\]]yongs su gdungs pa dang /_sems yongs su gdungs pa yin/_rmi lam du sdig pa rmi ba yin/_gcig pu la mngon par mi dga' ba dang /_dben par song nas dbugs ring du 'dren pa dang /_dge slong tshul khrims dang ldan pa rnams kyi mdun du zhum pa dang /_kun tu zhum pa dang /_
[\[39b.5\]]bag 'khums pa dang /_bag tsha ba yin/_dad pas byin pa len na yang phyogs 'khrugs pa'i sems dang ldan pa yin/_zang zing la zhen pa dang /_ro'i sred pa la zhen pa yin te/_lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye 
[\[39b.6\]]bar 'gyur ro/_/shA ri'i bu 'di yang dge slong tshul khrims 'chal pa'i 'chal pa'i tshul khrims kyi skyon bdun pa yin te/_ngan song rab tu rdzogs par bya ba'i phyir zhugs pa yin no/_/shA ri'i bu gzhan yang tshul khrims 'chal pa'i dge slong ni bre mo'i gtam la dga' ba dang /_
[\[39b.7\]]bre mo'i gtam la mngon par dga' ba dang /_phrag dog can yin no/_/tshul khrims 'chal pa'i 'khor can yin no/_/tshul khrims 'chal pa sten pa dang /_tshul khrims kyi gtam la mi dga' ba yin no/_/mdo sde zab mo 'di lta bu dag dang mi 'thun par byed pa yin no/_/
[\[40a\]]
[\[40a.1\]]mdo sde 'di lta bu 'di dag smra ba la mi 'thun par byed cing rtsod pa dang /_stan la mngon par mi dga' ba dang /_phyogs dang phyogs mtshams su lta bar byed pa dang /_lag pas gdong 'gebs pa dang /_bar snang la lta bar byed pa dang /_stan las langs te 'gro 
[\[40a.2\]]ba dang /_de bzhin gshegs pa'i gsung la smod pa dang /_chos smra ba la khro bar byed pa yin no/_/de mi dge ba de dang ldan pa'i lus dang ngag dang yid kyi nyes par spyod pas ngan song du 'gro bar 'gyur ro/_/shA ri'i bu 'di yang dge slong tshul khrims 'chal pa'i 'chal pa'i 
[\[40a.3\]]tshul khrims kyi skyon brgyad pa yin te/_ngan song rab tu rdzogs par bya ba'i phyir zhugs pa yin no/_/shA ri'i bu gzhan yang dge slong tshul khrims 'chal pa ni yon tan sgrogs pas slob dpon gtso bor byed pa yin/_grags pa dang sgra dang tshigs su bcad pa mngon par bstod pas 
[\[40a.4\]]mkhan po gtso bor byed pa yin no/_/tshul khrims dang ldan pa'i ming yongs su bsgrags pas 'tsho ba yongs su sgrub pa dang /_grims pa dang /_gtogs 'dod che ba yin no/_/dper na bya rog bzhin du dge 'dun gyi ming gis bdag nyid kyi chos gos dang /_bsod snyoms dang /_gnas 
[\[40a.5\]]mal dang /_nad kyi rkyen sman dang /_yo byad rnams yongs su sgrub par byed pa yin no/_/mthu dang ldan pa dang lus kyi 'jo sgeg la brtson pa yin no/_/ngo tsha med pa dang 'dzem pa med pa yin no/_/tshig thun tshags su smra ba dang /_lag pa dang rkang pa rgod pa yin no/_/rigs nyams pa 
[\[40a.6\]]yin no/_/bud med la sten pa yin no/_/skyes pa la mi sten pa yin no/_/shin tu yongs su 'dris par byed pas gus pa med pa yin no/_/de'i bsngags pa lha dang /_klu dang /_gnod sbyin yang mi smra'o/_/de'i bsngags pa sangs rgyas bcom ldan 'das rnams kyang gsung bar mi 
[\[40a.7\]]'gyur ro/_/'tshe ba la dpa' ba dang /_dge 'dun gyi tha snyad dang ldan pa kun byed pa yin no/_/shA ri'i bu gang zag de lta bu ni dge 'dun gyi dbang phyug 'dod pa yin no/_/gang ci la mngags kyang ma dris par smra ba yin no/_/chos gos tshol ba yin no/_/gzhan tshul khrims dang ldan pa 
[\[40b\]]
[\[40b.1\]]rnams la glags lta ba la brtson pa yin no/_/mtshungs par byed pa yin no/_/dam pa ma yin pa'i chos 'dzin pa dang dam pa ma yin pa'i chos len pa yin no/_/tshogs la dga' ba yin no/_/rtsod pa 'bar bar byed pa yin no/_/shA ri'i bu 'di yang dge slong tshul khrims 'chal pa'i 
[\[40b.2\]]'chal pa'i tshul khrims kyi skyon dgu pa yin te/_ngan song rab tu rdzogs par bya ba'i phyir kun tu zhugs pa yin no/_/shA ri'i bu gzhan yang dge slong tshul khrims 'chal pa ni rtsod pa len pa yin no/_/thab mos dga' ba 'thob pa dang /_chos gos la zhen pa yin no/_/'gro ba ngan par 
[\[40b.3\]]'gro ba dang nyal ba'i bde ba la gzhol ba yin no/_/bsngags pa rnyed na dga' ba dang /_bshes pa'i khyim dang /_slong mo pa'i khyim la 'chums pa yin no/_/khyim la phrag dog byed pa dang /_gnas la phrag dog byed pa yin no/_/de ci'i phyir zhe na/_kye ma bdag gi 'di dge slong 
[\[40b.4\]]de dag gis ma shes kyang ci ma rung snyam du sems pa'i phyir ro/_/tshul khrims la sdang ba yin no/_/'chal pa'i tshul khrims la kun tu dga' ba dang /_sbyin pa'i bsngags pa 'ba' zhig lhag par smra ba yin te/_tshul khrims dang /_bzod pa dang /_brtson 'grus dang /_bsam 
[\[40b.5\]]gtan dang /_shes rab dang /_nye bar zhi ba rnams kyi ma yin/_dgon pa'i gnas dben pa cung zad don gyi sgo nas sam/_cung zad yi ge'i sgo nas kyang ma yin te/_dge slong ngo tsha shes pa rnams la bsngags pa ma yin pa spyod pas mngon par brtson par byed pa yin no/_/de dge slong 
[\[40b.6\]]sbyangs pa'i yon tan dang ldan pa rnams la cung zad don gyi sgo nas sam/_cung zad yi ge'i sgo nas kyang bsngags pa ma yin pa smra zhing ci nas kyang skyon 'dogs pa yin no/_/rigs rgyud smra ba la zhugs pa yin no/_/sngon gyi nye du la smos pa dang ci'i rgyus chos ston kyang 'di ltar bkren pa'i phyir yin pa dang /_
[\[40b.7\]]bag tsha bas lce gnyis su smra ba dang /_rang gi skye bo mi spong ba dang /_skye bo mang pos myur du zil gyis mnan pa 'thob pa dang /_yid du mi 'thad pa yin no/_/tshul khrims dang ldan pa rnams la kha zer ba dang /_gdams ngag smra ba'i skyes pa dang /_bud med rnams la mi sten pa dang /_de mdo sde 
[\[41a\]]
[\[41a.1\]]'di lta bu 'di dang /_mdo sde 'di lta bu 'chang ba dang /_ston pa gang yin pa de dag yid la mi 'thad pa dang /_mdo sde 'di lta bu 'di ston pa rnams la dga' ba dang /_mgu bar byed pa gang yin pa de dag la yang sdang zhing yid du mi 'ong bas tshul khrims kyi bsngags pa mi 
[\[41a.2\]]rjod pa yin no/_/'di lta bu'i mdo sde ston pa rnams kyi drung du nye bar mi 'gro'o/_/nye bar song na yang slar myur du ldog pa dang /_ltos pa med par ston pa yin no/_/byung rgyal du smra ba dang /_khyim pa nye du ma yin pa la nye dur smos pa yin no/_/dbang phyug gi phyir 'bye bar byed pa dang /_tshul 
[\[41a.3\]]khrims dang ldan pa'i phyogs la smod par byed pa yin no/_/shA ri'i bu 'di yang dge slong tshul khrims 'chal pa'i 'chal pa'i tshul khrims kyi skyon bcu pa yin te/_/ngan song yongs su rdzogs par bya ba'i phyir kun tu zhugs pa yin no/_/shA ri'i bu dge slong tshul khrims 'chal pa rnams 
[\[41a.4\]]kyi 'chal pa'i tshul khrims kyi skyon ni bcu po 'di dag yin te/_ngan song yongs su rdzogs par bya ba'i phyir kun tu zhugs pa yin no/_/'chal pa'i tshul khrims kyi le'u ste lnga pa'o//_//shA ri'i bu 'tsho ba'i lam du bying ba/_rtsod pa la zhen pa/_bdag dang 
[\[41a.5\]]gzhan la gnod pa byed pa skyes bu dam pa ma yin pa de lta bu dag gis 'dzam bu'i gling 'di rab tu gang bar 'gyur ro/_/shA ri'i bu de lta mod kyi bcom ldan 'das 'od srung gis de bzhin gshegs pa shAkya thub pa'i gsung rab de ni lhag par rnyed pa dang bkur sti byed pas myur du nub par 
[\[41a.6\]]'gyur ro zhes lung bstan te/_shA ri'i bu 'di ltar chos 'dul ba 'di ni rnyed pa dang bkur stis myur du nub par 'gyur ro/_/shA ri'i bu dper na mi dbul po zhig gis gter chen po zhig rnyed nas gzhi de las bde ba dang /_yid bde ba nyams su myong ngo /_/shA ri'i bu de bzhin du ma 'ongs 
[\[41a.7\]]pa'i dus na/_dge slong dag 'di ltar khyim pa la sten pa dang /_phu dud byed pa dang /_bkur sti byed pa dag 'byung bar 'gyur ro/_/shA ri'i bu de la khyim pa gang dag gis dge slong gang dag 'jig rten gyi zang zing gis zang zing la mgron du 'bod par 'gyur zhing /_de dag 'jig rten gyi zang 
[\[41b\]]
[\[41b.1\]]zing gis yid bde bar bya ba'i phyir las kyi mtha' de dag rim bzhin du byed par 'gyur ro/_/mi dbul po gter la chags pas bde ba ma mthong ba de bzhin du dge slong gang dag 'jig rten gyi zang zing lhur len par 'gyur te/_'jig rten gyi zang zing gis 'khol bas chog mi shes pa dang nye du la 
[\[41b.2\]]'dod par 'gyur ro/_/bdag nyid mi shes bzhin du khyim pas shes par bya ba'i phyir bdag nyid dgra bcom pa yin par sgrogs par byed do/_/de dag de ltar shes par byed pa yongs su tshol ba na sangs rgyas kyi byang chub 'dor bar 'gyur ro/_/de dag gang kho na la spyod pa de kho nas mgu bar 
[\[41b.3\]]'gyur bas de yongs su sgrub par byed do/_/shA ri'i bu de lta bas na de bzhin gshegs pas skyes bu blun po de dag gi don du 'di lta bu'i mdo sde 'di rab tu ston par mdzad do/_/de ci'i phyir zhe na/_shA ri'i bu tshul khrims ral ba'i dge slong 'byung ba gang yin pa de dag de bzhin gshegs 
[\[41b.4\]]pas gsungs pa'i mdo sde 'di lta bu 'di thos nas nyams par bya ba'i phyir 'jug par 'gyur ba'i phyir ro/_/shA ri'i bu de la dad pas byin pa rnams la longs spyod par byed pa dag ni chom rkun pa chen po yin no/_/shA ri'i bu chos 'dul ba 'di thos nas dga' ba'am rangs par mi 'gyur 
[\[41b.5\]]ba gang yin pa de ni lhag par yang dge slong sdig can yin par shes par bya'o/_/de ci'i phyir zhe na/_shA ri'i bu 'di ltar dge slong tshul khrims dang ldan pa dag la ni yang na tshul khrims kyi gtam 'am/_yang na ting nge 'dzin gyi gtam 'am/_yang na shes rab kyi gtam 'am/_yang na kun 
[\[41b.6\]]tu skyo bar 'gyur ba'i chos kyi gtam de lta bu gang yang yid du mi 'ong bar mi 'gyur ba'i phyir ro/_/shA ri'i bu 'di lta bu'i mdo sde 'di thos na gsum yid mi bde bar 'gyur te/_gsum po de dag gang zhe na/_tshul khrims ral ba'i dge slong gang yin pa dang /_mngon pa'i nga rgyal can gyi dge 
[\[41b.7\]]slong gang yin pa dang /_chos ma yin pa'i gtam chos kyi gtam ltar bcos pas yongs su ma dag pa ston pa'i dge slong gang yin pa'o/_/gzhan yang gsum yid mi bde bar 'gyur te/_gsum po de dag gang zhe na/_bdag tu lta ba dang /_srog tu lta ba dang /_gang zag tu lta ba'o/_/
[\[42a\]]
[\[42a.1\]]gzhan yang gsum yid mi bde bar 'gyur te/_gsum po de dag gang zhe na/_phung por lta ba dang /_khams su lta ba dang /_skye mched du lta ba'o/_/shA ri'i bu khyod la go bar bya'o/_/khong du chud par bya'o/_/ji ltar dge ba'i bshes gnyen gyis rjes su snying brtse ba 
[\[42a.2\]]dang /_don du 'dod pa dang /_phan par 'dod pa dang /_bde bar 'dod pa dang /_grub pa dang bde bar 'dod pa de ltar smra yis/_shA ri'i bu nga'i tshig nyon la bag yod pas bslab par bya'o/_/khyod kyis dge ba ci yin zhes btsal zhing goms par bya'o/_/shA ri'i bu lnga po 'di dag ni 
[\[42a.3\]]yongs su ma dag pa'i chos ston pa'i dge slong gi yid mi bde bar 'gyur te/_lnga gang zhe na/_sangs rgyas kyi gsung thams cad chub par ma byas pa dang /_mdo sde rnams kyi gdams ngag med pa dang /_rtsod pa'i gtam la mngon par dga' ba dang /_chos rnams la ma dad pa skyes 
[\[42a.4\]]pas mdo sdes mdo sde la skyon 'dogs pa dang /_rnyed pa dang bkur sti sngon du btang ste chos ston pa'o/_/shA ri'i bu lnga po 'di dag ni yongs su ma dag pa'i chos ston pa'i dge slong rnams la yid mi bde bar 'gyur ro/_/shA ri'i bu nga ni de lta bu'i chos smra ba ni ngan song rtsom pa dang /_mya 
[\[42a.5\]]ngan las 'das pa mi rtsom pa yin no zhes gsung ngo /_/shA ri'i bu gzhan yang 'di na dge slong kha cig chos ma yin pa'i gtam chos kyi gtam ltar bcos nas 'khor gyi nang du song ste/_dad pas byin pa'i gnas mal bshams pa 'di la 'dug nas 'jig rten rgyang pan la mkhas pa 
[\[42a.6\]]dag rab tu ston par byed/_sangs rgyas kyi gsung nye bar gtod par byed/_gang zag tu lta ba nye bar gtod par byed de/_sangs rgyas kyi gsung gi rnam grangs mi shes pas bdag med pa'i mtshan nyid ni spong bar byed do/_/de la dge slong des pa rnams kyis mdo sde dang rjes su 'thun par 
[\[42a.7\]]bskul ba na/_yid gnyis su lhung nas bdag la ma smra shig ces mdo sdes mdo sde la skyon 'dogs par byed/_mdo sdes mdo sde la phyir sun 'byin par byed kyi/_rjes su slob par ni mi byed do/_/mdo sde la cung zad ci yang rung bar dkyogs nas 'phags pa'i phyogs kyi chos ston to/_/
[\[42b\]]
[\[42b.1\]]nye du 'dod pas chos ston to/_/zang zing sngon du btang ste chos ston to/_/zil gyis mnan pa'i phyir chos ston to/_/shA ri'i bu de la dad pas byin pa'i stan la 'dug pa'i dge slong gang yin pa de 'jig rten rgyang pa na pa'i mkhas pa dag rab tu ston par byed na des stan de las bslang bar bya'o/_/
[\[42b.2\]]de ci'i phyir zhe na/_shA ri'i bu 'di ltar de ni dad pas byin pa'i 'phags pa'i stan la 'dug nas gcer bu pa'i tshig smra bar bya ba ma yin pa'i phyir ro/_/gal te ldang du ma btub na de ni rung ba ma yin pa ston pa'i gsung rjes su srung ba ma yin pa yin no/_/shA ri'i bu de ltar ston na ltos pa dang 
[\[42b.3\]]bcas pas chos mnyan par bya'o/_/shA ri'i bu nga ni 'di lta bu'i chos smra ba ni dge sbyong gi snying po ma yin gyi/_gcer bu pa'i snying po yin no zhes gsung ngo /_/de lus zhig nas shi ba'i 'og tu skyes bu dam pa ma yin pa rnams dang /_gcer bu pa rnams kyi 'gro ba gang yin pa der 'gro bar 
[\[42b.4\]]'gyur ro/_/shA ri'i bu 'o na gcer bu pa rnams kyi 'gro ba gang zhe na/_log par lta ba rnams kyi gang yin pa'o/_/'o na log par lta ba rnams kyi 'gro ba gang zhe na/_sems can dmyal ba dang /_dud 'gro'i skye gnas dang /_gshin rje'i 'jig rten no/_/de ci'i phyir zhe na/_shA ri'i 
[\[42b.5\]]bu bdag nyid mi mkhas pa dang /_ma bslabs pas gzhan la chos ston pa dang /_lus kyis mngon sum du ma byas par seng ge'i khri don du gnyer ba dang /_sred par lhung nas seng ge'i khri don du gnyer ba gang yin pa de de ltar 'gyur ba'i phyir ro/_/shA ri'i bu 'di ltar kha sna tshogs 
[\[42b.6\]]dang /_'dzin pa sna tshogs dang /_lta ba sna tshogs dang /_blo gros sna tshogs dang /_bsam pa sna tshogs kyis bstan pa 'di nub par 'gyur ba'i don 'di de bzhin gshegs pas mkhyen to/_/shA ri'i bu skyes bu blun po de dag gis de bzhin gshegs pas gsungs pa'i mdo sde 
[\[42b.7\]]zab mo dmigs su med pa/_sangs rgyas kyi byang chub don dam pa stong pa nyid 'di lta bu 'di thos na cher dngangs par 'gyur zhing g.yang sa chen por lhung bar 'gyur ro/_/shA ri'i bu dper na sngon byung ba 'das pa'i dus na mig med pa'i dmus long lnga brgya lam ring por 'dong ba las 
[\[43a\]]
[\[43a.1\]]grong rdal zhig tu nye bar lhags pa dang /_bkres pa dang /_skom pas de dag gis grong rdal de nyid du brungs btab ste/_dmus long gcig brungs srung bar bzhag nas/_lhag ma rnams slong zhing dong ngo /_/shA ri'i bu de nas dmus long de dag dong nas ring mo ma lon par 
[\[43a.2\]]g.yon can zhig brungs srung ba'i dmus long gang na ba der song nas/_brungs srung ba'i dmus long de la 'di skad ces smras so/_/khyod 'ba' zhig de na ci byed/_des smras pa/_kho bo 'ba' zhig ma yin te/_gzhan dag kyang yod do/_/g.yon can gyis smras pa/_grogs po phyogs ga 
[\[43a.3\]]ge mo zhes bya ba na/_zas don du gnyer ba rnams la ni zas/_skom don du gnyer ba rnams la ni skom ste/_sbyin pa mang po gtong ba yod de/_ma song ba la ni mi ster ro/_/gal te 'dod na kho bos khyod der bkri'o/_/des smras pa/_de bzhin du bgyi'o/_/des dmus long de mtha' gcig tu 
[\[43a.4\]]bzhag ste/_dmus long de rnams kyi rdzas gang yin pa de dag thams cad brkus so/_/de nas dmus long slong mo pa de dag lhags pa dang /_de nas g.yon can de dmus long de dag gang na ba der song ste/_dmus long de dag la 'di skad ces smras so/_/ji ga gtong ba chen po la 'deng 
[\[43a.5\]]ngam/_de dag gis smras pa/_grogs po med pa snyama'am/_des smras pa/_nyon mongs dag bslangs pa ngan pa 'di da 'or cig dang /_khyed kho bos der bkri'o/_/de dag gis bslangs pa rnams bor nas g.yon can de'i phyi bzhin du dong ba dang /_g.yon can des bgrod dka' ba'i rdzong 
[\[43a.6\]]g.yang sa chen po zhig yod pa der deng nas des smras pa/_phyogs 'di ni mnyam pa nyams dga' ba yin no/_/phyogs 'di nas ni sbyin pa chen po gtong ba yin no zhes des ha cang mi ring ba zhig tu 'dug nas/_nga ro dag phyung zhing mdun 'o ni nas sbyin pa chen po long shig ces sgra dag rjes su 
[\[43a.7\]]bsgrags so/_/shA ri'i bu de la dmus long de dag thams cad g.yang sa chen po der btsud nas tshul ma yin pas sdug bsngal bar gyur to/_/shA ri'i bu de ltar mig med pa'i dmus long rnams kha zas kyi rgyus srog dang bral bar gyur to/_/ji ltar g.yon can brkam chags can des 
[\[43b\]]
[\[43b.1\]]dmus long de dag thams cad deng nas g.yang sa chen por btsud pa de bzhin du ma 'ongs pa na 'byung bar 'gyur ba'i dge slong de dag la bdud sdig can gyis 'jig rten rgyang pan pa'i gdams ngag rnams kyis bslus par 'gyur zhing /_'jig rten rgyang pan pa'i gdams ngag rnams la mngon par 
[\[43b.2\]]dga' ba skye bar 'gyur ro/_/de dag lhag par yang dge ba'i chos rnams la kun tu rmongs par byas par 'gyur ro/_/shA ri'i bu dge slong sgra la dga' ba dang sgra la sems pa gang yin pa de dag 'byung bar 'gyur te/_de dag gi bsam pa yang lhag par yang shes par 'gyur zhing /_dge slong 
[\[43b.3\]]'jig rten rgyang pan la mngon par brtson pa gang yin pa de dag gis de dag gi phyir blo gros dang spobs pa lhag par yang sbyin par 'gyur ro/_/shA ri'i bu dge slong sangs rgyas kyi gsung la mngon par brtson par 'gyur ba gang yin pa de dag 'byung bar 'gyur te/_de dag kyang kun tu rmongs par byed 
[\[43b.4\]]par 'gyur ro/_/gang gi phyir dge slong dag sangs rgyas kyis gsungs pa'i mdo sde gnyis sam gsum bzung bar gyur pa dang /_de 'di snyam du bdag gis sangs rgyas kyi gsung la ni byas zin gyis/_re zhig bdag gis yang 'jig rten rgyang pan pa btsal zhing chub par bya'o snyam du sems 
[\[43b.5\]]so/_/shA ri'i bu 'jig rten rgyang pan pa'i dge slong gang yin pa de dag 'byung bar 'gyur te/_de dag gis de rnams la 'di kho na mchog go/_/'di kho na gtso bo yin no zhes spro ba skyed par 'gyur ro/_/de ltar skyes bu blun po de dag dmus long rnams g.yang sa chen por ltung bar gyur 
[\[43b.6\]]pa de bzhin du bdud sdig can gyis mngon par zil gyis mnan par 'gyur ro/_/sred pa dang chags pa'i zil gyis non pa dang /_'jig rten gyi zang zing gi rgyu la mngon par brtson pa dang /_dmus long rnams zhes bya ba de lta bu de ni/_shA ri'i bu 'di ltar dge slong rnams kyi tshig bla 
[\[43b.7\]]dgas yin te/_gang yang sangs rgyas kyi byang chub spong zhing gcer bu pa'i tshig tshol ba'i phyir ro/_/shA ri'i bu g.yon can zhes bya ba de ni bdud sdig can gyi tshig [{]bla dgas [,]bla dwags [}]yin te/_lam log pa thob par byed pa'i phyir ro/_/shA ri'i bu dper na dmus long de dag gis grong rdal gyi bslangs 
[\[44a\]]
[\[44a.1\]]pa bor te/_sbyin bdag chen po la mngon par dga' nas gtong ba chen po tshol ba na g.yang sa chen por btsud pa de bzhin du/_shA ri'i bu gang yang dge slong de dag gis nga'i rjes su bstan pa bor te/_bsod snyoms phal pas chog mi shes shing /_mgron du gnyer ba 
[\[44a.2\]]chen po tshol bar 'gyur ro/_/de dag zang zing gi rgyus ngan pa'i zhags pas bcings nas/_bdud sdig can gyis g.yang sa chen por gtong bar 'gyur zhing /_shes rab 'chal pa shes rab yongs su nyams pa rnams mnar med pa chen por ltung bar 'gyur ro/_/shA ri'i bu de la lhag ma 
[\[44a.3\]]yongs su ma dag par chos ston pa'i dge slong gang yin pa de ni sangs rgyas kyi gsung thams cad chub par ma byas pa dang /_bdag nyid mi mkhas pa dang /_ma bslabs par 'khor gyi nang du song nas gzhan la chos ston par 'gyur te/_de'i tshe 'di la dge slong lha'i mig dang ldan pa'am/_
[\[44a.4\]]lha'am/_gang dag pha rol gyi sems rig pa ma gtogs par mis mi shes pa'i skyon lnga dang ldan par 'gyur te/_de de na bdag la 'ga' zhig rtsod par mi 'gyur grang zhes yid gnyis kyis chos ston par 'gyur bas byis pa so so'i skye bo rnams kyis shes par dka' ba'i zug rngu de'i 
[\[44a.5\]]sems la gnas pa dang /_rang gi spobs pa kun nas nyon mongs pa can gyi tshig dang yi ge 'chal pa dang /_de'i sdig pa'i tshig gi rnam par smin pa ste/_rgyu 'thun pa'i rnam par smin pa dang /_'gyod pa yid la byed pa dang /_dge 'dun gyi nang na 'dug na byis pa so so'i skye bo rnams kyis 
[\[44a.6\]]shes par dka' ba sems la gnas pas gdung bar 'gyur ba ste/_mdo sde'i tshul mi shes par gzhan la ci dgar mngon sum du chos ston par 'gyur ba'i shes pa de lta bu ni de la yod pa ma yin pas/_de'i yid gnyis gang yin pa ni byis pa so so'i skye bo rnams kyis shes par sla ba ma yin pa'i 
[\[44a.7\]]phyir ro/_/de nges pa med pa'i shes pa dang /_nga rgyal gyi dbang dang /_phran tshegs kyi ched du sems pa dang /_nye du 'dod pas ma brtags par zug rngu dang bcas pa'i chos ston par 'gyur te/_yun ring por 'dod chags kyi zug rngu dang /_zhe sdang gi zug rngu dang /_gti mug gi zug rngu rnyed 
[\[44b\]]
[\[44b.1\]]par 'gyur ro/_/de ci'i phyir zhe na/_shA ri'i bu ma nges par chos ston pa'i rnam par smin pa las skyes pa'i bzang po'i gnas skabs shig byung na yang /_de 'di ltar 'gyur te/_gnas skabs de yang myur ba kho nar 'jig par 'gyur ro/_/shA ri'i bu ngas ni yongs su ma dag pa'i chos ston pa'i 
[\[44b.2\]]dge slong rnams kyi skyon ji ltar dge slong rnams dang lha rnams kyis kyang mi shes pa 'di dag rab tu mkhyen to/_/shA ri'i bu gzhan yang yongs su ma dag pa'i chos ston pa'i dge slong ni de bzhin gshegs pas dgongs te gsungs pa mi shes par gzhan la chos ston par byed de/_de de bzhin 
[\[44b.3\]]gshegs pas sems can med pa dang /_srog med pa dang /_gso ba med pa dang /_gang zag med pa'i chos bstan pa gang yin pa de dag la de bdag ce'am/_sems can zhe'am/_srog ce'am/_gang zag ces chos ston cing de nga la yang kha zer/_de chos la yang smod/_dge 'dun 
[\[44b.4\]]la yang skur pa 'debs par 'gyur ro/_/de'i rnam par smin pa gang yin pa de ni de bzhin gshegs pa rnams ma gtogs par lha dang bcas pa'i 'jig rten gyis rig pa'am yongs su shes par mi nus so/_/shA ri'i bu yang ngas yongs su ma dag pa'i chos ston pa'i dge slong rnams kyi 
[\[44b.5\]]skyon dge slong rnams dang lha rnams kyis kyang mi shes pa gang yin pa 'di dag mkhyen to/_/shA ri'i bu gzhan yang yongs su ma dag pa'i chos ston pa'i dge slong gang yin pas sangs rgyas kyi byang chub 'di mi shes par gzhan la chos ston par byed na/_de mi dge ba'i rtsa ba ji snyed cig dang ldan par 'gyur 
[\[44b.6\]]ba de'i don khong du chud par bya ba'i phyir/_shA ri'i bu 'di ltar khyod la dpes bstan par bya'o/_/shA ri'i bu 'di ji snyam du sems/_'dzam bu'i gling 'di'i sems can mang ba yin nam/_gsol pa/_bcom ldan 'das mang lags so/_/bde bar gshegs pa mang lags so/_/bcom 
[\[44b.7\]]ldan 'das kyis bka' stsal pa/_shA ri'i bu gang gis 'dzam bu'i gling gi sems can rnams srog dang phral na/_de ji ga gzhi de las mi dge ba mang du mngon par 'du byed par 'gyur ram/_gsol pa/_bcom ldan 'das mang lags so/_/bde bar gshegs pa mang lags so/_/
[\[45a\]]
[\[45a.1\]]bcom ldan 'das kyis bka' stsal pa/_shA ri'i bu de bas ni gang zhig sangs rgyas kyi byang chub 'di mi shes par gzhan la yongs su ma dag pa'i chos ston pa de ches mang du mi dge ba'i rtsa ba mngon par 'du byed par 'gyur ro/_/de ci'i phyir zhe na/_shA ri'i bu 'di ltar sangs 
[\[45a.2\]]rgyas kyi byang chub la smod par byed pa ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la kha zer ba'i phyir ro/_/de ci'i phyir zhe na/_shA ri'i bu 'di ltar 'das pa'i dus na byung ba'i de bzhin gshegs pa dgra bcom pa yang dag par rdzogs pa'i sangs 
[\[45a.3\]]rgyas gang yin pa de dag chos ston pa yang chos thams cad stong pa yin te/_sems can med pa/_srog med pa/_gso ba med pa/_gang zag med pa'o/_/shA ri'i bu ma 'ongs pa'i dus na 'byung bar 'gyur ba'i de bzhin gshegs pa dgra bcom pa yang dag par rdzogs pa'i sangs rgyas gang 
[\[45a.4\]]yin pa de dag bla na med pa yang dag par rdzogs pa'i byang chub mngon par sangs rgyas pa de dag gi chos bstan pa yang chos thams cad stong pa yin te/_sems can med pa/_srog med pa/_gso ba med pa/_gang zag med pa'o/_/shA ri'i bu da ltar gyi nga dang /_shar dang /_lho dang /_nub dang /_byang 
[\[45a.5\]]dang /_phyogs mtshams kyi de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma dang mnyam pa gang yin pa de dag thams cad chos ston pa yang don dam pa stong pa nyid bdag med pa/_sems can med pa/_srog med pa/_gso ba med pa/_gang zag 
[\[45a.6\]]med pa kho na rab tu ston to/_/shA ri'i bu sangs rgyas bcom ldan 'das rnams kyis yang dag phul gyi chos bstan pa 'di ni don dam pa stong pa nyid yin te/_'di lta ste/_sangs rgyas kyi chos thams cad ni rang gi ngang gis 'byung ba/_dngos po med pa/_dmigs pa med pa/_stong pa nyid rang bzhin las 
[\[45a.7\]]log pa/_'gag pa med pa/_ming dang mtshan ma med pa/_rang gi mtshan nyid stong pa rtog pa spangs pa'o/_/shA ri'i bu de bzhin gshegs pa ni rtog pa med pa'i byang chub kyi chos ston to/_/shA ri'i bu rtog pa gang zhe na 'di lta ste/_bdag tu lta ba dang /_sems can du lti ba dang /_srog tu lta ba dang /_gang 
[\[45b\]]
[\[45b.1\]]zag tu lta ba'o/_/shA ri'i bu byis pa so so'i skye bo thams cad ni rtog pa 'di dang ldan pa'i phyir ro/_/gang la rtog pa 'di dag med pa de la ni chos thams cad yid la byed pa med pa'i phyir ro//_//sangs rgyas kyi sde snod tshul khrims 'chal pa tshar gcod pa/_bam 
[\[45b.2\]]po lnga pa/_de lta mod kyi chos thams cad rang gi mtshan nyid stong pa dang /_bdag med pa dang /_sems can med pa dang /_srog med pa dang /_gso ba med pa dang /_gang zag med par yid la byed do/_/de de ltar yid la byed pa na rab tu dga' ba skye bar 'gyur ro/_/don dam pa stong pa 
[\[45b.3\]]nyid kyis kyang skrag pa dang /_dngang ba dang /_kun tu dngang bar mi 'gyur ro/_/phung po lnga rnams ma skyes pa dang /_khams rnams dang skye mched rnams ma byung bar yang dag par shes nas/_de mya ngan las 'das pa la yang rlom sems su mi byed/_mya ngan las 'das pas kyang rlom sems 
[\[45b.4\]]su mi byed de/_mya ngan las 'das pa dmigs su med pa'i phyir ro/_/gang gis zhi ba dang /_gang zhi ba dang /_gang du zhi ba de yang rlom sems su mi byed de/_dmigs su med pa'i phyir ro/_/shA ri'i bu don dam pa stong pa nyid de ni rjes su 'thun pa'i bzod pa yin no/_/de rjes su 'thun 
[\[45b.5\]]pa'i bzod pa de dang ldan na don dam pa gang yin pa de la rang gi mtshan nyid dmigs su med do/_/shA ri'i bu bzod pa'i rang gi mtshan nyid gang zhe na/_'di lta ste mtshan nyid med pa'o/_/shA ri'i bu 'di ji snyam du sems/_bzod pa'i mtshan nyid gang yin pa de ji ga bdag yin nam/_sems can 
[\[45b.6\]]yin nam/_srog yin nam/_gso ba yin nam/_gang zag yin nam/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_shA ri'i bu shes pa de dang ldan pa gang yin pa de ni dgra bcom pa yin no/_/sangs rgyas kyi sras yin no/_/mi gnas 
[\[45b.7\]]pa'i bsam gtan pa yin no/_/shA ri'i bu 'di ni sangs rgyas kyi gsung gang la yang mi rtog pa/_rnam par rtog pa med pa ste/_'di ni don dam pa'i rnam par thar pa'i sgo yin no/_/skyes bu blun po gang zhig 'khor gyi nang du song ste/_brtags shing brtags nas 'di ni sangs rgyas kyi gsung 
[\[46a\]]
[\[46a.1\]]yin no/_/'di ni 'phags pa'i lam yin no zhes ston cing log pa'i lta ba ston par byed na/_de ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la smod pa dang /_sdig pa'i grogs po yin te/_skyes bu dam pa ma yin pa de ni dge ba'i 
[\[46a.2\]]bshes gnyen ma yin no/_/de ci'i phyir zhe na/_shA ri'i bu ji ltar yang phas kyi rgol ba 'ga' zhig gis mdza' bshes kyi srog dang 'bral bar byed na de ni tshe gcig gi yin no/_/skyes bu blun po yongs su ma dag pa'i chos ston pa 'di ni srid pa bye ba phrag brgya stong rnams su gnod pa chen po byed pa 
[\[46a.3\]]yin te/_de dag sangs rgyas kyi byang chub la rmongs pa dang /_sngon gyi 'dzin pa de nyid 'bar bar byed/_kun du 'jug par byed de/_'dzin pa gang gis nga rgyal rgyun gcod par mi byed pa yin no/_/shA ri'i bu rnam grangs 'dis kyang yongs su ma dag pa'i chos ston pa'i dge slong ni bsod nams ma yin 
[\[46a.4\]]pa mang du skyed par byed pas sdig pa'i grogs po yin no/_/'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi sangs rgyas kyi byang chub la smod pa yin no/_/shA ri'i bu 'dzam bu'i gling na sems can ji snyed 'khod pa dang /_spyi phud kyi 'jig rten gyi 
[\[46a.5\]]khams su ji snyed gtogs pa dang /_shA ri'i bu stong gsum gyi stong chen po'i 'jig rten gyi khams 'di'i sems can ji snyed pa de dag thams cad 'ga' zhig gis srog dang phral ba bas ni gang zhig gzhan la yongs su ma dag pa'i chos ston par byed na/_'di nyid de bas ches bsod nams ma yin pa mang 
[\[46a.6\]]du skyed par 'gyur ro/_/de bzhin du gling bzhi pa rnams dang /_spyi phud kyi 'jig rten gyi khams su gtogs pa'i sems can rnams la yang brjod par bya ste/_shA ri'i bu 'dzam bu'i gling gi sems can rnams kyang zhog_/spyi phud kyi 'jig rten gyi khams su gtogs pa ji snyed pa yang zhog_/
[\[46a.7\]]shA ri'i bu stong gsum gyi stong chen po'i 'jig rten gyi khams 'di'i sems can ji snyed pa de dag thams cad 'ga' zhig gis srog dang phral ba bas/_gang gis gzhan la yongs su ma dag pa'i chos ston na 'di nyid de bas ches bsod nams ma yin pa mang du skyed par 'gyur ro/_/de ci'i phyir zhe na/_
[\[46b\]]
[\[46b.1\]]shA ri'i bu 'di ltar de sangs rgyas kyi byang chub la smod pa dang /_bdud kyi phyogs 'bar bar byed pa dang /_sems can rnams la yang srid pa bye ba brgya stong rnams su gnod pa chen po byed pa dang /_rmongs par byed pa'i phyir ro/_/skyes bu blun po de ni grol bar mi byed pas de'i phyir de ni sems can thams 
[\[46b.2\]]cad kyi sdig pa'i grogs po bden pa ma yin par smra ba yin no/_/skyes bu dam pa ma yin pa gang yin pa de 'khor gyi nang du song ste/_sangs rgyas la smod par byed de/_de'i phyir de ni sems can dmyal ba chen po zhes bya'o/_/skye bo mang po log pa'i lta ba 'dzin du 'jug pa yin no/_/srid pa brgya 
[\[46b.3\]]phrag stong du sangs rgyas kyi byang chub la dga' bar mi 'gyur te/_shA ri'i bu gang zag tu lta ba ni phal cher log pa nyid du ltung bar 'gyur ro/_/stong par lta ba ni phal cher chos kun myur du shes par 'gyur ro/_/de ci'i phyir zhe na/_lta ba de myur du spong ba'i phyir ro/_/shA ri'i bu mtshon rnon pos lce 
[\[46b.4\]]gtubs pa ni bla'i/_'khor gyi nang du song nas sam/_dben par song nas sam/_bdag dang gnyis kyis yongs su ma dag pa'i chos ston pa ni de lta ma yin no/_/shA ri'i bu 'di ni yongs su ma dag pa'i chos ston pa'i dge slong rnams kyi skyon yin te/_ngan song rab tu rdzogs par bya ba'i 
[\[46b.5\]]phyir kun tu zhugs pa yin no/_/yongs su ma dag pa'i chos bstan pa'i le'u ste drug pa'o//_//shA ri'i bu khyod kyis rnam grangs 'di dag gis kyang de ltar khong du chud par bya ste/_sngon byung ba 'das pa'i bskal pa grangs med pa'i yang ches grangs med pa/_yongs 
[\[46b.6\]]pa/_rgya chen po/_tshad med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul ba'i kha lo sgyur ba/_lha dang mi rnams kyi ston pa/_
[\[46b.7\]]sangs rgyas bcom ldan 'das bkod pa chen po zhes bya ba byung ngo /_/shA ri'i bu bcom ldan 'das de bzhin gshegs pa bkod pa chen po de'i tshe'i tshad ni lo bye ba stong phrag drug cu rtsa brgyad du gyur to/_/nyan thos kyi dge slong ni brgya stong bye ba phrag drug cu rtsa brgyad 'dus par gyur to/_/bcom ldan 
[\[47a\]]
[\[47a.1\]]'das yongs su mya ngan las 'das pa de'i sku gdung rgyas par gyur pa ni dper na ma 'ongs pa na nga'i dam pa'i chos lo lnga brgyar gnas par 'gyur ba dang /_dper na ma 'ongs pa na nga'i de las lhag par gnas par mi 'gyur ba bzhin no/_/bcom ldan 'das de bzhin gshegs pa 
[\[47a.2\]]de yongs su mya ngan las 'das nas/_de nas nyan thos kyi dge 'dun mang po las nyi ma gcig gis dge slong brgya yongs su mya ngan las 'das pa nas/_dge slong nyis brgya dang /_sum brgya dang /_bzhi brgya dang lnga brgya yongs su mya ngan las 'das pa nas/_shA ri'i bu gang yang nyi ma gcig gis 
[\[47a.3\]]dge slong bye ba brgya phrag stong yongs su mya ngan las 'das par gyur pa'i dus de dang /_de lta bu byung bar gyur to/_/shA ri'i bu rnam grangs 'dis bcom ldan 'das de'i nyan thos mngon par shes pa'i ye shes dang /_mthu chen po dang ldan pa ji snyed pa de dag thams cad lo gsum gyis yongs 
[\[47a.4\]]su mya ngan las 'das par gyur to/_/shA ri'i bu yang bcom ldan 'das de'i gsung rab rgyas pa de la lha dang mi'i 'gro bar gtogs pa mang pos mchod par gyur to/_/de nas dus gzhan zhig na bcom ldan 'das yongs su mya ngan las 'das pa de'i nyan thos de rnams kyang yongs su mya ngan 
[\[47a.5\]]las 'das pa dang /_rim gyis skye bo'i tshogs chen po dag rab tu byung nas de dag nad med pa'i dge sbyong dang /_de dag mya ngan las 'das pa'i dge sbyong du gyur te/_de dag rnyed pa dang /_bkur stis zil gyis non cing len pa la zhen pa'i sems kyis de bzhin gshegs pas gsungs pa'i 
[\[47a.6\]]mdo sde zab mo sangs rgyas kyi byang chub dmigs su med pa/_don dam pa stong pa nyid kyi chos de dag la mi 'jug cing ma mos par gyur te/_gzhan du na nges pa med pa'i shes pa dang /_nges pa med pa'i don dang /_yongs su ma dag pa'i chos spyod cing yongs su ma dag pa'i chos bdag 
[\[47a.7\]]tu smra ba dang /_srog tu smra ba dang /_gang zag tu smra ba ston gyi/_stong pa nyid smra bar ni ma gyur to/_/shA ri'i bu bcom ldan 'das de yongs su mya ngan 'das nas lo brgya lon pa dang /_chos 'dul ba la rnam pa lngar gyur te/_bkur ba'i gzhi pa zhes bya ba dang /_'byung bar dmigs pa zhes bya ba dang /_
[\[47b\]]
[\[47b.1\]]thams cad yod par smra ba zhes bya ba dang /_tshogs nas byung ba zhes bya ba dang /_nye bar bcings pa zhes bya ba'o/_/shA ri'i bu de la dge slong bkur ba'i gzhi pa zhes bya ba dang /_'byung bar dmigs pa zhes bya ba dang /_thams cad yod par smra ba zhes bya ba dang /_tshogs nas byung ba zhes bya ba 
[\[47b.2\]]dang /_nye bar bcings pa zhes bya ba dang /_lnga po de dag ni 'khor gyi gtso bor gyur to/_/shA ri'i bu de la bkur ba'i gzhi pa zhes bya bar gyur pa gang yin pa de dag ni sangs rgyas kyi gsung du gyur pa de dag kun shes shing dmigs su med pa'i stong pa de nyid smra bar gyur to/_/'di ltar dge slong 
[\[47b.3\]]bzhi po de dag ni 'khor dang bcas te/_lam gol ba bzung bas phal cher gang zag tu smra bar gyur to/_/shA ri'i bu de la bkur ba'i gzhi pa zhes bya ba gang yin pa de dag phyogs dgu'am/_bzhi nas shin tu spa bkong bas sran gzugs mi nus shing skye bo mang pos kyang mi sten par gyur to/_/
[\[47b.4\]]shA ri'i bu de ltar dge slong sdig can bzhi po de dag gis skye bo'i tshogs chen po log pa'i lta ba yang dag par 'dzin du bcug go/_/de ltar bcom ldan 'das de'i gsung rab de yang gcig la gcig bkur sti med pa dang /_gcig la gcig smod pas nub par gyur to/_/shA ri'i bu de 
[\[47b.5\]]la bkur ba'i gzhi pa'i chos rnams bstan pa na kun shes pa dang ldan pa dang /_rtogs pa dang ldan pa dang /_mos pa dang ldan pa gang yin pa de dag ni ngas sangs rgyas stong phrag lnga'i nyan thos su gyur pa bye ba dung phyur phrag drug cu rtsa brgyad yongs su mya ngan las 'das pa gang yin pa de dag 
[\[47b.6\]]yin par mkhyen to/_/de ci'i phyir zhe na/_shA ri'i bu de ltar de dag gis sngon gyis rgyal ba la lhag par bya ba byas pa/_mya ngan las 'das pa dmigs su med pa la spyad pa dag yin pa'i phyir ro/_/shA ri'i bu de la 'byung bar dmigs pa zhes bya ba dang /_thams cad yod par smra ba zhes bya ba 
[\[47b.7\]]dang /_tshogs nas byung ba zhes bya ba dang /_nye bar bcings pa zhes bya ba'i dge slong 'khor dang bcas pa gang yin pa de dag thams cad ni dmigs pa can du gyur/_bdag tu smra ba la kun tu rten/_sems can du smra ba dang /_srog tu smra ba dang /_gang zag tu smra ba dang /_skye bo mang po'i 'khor 
[\[48a\]]
[\[48a.1\]]dang /_gang zag tu smra ba la mngon par zhen par gyur to/_/shA ri'i bu de ltar skyes bu dam pa ma yin pa de dag gis rab tu byung ba dang /_khyim pa'i skye bo'i tshogs chen po dag log pa'i lta ba la mngon par zhen par byas nas don dam pa ni spangs/_dmigs su med pa'i stong 
[\[48a.2\]]pa nyid dang /_mtshan ma med pa dang /_smon pa med pa'i chos sangs rgyas kyi byang chub ni gcer bu pa'i tshig gis bcabs nas log par lta ba yongs su bzung bar gyur to/_/shA ri'i bu de la dge slong bzhi po gang yin pa de dag 'khor gyi gtso bo yin pas skyes bu dam pa ma yin pa bzhi po gang 
[\[48a.3\]]yin pa de dag gi rjes su phyogs pa de rnams kyang de skad du smra bas/_de rnams kyis gsung rab rgya chen po de nub par byas so/_/shA ri'i bu de la gang dag gis chos ma yin pa de la chos su bzung nas de dag gis btsal ba dang /_'bad pa dang /_brtson pa byas kyang rjes su 'thun pa'i bzod pa yang 
[\[48a.4\]]skyes par ma gyur na/_'bras bu thob pa lta ci smos te/_de ni gnas yod pa ma yin no/_/shA ri'i bu 'di ltar khyim pa dang rab tu byung ba de dag phal cher ngan song du dong bar gyur gyi/_bde 'gror dong ba ni ma yin no/_/shA ri'i bu 'di ltar skyes bu dam pa ma yin pa de dag gis sangs rgyas kyi byang 
[\[48a.5\]]chub de nub par byas pas/_sems can mang po la gnod pa byed pa yin te/_skyes bu dam pa ma yin pa de dag kyang dus las 'das nas mnar med pa'i sems can dmyal ba chen por lhung nas der lo bye ba brgya stong phrag dgur khas bub tu btsos par gyur to/_/lo stong phrag dgur ni glo g.yas 
[\[48a.6\]]g.yon nas btsos te/_de dag de nas shi 'phos nas rab tu tsha ba dang /_tsha ba dang /_ngu 'bod chen po dang /_ngu 'bod dang /_bsdus gzhom dang /_thig nag dang /_yang sos kyi dmyal ba chen po rnams su lhung nas/_rnam grangs 'di dag gis dmyal ba chen po re rer yang dus de srid du btsos par 
[\[48a.7\]]gyur to/_/de dag de nas yang yang sos kyi dmyal ba chen po nas thig nag tu lhung zhing /_thig nag nas bsdus gzhom dang /_bsdus gzhom nas ngu 'bod dang /_ngu 'bod nas ngu 'bod chen po dang /_ngu 'bod chen po nas tsha ba dang /_tsha ba nas rab tu tsha bar lhung ba nas mnar med pa dang /_mnar 
[\[48b\]]
[\[48b.1\]]med pa'i sems can dmyal ba chen por lhung bar gyur to/_/shA ri'i bu rnam grangs 'dis khyim pa dang rab tu byung ba de dag dang 'brel ba gang yin pa dag dang /_slong ba'i khyim dang mdza' bshes kyi rgyud du gyur pa gang yin pa de dag kyang de rnams dang lhan cig de dag nas shi 'phos nas sems can dmyal 
[\[48b.2\]]ba chen por skyes te/_mi zad pa'i tshor ba myong bar gyur to/_/de dag las yang srog chags bye ba brgya stong phrag drug cu rtsa bzhi snga phyi med par sems can dmyal ba chen po de dag du skyes par gyur to/_/de dag las 'grogs bshes kyi rgyud dang /_rim gro byed pa'i rgyud dang /_rim gro byed pa'i dge 
[\[48b.3\]]slong dang /_slob dpon dang /_brgyud pa'i slob dpon dang /_nye gnas dang /_brgyud pa'i nye gnas shi 'phos par gyur pa gang yin pa de dag las phal mo che zhig dang /_shA ri'i bu rjes su phyogs par gyur pa ji ltar de bzhin gshegs pas mkhyen gyi de dag gi grangs khyed kyis shes par sla 
[\[48b.4\]]ba ma yin pa gang yin pa ji snyed pa de dag dang /_des zin pa'i sems can log par ltung ba'i 'gro bar gyur pa ji snyed pa de dag dang /_de dag nas shi 'phos pa'i srog chags bye ba brgya stong phrag drug cu rtsa bzhi po de dag dang lhan cig sems can dmyal ba chen po rnams su skyes par gyur to/_/
[\[48b.5\]]shA ri'i bu rnam grangs 'dis de dag bskal pa yongs su rdzogs par ngan song thob par gyur to/_/shA ri'i bu gang gi tshe sreg pa'i bskal pa 'byung ba de'i tshe yang skyes bu blun po de dag de nyid du de kho na bzhin du lhung bar gyur to/_/de ci'i phyir zhe na/_shA ri'i bu sangs rgyas bcom ldan 'das rnams 
[\[48b.6\]]kyi bstan pa la smad pa'i las drag po gang yin pa de byas pa'i phyir ro/_/shA ri'i bu yang 'jig pa'i bskal pa byung ba na/_skyes bu dam pa ma yin pa bzhi po de dag dang /_srog chags bye ba brgya stong phrag drug cu rtsa bzhi po de dag de nas shi 'phos nas/_'di nas 'jig rten gyi 
[\[48b.7\]]khams gzhan nam/_'jig rten gyi bar gyi sems can dmyal ba shin tu chen por lhung bar gyur to/_/de ci'i phyir zhe na/_shA ri'i bu 'di ltar drag po'i las byas shing bsags pa'i rnam par smin pa ni chung ngur mi 'gyur te/_de dag de na lo brgya phrag mang po dang /_lo stong phrag mang po 
[\[49a\]]
[\[49a.1\]]dang /_lo brgya stong phrag mang po dang /_lo bye ba brgya stong phrag mang po rnams su sdug bsngal drag po rtsub pa mi zad pa yid du mi 'ong ba'i tshor ba myong bar gyur to/_/shA ri'i bu 'jig rten gnas pa gang yin pa 'di zhig par gyur te/_der yang sreg pa'i bskal pa chen 
[\[49a.2\]]po nye bar gnas pa'i dus de dang de dag byung bar gyur to/_/shA ri'i bu de nas skyes bu dam pa ma yin pa bzhi po de dag dang /_srog chags bye ba brgya stong phrag drug cu rtsa bzhi po de dag dang /_gzhan yang sems can dmyal ba las kyi rnam par smin pa mi bzad pa gang yin pa de rnams de 
[\[49a.3\]]nas shi 'phos nas yang 'jig rten gyi khams 'di nyid kyi sems can dmyal ba chen po dag tu skyes par gyur to/_/shA ri'i bu yang skyes bu dam pa ma yin pa bzhi po de dag dang /_srog chags bye ba brgya stong phrag drug cu rtsa bzhi po de dag mi rnams su skyes par gyur te/_der yang thams cad 
[\[49a.4\]]dmus long sha stag tu gyur to/_/shA ri'i bu rnam grangs 'dis mi rnams su skye ba lnga brgyar dmus long sha stag tu gyur to/_/skye ba lnga brgyar ni dmyal ba chen por lhung bar gyur te/_der yang thams cad dmus long sha stag tu gyur to/_/de dag skye ba lnga brgya'i tha ma la mi'i rang bzhin slar 
[\[49a.5\]]thob nas sha'i mig dang ldan par gyur to/_/shA ri'i bu de'i tshe de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa skyes bu 'dul ba'i kha lo sgyur ba/_lha dang mi rnams kyi 
[\[49a.6\]]ston pa/_sangs rgyas bcom ldan 'das kun nas 'od ces bya ba 'jig rten du byung ste/_bcom ldan 'das de'i tshe'i tshad ni lo bye ba phrag brgya stong du gyur to/_/de'i nyan thos 'dus pa chen po ni bye ba phrag dung phyur yongs su tshang bar gyur to/_/de'i tshe mi de dag gi lus ni khru dgu bcu 
[\[49a.7\]]rtsa dgu yod do/_/bcom ldan 'das kyi sku la ni khru phal pa de'i nyis 'gyur yod do/_/sangs rgyas bcom ldan 'das de'i 'od nar ma gang yin pa des ni dpag tshad bye ba dung phyur phrag brgya stong snang bas khyab par gyur to/_/bcom ldan 'das de'i bstan pa la skyes bu dam pa ma yin pa 
[\[49b\]]
[\[49b.1\]]de dag rab tu byung nas lo brgya stong du ma mgo la me 'bar ba bzhin du 'bras bu 'dod pa'i phyir btsal bar byas kyang rjes su 'thun pa'i bzod pa yang ma skyes na/_'bras bu thob pa lta ci smos te/_de ni gnas yod pa ma yin no/_/de ci'i phyir zhe na/_shA ri'i bu sangs rgyas kyi byang chub 
[\[49b.2\]]la smod pa gang yin pa ni de ltar 'gyur te/_'di ltar chos kyis phongs par 'gyur ba'i las mngon par 'dus byas pa'i phyir ro/_/shA ri'i bu rnam grangs 'dis ji srid du 'dir nga ma byung ba'i bar ma dor de dag de nas shi 'phos nas kyang sngon gyi mi dge ba'i las mngon par 'dus byas 
[\[49b.3\]]pas mnar med pa'i sems can dmyal ba chen por lhung bar gyur to/_/de dag gis nga sangs rgyas bye ba phrag dgu bcu dang thabs cig tu mnyes par byas na/_'on kyang de dag gis sangs rgyas de snyed cig las kyang rjes su 'thun pa'i bzod pa yang ma thob po/_/de ci'i phyir zhe na/_shA ri'i 
[\[49b.4\]]bu de bzhin gshegs pas gsungs pa la ma dad cing smod pa dang /_'phags pa'i dge slong rnams la kha zer ba gang yin pa de ni de ltar 'gyur te/_chos kyis phongs par 'gyur ba'i las mngon par 'dus byas pa'i phyir ro/_/shA ri'i bu 'phags pa rnams la skur pa btab pas ji 
[\[49b.5\]]snyed kyi sdug bsngal mang po nyams su myong bar gyur pa la ltos/_'on kyang ngan song rnams las ni ma thar to/_/shA ri'i bu bstan pa de la smod pa'i sems can gang dag yin pa dang /_de la chos kyis phongs par 'gyur ba'i las mngon par 'du byed pa gang dag yin pa'i sems can ji snyed 
[\[49b.6\]]pa de dag ni re zhig dpag tu med cing re zhig grangs med pa yin na/_shA ri'i bu de las bskal pa grangs med pa 'di snyed dang /_sangs rgyas bye ba phrag dgu bcu rtsa dgu 'das kyi bar du sems can gcig kyang yongs su mya ngan las 'das par mi dgongs so/_/shA ri'i bu de lta bas na byis 
[\[49b.7\]]pa mngon pa'i nga rgyal can dang /_dge slong sdig can tshul khrims dang sdom pa zhig pa dang /_yongs su ma dag pa'i chos ston pa ma gtogs par su zhig sangs rgyas bcom ldan 'das rnams kyi bstan pa la smod par byed/_de dag la ni chos gsum po 'di dag yod pas/_dge ba ni de 
[\[50a\]]
[\[50a.1\]]nyid kyis rig pa med pa/_grol ba med pa yin te/_de dag ni de bzhin gshegs pa'i gsung la ma dad cing smod par byed do/_/shA ri'i bu khyod kyis de'i tshe de'i dus kyi yongs su ma dag pa'i chos ston pa'i dge slong nges par 'byung ba zhes bya bar gyur pa de gzhan zhig 
[\[50a.2\]]yin pa snyam du som nyi'am/_yid gnyis sam/_the tsom za na khyod kyis de ltar mi blta ste/_de ci'i phyir zhe na/_skyes bu gti mug lha sbyin 'di de'i tshe de'i dus na/_yongs su ma dag pa'i chos ston pa'i dge slong nges par 'byung ba zhes bya bar gyur to/_/shA ri'i bu khyod kyis de'i tshe de'i dus 
[\[50a.3\]]kyi yongs su ma dag pa'i chos ston pa'i dge slong thams cad yod par smra ba zhes bya bar gyur pa de gzhan zhig yin pa snyam du som nyi'am/_yid gnyis sam/_the tsom za na/_shA ri'i bu khyod kyis de ltar mi blta ste/_de ci'i phyir zhe na/_shA ri'i bu dge slong ko ka li ka 'di de'i tshe de'i dus 
[\[50a.4\]]na yongs su ma dag pa'i chos ston pa'i dge slong thams cad yod par smra ba zhes bya bar gyur to/_/shA ri'i bu khyod kyis de'i tshe de'i dus na yongs su ma dag pa'i chos ston pa'i dge slong tshogs nas byung ba zhes bya bar gyur pa de gzhan zhig yin pa snyam du som nyi'am/_yid gnyis sam/_the 
[\[50a.5\]]tsom za na/_shA ri'i bu khyod kyis de ltar mi blta ste/_de ci'i phyir zhe na/_shA ri'i bu dge slong ser skya 'di de'i tshe de'i dus na yongs su ma dag pa'i chos ston pa'i dge slong tshogs nas byung ba zhes bya bar gyur to/_/shA ri'i bu khyod kyis de'i tshe de'i dus na yongs su ma dag pa'i chos ston 
[\[50a.6\]]pa'i dge slong nye bar bcings pa zhes bya bar gyur pa de gzhan zhig yin pa snyam du som nyi'am yid gnyis sam the tsom za na/_shA ri'i bu khyod kyis de ltar mi blta ste/_de ci'i phyir zhe na/_shA ri'i bu gcer bu pa'i bu bden ldan 'di de'i tshe de'i dus na yongs su ma dag pa'i chos ston pa'i dge 
[\[50a.7\]]slong nye bar bcings pa zhes bya bar gyur to/_/shA ri'i bu khyod kyis de'i tshe de'i dus na gang gis sangs rgyas kyi byang chub yang dag pa ji lta ba bzhin du rab tu ston pa yongs su dag pa'i chos ston pa dang ldan pa sems can mang po'i don byed pa dang ldan pa de'i chos bstan pa la sangs rgyas stong 
[\[50b\]]
[\[50b.1\]]phrag lnga'i nyan thos su gyur pa bye ba dung phyur phrag drug cu rtsa brgyad yongs su mya ngan las 'das pa gang yin pa dag gis rjes su bslabs pa'i dge slong bkur ba zhes bya bar gyur pa de gzhan zhig yin pa snyam du som nyi'am/_yid gnyis za na/_shA ri'i bu khyod kyis de ltar mi blta ste/_de ci'i 
[\[50b.2\]]phyir zhe na/_shA ri'i bu byams ma'i bu gang po 'di nyid de'i tshe de'i dus na gang gis sangs rgyas kyi byang chub yang dag pa ji lta ba bzhin du rab tu ston pa yongs su dag pa'i chos ston pa/_sems can mang po'i don byed pa de'i chos bstan pa la yang sangs rgyas stong phrag lnga'i nyan thos su gyur 
[\[50b.3\]]pa bye ba dung phyur phrag drug cu rtsa brgyad yongs su mya ngan las 'das pa gang yin pa dag gis rjes su bslabs pa'i dge slong bkur ba zhes bya bar gyur to/_/shA ri'i bu gang dag nges pa'i don gyi chos kyi gtam dang /_yongs su dag pa'i chos rnams ston pa yin no zhes yang dag par smra bas 
[\[50b.4\]]smra ba de dag gis ni byams ma'i bu gang po kho na yin no zhes yang dag par smra bas smros shig_/shA ri'i bu dge slong gang po ni nges pa ma yin pa nges par byed pa ma yin te/_shA ri'i bu de lta bas na gang po ni nges pa'i don gyi chos kyi tshul rab tu ston pa yin no/_/dge slong gang 
[\[50b.5\]]po ni ma nges pa'i don gyi chos ston pa ma yin te/_dge slong gang po ni nges pa'i don gyi chos ston pa yin no/_/dge slong gang po ni mthar phyin pa ma yin pa'i chos ston pa ma yin te/_dge slong gang po ni mthar phyin pa'i chos ston pa yin no/_/shA ri'i bu dge slong gang po ni the tsom 
[\[50b.6\]]dang bcas pas nges par byed pa ma yin te/_dge slong gang po ni the tsom med pa dang /_nges pa'i don dang /_mthar phyin pa'i chos ston pa yin no/_/shA ri'i bu gang dag rnam pa thams cad yongs su rdzogs pa'i chos kyi gtam dang ldan pa yin no zhes yang dag par smra bas smra 
[\[50b.7\]]ba de dag gis ni gang po kho na yin no zhes yang dag par smra bas smros shig_/shA ri'i bu dge slong gang po ni sems can rnams la sangs rgyas kyi mdzad pa byed pa dang ldan pa yin te/_shA ri'i bu byams ma'i bu gang po ni sangs rgyas bcom ldan 'das bye ba phrag dgu 'das shing 'khrungs 
[\[51a\]]
[\[51a.1\]]pa'i gnas de dang de dag tu chos smra bar gyur te/_thams cad du yang yongs su dag pa'i chos ston pa yin no/_/sangs rgyas bcom ldan 'das de dag gi spyan sngar tshe ji srid par tshangs par spyad pas yongs su dag pa'i chos ston pa yin no/_/shA ri'i bu dge slong gang po 
[\[51a.2\]]'di ni yang dag par rdzogs pa'i sangs rgyas bdun po rnams kyi chos smra bar yang gyur to/_/shA ri'i bu dge slong gang po 'di ni da ltar nga'i chos smra ba dgra bcom pa sems shin tu rnam par grol ba yang yin no/_/shA ri'i bu gang dag sngon gyi rgyal ba la lhag par bya ba byas pa yin no zhes 
[\[51a.3\]]yang dag par smra bas smra ba de dag gis ni gang po kho na yin no zhes yang dag par smra bas smros shig_/shA ri'i bu gang po ni sangs rgyas bye ba phrag dgu'i sangs rgyas kyi byang chub shin tu rnam par nges pa gang yin pa de dag la legs par bslabs pas shes rab chen po yin te dge slong 
[\[51a.4\]]gang po ni de'i phyir de bzhin gshegs pas chos smra ba rnams kyi mchog tu bstan to/_/shA ri'i bu ngas dge slong gang po'i bsngags pa nyin par ram/_mtshan mo'am/_nyin mtshan du gsungs kyang /_shA ri'i bu dge slong gang po kho na'i bsngags pa ni ma bsgrags par zad do/_/shA 
[\[51a.5\]]ri'i bu ngas dge slong gang po'i bsngags pa nyi ma gnyis sam/_gsuma'am/_bzhi'am/_lnga'am/_bcu'am/_zla ba phyed dam/_zla ba'am/_de bas lhag par gsungs kyang dge slong gang po kho na'i bsngags pa ni ma bsgrags par zad do/_/de ci'i phyir zhe na/_'di ltar nga'i nyan thos 
[\[51a.6\]]rnam pa thams cad du nges pa'i don dang /_yongs su dag pa'i chos ston pa dang ldan pa/_sngon gyi rgyal ba la lhag par bya ba byas pa/_dmigs su med pa'i stong pa nyid kyis gnas pa yin pa'i phyir ro/_/shA ri'i bu dge slong gang po ni lha'i mig gis dpag tshad brgya stong na/_sems 
[\[51a.7\]]can nyan thos kyis 'dul bar 'gyur ba gang yin pa de dag mthong na dge slong gang po der song nas de dag la chos ston par byed de/_shA ri'i bu dge slong gang po ni yun ring por skye bo mang po la phan pa dang /_skye bo mang po la bde ba'i phyir zhugs pa yin no/_/shA ri'i bu dge slong gang po 
[\[51b\]]
[\[51b.1\]]chos ston pa ni nyon mongs pa med pa dang /_zang zing la mi lta ba dang /_rnyed pa dang /_bkur sti la ma zhen par chos ston pa yin no/_/shA ri'i bu dge slong gang po ni so so yang dag par rig pa thob pa'i chos smra ba yin pas ston pa ma gtogs par gang po la lha dang bcas pa'i 'jig rten 
[\[51b.2\]]gyis don tam/_tshig mthar gtug par mi nus te/_de ni gnas yod pa ma yin no/_/shA ri'i bu de lta bas na/_khyod la go bar bya'o/_/khong du chud par bya'o/_/gang zhig bla na med pa yang dag par rdzogs pa'i byang chub dang rjes su 'thun pa'i chos ston pa de ni skye bo mang po'i don byed 
[\[51b.3\]]pa yin pas dge ba'i rtsa ba dpag tu med pa mngon par 'du byed pa yin no/_/shA ri'i bu gang zhig sangs rgyas kyi byang chub la smod par byed pa de ni skye bo mang po la yang gnod pa byed pa yin pas mi dge ba'i rtsa ba mang du mngon par 'du byed pa yin no/_/de ci'i phyir zhe na/_shA ri'i bu 'di ltar 
[\[51b.4\]]sdig pa'i rnam par smin pa ni sdig pa yin la/_zag pa dang bcas pa'i mi dge ba'i rnam par smin pa yang zag pa dang bcas pa yin zhing /_zag pa med pa'i rnam par smin pa ni zag pa med pa yin no/_/shA ri'i bu de lta bas na de bzhin gshegs pas gsungs pa'i mdo sde 'di lta bu 'di 
[\[51b.5\]]dag 'khor bzhi la rgyas par bshad cing rab tu bstan pa na/_shA ri'i bu gang dag gis chos kyi rnam grangs 'di thos nas de dag dga' ba dang mgu ba thob par gyur na shA ri'i bu de dag bsod nams kyi phung po dpag tu med pa dang ldan par 'gyur ro/_/gang dag yang de bzhin gshegs pas 
[\[51b.6\]]gsungs pa'i chos kyi rnam grangs 'di lta bu 'di thos nas dga' ba dang mgu ba ma thob cing lhag par yang ma dad pa nye bar ston par 'gyur na/_gdon mi za bar de dag ni tshul khrims ral ba'am/_mngon pa'i nga rgyal can nam/_yongs su ma dag pa'i chos ston pa yin no/_/yang gang zhig smod par 
[\[51b.7\]]byed na de de nyid nas dmus long du 'gyur ro/_/shA ri'i bu khyod la go bar bya'o/_/khong du chud par bya'o/_/shA ri'i bu nga ni ji ltar rdza mkhan gyis so ma btang ba'i snod rnams la khyad du gsod par byed pa de ltar pha rol gnon par mi mdzad kyi/_shA ri'i bu nga ni sangs rgyas kyi byang chub dmigs 
[\[52a\]]
[\[52a.1\]]su med pa don dam pa stong pa nyid kyis zil gyis mnan cing zil gyis mnan nas gzhan la chos ston pa na snying por 'gyur ba gang yin pa de na 'dug la sbun par 'gyur ba gang yin pa de ni 'dor bar 'gyur ro/_/de ci'i phyir zhe na/_shA ri'i bu 'di ltar de bzhin gshegs pa dgra 
[\[52a.2\]]bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub mngon par rdzogs par sangs rgyas nas chos ston par mdzad pa ni log pa'i lta ba la brten nas ma yin te/_bdag tu smra ba la ma yin/_sems can du smra ba la ma yin/_srog tu smra ba 
[\[52a.3\]]lam yin/_gang zag tu smra ba la ma yin/_rtag par smra ba la ma yin/_chad par smra ba la ma yin no/_/de ci'i phyir zhe na/_shA ri'i bu 'di ltar de lta bu la zhen pa de dag thams cad ni log pa'i lta ba zhes bya'o/_/shA ri'i bu bdag gi 'du shes dang /_sems can gyi 'du shes 
[\[52a.4\]]dang /_srog gi 'du shes dang /_gang zag gi 'du shes dang /_rtag pa'i 'du shes dang /_chad pa'i 'du shes gang yin pas ni rjes su 'thun pa'i bzod pa skye bar 'gyur ba yang gnas ma yin zhing go skabs med na 'bras bu thob par 'gyur ba lta ci smos te/_de ni gnas yod 
[\[52a.5\]]pa ma yin no/_/shA ri'i bu de lta bas na de bzhin gshegs pas de lta bu'i lta ba dang ldan pa rnams la ni dad pas byin pa rjes su ma gnang ngo /_/de ci'i phyir zhe na/_shA ri'i bu 'di ltar rigs pa med pa/_grol ba med pa de dag ni ji srid du lus gso ba'i don du bstan pa 'di la 
[\[52a.6\]]rab tu byung ba yin pa'i phyir ro/_/shA ri'i bu de lta bas na ngas sngon gyi mu stegs can bstan pa 'di la rab tu byung ba gang yin pa de zla ba bzhi'i gnas bca' bar bya'o zhes gzhan mu stegs can rnams kyi gnas bca' bar gsungs so/_/de ci'i phyir zhe na/_shA ri'i bu gzhan mu 
[\[52a.7\]]stegs can rnams ni phal cher bdag tu smra ba dang /_sems can du smra ba dang /_srog tu smra ba dang /_gang zag tu smra ba dang /_rtag par smra ba dang /_chad par smra ba yin pa'i phyir ro/_/shA ri'i bu nga dang nga'i nyan thos rnams ni bdag med par smra ba/_stong pa nyid du smra ba/_
[\[52b\]]
[\[52b.1\]]mtshan ma med pa'i bsam gtan pa/_rjes su 'thun pa'i bzod pa dang ldan pa/_rnam par shes pa rnams la mi gnas pa yin pa'i phyir ro/_/shA ri'i bu gang zhig bzod pa de lta bu dang ldan pa de la ni ngas rab tu 'byung ba dang bsnyen par rdzogs pa dang /_dad pas byin pa'i chos 
[\[52b.2\]]gos dang /_bsod snyoms dang /_gnas mal dang /_nad kyi rkyen sman dang /_mkho ba'i yo byad rnams skabs dbye bar bya'o/_/gang zhig mi ldan pa de ni gnas bca' ba'i don du bdag med pa la mngon par sbyar bar bya'o/_/shA ri'i bu gang zhig don dam pa stong pa nyid rab tu 
[\[52b.3\]]bshad pa na de la bzod pa dang dad pa ma thob cing skrag par gyur/_dngang bar gyur/_kun tu dngang bar gyur/_kun tu rmongs par gyur te/_don dam pa stong pa nyid la smod cing gang zag tu lta ba la dga' ba 'thob pa lta na/_de ni nges par yun ring po nas bdud kyis mngags pa'am/_
[\[52b.4\]]sngon gyi mu stegs can gzhan gang yin pa zhig yin par rtogs par bya ste/_de la mkhas pas yid mi bde ba bskyed par mi bya'i/_snying rje dang byams pa yang dag par bskyed par bya'o/_/de ci'i phyir zhe na/_shA ri'i bu de ni 'di ltar tshig gis rdzogs par mi nus pas bya ba ji snyed 
[\[52b.5\]]dang ldan pa de lta bu'i bzod pa can la ni rnam par smin par 'gyur ro/_/gzhan du na de la rjes su gzung ba'i 'du shes bskyed par bya'o/_/stong pa zhes bya ba bdag med pa'i chos rnams dang /_gang zag med pa'i 'du shes kho na bskyed par bya'o/_/de 'di ltar stong pa nyid de la ltos pa 
[\[52b.6\]]med cing spong ba dang /_sangs rgyas kyi byang chub spong ba dang /_sangs rgyas kyi chos dang /_dge sbyong gi chos spong na/_de la tshangs pa mtshungs par spyod pa/_stong pa nyid kyis gnas pa/_mtshan ma med pas gnas pa/_smon pa med pas gnas pa rnams kyis yang dag par bstan par bya/_yang dag par 'dzin du gzhug 
[\[52b.7\]]par bya/_yang dag par gzengs bstod par bya/_yang dag par rab tu dga' bar bya ste/_de sangs rgyas kyi gsung la nye bar sbyar bar bya'o/_/don dam pa stong pa nyid dmigs su med pa rab tu bstan par bya'o/_/gal te sangs rgyas kyi byang chub kyis skrag par gyur na/_
[\[53a\]]
[\[53a.1\]]de'i mkhan po dang slob dpon la dge slong mang pos sam/_dge slong gi dge 'dun gyis tshig 'di skad ces de la bcom ldan 'das kyis gang dag chos rnams kyi rang gi mtshan nyid rab tu shes shing stong pa nyid kyis gnas pa de lta bu dag gi ston pa ni nga yin gyi/_gang zag gi 
[\[53a.2\]]'du shes can log par zhugs pa/_lam gol bar gzhol ba rnams kyi ston pa ni nga ma yin no zhes gsungs la bcom ldan 'das kyis yang dag pa'i tshul khrims dang /_lta ba phun sum tshogs pa rnams kyi gso sbyong gi las ni gsungs kyi/_'di ltar tshul khrims nyams pa 
[\[53a.3\]]rnams kyi ni ma yin pas tshe dang ldan pa'i lhan cig gnas pa ni dmigs su med pa'i stong pa nyid kyi chos rnams la ma mos shing gzhan mu stegs can gyi smra bar gyur to/_/bcom ldan 'das kyis gzhan mu stegs can gyi smra ba dang lhan cig tu gso sbyong gi las ma gsungs pas 
[\[53a.4\]]de ni mi bsten to/_/de lta bu'i bzod pa dang ldan pa gang yin pa de dag ni dge 'dun gyi bya ba la bsko bar mi bya'o/_/'dun pa blang bar mi bya'o/_/de'i yongs su ma dag pa'i bzod pa de lta bu de dag tshe dang ldan pa dag gis kyang 'di ltar phyir bzlog par nus par gyis shig ces 
[\[53a.5\]]brjod par bya'o/_/shA ri'i bu dge slong gi dge 'dun gyis de ltar byas na nga la yang mchod pa byas pa yin no/_/gzhan mu stegs can yang shin tu tshar gcad pa yin no/_/gso sbyong gi las kyang shin tu yongs su dag par byas pa yin no/_/shA ri'i bu khyod la go bar bya'o/_/khong du 
[\[53a.6\]]chud par bya'o/_/gang zhig 'di lta ste/_bdag tu lta ba dang /_sems can du lta ba dang /_srog tu lta ba dang /_gang zag tu lta ba ste/_lta ba 'di dag 'dzin par byed na de dag ni nga'i rjes su rab tu byung ba ma yin/_de dag ni nga la mnyes par byed pa ma yin te/_de dag gi ston pa yang 
[\[53a.7\]]nga ma yin no/_/de dag ni ston pa drug po'i rjes su rab tu byung ba yin/_de dag ni ston pa drug po mnyes par byed pa yin pas/_de dag gi ston pa yang ston pa drug po yin no/_/de la gang dag shin tu gya nom pa'i chos rnams la bzod pa ma thob par dad pas byin pa la longs spyod par 
[\[53b\]]
[\[53b.1\]]byed na/_de dag ni dad pas byin pa la shin tu longs ma spyad pa yin no/_/de dag gis ci nas kyang bstan pa 'di la rab tu byung nas so sor thar pa'i sdom pas bsdams par gyur kyang /_don dam pa stong pa nyid la 'jug par mi 'gyur ba dang /_mos par mi 'gyur ba dang /_stong pa nyid 
[\[53b.2\]]dmigs su med pa'i chos rnams la yid gnyis dang the tsom za bar gyur na/_de dag phal cher tshul khrims gtso bor byed pa dang /_ting nge 'dzin gtso bor byed pa dang /_thos pa gtso bor byed pa yin yang /_shA ri'i bu de dag gis de bzhin gshegs pa la mchod pa byas pa ma yin/_
[\[53b.3\]]gus par byas pa ma yin/_bla mar byas pa ma yin/_rjed par byas pa ma yin no/_/de ci'i phyir zhe na/_shA ri'i bu 'di ltar sems can gang zhig bsam gtan bzhi po dag thob par gyur pa de ni shin tu rnyed par mi sla ba ma yin na/_shA ri'i bu de la de bzhin gshegs pa la ci zhig gis 
[\[53b.4\]]bkur sti byas/_gang dag de tsam gyis dge sbyong du khas 'che ba de dag ni sdug bsngal gyi sbyor ba thams cad las yongs su ma grol ba yin pa'i phyir ro/_/shA ri'i bu de lta bas na khyod la go bar bya'o/_/khong du chud par bya'o/_/chos 'dul ba 'di ni mang po'i 'dzin pa sna tshogs kyis lta 
[\[53b.5\]]ba nyams par 'gyur ro/_/shA ri'i bu 'di ltar yongs su ma dag pa'i tshul khrims gtso bor byed pa dang /_yongs su ma dag pa'i ting nge 'dzin gtso bor byed pa dang /_yongs su ma dag pa'i thos pa gtso bor byed pas yongs su dag pa'i dge sbyong ma yin no/_/shA ri'i bu de la ni dge sbyong zhes 
[\[53b.6\]]mi gsung ngo /_/bram ze zhes mi gsung ngo /_/shA ri'i bu gang zhig bdag med pa'i chos rnams la bdag med pa'i chos rnams yin no zhes yang dag pa ji lta ba bzhin du rab tu shes pa dang /_chos thams cad kyi rang gi mtshan nyid stong pa la chos thams cad kyi rang gi mtshan nyid stong pa nyid 
[\[53b.7\]]yin no zhes yang dag pa ci lta ba bzhin du rab tu shes pa de ni de'i tshe nyid nas tshul khrims gtso bor byed pa ma yin te/_ting nge 'dzin gtso bor byed pa ma yin/_thos pa gtso bor byed pa ma yin no/_/de ci'i phyir zhe na/_shA ri'i bu 'di ltar mngon par 'du byed pa med na chos gang zhig gtso 
[\[54a\]]
[\[54a.1\]]bor bya/_shA ri'i bu de lta bas na mi gnyis pa'i gnas gcig po gang yin pa de la ni tshul khrims su dmigs pa yang med na/_'chal pa'i tshul khrims lta smos kyang ci dgos te/_chos gang zhig gtso bor bya ba de ni gnas yod pa ma yin no/_/shA ri'i bu de bzhin gshegs 
[\[54a.2\]]pa rnams kyi bla na med pa yang dag par rdzogs pa'i byang chub de ni 'di yin te/_'di lta ste/_chos thams cad rang gi mtshan nyid stong pa dang /_gang zag med pa dang /_mtshan nyid med pa yin no/_/gang dag bzod pa de lta bu can de dag ni rigs pa dang grol ba yin te/_khyim med pa'i 
[\[54a.3\]]rab tu byung ba yin no/_/de dag ni dad pas byin pa la kha na ma tho ba med cing brtags pa yin no/_/de nyid de dag gis bsnyen par rdzogs pa'i las yongs su dag pa yin no/_/shA ri'i bu sems can rnams dang de bzhin gshegs pa rnams kyi gnas ni gcig po 'di yin te/_'di lta ste bla na 
[\[54a.4\]]med pa yang dag par rdzogs pa'i byang chub bo/_/ji ltar gcig po 'di yin zhe na/_ji lta ba bzhin du 'dod chags dang bral zhing spangs pa'o/_/gang zhig spangs pa yin zhe na/_'dod pa rnams dang lta ba rnams so/_/'dod pa rnams gang zhe na/_thog ma'i'o/_/lta ba gang zhe na/_yid 
[\[54a.5\]]la byed pa'o/_/de ci'i phyir zhe na/_shA ri'i bu chos thams cad ni yid la byed pa las byung ba yin te/_gang yid la byed pa de ni 'du shes yin no/_/gang 'du shes pa de ni lta ba yin no/_/lta ba gang yin pa de ni log par lta ba yin pa'i phyir ro/_/shA ri'i bu de bzhin gshegs pas 
[\[54a.6\]]dge ba'i chos de yang log par lta ba yin no zhes gsungs so/_/de ci'i phyir zhe na/_shA ri'i bu 'di ltar 'dod chags dang bral ba la ni chos sam/_chos ma yin pa'am/_dge ba'am/_mi dge ba spangs pa'i phyir ro/_/de ni lta ba thams cad dang /_'dzin pa thams cad dang /_yid la byed 
[\[54a.7\]]pa thams cad kyis ma chags pa yin pas de'i phyir 'dod chags dang bral ba yin no zhes gsungs so/_/shA ri'i bu byang chub ni spangs pa yin no/_/gang gi spangs pa yin zhe na/_'dod par gtogs pa rnams kyi'o/_/'dod par gtogs pa rnams gang zhe na/_'dod par gtogs pa 
[\[54b\]]
[\[54b.1\]]rnams kyi tshul bzhin ma yin pa mi dge ba/_bdag ce'am/_bdag gi zhe'am/_bdag tu byed pa dang /_bdag gir byed pa gang yin pa de dag ste/_de dag ni 'dod par gtogs pa rnams yin no/_/'di lta ste bdag tu 'du shes pa spangs pa gang yin pa de dag ni mngon par zhen pa 
[\[54b.2\]]med pa yin no/_/de ni spangs pa yin te/_'di ni de bzhin gshegs pa rnams kyi bla na med pa yang dag par rdzogs pa'i byang chub yin no/_/sngon gyi sbyor ba'i le'u ste bdun pa'o//_//shA ri'i bu nga 'das pa mngon par dran te/_bla na med pa yang dag par rdzogs pa'i 
[\[54b.3\]]byang chub 'di la brten nas nga 'khor los sgyur ba'i rgyal por gyur pa na/_sangs rgyas shAkya thub pa zhes bya ba sha dag bye ba phrag sum cu nyan thos kyi tshogs dang bcas pa gang yin pa dag chos gos dang bsod snyoms dang /_gnas mal dang /_nad kyi rkyen sman dang /_mkho ba'i yo byad rnams 
[\[54b.4\]]kyis bsti stang du byas/_bla mar byas/_rjed/_mchod de mnyes par byas nas bla na med pa yang dag par rdzogs pa'i byang chub 'di kho na bsgrubs na/_sangs rgyas bcom ldan 'das de dag gis nga la khyod ma 'ongs pa'i dus na/_de bzhin gshegs pa dgra bcom pa yang dag 
[\[54b.5\]]par rdzogs pa'i sangs rgyas su 'gyur ro zhes lung ma bstan to/_/de ci'i phyir zhe na/_'di ltar nga dmigs pa'i 'du shes can du gyur cing bdag tu smra ba la mngon par zhen par gyur pa'i phyir ro/_/shA ri'i bu ngas gzhan yang 'das pa mngon par dran te/_nga 'khor los sgyur ba'i 
[\[54b.6\]]rgyal por gyur pa na sangs rgyas mar me mdzad ces bya bar gyur pa sha dag brgyad stong byung bar gyur te/_sangs rgyas bcom ldan 'das nyan thos kyi tshogs dang bcas pa de dag la yang ngas chos gos dang /_bsod snyoms dang /_gnas mal dang /_nad kyi rkyen sman dang /_mkho ba'i yo byad 
[\[54b.7\]]rnams kyis bsti stang du byas/_bla mar byas/_rjed/_mchod de mnyes par byas nas bla na med pa yang dag par rdzogs pa'i byang chub 'di nyid bsgrubs na/_sangs rgyas bcom ldan 'das de dag gis nga la khyod ma 'ongs pa na de bzhin gshegs pa dgra bcom pa yang dag par rdzogs 
[\[55a\]]
[\[55a.1\]]pa'i sangs rgyas su 'gyur ro zhes lung ma bstan to/_/de ci'i phyir zhe na/_'di ltar nga dmigs pa'i 'du shes can du gyur cing bdag tu smra ba la mngon par zhen pa'i phyir ro/_/shA ri'i bu gzhan yang ngas mngon par dran te/_bla na med pa'i byang chub 'di nyid 
[\[55a.2\]]las brtsams te/_sangs rgyas rab tu 'bar ba zhes bya ba sha stag drug stong po de dag la yang nga 'khor los sgyur ba'i rgyal por gyur pa na zhes bya ba nas bkur sti byas so zhes bya ba'i bar gong ma bzhin du thams cad brjod par bya'o/_/shA ri'i bu gzhan yang ngas mngon par dran te/_sangs 
[\[55a.3\]]rgyas skar rgyal zhes bya ba sha dag bye ba phrag gsum po de dag la yang zhes bya ba nas nga 'khor los sgyur ba'i rgyal por gyur pa na bkur sti byas so zhes bya ba'i bar du brjod par bya'o/_/shA ri'i bu gzhan yang ngas mngon par dran te/_sangs rgyas sA la'i rgyal po zhes bya ba sha stag khri 
[\[55a.4\]]drug stong po de dag bskal pa gcig la byung ste/_shA ri'i bu bskal pa de'i ming yang gong mas 'phags zhes bya bar gyur to/_/shA ri'i bu de la yang ngas mngon par dran te/_sangs rgyas khri drug stong po de dag la ngas skra dang kha spu bregs nas gos ngur smrig bgos te/_dad pas 
[\[55a.5\]]khyim nas khyim med par rab tu byung bar gyur pa dang /_bla na med pa yang dag par rdzogs pa'i byang chub 'di nyid la brten nas zhes bya ba nas nga la sangs rgyas bcom ldan 'das de dag gis lung ma bstan to zhes bya ba dang /_'di ltar yang nga smra ba de dag la mngon par zhen pa dang /_dmigs 
[\[55a.6\]]pa'i lta ba can du gyur pa'i phyir ro zhes bya ba'i bar du brjod par bya'o/_/shA ri'i bu ngas mngon par dran te/_sangs rgyas pad mas 'phags pa zhes bya ba sha stag khri lnga brgya po de dag la yang zhes bya ba nas/_nga 'khor los sgyur ba'i rgyal po nyid du gyur pa na zhes bya ba'i bar du brjod par 
[\[55a.7\]]bya'o/_/shA ri'i bu gzhan yang ngas mngon par dran te/_sangs rgyas rab tu 'bar ba zhes bya ba sha dag khri lnga stong po de dag la yang zhes bya ba nas nga 'khor los sgyur ba'i rgyal po nyid du gyur pa na zhes bya ba'i bar du brjod par bya'o/_/shA ri'i bu gzhan yang ngas mngon par dran te/_sangs 
[\[55b\]]
[\[55b.1\]]rgyas kauN+Di n+yas rigs zhes bya ba bye ba phrag dgu bcu po dag la yang zhes bya ba nas nga 'khor los sgyur ba'i rgyal po nyid du gyur pa na zhes bya ba'i bar du brjod par bya'o/_/shA ri'i bu gzhan yang ngas mngon par dran te/_sangs rgyas 'od srung zhes bya ba sha dag stong phrag dgu po de dag la 
[\[55b.2\]]yang nyan thos kyi tshogs dang bcas par yang ngas chos gos dang zhes bya ba nas/_bde ba'i yo byad thams cad kyis thams cad du bde ba la reg par gnas par bya ba'i phyir bkur sti byas zhes bya ba nas/_mnyes par byas so zhes bya ba'i bar du brjod par bya'o/_/sangs rgyas 
[\[55b.3\]]bcom ldan 'das de dag gis nga la khyod ma 'ongs pa na/_de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan te/_gang yang ngas 'di ltar chos rnams kyi rang gi mtshan nyid ma shes shing dmigs pa can gyi lta bar gyur nas 
[\[55b.4\]]bdag tu smra ba la mngon par zhen pa'i phyir ro zhes bya ba'i bar du'o/_/shA ri'i bu gzhan yang ngas mngon par dran te/_bskal pa khrir 'jig rten 'di sangs rgyas bcom ldan 'das rnams kyis stongs par gyur to/_/de la bskal pa lnga brgya po gang dag la rang sangs rgyas sha stag byung 
[\[55b.5\]]bar gyur to/_/shA ri'i bu ngas mngon par dran te/_rang sangs rgyas brgya stong phrag dgu bcu gang dag la ngas ji srid 'tsho'i bar du chos gos dang bsod snyoms dang zhes bya ba nas/_bkur sti byas/_mnyes par byas zhes bya ba'i bar du brjod par bya'o/_/shA ri'i bu ngas bskal pa lnga brgyar rang sangs 
[\[55b.6\]]rgyas bye ba stong phrag brgyad cu rtsa bzhi la bkur sti byas zhes bya ba nas/_mnyes par byas so zhes bya ba'i bar du brjod par bya'o/_/shA ri'i bu 'di ltar bskal pa lnga brgya po de dag rdzogs shing rang sangs rgyas gang yin pa de dag kyang byung ba dang /_de'i tshe nga mi rnams las shi 'phos nas tshangs 
[\[55b.7\]]pa'i 'jig rten du skyes te/_der tshangs par gyur pa na yang tshangs pa chen por gyur to/_/shA ri'i bu rnam grangs 'dis bskal pa lnga brgyar rtag par rgyun du tshangs pa chen por gyur to/_/shA ri'i bu 'di ltar yang bskal pa lnga brgya po de dag 'das nas slar 'dzam bu'i gling du rgyal srid 
[\[56a\]]
[\[56a.1\]]byed du bcug ste/_rgyal po chen po rnams dang /_lha rnams kyi skal pa chen po dang ldan par skyes so/_/de nas sum cu rtsa gsum pa'i lha rnams kyi lha'i dbang po gcig pur gyur to/_/shA ri'i bu rnam grangs 'dis bskal pa lnga brgyar 'dzam bu'i gling du skyes te/_de bskal pa 
[\[56a.2\]]lnga brgyar tshangs par gyur na yang tshangs pa chen por gyur te/_shA ri'i bu bskal pa brgya stong phrag dgur skye ba gcig po mi rnams kyi nang du skyes so/_/shA ri'i bu 'di ltar bskal pa brgya stong phrag dgur rang sangs rgyas ni byung bar gyur gyi/_sangs rgyas ni byung bar ma gyur to/_/sems can phal 
[\[56a.3\]]cher ngan 'gror 'gro bar gyur pa na/_shA ri'i bu 'di ltar bskal pa brgya stong phrag dgu po de dag tu skye ba mi rnams kyi nang du skyes te/_'jig rten 'di 'jig pa na ni 'od gsal gyi lha'i nang du skyes so/_/'jig rten 'di chags pa na ni 'dod pa na spyod pa'i lha rnams su skyes te/_'dod pa na spyod pa'i 
[\[56a.4\]]lha chen po'i ris kyi bdag por gyur to/_/shA ri'i bu 'di ltar yang bskal pa khri po de dag 'das nas de bzhin gshegs pa dgra bcom pa yang dag par rdzogs pa'i sangs rgyas kun tu sbas pa zhes bya ba 'jig rten du byung ba dang /_nga yang tshangs pa'i 'jig rten nas tshe 'phos nas 'dzam bu'i gling du 
[\[56a.5\]]skyes te/_'khor los sgyur ba'i rgyal po legs mthong zhes bya bar gyur to/_/de'i tshe mi de dag gi tshe ni lo stong phrag dgu bcu thub par gyur ro//_//sangs rgyas kyi sde snod tshul khrims 'chal pa tshar gcod pa/_bam po drug pa/_de nas ngas bcom ldan 'das de dge slong 
[\[56a.6\]]gi dge 'dun dge slong brgya stong bye ba phrag dgu bcu dang thabs cig tu ji srid 'tsho'i bar du chos gos dang zhes bya ba nas/_bde ba'i yo byad thams cad kyis thams cad du bde bar gnas par bya ba'i phyir bkur sti byas/_mnyes par byas so zhes bya ba nas/_bcom ldan 'das des kyang nga lung 
[\[56a.7\]]ma bstan to zhes bya ba'i bar du brjod par bya ste/_'di ltar chos rnams kyi rang gi mtshan nyid mi shes shing /_bdag tu smra ba la mngon par zhen pa dang /_dmigs pa can gyi lta bar gyur pa'i phyir ro/_/shA ri'i bu de'i tshe bskal pa yongs su tshang bar sangs rgyas mtshan tha dad pa stong 
[\[56b\]]
[\[56b.1\]]byung ba de yang nga 'khor los sgyur ba'i rgyal por gyur pa na/_nyan thos kyi dge 'dun dang bcas par chos gos dang /_bsod snyoms dang /_gnas mal dang /_nad kyi rkyen sman dang /_mkho ba'i yo byad rnams kyis thams cad du bde bar gnas par bya ba'i phyir/_bkur stir byas/_bla mar 
[\[56b.2\]]byas/_mchod/_rjed de mnyes par byas nas bla na med pa yang dag par rdzogs pa'i byang chub 'di nyid bsgrubs na/_sangs rgyas de dag gis nga la khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan to/_/de 
[\[56b.3\]]ci'i phyir zhe na/_'di ltar ngas chos rnams kyi rang gi mtshan nyid mi shes shing /_bdag tu smra ba la mngon par zhen pa dang /_dmigs pa can gyi lta ba la mngon par zhen par gyur pa'i phyir ro/_/shA ri'i bu gzhan yang ngas mngon par dran te/_bskal pa grangs med pa bdun brgya'i tshe 
[\[56b.4\]]sangs rgyas 'dzam bu 'dud pa zhes bya ba stong yongs su tshang bar byung ba zhes bya ba nas de dag kyang ngas zhes bya ba'i bar du brjod par bya'o/_/bskal pa grangs med pa brgya po de nyid la sangs rgyas don thams cad gzigs pa zhes bya ba sha stag drug khri nyis stong zhes bya ba nas de dag kyang 
[\[56b.5\]]ngas bkur sti byas zhes bya ba nas/_ji ltar yang dmigs pa can gyi 'du shes su gyur pa'i phyir ro zhes bya ba'i bar du brjod par bya'o/_/grangs med pa'i bskal pa brgya po de nyid la sangs rgyas dbang po'i rgyal mtshan zhes bya ba sha dag brgyad khri bzhi stong zhes bya ba nas/_de dag yang 
[\[56b.6\]]ngas bkur sti byas zhes bya ba dang /_ji ltar yang dmigs pa can gyi 'du shes su gyur pa'i phyir ro zhes bya ba'i bar du brjod par bya'o/_/shA ri'i bu gzhan yang ngas mngon par dran te/_sangs rgyas nyi ma zhes bya ba sha dag lnga brgya zhes bya ba nas/_de dag kyang ngas zhes bya ba dang /_ji ltar 
[\[56b.7\]]yang dmigs pa can gyi 'du shes su gyur pa'i phyir ro zhes bya ba'i bar du brjod par bya'o/_/shA ri'i bu gzhan yang ngas mngon par dran te/_sangs rgyas bcom ldan 'das zhi bar mdzad ces bya ba sha stag drug khri nyis stong nyan thos kyi tshogs dang bcas pa de dag yang nga 'khor los sgyur ba'i 
[\[57a\]]
[\[57a.1\]]rgyal por gyur pa na/_chos gos dang /_bsod snyoms dang /_gnas mal dang /_nad kyi rkyen sman dang /_mkho ba'i yo byad rnams kyis bkur stir byas/_bla mar byas/_rjed mchod de mnyes par byas nas bla na med pa yang dag par rdzogs pa'i byang chub 'di nyid bsgrubs na/_sangs 
[\[57a.2\]]rgyas bcom ldan 'das de dag gis nga la lung ma bstan to zhes bya ba nas/_ji ltar yang dmigs pa'i 'du shes can du gyur cing bdag tu smra ba la mngon par zhen pa'i phyir ro zhes bya ba'i bar du brjod par bya'o/_/shA ri'i bu de ltar rim gyis bcom ldan 'das mar me mdzad kyis nga lung bstan to/_/
[\[57a.3\]]de ci'i phyir zhe na/_shA ri'i bu bcom ldan 'das mar me mdzad de ngas mthong ma thag kho nar chos rnams la ma skyes pa'i bzod pa thob nas/_bcom ldan 'das mar me mdzad kyis thog ma rang la khyod ma 'ongs pa'i dus na/_de bzhin gshegs pa dgra bcom pa yang dag par rdzogs pa'i 
[\[57a.4\]]sangs rgyas shAkya thub pa zhes bya bar 'gyur ro zhes lung bstan pa'i phyir ro/_/shA ri'i bu gzhan yang ngas mngon par dran te/_rgyal po nga las nu zhes bya ba sha stag bye ba phrag bcu gnyis byung ste/_thams cad kyang 'khor los sgyur ba'i rgyal por gyur to zhes bya ba'i bar du brjod par bya'o/_/
[\[57a.5\]]shA ri'i bu gzhan yang ngas mngon par dran te/_rgyal po mang pos bkur ba zhes bya ba sha dag bye ba stong phrag sum cu rtsa gnyis byung ste/_thams cad kyang 'khor los sgyur ba'i rgyal por gyur to/_/shA ri'i bu gzhan yang ngas mngon par dran te/_rgyal po lha chen po zhes bya ba sha dag bye ba 
[\[57a.6\]]phrag bzhi bcu byung ste/_thams cad kyang 'khor los sgyur ba'i rgyal por gyur to/_/shA ri'i bu gzhan yang ngas mngon par dran te/_rgyal po tshangs byin zhes bya ba sha stag bye ba phrag brgyad cu rtsa bzhi byung ste/_thams cad kyang 'khor los sgyur ba'i rgyal por gyur to/_/shA ri'i bu gzhan yang ngas 
[\[57a.7\]]mngon par dran te/_rgyal po bu ram shing pa zhes bya ba sha dag bye ba byung ste/_thams cad kyang 'khor los sgyur ba'i rgyal por gyur to/_/shA ri'i bu gzhan yang ngas mngon par dran te/_'das pa'i dus na rgyal po rab 'bar zhes bya ba sha dag khri byung ste/_thams cad kyang 'khor los sgyur ba'i 
[\[57b\]]
[\[57b.1\]]rgyal por gyur to/_/shA ri'i bu gzhan yang ngas mngon par dran te/_rgyal po gzugs mdzes zhes bya ba sha dag bye ba phrag nyi shu byung ste/_thams cad kyang 'khor los sgyur ba'i rgyal por gyur to/_/shA ri'i bu 'di ltar ming sna tshogs pa'i rgyal po bye ba phrag bcu drug dang /_shA ri'i bu rgyal po 
[\[57b.2\]]bye ba phrag brgyad po gang yin pa 'di dag ni de bzhin gshegs pas dge slong kun dga' bo la gsungs so/_/shA ri'i bu de'i tshe de'i dus kyi de dang der byung ba'i 'khor los sgyur ba'i rgyal por gyur pa dag khyod gzhan yin pa snyam du sems na/_shA ri'i bu khyod kyis de ltar mi blta ste/_de ci'i phyir zhe na/_
[\[57b.3\]]shA ri'i bu nga nyid de'i tshe de'i dus kyi de dang der byung ba'i 'khor los sgyur ba'i rgyal po rnams su gyur to/_/de bzhin gshegs pa la bkur sti byas pa dang /_bla mar byas pa dang /_rjed pa dang /_mchod pa dang /_mnyes par byas pa'i le'u ste brgyad pa'o//_//shA ri'i bu ngas 'das 
[\[57b.4\]]pa'i dus mngon par dran te/_gang gi tshe de bzhin gshegs pa dgra bcom pa yang dag par rdzogs pa'i sangs rgyas shin tu 'od ces bya ba zhig byung bar gyur pa'i dus de dang de yod de/_'di ltar byang chub sems dpa' byams pa 'khor los sgyur ba'i rgyal por gyur pa na de la des thog mar byang 
[\[57b.5\]]chub kyi sems kyi dge ba'i rtsa ba bskyed de/_bcom ldan 'das de'i tshe'i tshad ni lo brgyad khri bzhi stong du gyur to/_/bcom ldan 'das de'i nyan thos rnams kyi 'dus pa chen po ni gsum du gyur te/_'dus pa chen po dang po la ni dgra bcom pa bye ba phrag dgu bcu rtsa drug byung ngo /_/'dus pa gnyis 
[\[57b.6\]]pa la ni dgra bcom pa bye ba phrag dgu bcu rtsa bzhi byung ngo /_/'dus pa gsum pa la ni dgra bcom pa bye ba phrag dgu bcu rtsa gnyis byung ngo /_/shA ri'i bu de nas rgyal po rnam par snang byed kyis bcom ldan 'das de mthong nas dga' ba chen po skyes par gyur te/_des bcom ldan 'das 
[\[57b.7\]]de nyan thos kyi dge 'dun dang thabs cig la lo khrir zhes bya ba nas/_bkur sti byas/_mnyes par byas nas zhes bya ba'i bar du brjod par bya ste/_smon lam du yang kye ma re zhig byang chub don du gnyer ba na/_ma 'ongs pa na bdag gi tshe'i tshad kyang 'di nyid dang /_re zhig nyan thos chen po'i dge 'dun gyi 
[\[58a\]]
[\[58a.1\]]tshad kyang 'di kho na snyed dang ldan par gyur cing gang gi tshe sems can rnams bde ba la bkod par gyur pa de'i tshe/_bdag bla na med pa yang dag par rdzogs pa'i byang chub mngon par rdzogs par sangs rgyas par gyur cig ces smon lam btab bo/_/shA ri'i bu gzhan yang ngas mngon par 
[\[58a.2\]]dran te/_byang chub sems dpa' byams pas bskal pa bye ba phrag bzhi bcu po 'di snyed cig lon nas/_de'i 'og tu ngas byang chub tu sems bskyed par gyur te/_de bzhin gshegs pa dgra bcom pa yang dag par rdzogs pa'i sangs rgyas gzhan gyis mi thub pa'i rgyal mtshan las dge ba'i rtsa 
[\[58a.3\]]ba bskyed do/_/bcom ldan 'das de la lo stong du bde ba'i yo byad thams cad kyis bstabs shing lha'i ras bcos bu 'bum phrag lnga ri ba dag gis mngon par bkab bo/_/bcom ldan 'das de yongs su mya ngan las 'das nas kyang mchod rten shin tu chen po 'phang du dpag tshad tsam la/_
[\[58a.4\]]rgyar dpag tshad phyed pa rin po che sna bdun las byed du bcug ste/_'di lta ste/_gser dang /_dngul dang /_bai dUr+ya dang /_shel dang /_mu tig dmar po dang /_rdo'i snying po dang /_bdun pa ni rin po che spug go_/shA ri'i bu ngas rtag par rgyun du 'di skad ces gang gi tshe sems can rnams sdug 
[\[58a.5\]]bsngal gyis nyen par gyur cing /_skyabs med la/_rton pa med pas phal cher mi dge ba'i chos sgrub pa la zhugs te/_ngan song yongs su rdzogs par byed pa de'i tshe bdag bla na med pa yang dag par rdzogs pa'i byang chub mngon par sangs rgyas par gyur cig ces smon lam du btab bo/_/shA ri'i bu 
[\[58a.6\]]de bzhin gshegs pas dka' ba ji snyed cig spyod pa dang /_bla na med pa yang dag par rdzogs pa'i byang chub 'di dka' ba ji snyed cig gis bsgrubs pa dang /_shA ri'i bu ngas bla na med pa yang dag par rdzogs pa'i byang chub 'di sgrub pa na/_sdug bsngal gang dag nyams su myong bar byas pa la ltos/_
[\[58a.7\]]gal te ngas bla na med pa yang dag par rdzogs pa'i byang chub 'di sgrub pa na/_de bzhin gshegs pas dog pa/_rtsub pa/_nyam nga ba'i tshor ba nyams su myong bar byas pa de dag thams cad rgya cher brjod na/_shA ri'i bu thams cad rtag tu sbyin zhes bya bas dge ba ci yin zhes tshol ba na/_rtag par rgyun du 
[\[58b\]]
[\[58b.1\]]yid byung bar byed cing tshad med pa'i brtson 'grus brtsams pa dang /_de bzhin gshegs pa dgra bcom pa yang dag par rdzogs pa'i sangs rgyas ji snyed cig mnyes par byas pa dang /_bla na med pa yang dag par rdzogs pa'i byang chub 'di dka' ba ji snyed cig gis bsgrubs pa la ltos/_skyes 
[\[58b.2\]]bu blun po 'di dag yongs su mya ngan las 'da' bar bya ba'i ched du sems gcig kyang skyed par mi byed pa lta smos kyang ci dgos/_shA ri'i bu byang chub de ni rigs pas bsgrubs na yang de ltar dka' na/_rigs pa ma yin pas lta ci smos/_shA ri'i bu de lta bas na khyed la go bar bya'o/_/
[\[58b.3\]]khong du chud par bya'o/_/nga ni ji ltar yang ngan pas ni gya nom pa thob pa'am/_rtogs par mi gsung ngo /_/shA ri'i bu ngan pa gang zhe na/_shA ri'i bu lus kyi spyod pa dang /_ngag gi spyod pa dang /_yid kyi spyod pa ngan pa dang /_dge ba'i chos rnams la sbyor ba ngan pa dang /_dmigs 
[\[58b.4\]]pa ngan pa dang /_le lo ngan pa dang /_'chal pa'i tshul khrims ngan pa ste/_shA ri'i bu 'di dag ni ngan pa rnams kyi nang na ngan pa tha chad yin no/_/shA ri'i bu gang zhig bstan pa 'di la rab tu byung nas bdag tu smra ba la mngon par zhen par gyur cing /_de bzhin du sems can du 
[\[58b.5\]]smra ba dang /_srog tu smra ba dang /_gang zag tu smra ba la mngon par zhen par 'gyur ba'i phyir ro/_/de ci'i phyir zhe na/_shA ri'i bu 'di ltar de bzhin gshegs pas gang zag tu smra ba la ni rjes su 'thun pa'i bzod pa yang med par mngon sum du gzigs pa'i phyir ro/_/shA ri'i bu gal te 
[\[58b.6\]]dmigs pa'i 'du shes can la ni sangs rgyas bye ba phrag stong gis nyin gcig bzhin du cho 'phrul rnam pa gsum gyis chos bstan kyang de'i lta ba de kho na spong bar mi 'gyur zhing /_dad pas byin pa'i bsod snyoms kham gcig tsam yang yongs su sbyang ba'i phyir mi 'thob na/_'bras bu thob pa 
[\[58b.7\]]lta ci smos te/_de ni gnas yod pa ma yin no/_/shA ri'i bu gal te gang zag tu lta ba yongs su mya ngan las 'da' bar 'gyur na/_so so'i skye bo thams cad yongs su mya ngan las 'da' bar 'gyur ro/_/de ci'i phyir zhe na/_shA ri'i bu 'di ltar gang zag tu lta ba ni log par lta ba yin pa'i 
[\[59a\]]
[\[59a.1\]]phyir ro/_/shA ri'i bu byis pa so so'i skye bo thams cad ni phal cher bdag tu smra ba la mngon par zhen pa yin te/_de bzhin du sems can du smra ba dang /_srog tu smra ba dang /_gang zag tu smra ba la mngon par zhen pa yin no/_/shA ri'i bu de lta bas na log pa'i lta ba dang ldan pa thams cad 
[\[59a.2\]]yongs su mya ngan las 'da' bar 'gyur ro/_/shA ri'i bu gang zhig 'di snyam du gang zag tu lta ba ma spangs pa la yongs su mya ngan las 'da' bar 'gyur ba yod do snyam na/_de lta na ni byis pa so so'i skye bo thams cad 'phags pa'i lam dang ldan par 'gyur te/_de dag gi 'phags pa'i lam ma tshang ba 
[\[59a.3\]]med pa'i phyir ro/_/shA ri'i bu gang zhig 'di snyam du log pa'i lta ba yongs su mya ngan las 'da' bar 'gyur ba yod do snyam du sems pa de'i lta na/_de'i de nyid 'phags pa'i lam yin par 'gyur te/_de'i yid la byed pa gzhan ma rnyed pa'i phyir ro/_/de ci'i phyir zhe na/_'di ltar byis pa so so'i skye 
[\[59a.4\]]bo thams cad ni gang zag tu lta ba dang mi 'gal ba'i phyir ro/_/skyes bu blun po de dag ni yang skyon 'di 'thob par 'gyur te/_byis pa so so'i skye bo thams cad 'phags pa'i lam 'thob pa dang /_'phags pa'i lam thob pa rnams lam goms par bya ba'i phyir kun gyi srog gcod par byed pa dang /_
[\[59a.5\]]'dod pa la bsten pa dang /_mtshams med pa byed par 'gyur ro/_/de ltar skyes bu blun po de dag gi 'phags pa'i lam gang yin pa de ni mtshams med pa yin par 'gyur ro/_/de ci'i phyir zhe na/_'di ltar byis pa so so'i skye bo thams cad ni gang zag tu smra ba yin pa'i phyir ro/_/yang na de 'di skad 
[\[59a.6\]]ces mtshams med pa dang ldan pa la ni yongs su mya ngan las 'da' ba med kyi/_gang zag tu smra ba la ni yongs su mya ngan las 'da' ba yod do zhes smra na/_de ni [{]brdzun [,]rdzun [}]gyi tshig smra bas nga la yang skur pa 'debs pa yin te/_de ni rab tu byung zhing bsnyen par rdzogs na yang don med par gyur pa yin 
[\[59a.7\]]no/_/shA ri'i bu khyod la go bar bya'o/_/khong du chud par bya'o/_/dmigs pa'i 'du shes can la ni yongs su mya ngan las 'da' ba med do/_/shA ri'i bu gal te dmigs pa'i 'du shes can yongs su mya ngan las 'das par gyur na/_de bzhin gshegs pa dgra bcom pa yang dag par 
[\[59b\]]
[\[59b.1\]]rdzogs pa'i sangs rgyas rnams 'byung bar mi 'gyur zhing /_byis pa so so'i skye bo thams cad yongs su mya ngan las 'da' bar 'gyur ro/_/de ci'i phyir zhe na/_'di ltar byis pa so so'i skye bo thams cad ni dmigs pa can gang zag tu smra ba log par lta ba can rnams yin pa'i phyir ro/_/shA ri'i bu ji srid 
[\[59b.2\]]du nga ni dmigs pa can gyi lta ba de lta bu dang ldan par gyur te/_bar chad kyi gnod pa dang bcas pa de srid du sangs rgyas bcom ldan 'das de dag gis nga la khyod ma 'ongs pa'i dus na/_de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan gyi/_ji srid du 
[\[59b.3\]]nga dang mi ldan par gyur pa la ltos/_skyes bu gti mug bdag tu smra ba dang gang zag gi 'du shes can gang yin pa dag gi tshul khrims dang thos pa dang ting nge 'dzin tsam gyis lta smos kyang ci dgos te/_nga ni de la bden pa yang ma yin/_grol ba yang ma yin no zhes gsung ngo /_/de ci'i phyir zhe na/_shA ri'i bu 
[\[59b.4\]]'di ltar yun ring po nas yang dag pa ma yin pa'i chags pa de lta bu de dag la zhen pas de la yongs su mya ngan las 'das pa yod pa ma yin pa'i phyir ro/_/skyes bu blun po de dag ni 'di snyam du nga ni ci nas kyang re zhig bdag med pa'i mtshan nyid kun tu sten cing bsgoms te mang du byas la ci nas kyang sdug 
[\[59b.5\]]bsngal gyi phung po spang ngo snyam du sems par mi 'gyur ro/_/shA ri'i bu dper na dmus long zhig rgyab nas bsad pas bsdigs pa na/_bros na bde bar 'gyur ba'i 'du shes kyis me ma mur dang mgal dum gyis gang bar mchong ngo /_/shA ri'i bu de bzhin du ngas kyang skyes bu blun po dmigs 
[\[59b.6\]]pa'i lta ba dang gang zag gi lta ba de la kun tu sten pa gang yin pa de dag kyang de ltar 'gyur bar dgongs te/_gang dag de kho nas dag par rlom sems su byed do/_/sems can rnams gang dang gang kho nas nyon mongs par gyur pa de kho nas grol bar rlom sems su byed de/_de dag lta ba de 
[\[59b.7\]]rnams dang ldan pas ngan song du 'gro bar 'gyur ro zhes gsung ngo /_/shA ri'i bu dper na dmus long de bde ba'i 'du shes kyis me ma mur du mchong ba de bzhin du/_skyes bu blun po de dag kyang bde ba'i 'du shes kyi gang zag tu lta bar 'gyur ro/_/de dag lta ba gang dang gang kho nas yun 
[\[60a\]]
[\[60a.1\]]ring por bslus shing rmongs par byas te/_de nyid la lhag par chags par 'gyur zhing dad pas byin pa la yongs su longs spyod par byed do/_/de dag de kho nas yun ring por gnod pa dang /_phan pa ma yin pa dang /_bde ba ma yin pa dang /_sdug bsngal ba dang /_nyams pa 
[\[60a.2\]]dang /_gzhan gyis zil gyis mnan pa dang /_yun ring por log par ltung bar bya ba'i phyir kun tu zhugs pa yin no/_/shA ri'i bu rgyal po rgyal rigs spyi bo nas dbang bskur ba/_'byor pa/_rang gi yul dang /_rang gi pho brang 'khor na bsad pa'i rigs pa ni gsod la/_spyug pa'i rigs 
[\[60a.3\]]pa ni spyug par byed de/_de la gang dag gnod pa byed pa dag dang /_gang dag grong khyer gyi chos khrims bzhin rjes su mi sgrub pa dag dang /_bar chad kyis skye bo mang po 'byed par byed pa'o/_/de dag rgyal pos chom rkun pa yin par shes shing 'thab khrol ba yin par shes nas skad drag po 
[\[60a.4\]]dang /_rnga pa Ta ha brdungs nas/_rgyal po'i 'khor dang /_grong khyer gyi mi rnams kyi mdun nas phyir byung ste/_'di skad ces rgyal po'i 'khrug long pa dang /_grong khyer gyi chos khrims bzhin rjes su mi sgrub pa gang yin pa de ni rtags can 'di yin no zhes sgrogs su 'jug go_/shA ri'i bu de bzhin du de 
[\[60a.5\]]bzhin gshegs pas bskal pa grangs med pa nas bzung ste/_bla na med pa yang dag par rdzogs pa'i byang chub 'di bsgrubs pas/_shA ri'i bu de bzhin gshegs pa yang nyid kyi yul 'di la mnga' yod do/_/de bzhin gshegs pa'i 'khor gyi bya ba la srog gi phyir yang 'gal bar mi byed 
[\[60a.6\]]pa dag kyang yod de/_shA ri'i bu gang zhig de bzhin gshegs pa'i gsung rtogs pa de lha dang bcas pa'i 'jig rten gyis bya ba dang 'brel pa de las bskyod pa dang /_de bzhin gshegs pa'i mdzad pa la yang gang gis kyang mi bsrung bar mi nus so/_/'chi ba la thug na yang mi byed 
[\[60a.7\]]cing byed du mi 'jug go_/shA ri'i bu nga ni 'khor dang bcas par bya ba 'jug par bya ba la mnga' yod de/_gang gi chos kyi grong khyer 'di la chom rkun pa'am/_chom rkun pa'i sder gtogs pa'am/_phu gu pa'am/_'khrug long pa su yang rung mi rgyu bar bya ba'i phyir de shin tu bsrungs 
[\[60b\]]
[\[60b.1\]]shing shin tu sbas pa yin no/_/gang dag de bzhin gshegs pa'am/_de bzhin gshegs pa'i 'khor gyi gsang ba'i don gyi gsang sngags kyi tshig 'di de bzhin gshegs pa'i gsung las phyi rol du gyur pa/_tshig gi bya ba med pa gang yin pa dag la mi smra ba ste/_shA ri'i bu de ltar de 
[\[60b.2\]]bzhin gshegs pas bya ba la gzhol ba gzhi'i shes rab chen pos chos kyi grong khyer shin tu bsrungs pa yin no/_/shA ri'i bu chos kyi grong khyer de'i bar chad byed pa gang yin pa de ni da ltar med do/_/shA ri'i bu da ltar chos kyi grong khyer de'i bar chad byed pa gang dag yod na/_de dag ni 'di la chom rkun pa 
[\[60b.3\]]zhes bya'o/_/'khrug long pa zhes bya'o/_/gang dag de bzhin gshegs pa'am/_de bzhin gshegs pa'i 'khor gyi gsang ba'i don gyi gsang sngags kyi tshig 'di phyi rol pa la smra na/_de dag nga'i spyan sngar nye bar 'ongs shing lhags kyang ngas de dag chos dang 'thun pa'i gtam gyis sdud par mi mdzad/_
[\[60b.4\]]de dag la bya ba ston par mi mdzad/_de dag la gsang ba'i don gyi gsang sngags kyi tshig brjod par mi mdzad do/_/de dag la yang bya ba 'di dag kun tu tshol ba na/_rab tu 'byung ba dang /_bsnyen par rdzogs par bya ba'i phyir glags tshol bar byed do/_/ngas de dag bya ba la mthu yod par mkhyen nas/_
[\[60b.5\]]skabs dbye ba mdzad do/_/zla ba bzhi'i gnas 'char gzhug go zhes gsungs so/_/de ci'i phyir zhe na/_de nyid chos kyi grong khyer srung zhing sba ba'i phyir dang /_ma 'ongs pa'i 'khrug long ba rnams bsrungs pa yin no/_/shA ri'i bu de ltar de bzhin gshegs pas chos kyi grong khyer shin du yongs 
[\[60b.6\]]su bzung bas de dag gis glags mi rnyed do/_/de dag gis glags mi rnyed pas de bzhin gshegs pa'i gsung 'dzin cing sdig pa can gyi lta ba spong bar 'gyur ro/_/de dag de ltar sems mgu nas rab tu dbyung ba dang /_bsnyen par rdzogs par bya'o/_/de dag de ltar rab tu phyung ba na lha dang bcas pa'i 'jig 
[\[60b.7\]]rten gyis mi bsgul bar 'gyur ro/_/shA ri'i bu de bzhin gshegs pas gnas 'char gzhug go zhes gsungs pa'i 'os gang zhe na/_gzhan mu stegs can rnams dang /_gzhan mu stegs can gyi smra ba la dga' ba su yang rung ba dag ste/_de dag de bzhin gshegs pas gnas 'char gzhug 
[\[61a\]]
[\[61a.1\]]pa'i 'os su gsungs pa yin no/_/shA ri'i bu gzhan mu stegs can gyi smra ba gang zhe na/_gang dag srid pa'i 'du shes dang /_bdag gi 'du shes dang /_sems can gyi 'du shes dang /_srog gi 'du shes dang /_gang zag gi 'du shes dang /_dmigs pa can gyi 'du shes 
[\[61a.2\]]dang /_dmigs pa can gyi bya ba la bying ba dang /_lam gol ba 'dzin pa dang /_rang gi mtshan nyid kyis stong pa'i chos rnams la yid gnyis dang /_the tsom za ba dang /_'dzin pa sna tshogs dang /_yang dag pa ma yin pa la chags pas gnas kyi/_don dam pa stong pa nyid la ni mi 'jug pa ste/_phyin 
[\[61a.3\]]ci log tu gyur pas des na gzhan mu stegs can zhes bya'o/_/shA ri'i bu de bas na chos gos la gnas 'char gzhug pa ma yin zhing /_kha dog gi rigs rnam pa sna tshogs kyi 'os kyang ma yin no/_/shA ri'i bu khyim pa'am ngur smrig bgos pa su yang rung /_'di lta bu'i dmigs pa can gyi lta ba 
[\[61a.4\]]yod pa de dag thams cad ni de bzhin gshegs pas gzhan mu stegs can dag yin no zhes gsungs so/_/de dag ni chos 'dul ba 'di la rab tu 'byung bar 'dod na gnas 'char gzhug pa'i 'os yin no/_/de ci'i phyir zhe na/_shA ri'i bu 'di ltar dmigs pa'i lta ba ni log par lta ba yin pa'i phyir ro/_/
[\[61a.5\]]de ni chos 'dul ba 'di la bya ba la bying ba yin no/_/de ni de bzhin gshegs pa'i chom rkun pa chen po 'khrug long pa yin no/_/shA ri'i bu nga ni log pa'i lta ba can rab tu 'byung ba dang /_bsnyen par rdzogs par bya ba'i phyir skabs dbye bar mi mdzad do/_/shA ri'i bu gang zhig chos thams cad bdag 
[\[61a.6\]]med do zhes rjes su 'thun pa'i bzod pa mi skyed pa dang /_chos thams cad stong pa dang /_bdag med pa dang /_sems can med pa dang /_srog med pa dang /_gang zag med pa'o zhes ma mos shing mi 'jug pa de chos 'dul ba 'di la rab tu 'byung zhing rab tu 'byung nas chos thams cad bdag med pa/_
[\[61a.7\]]sems can med pa/_srog med pa/_gang zag med pa/_don dam pa stong pa nyid thos na ma mos shing mi 'jug na/_de mi dbang bar dad pas byin pa la yongs su longs spyod par byed pas/_des sangs rgyas la bkur stir ma byas pa yin/_bla mar ma byas pa yin/_rjed pa ma byas pa yin/_mchod 
[\[61b\]]
[\[61b.1\]]pa ma byas pa yin/_bsnyen bkur ma byas pa yin te/_chos la ma yin/_dge 'dun la ma yin zhing /_de bzhin gshegs pa'i bslab pa rnams phye mar 'thag par byed pas de ni gzhan mu stegs can dge sbyong ltar bcos pa'i chos kyi rkun por gnas pa yin no/_/shA ri'i bu ma 'ongs pa'i dus na dge 
[\[61b.2\]]slong lus ma bsgoms pa/_tshul khrims ma bsgoms pa/_sems ma bsgoms pa/_shes rab ma bsgoms pa dag 'byung bar 'gyur te/_de dag de bzhin gshegs pa'i gsung la 'phya bar 'gyur co 'dri bar 'gyur ro/_/de bzhin gshegs pa'i gnas pa gang la de bzhin gshegs pa gus pa 
[\[61b.3\]]dang bcas pa 'dzem pa dang bcas pa/_don dam pa stong pa nyid la rtag par rgyun du don dam pa stong pa nyid kyi gnas pa 'dis gnas pa la khyad du gsod par 'gyur ro/_/de dag de'i tshe yang dag pa'i mtha'i de bzhin gshegs pa'i gnas pa stong pa nyid de la 'phya bar 'gyur/_co 'dri bar 'gyur/_
[\[61b.4\]]khyad du gsod par 'gyur ro/_/shA ri'i bu de'i tshe stong pa nyid la mi gnas pa'i dge slong mang du 'byung bar 'gyur te/_de dag de'i tshe 'phya bar 'gyur/_co 'dri bar 'gyur/_khyad du gsod par 'gyur ro/_/shA ri'i bu de bzhin gshegs pas stong pa nyid kyis gnas pa gang yin pa de dag la de ltar 
[\[61b.5\]]legs sa zhes bya bas spro bar mdzad/_tshig bzhin du mdzad do/_/de'i tshe 'tsho ba don du gnyer ba de dag ni kha zas kho na kun du tshol ba na/_gang zag tu 'dzin pas skye bo dga' bar bya bar sems par 'gyur ro/_/shA ri'i bu de'i tshe dge slong gang dag stong pa'i chos rnams la chos rnams ni 
[\[61b.6\]]stong pa'o zhes rab tu ston par 'gyur ba dang /_bdag med pa'i chos rnams la chos rnams ni bdag med pa dang /_sems can med pa dang /_srog med pa dang /_gang zag med pa'i chos rnams la chos rnams ni gang zag med do zhes ston par 'gyur ba de dag kun tu 'tsho ba pa de dag gis shin tu 
[\[61b.7\]]zil gyis mnan par 'gyur ro/_/de ci'i phyir zhe na/_shA ri'i bu de ni sems can rnams kyi dge ba'i rtsa ba kun tu gcod pa'i sngon du 'gro ba'i mtshan ma dang po ni de yin te/_byis pa'i rang bzhin can dag tsan dan shing gi rin thang du 'tshong ba bzhin du/_'jig rten na legs par gsungs pa gang 
[\[62a\]]
[\[62a.1\]]yin pa lan par mi byed do/_/shA ri'i bu de lta bas na bcom ldan 'das 'od srung gis ma 'ongs pa'i dus na de bzhin gshegs pa shAkya thub pa zhes bya ba de'i nyan thos rnams 'jig rten gyi zang zing gi phyir khyim pa dang rab tu byung ba dag la don dam pa stong pa nyid rab tu ston par 'gyur 
[\[62a.2\]]ro/_/de la khyim pa dang /_rab tu byung ba byis pa shes rab 'chal pa'i rang bzhin can de dag smod par 'gyur yid mi ches par 'gyur te/_de dag dpal chen po dbyug pas skrod par 'gyur ro/_/de'i rgyus yang ngan song du 'dong bar 'gyur ro zhes lung bstan te/_shA ri'i bu de'i tshe mi 'thun pa'i gtam 
[\[62a.3\]]rnams la shin tu gnas par 'gyur zhing de la yang snying po'i 'du shes su byed par 'gyur ro/_/sangs rgyas kyi gsung don dam pa spong zhing thos nas yang skrag par 'gyur ro/_/de ci'i phyir zhe na/_'di ltar de'i tshe bdag tu smra ba dang /_sems can du smra ba dang /_gang zag gi 'du shes can du gyur pa dang /_
[\[62a.4\]]'dun pa zhan pa dang /_le lo dang /_snyom las dang /_rnyed pa la gdu ba dang /_'dod chags che ba dang /_zhe sdang che ba dang /_gti mug che ba dang /_rnyed pa dang bkur sti 'dod pa dang /_mkhas pa'i nga rgyal dang /_byis pa dang /_gzhung 'byed pa dang /_rtsod pa ched cher byed pa dang /_phan tshun 
[\[62a.5\]]du byams pa'i sems med pa dang /_dge sbyong gi chos kyis stong pa dang /_rnyed pa dang bkur sti kho na la mngon par dga' bar gyur pa dang /_las kyi mtha' mang ba dang /_bud med kyi blo gros byed par gyur pa dang /_gzhan gyi skyon tshol bar gyur pa dang /_ji ltar yang bdag nyid ma bslabs 
[\[62a.6\]]pas rang gi skyon 'chab pa dang /_sdig pa sbed cing dge ba spyoms par gyur pa'i phyir ro/_/da ltar gyi yongs su dag pa sdig pa bsal ba/_dge ba'i chos kyis gnas pa gang yin pa de dag ni de'i tshe bslab pa'i tshig rnams srog gi phyir yang 'das par sbas te ston par mi 'gyur ro/_/shA ri'i bu de 
[\[62a.7\]]ltar ma sbas pa'i tshul khrims can rnams la ni stong pa nyid kyis byar ci yod/_rang gi mtshan nyid kyis stong pa'i chos rnams kyis byar ci yod/_dper na rigs kyi bu dag gis rol mo'i gnas su sgyu mar gtogs pa'i rnam pa du ma dag nye bar bstan pa na de na byis pa zhum pa/_rmongs pa/_shes rab 
[\[62b\]]
[\[62b.1\]]'chal par gyur pa gang yin pa de dag gis mthong nas de dag gad mo chen po'i gad rgyangs dag rgod par 'gyur ro/_/de ci'i phyir zhe na/_ji ltar yang byis pa'i rang bzhin nyid yin pa'i phyir ro/_/mkhas pa shes rab rnon po'i rang bzhin can gang yin pa de dag ni 'di skad ces blun po 'di dag de la ji zhig the 
[\[62b.2\]]tshom za na gad mo chen po'i gad rgyangs dag rgod ces smra ba de bzhin du/_shA ri'i bu de'i tshe stong pa nyid rab tu ston par 'gyur ba'i dge slong gang yin pa de dag la 'tsho ba don du gnyer ba de dag 'phya bar sems par 'gyur ro/_/de ci'i phyir zhe na/_ji ltar yang de la ma bslabs pa nyid yin pa'i phyir dang /_de dag 
[\[62b.3\]]sangs rgyas kyi gsung stong pa nyid 'di thos na skrag par 'gyur ba'i phyir ro/_/shA ri'i bu skyes bu blun po de dag yun ji srid cig tu chud zos pa la ltos/_'di ltar bde legs gang yin pa la ni ci nas kyang bde legs ma yin pa'i 'du shes 'byung zhing 'jigs pa ma yin pa la ni 'jigs pa'i 'du shes 
[\[62b.4\]]'byung ngo /_/shA ri'i bu de'i tshe dge slong dag dge ba'i chos rnams la phan pa ma yin pa'i 'du shes dang /_mi dge ba'i chos rnams la phan pa'i 'du shes phyin ci log tu 'dzin pa dag 'byung bar 'gyur ro/_/shA ri'i bu dge slong de dag ni rnyed pa la gdu ba dang /_'dod chags che ba 
[\[62b.5\]]dang /_zhe sdang che ba dang /_gti mug che ba dang /_mi dge ba'i rtsa ba gsum yang dag par blangs te 'jug par 'gyur ro/_/shA ri'i bu de la ngas dge slong tshul khrims dang ldan pa dag rjes su gzung ba la ltos nas/_lhag pa'i tshul khrims kyi bslab pa'i gzhi bcas pa dang so sor thar 
[\[62b.6\]]pa'i mdo bstan pa gang yin pa de/_de'i tshe de dag gis 'jig rten gyi zang zing gi ched du khyim pa la brjod par 'gyur ro/_/glegs bam du byas te khyim pa la sbyin par sems so/_/shA ri'i bu de la skyes bu dam pa ma yin pa de lta bu dag la ni stong pa nyid kyis ci byar yod/_rang gi mtshan nyid 
[\[62b.7\]]kyis stong pa'i chos rnams kyis ci byar yod/_de ci'i phyir zhe na/_shA ri'i bu 'di ltar skyes bu blun po de dag ni chags pa spang ba'i phyir brtson par mi nus na/_ma rig pa spang ba'i phyir brtson par bya ba lta ci smos te/_de ni gnas yod pa ma yin no/_/shA ri'i bu de'i tshe ma bslabs pa'i dge slong 
[\[63a\]]
[\[63a.1\]]'dul ba 'dzin pa dag 'byung ngo /_/ma bslabs pa'i chos kyi gtam dang ldan pa dang /_ma bslabs pa'i dge slong mdo sde dang ldan pa dag phal cher 'byung ngo /_/shA ri'i bu de'i tshe ma bslabs pa'i dge slong 'dul ba 'dzin pa 'byung ba ni gang /_ma bslabs pa'i chos kyi 
[\[63a.2\]]gtam dang ldan pa 'byung ba ni gang /_ma bslabs pa'i dge slong mdo sde dang ldan pa 'byung ba ni gang zhe na/_shA ri'i bu 'di la bslab pa ni gsum ste/_gsum gang zhe na/_'di lta ste/_lhag pa'i tshul khrims kyi bslab pa dang /_lhag pa'i sems kyi bslab pa dang /_lhag pa'i shes rab 
[\[63a.3\]]kyi bslab pa ste/_shA ri'i bu de bzhin gshegs pas gsungs pa'i bslab pa gsum ni 'di dag yin no/_/de dag gis bslab pa gsum po 'di dag la ma bslabs par thos pa tsam gyis gzhan la khyad du gsod par byed de/_de nyid skyes bu blun po de dag gi bar du gcod par 'gyur 
[\[63a.4\]]ro/_/skyes bu de dag ni chos dang 'thun pas the tshom dris na yang lan thebs par mi 'gyur na/_dmigs su med pa stong pa nyid kyi chos rnams la brtson 'grus brtsam pa lta ci smos te/_de ni gnas yod pa ma yin no/_/shA ri'i bu de la tshul khrims ral pa'i dge slong gang yin pa de dag 
[\[63a.5\]]'byung bar 'gyur te/_de dag khyim pa'i las kyi mtha' rnams byed par 'gyur ro/_/pho nya'i las kyis 'tsho bar rtog par 'gyur ro/_/sman pa'i tha snyad kyis 'tsho bar rtog par 'gyur ro/_/shA ri'i bu nga'i bstan pa la rab tu byung nas/_nga'i byang chub kyis 'tsho bar byed de/_de bzhin 
[\[63a.6\]]gshegs pa la skye ba dang bcas pas kun tu spyod par 'gyur ba la ltos/_shA ri'i bu de'i tshe rgyal po chen po bzhi dang /_lha rnams kyi dbang po brgya byin dang /_mi mjed kyi bdag po tshangs pa dang /_gzhan yang lha stong phrag mang po dag de lta bu'i gsung rab la rnam pa du mar gyes pa mthong 
[\[63a.7\]]nas smre sngags chen pos smre sngags 'don par 'gyur ro/_/shA ri'i bu nga la brten nas khyim pa'i go re long byed par 'gyur ba gang yin pa de ni 'tsham pa ma yin no/_/de ci'i phyir zhe na/_shA ri'i bu nga'i nyan thos rnams ni lha'am/_klu'am/_gnod sbyin su la yang nye gnas kyis yongs su 
[\[63b\]]
[\[63b.1\]]spyod par byed pa ma yin no/_/shA ri'i bu de lta mod kyi lha dang /_klu dang /_gnod sbyin dag kho na nga'i nyan thos rnams la nye gnas kyis yongs su spyod par byed pa yin no/_/shA ri'i bu skyes bu blun po khyim pa'i go re long byed pa de dag dmigs su med pa stong pa nyid kyi chos rnams la kun tu sten 
[\[63b.2\]]par 'gyur ba dang /_lhag par mos par 'gyur ba de ni gnas yod pa ma yin te/_shA ri'i bu de'i tshe dge slong tshul khrims 'chal pa dag sangs rgyas kyi gsung chang skyogs gang tsam gyi phyir yang khyim pa la brjod par 'gyur ro/_/shA ri'i bu 'di ji snyam du sems/_ci nas kyang bdag la chags 
[\[63b.3\]]pa dang /_zhe sdang che ba dang /_gti mug che ba dang /_'du 'dzi la dga' ba dang /_smra ba la dga' ba dang /_'jig rten rgyang pan pa dang /_spyod pa yongs su ma dag pa rnams kyis dmigs su med pa'i stong pa nyid kyi chos rnams kun tu shes pa'am/_rnam par rig pa'am/_'jug pa'am/_
[\[63b.4\]]mos pa'am/_dge sbyong gi chos rnams yang dag par thob par bya ba'i phyir rab tu ston par nus pa de ni gnas yod pa ma yin no/_/shA ri'i bu dge slong gang dag chos gos ngan ngon tsam gyis chog shes pa dang /_chos gos ngan ngon tsam gyis chog shes pa'i bsngags pa smra ba dang /_bsod 
[\[63b.5\]]snyoms ngan ngon tsam gyis chog shes pa dang /_bsod snyoms ngan ngon tsam gyis chog shes pa'i bsngags pa smra ba dang /_gnas mal ngan ngon tsam gyis chog shes pa dang /_gnas mal ngan ngon tsam gyis chog shes pa'i bsngags pa smra ba dang /_nad kyi rkyen sman dang /_mkho ba'i yo 
[\[63b.6\]]byad ngan ngon tsam gyis chog shes pa dang /_nad kyi rkyen sman dang /_mkho ba'i yo byad ngan ngon tsam gyis chog shes pa'i bsngags pa smra ba dang /_tshul khrims dang ldan zhing spyod pa yongs su dag pa dang /_'du 'dzi rnams la mi dga' ba dang /_smra ba la mi dga' ba dang /_'jig rten 
[\[63b.7\]]rgyang pan pa'i gtam la mngon par mi brtson pa dang /_nyin dang mtshan du mgo la me 'bar ba bzhin du spong ba la brtson pa dang /_'phags pa'i lam bsgom pa la brtson pa de dag ni dmigs su med pa stong pa nyid kyi chos rnams la tshegs chung ngus mnyes par byed pa ma yin na/_de la mos pa med 
[\[64a\]]
[\[64a.1\]]pa dang /_'dun pa med pa dang /_dga' ba med pa gang yin pa dag lta ci smos/_shA ri'i bu de'i tshe gnod pa mang po 'ba' zhig byed pa'i dge slong dag 'byung bar 'gyur ba la ltos/_de dag ni sangs rgyas kyi byang chub 'di dag mi shes pas mi 'jug cing smod par byed pas de dag ni de 
[\[64a.2\]]bzhin gshegs pas chos 'dul ba 'di la 'khrug long pa yongs su spang ba'i 'os yin par gsungs so/_/shA ri'i bu skyes bu blun po de dag 'di snyam du bdag cag da ni de kho na'i ched du rab tu byung bas bdag cag gis bstan pa 'di la spyod yul ma yin pa la spyad par mi bya'o snyam du de bzhin 
[\[64a.3\]]gshegs pa la byas pa gzo bar mi 'gyur ro/_/shA ri'i bu de lta bas na de bzhin gshegs pas ma 'ongs pa'i dogs pa la brten nas mdo sde 'di gsungs te/_de nas de dag 'di lta bu'i chos kyi rnam grangs 'di thos nas dge sbyong gi chos ma yin pa sdom pa yongs su nyams par byed pa dag spang 
[\[64a.4\]]ba'i phyir 'jug par 'gyur ro/_/de ci'i phyir zhe na/_shA ri'i bu 'di ltar dge slong tshul khrims 'chal pas se gol gtogs pa tsam yang drang srong gi rgyal mtshan bcang bar mi bya ba'i phyir ro/_/shA ri'i bu chos kyi rnam grangs 'di thos nas rab tu dga' ba skye bar 'gyur ba gang yin pa de dag ni sangs rgyas 
[\[64a.5\]]kyi byang chub shin tu yongs su bzung ba yin no/_/de ci'i phyir zhe na/_shA ri'i bu de dag gi sangs rgyas kyi byang chub ni 'di yin te/_'di lta ste/_yang dag pa'i mtha'o/_/shA ri'i bu dge sbyong don du gnyer bas ni 'di lta bu'i chos mnyan pa'i phyir dpag tshad bye ba brgya stong du yang 'gro bar bya'o/_/de ci'i 
[\[64a.6\]]phyir zhe na/_sangs rgyas bcom ldan 'das rnams 'jig rten du 'byung ba yang brgya lam na lan 'ga' zhig yin la/_mdo sde 'di lta bu yang brgya lam na lan 'ga' zhig rab tu ston par 'gyur ba'i phyir ro/_/shA ri'i bu 'di lta bu'i gtam 'di la ni gsum mi 'dod cing dga' ba skye bar mi 
[\[64a.7\]]'gyur te/_gsum gang zhe na/_'di lta ste/_tshul khrims 'chal pa dang /_mngon pa'i nga rgyal can dang /_yongs su ma dag pa'i chos ston pa ste/_ji ltar yang bdag tu smra ba la mngon par zhen par 'gyur ba'i phyir ro/_/shA ri'i bu skyes bu blun po de dag ni rjes su 'thun pa'i chos 'di lta bu 
[\[64b\]]
[\[64b.1\]]'di dag mnyan pa las shin tu yongs su nyams par 'gyur zhing dmus long gi phyogs yongs su rdzogs par 'gyur ro/_/shA ri'i bu de lta bas na mdo sde 'di lan gnyis su yang yongs su gtad do/_/de ci'i phyir zhe na/_shA ri'i bu 'di ltar mdo sde 'di ni de bzhin gshegs pa yongs su mya ngan las 'das 
[\[64b.2\]]nas dge slong tshul khrims dang ldan pa rnams dga' ba dang mgu bar byed par 'gyur ba'i phyir ro/_/shA ri'i bu mdo sde 'di ni tshul khrims dang ldan pa rnams kyis kun tu bzung zhing /_tshul khrims 'chal pas yongs su spangs par 'gyur ro/_/de ci'i phyir zhe na/_shA ri'i bu 'di ltar yang dag pa ji lta ba 
[\[64b.3\]]bzhin du bstan na/_byis pa rnams sdug bsngal bar 'gyur te/_shA ri'i bu gang dag gi yan lag dang /_gang dag gi rnam pa dang /_gang dag gi rtags dang /_gang dag gi mtshan mas tshul khrims 'chal pa dang ldan par 'gyur ba'i rnam pa dang /_rtags dang /_mtshan ma de dag de bzhin gshegs 
[\[64b.4\]]pas mdo sde las gsungs te/_tshul khrims 'chal pa ni tshul khrims kyi gtam la dga' bar mi 'gyur/_mnyam par ma bzhag pa ni mnyam par bzhag pa'i gtam la dga' bar mi 'gyur/_ser sna can ni gtong ba'i gtam la dga' bar mi 'gyur/_mngon pa'i nga rgyal can ni lhag par 
[\[64b.5\]]nga rgyal med pa sangs rgyas kyi gsung thos na g.yang sa chen por ltung bar 'gyur zhing skrag pa chen po skye bar 'gyur ro/_/zang zing dang kha zas lhur len pa ni yo byad bsnyungs pa'i bsngags pa smra na yid mi bde ba chen po skye bar 'gyur ro/_/gzhan mu stegs can gyi smra ba la rab tu zhugs pa dang /_'jig 
[\[64b.6\]]rten rgyang pan pa lhur byed pa dang tshig lhur byed pa dang /_'du 'dzi la mngon par dga' ba dang /_sna tshogs smra ba la mngon par dga' ba la sangs rgyas kyi gsung don dam pa 'di bstan na/_dad par mi 'gyur zhing chos bla mar byed par mi 'gyur ro/_/shA ri'i bu dper na ma ning skyes pa'i dbang po dang 
[\[64b.7\]]mi ldan pa de skyes pa'i dbang po dang ldan pa rnams la ma ning gi 'du shes de nyid kyis 'di dag thams cad kyang 'di lta bu'i rang bzhin dang /_'di lta bu'i mtshan nyid yin no snyam du 'du shes skyed par 'gyur ro/_/shA ri'i bu de bzhin du dge slong 'jig rten rgyang pan pa dang sre bar byed pa gang 
[\[65a\]]
[\[65a.1\]]yin pa de yang phyi rol pa'i tshig dang yi ge rnams la mngon par brtson pas/_de sangs rgyas kyi gsung don dam pa 'di la gus pa med cing gces par mi byed pa yin no/_/sangs rgyas kyi gsung yongs su dag par dmigs su med pa smra ba'i dge slong gang yin pa de dag la yang mi 
[\[65a.2\]]gus pa dang /_gces par mi byed pa dang /_de dge slong tshul khrims dang ldan pa rnams la yang khyad du gsod par byed do/_/de ci'i phyir zhe na/_de ni 'jig rten rgyang pan pa'i rjes su 'thun pa dang /_gcer bu pa'i smra ba'i chos kyi rjes su 'thun pa dang /_de lhag par khengs pa dang /_mgo 'phang yang stod 
[\[65a.3\]]par byed pa yin pa'i phyir ro/_/de ci'i phyir zhe na/_ji ltar yang yid 'byung bar bya ba'i phyir mngon par brtson pa ma yin te/_'dod chags dang bral ba'i phyir ma yin/_'gog pa'i phyir ma yin/_nye bar zhi ba'i phyir ma yin/_yang dag par rtogs pa'i phyir ma yin/_dge sbyong gi phyir ma 
[\[65a.4\]]yin/_mya ngan las 'da' ba'i phyir ma yin pa'i phyir ro/_/de dbang po nyams pas skyes pa thams cad la ma ning yin pa bzhin du thams cad la dbang po nyams pa'i 'du shes skyed par 'gyur ro/_/shA ri'i bu dper na dmus long gis nag po dang /_dkar po dang /_kha dog bzang po dang /_kha dog ngan 
[\[65a.5\]]pa dang /_sngon po dang /_ser po dang /_dmar po la sogs pa'i gzugs dang /_ring po dang /_thung ngu la sogs pa ma mthong ngo /_/de'i mig sngar phra mo'am/_sbom po'am/_ring po'am/_thung ngu'am/_sngon po'am/_ser po'am/_dmar po'am/_dkar po'i gzugs cung zad 
[\[65a.6\]]kyang snang bar ma gyur pa dang /_de 'di snyam du sngon po dang /_ser po dang /_dmar po dang /_dkar po'i gzugs kyang yod pa ma yin no/_/ring po dang /_thung ngu dang /_phra mo dang /_sbom po rnams kyang yod pa ma yin no/_/sngon po dang /_ser po dang /_dmar po dang /_dkar po dang /_ring po dang /_thung ngu dang /_
[\[65a.7\]]phra mo dang /_sbom po'i gzugs rnams yang dag par mthong ba yang med do/_/nyi ma dang zla ba yang med/_nyi ma dang zla ba yang dag par mthong ba'am/_ston pa yang med do zhes ji ltar bdag gis phyin ci log tu mthong ba de bzhin du gzhan thams cad la yang long ba'i 'du shes kho na skyed par 'gyur ro/_/
[\[65b\]]
[\[65b.1\]]shA ri'i bu de bzhin du mngon pa'i nga rgyal can gyi dge slong gang dag yin pa dang /_yang dge slong gzhan mu stegs can gyi smra ba 'dzin pa gang dag yin pa dang /_yang dge slong tshul khrims 'chal pa gang dag yin pa de dag ni sangs rgyas kyi byang chub zab mo la sems mi 'jug_/dad par mi byed/_dmigs 
[\[65b.2\]]su med pa'i stong pa nyid kyi chos rnams la dga' ba 'thob par mi 'gyur te/_rtog par mi byed/_mi 'jug 'jug par mi byed/_ma mos shing de dag 'di skad ces/_shes ldan dag khyod kyang smra ba la mngon par dga' ba/_yang dag pa'i chos rnams kyi mtha' la rab tu zhugs pa yin na/_khyod 
[\[65b.3\]]kyis chos de rnams rab tu bstan par mi nus shing /_chos gang dag gis dge sbyong ngo zhes bden par tha snyad du gdags pa de dag ni khyed kyis mi shes mi mthong ngo zhes smra ste/_de lta bas na dmus long la dkar po dang /_nag po la sogs pa'i gzugs med pa bzhin no/_/shA ri'i bu yang dag pa 
[\[65b.4\]]ma yin pa'i mtha' la zhugs pa/_dmus long lta bu 'jig rten rgyang pan pa tshol ba/_'du 'dzi la dga' ba/_smra ba la mngon par dga' ba/_nyon mongs pas non pa/_tshul khrims 'chal pa/_sdig pa'i chos can de dag gis ni dmigs su med pa stong pa nyid kyi chos la shes pa'am/_'jug 
[\[65b.5\]]pa'am/_mos pa'am/_rtogs pa'am/_dge sbyong gi chos yang dag par 'thob pa'i mthu med de/_de ni gnas yod pa ma yin no/_/shA ri'i bu 'di ji snyam du sems/_ji ga wa seng ge'i nga ro sgrogs sam/_sgrogs par 'gyur ram/_seng ge'i rnam par rtse bas rtse'am/_seng ge'i rnam 
[\[65b.6\]]par gnon pas gnon tam/_gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das 'di ltar seng ge dang wa ni kha dog gam/_stobs sam/_nga ro'am/_rnam par gnon pas mi 'dra lags so/_/bcom ldan 'das wa'i ngo bo gang lags pa de ni wa lags te/_
[\[65b.7\]]wa kho na'i nga ror nga ro 'byin lags so/_/wa kho na'i skad du skad 'byin lags so/_/wa kho na'i sgrar sgra 'byin lags so/_/bka' stsal pa/_shA ri'i bu de bzhin du tshul khrims 'chal pa dang /_tshul khrims nyams pa dang /_spyod pa ral ba dang /_spyod pa nyams pa dang /_mngon pa'i nga rgyal can 
[\[66a\]]
[\[66a.1\]]dang /_mngon pa'i nga rgyal du ltung ba dang /_'di lta bu ni dam pa yin no snyam du rlom sems pa dang /_yongs su ma dag pa'i chos ston pa dang /_gcer bu pa'i smra ba la gzhol ba dang /_snying po med pa 'dzin pa dang /_sor bzhir rtog pa dang /_'jig rten gyi zang zing gtso bor byed pa dang /_
[\[66a.2\]]smra ba la dga' ba dang /_'du 'dzi las skyes pa dang /_'jig rten rgyang pan pa'i gtam dang ldan pa ste/_de dag gis stong pa nyid shes pa'am/_'jug pa'am/_rtogs par mi nus te/_de ni gnas yod pa ma yin no/_/shA ri'i bu gang dag dge slong gnas brtan gnas brtan chen po/_glang po glang po chen po/_seng 
[\[66a.3\]]ge seng ge chen po/_bsam gtan pa bsam gtan pa chen po/_tshul khrims dang ldan pa/_lhag mthong dang ldan pa/_dmigs su med pa/_stong pa nyid kyi chos rnams la mos pa/_chos rnams kyi rang gi mtshan nyid stong pa dang /_bdag med pa dang /_sems can med pa dang /_srog med pa dang /_gang zag med pa la mos pa/_
[\[66a.4\]]'du 'dzi la mi dga' ba/_'du 'dzi la dga' ba med pa/_'du 'dzi la dga' bar sbyor ba'i rjes su mi brtson pa/_smra ba la mi dga' ba/_smra ba la dga' ba med pa/_smra ba la dga' bar sbyor ba'i rjes su mi brtson pa/_gnyid la mi dga' ba/_gnyid la dga' ba med pa/_gnyid la dga' bar sbyor ba'i rjes 
[\[66a.5\]]su mi brtson pa/_las la mi dga' ba/_las la dga' ba med pa/_las la dga' bar sbyor ba'i rjes su mi brtson pa/_khyim pa'i las kyi mtha' byed du mi 'jug pa/_pho nya mi byed pa/_spring yig skyel ba mi byed pa/_sman pa ma yin pa/_sman pa'i tha snyad la mngon par mi brtson pa/_'jig rten rgyang pan 
[\[66a.6\]]pa'i gtam la mngon par mi brtson pa/_'jig rten rgyang pan pa la mi ltos pa/_'jig rten las 'das pa'i gtam kho na smra ba de dag ni chos thams cad stong pa yin par mos pas byed pa med cing mi byed pa yang med do/_/de dag ni yang dag pa'i mthas mgu bar byas nas yang dag pa'i seng ge'i sgra 
[\[66a.7\]]sgrogs par byed kyi/_wa'i sgra ni ma yin no/_/shA ri'i bu gang dag dge slong 'jig rten rgyang pan pa'i gtam lhur len pa/_sangs rgyas kyi gsung spangs nas gzhan mu stegs can gyi gsang tshig smra ba de dag ni 'khor gyi nang du dong nas de dag chos kyi sgras 'khor dga' bar byed de/_skyes bu dam pa 
[\[66b\]]
[\[66b.1\]]ma yin pa de lta bu de dag ni dge sbyong rul ba zhes bya'o/_/de ci'i phyir zhe na/_shA ri'i bu 'di ltar sangs rgyas kyi gsung la ni 'jig rten rgyang pan pa med pa'i phyir ro/_/shA ri'i bu dge slong 'jig rten rgyang pan pa la mngon par brtson pa gang yin pa des de'i tshe nga la ston pa'o zhes brjod par mi bya'o/_/de 
[\[66b.2\]]ci'i phyir zhe na/_shA ri'i bu 'di ltar shAkya'i sras kyi dge sbyong rnams ni gcer bu pa'i gsang tshig mi 'dzin/_gzhan la yang mi 'chad/_'khor gyi nang du dong nas kyang rab tu mi ston pa'i phyir ro/_/shA ri'i bu gang dag stong pa nyid kyi gtam la mngon par mi brtson pa de dag ni seng ge'i sgra bsgrags 
[\[66b.3\]]par bya'o/_/zhes wa'i sgra kho na sgrogs par byed de/_de lta bas na skyes bu dam pa ma yin pa de dag ni don dam pa kun tu shes par mi nus so/_/shA ri'i bu khyod la go bar bya'o/_/khong du chud par bya'o/_/tshul khrims phun sum tshogs pa/_ting nge 'dzin phun sum tshogs pa/_shes rab phun sum 
[\[66b.4\]]tshogs pa/_brkam chags med pa/_chags pa med pa/_zhen pa med pa/_zhe sdang med pa/_gti mug med pa/_g.yo med pa/_sgyu med pa/_drang po'i rang bzhin can/_shes rab kyi rang bzhin can/_don smra ba yang dag par smra ba/_gcig pu la dga' ba/_gnyid la dga' ba med pa/_stong 
[\[66b.5\]]pa nyid kyis gnas pa/_mtshan ma med pas gnas pa/_smon pa med pas gnas pa/_mtshan nyid med pas gnas pa/_sangs rgyas kyi gsung la mos pa/_'jig rten rgyang pan pa'i gtam la ltos pa med pa/_tshul khrims thams cad rjes su srung ba/_sdig pa'i grogs po thams 
[\[66b.6\]]cad yongs su spong ba/_'du 'dzi thams cad yongs su spong ba/_brtson 'grus tshad med pa brtsams pa/_dran pa nye bar gnas pa de lta bu de dag gis ni dmigs su med pa stong pa nyid kyi chos rnams kun tu shes par nus so/_/de ci'i phyir zhe na/_shA ri'i bu gnas 'di ni skyes bu dam pa'i 
[\[66b.7\]]yin gyi/_gnas 'di ni 'jig rten gyi zang zing gtso bor byed pa dang /_dge sbyong 'chal pa dang /_dge sbyong ma yin par dge sbyong du khas 'che ba rnams kyi ni ma yin no/_/shA ri'i bu de lta bas na 'di ni sangs rgyas kyis yin te/_'di ni 'jig rten rgyang pan pa lhur len pas 'thob par mi 
[\[67a\]]
[\[67a.1\]]nus so/_/chos 'di ni yongs su ma dag pa'i chos dang ldan pas 'thob par mi nus so/_/shA ri'i bu 'di ni shes pa dang ldan pa yin gyi shes pa dang mi ldan pa'i ni ma yin te/_gcer bu pa'i smra ba dang 'dres pa rnams kyi ma yin/_gang zag tu lta ba rnams kyi ma yin no/_/shA ri'i bu 
[\[67a.2\]]gal te gang zag bden par gyur na/_don dam par gang zag tu smra ba'i gang zag tu btags pa bden par 'gyur zhing /_gang zag 'di ni sngon po'am/_ser po'am/_dmar po'am/_dkar po'am/_lus la kun tu rten pa'am/_de dang tha dad pa'i bden pa'i gnas 'di dmigs par 'gyur ba zhig 
[\[67a.3\]]go/_//sangs rgyas kyi sde snod tshul khrims 'chal pa tshar gcod pa/_bam po bdun pa ste tha ma/_shA ri'i bu til rnams las til mar bzhin du lus kyi nang na yod par kun tu bstan par ni mi nus te/_'di ni bden pa zhes bya ba'i tshig [{]bla dgas [,]bla dwags [}]yin no/_/shA ri'i bu 
[\[67a.4\]]'on te gang zag nang na yod par gyur na/_gang zag tu smra ba rnams kyis gang zag de ni 'di yin no zhes/_til rnams las til mar bzhin du nges par bstan par bya'o/_/shA ri'i bu de lta bas na gang zag bden par gnas na/_don dam par dmigs par 'gyur ba zhig na/_'di ltar de skad du smra 
[\[67a.5\]]ba'i dge sbyong du khas 'che ba rnams kyis dge sbyong gi rang bzhin yang mi dmigs na/_dge sbyong gis 'thob pa lta ci smos te/_de ni gnas yod pa ma yin no/_/shA ri'i bu shes pa 'di dang /_ma dag pa'i 'dzin pa 'di dang /_bdag tu 'dzin pa 'di dang /_sems can du 'dzin pa 'di dang /_srog tu 'dzin pa 
[\[67a.6\]]'di dang /_gang zag tu 'dzin pa 'dis thog mar ltung ba yin te/_rnyed pa dang bkur sti la lhag par chags pa yang yin no/_/shA ri'i bu gang 'du shes dag pa la 'dod chags sam/_zhe sdang ngam/_gti mug skye bar 'gyur ba ni gnas ma yin zhing go skabs med do/_/rnyed pa'am/_bkur stis mthar 
[\[67a.7\]]gtugs par 'gyur ba'i gnas de yang yod pa ma yin no/_/rnyed pa dang bkur sti sems la zhen cing gnas pa yang ma yin zhing 'og tu ltung bar yang mi 'gyur ro/_/shA ri'i bu bdag tu 'du shes pa dang /_gang zag tu lta ba la ni 'tsho ba med pa'i 'jigs pa yod do/_/de 'tsho ba med pa'i 
[\[67b\]]
[\[67b.1\]]'jigs pas skrag nas rnyed pa dang /_bkur sti la lhag par zhen par 'gyur zhing /_de ni de'i bar du gcod par yang 'gyur ro/_/shA ri'i bu ci nas kyang bdag tu lta ba dang ldan pa dang /_sems can du lta ba dang ldan pa dang /_srog tu lta ba dang ldan pa dang /_gang zag tu lta ba dang ldan pa 
[\[67b.2\]]dag_/shA ri'i bu bstan pa 'di la rab tu byung nas rab tu byung ba yin no zhes tha snyad 'dogs par 'gyur te/_skyes bu blun po de dag ni 'phags pa rnams rab tu byung ba'i phyir rab tu byung ba ma yin no/_/de ci'i phyir zhe na/_shA ri'i bu 'di ni gcer bu pa'i rab tu byung ba yin te/_'di lta ste/_gang 
[\[67b.3\]]zag tu lta ba rnams dang /_dmigs pa'i lta ba can rnams kyi rab tu byung ba la sngon bstan pa yin pa'i phyir ro/_/shA ri'i bu de dag ni skye ba de dang de dag tu de lta bu'i kha bya'i rab tu byung bar gyur te/_de'i de nyid gcer bu pa'i smra ba rnams kyi rab tu byung ba yin par bstan gyi 'phags pa rnams kyi rab tu byung 
[\[67b.4\]]ba ni ma yin no/_/de ci'i phyir zhe na/_shA ri'i bu 'di ltar dman pa'i sems ni rgya chen po la mi 'jog cing mos pa skye bar mi 'gyur la/_don dam pa bden pa'i tshul la mi gnas pa'i phyir ro/_/de ci'i phyir zhe na/_shA ri'i bu de ni chos kyis phongs par 'gyur ba'i las yin te/_sngon sdig pa mi dge 
[\[67b.5\]]ba'i las mngon par 'dus byas pa dang /_'phags pa'i lam dang mi 'thun par byas pa dang /_dge slong tshul khrims dang ldan pa dag la ma dad par byas pa dang /_gzhan dag gi tshul khrims nyams pa'am/_spyod pa nyams pa'am/_'tsho ba nyams pa'i rgyu dag mngon sum du ma 
[\[67b.6\]]mthong bar glengs pa dang /_rnam par 'tshe ba'i sems kyis ma dad pa mang du byas pa dang /_gzhan gyi bsngags pa ma yin pa brjod pa dang /_des sangs rgyas kyis gsungs pa'i mdo sde'i tshig dang /_yi ge rnams la ma brtags par smad pa'i phyir ro/_/shA ri'i bu sdig pa mi dge ba de lta bu de 
[\[67b.7\]]dag gi chos kyis phongs par 'gyur ba'i las byas shing bsags pas sangs rgyas kyi gsung don dam pa 'di la sems mi 'jug cing ma dad de/_de'i rnam par smin pa gang yin pas 'bad brtsal te brtson 'grus brtsams na yang dmigs pa'i gnas skabs tsam yang bzung bar mi nus na/_
[\[68a\]]
[\[68a.1\]]'bras bu thob pa lta ci smos te de ni gnas yod pa ma yin no/_/gang zag tu lta ba la kun tu rten par 'gyur ba de dag gi lta ba gang yin pa de ni sangs rgyas kyis kyang dbral bar mi spyod na/_nyan thos rnams kyis lta ci smos te de ni gnas yod pa ma yin no/_/shA ri'i bu 
[\[68a.2\]]gang dag gi bdag tu mngon par zhen cing chags pa dang /_sems can dang /_srog dang /_gang zag tu mngon par zhen cing chags pa de lta bu'i 'dzin pa de dag gis rnam par thar pa'i sgo rnams thos na/_skrag par 'gyur/_dngang bar 'gyur/_kun tu dngang bar 'gyur ro/_/de dag 
[\[68a.3\]]sngon gyi dus su sdig pa mi dge ba'i chos kyis phongs par 'gyur ba'i las dang ldan pas de dag 'di lta bu'i bdag tu 'dzin pa dang /_sems can dang /_srog dang /_gang zag tu 'dzin pa der gdon mi za bar 'gro bar 'gyur te/_de dag la sangs rgyas bye ba phrag brgya stong gis cho 'phrul 
[\[68a.4\]]gsum gyis chos bstan kyang de dag gis chos kun shes par mi nus so/_/shA ri'i bu lcags kyi mtshon rnon pos lce kun tu bcad cing gtubs pa ni bla'i/_tshul khrims nyams pa'am/_lta ba nyams pa'am/_spyod pa nyams pa'am/_'tsho ba nyams pa'i rgyus mngon sum 
[\[68a.5\]]du ma mthong bar gleng ba dang /_sangs rgyas kyis gsungs pa'i mdo sde'i tshig dang yi ge rnams la ma brtags par smod par byed pa ni de lta ma yin no/_/shA ri'i bu ma 'ongs pa'i dus na dge slong dag so sor thar pa'i sdom pas ma bsdams pa dag 'byung bar 'gyur te/_de dag tshul 
[\[68a.6\]]khrims kyis rgyags pa skyed par byed de/_bdag ni tshul khrims dang ldan gyi/_'di dag ni de bzhin du ma yin te/_spyod pa gzhan yin no zhes de dag phan tshun du zil gyis gnon par 'gyur ro/_/shA ri'i bu dge slong dag phal cher bdag ni tshul khrims dang ldan gyi/_'di ni de 
[\[68a.7\]]ltar tshul khrims dang ldan pa ma yin no/_/bdag ni mang du thos pa yin te/_'di ni de ltar mang du thos pa ma yin no zhes tshul khrims la gtso bor byed par 'gyur ro/_/shA ri'i bu dge slong de dag ni phal cher dgon gnas su 'byung bar 'gyur te/_tshul khrims srung bar byed pa/_
[\[68b\]]
[\[68b.1\]]tshul khrims kyi phung po la gus par byed pa/_mang du chub par byed pa phal cher sangs rgyas kyi gsung kun tu chub par byas nas/_khro ba dang /_brnab sems che ba dang /_chags pa dang /_gtum pa dang /_rmongs pa dag tu 'gyur ro/_/de dag gis lta ba nyams pa'am/_tshul 
[\[68b.2\]]khrims nyams pa'am/_spyod pa nyams pa'am/_'tsho ba nyams pa'i rkyen 'ga' kho na zhig la brten nas 'thab khrol chen po bdo bar 'gyur ro/_/shA ri'i bu der 'thab rtsod byung ba de la/_shA ri'i bu yang 'thab rtsod nye bar zhi bar byed pa'i gzu bo'i dge slong gang yin pa de dag 
[\[68b.3\]]'byung ste/_/de dag kyang de'i tshe phan tshun gyi phyogs su lhung bar 'gyur ro/_/shA ri'i bu de la phan tshun nas mnar sems la zhugs pas de dag reg par gnas par mi 'gyur ro/_/rnal 'byor spyod pa rnams kyang reg par gnas par mi 'gyur ro/_/khyim na gnas pa dang /_
[\[68b.4\]]rab tu byung ba rnams kyang reg par gnas par mi 'gyur ro/_/shA ri'i bu de la dge slong lor ma lon pa dang /_gsar bu dag rgan po dang /_gnas brtan rnams la gces par mi byed pa dang /_ma gus par 'gyur ro/_/de ci'i phyir zhe na/_'di ltar yang ma bslabs pa rnams kyi rab tu 
[\[68b.5\]]phyung zhing bsnyen par rdzogs par byas pa'i phyir ro/_/dge slong gus pa med pa dang /_gces par mi byed pa de dag ni lo grangs kyi mthas rgan por gtogs pa/_lo bcu pa rnams sam/_lo [{]bcwa [,]bco [}]lnga pa rnams sam/_lo nyi shu pa rnams sam/_lo lnga bcu'i bar dag dang yang nges 
[\[68b.6\]]par 'dra bar 'gyur te/_de dag gi 'khor de yang de kho na dang 'dra bar spyod pa med par 'gyur ro/_/shA ri'i bu de'i tshe lhag par yang chags par 'gyur/_lhag par yang zhe sdang bar 'gyur/_lhag par yang gti mug par 'gyur ro/_/shA ri'i bu skyes bu blun po de dag sangs rgyas 
[\[68b.7\]]kyis gsungs pa'i mdo sde'i tshig rnams la ma brtags par mi mos shing mngon par ma dad pa na mi 'thun pa dang rtsod par 'gyur ro/_/shA ri'i bu de ltar phan tshun gus pa med pa dang /_phan tshun smod pas nga'i chos 'dul ba 'di nub par 'gyur ro/_/shA ri'i bu skyes bu blun po de dag 
[\[69a\]]
[\[69a.1\]]las phal cher gyis chos kyis phongs par 'gyur ba'i las mngon par 'du byed par 'gyur ro/_/chos kyis phongs pa'i las mngon par 'dus byas nas ngan 'gro rnams su ltung bar 'gyur ro/_/shA ri'i bu khyod la go bar bya'o/_/khong du chud par bya'o/_/dgra bcom 
[\[69a.2\]]pa dang /_nyon mongs pa zad pa dang /_nad pa bskyod mi nus pa ma gtogs par don du gnyer ba'i rigs kyi bus de'i tshe mtshan gcig tsam yang tshogs kyi gnas su gnas par mi bya'o/_/shA ri'i bu 'di ltar de'i tshe sdig pa can rnams kyi chags pa dang /_zhe sdang dang /_gti mug 
[\[69a.3\]]dang /_'tsho ba med pa rnams kyi 'jigs pa 'byung bar 'gyur ro/_/shA ri'i bu don du gnyer ba'i rigs kyi bus [{]ri dgas [,]ri dwags [}]'chi ba bzhin du khas blangs te/_dgon par 'gro bar bya'o/_/shA ri'i bu khyod la go bar bya'o/_/khong du chud par bya'o/_/nga'i chos 'dul ba 'di ni ring du mi 
[\[69a.4\]]gnas par 'gyur ro/_/shA ri'i bu 'di ltar sems can rnams kyi dge ba'i rtsa ba yongs su zad nas ni ngan song gi lus mngon du 'byung bas/_shA ri'i bu dge slong rnal 'byor spyod pas 'di lta bu'i sems bskyed par bya ste/_dge sbyong gi 'brog dgon pa rnam par 'gyes 
[\[69a.5\]]pa'i chos rnying pa de 'dra ba ni blta'o/_/kye ma'o bdag gis brtson 'grus ni myur du brtsam mo/_/dgra bcom pa nyid ni myur du thob par bya'o zhes sems bskyed par bya'o/_/shA ri'i bu 'di ltar nga'i bstan pa ni nyes par thob par mi 'gyur la/_nga'i nyan thos rnams ni chos gos 
[\[69a.6\]]dang bsod snyoms kyis dub par mi 'gyur bar/_shA ri'i bu sangs rgyas kyi sa la mngon par brtson par gyis shig_/'jig rten gyi zang zing la gces par ma byed cig_/shA ri'i bu ltos shig nga ni 'di skad ces rnal 'byor spyod pa'i dge slong rnams la ni lha bye ba stong phrag 
[\[69a.7\]]dag bde ba thams cad kyis stobs pas brtson par gnas te/_shA ri'i bu mis ni de lta bu'i mchod pa dang bsnyen bkur bya bar mi nus so zhes gsung ngo /_/lha dang /_klu dang /_gnod sbyin gang dag gis sbyar ba'i 'tsho ba'i yo byad rnams la ma chags par bya'o/_/de bzhin gshegs 
[\[69b\]]
[\[69b.1\]]pa'i gsung ni bden pa gsung ba yin te/_tshul 'chos pa nyid ma yin/_kha gsag mdzad pa nyid ma yin pas/_don dam pa stong pa nyid rab tu bstan pa'i don dam pa stong pa nyid la mngon par brtson par gyis shig_/'brog dgon pa chen po de ni 'di lta ste dmigs pa yin no/_/shA 
[\[69b.2\]]ri'i bu gang zhig de bzhin gshegs pa'i phyir rab tu byung nas chos de la yang brtson 'grus kyis gnas na/_'dod pa chung ba'i lha rnams dang /_'dod pa chung ba'i mi rnams dang /_'dod pa chung ba'i sems can thams cad las/_dge slong rnal 'byor spyod pa de'i lhung bzed dang 
[\[69b.3\]]chos gos 'byung bar 'gyur ro/_/de ci'i phyir zhe na/_'di ltar de bzhin gshegs pa'i bsod nams kyi phung po ni dpag tu med pa yin te/_shA ri'i bu de bzhin gshegs pa yongs su mya ngan las 'das pa'i smin mtshams na mnga' ba'i skyes bu chen po'i mdzod spu'i mtshan gang 
[\[69b.4\]]yin pa de'i bye ba brgya stong gi cha shas tsam la yang mi 'jug na/_sku'i rdzogs pa dang /_nyan thos la bkur sti byas pa lta ga la zhig_/shA ri'i bu 'jig rten lha dang bcas pa nga'i bstan pa la rab tu byung bar gyur cing /_de yang chos la sgom par gyur na/_shA ri'i bu 
[\[69b.5\]]'jig rten lha dang bcas pas kyang mtshan gcig gi bcu drug gi cha tsam du yang mi chog ste/_shA ri'i bu de ltar de bzhin gshegs pa'i bsod nams ni dpag tu med pa yin no/_/shA ri'i bu dge slong gang zhig chos gos ngan ngon gyis chog shes pa dang /_chos gos ngan 
[\[69b.6\]]ngon gyis chog shes pa'i bsngags pa brjod pa dang /_bsod snyoms dang /_gnas mal dang /_nad kyi rkyen sman dang /_mkho ba'i yo byad ngan ngon rnams kyis chog shes pa dang /_bsod snyoms dang /_gnas mal dang /_nad kyi rkyen sman dang /_mkho ba'i yo 
[\[69b.7\]]byad ngan ngon rnams kyis chog shes pa'i bsngags pa brjod pa des ni 'di ltar 'dod par bya ste/_chos gos kyi ched du mi dge ba'i 'tsho ba gang yin pa la mi spyod pa yin no/_/bsod snyoms dang /_gnas mal dang /_nad kyi rkyen sman dang /_mkho ba'i yo byad rnams kyi ched du mi dge ba'i 
[\[70a\]]
[\[70a.1\]]'tsho ba la mi spyod pa yin no/_/shA ri'i bu gal te dge slong phyag dar khrod pas phyag dar khrod pa blangs na 'di snyam du/_bdag gi phyag dar khrod pa 'di ni grang ba na grang ba bsal ba'i phyir dang /_dro ba na dro ba bsal ba'i phyir dang /_sbrang bu dang /_sha sbrang dang /_sdig 
[\[70a.2\]]sbrul dang /_rlung dang /_tsha ba'i reg pa rnams spang ba'i phyir dang /_phal pa'i gnas pas gnas par bya ba'i phyir dang /_ngan ngon gyi yongs su dub pa bsal ba'i phyir dang /_'phags pa rnams kyis bsngags pa yin par bya ba'i phyir dang /_ngo tsha ba'i gnas sba bar bya ba'i phyir 
[\[70a.3\]]dang /_'phags pa'i lam bsgom pa'i phyir yin pas bdag gis phyag dar khrod pa'i snam sbyar 'di dag bgos nas/_re zhig so so'i skye bo'i phyag dar khrod pa gang yin pa de lta bu ni mtshan gcig kyang lus la mi bcang ba'i brtson 'grus bdag gis brtsam mo snyam du sems bskyed 
[\[70a.4\]]par bya'o/_/des phyag dar khrod pa de legs par bkru zhing legs par bshal bar bya'o/_/gal te phyag dar khrod pa de la kun tu 'dod chags skye zhing mngon par zhen par gyur na/_des phyag dar khrod pa de yang spang bar bya'o/_/shA ri'i bu ngas de lta bu'i dge slong la ni phyag dar 
[\[70a.5\]]khrod pa de yang rjes su ma gnang na/_yo byad gzhan lta ci smos/_de ci'i phyir zhe na/_dge sbyong gi chos ma yin pa'i phyir ro/_/shA ri'i bu 'di ltar de'i gnas skabs de ni dge sbyong gi chos ma yin te/_'di ltar dge sbyong gi chos ma yin pa de ni de la 'os pa ma yin na/_yo byad gzhan 
[\[70a.6\]]lta ci smos/_shA ri'i bu de'i tshe lcags glebs pa 'bar bas lus g.yogs pa ni bla'i/_dge slong phyag dar khrod pa rnams kyis phyag dar khrod la longs spyod par byed pa ni de lta ma yin no/_/shA ri'i bu de gang kho na la sred pa skye zhing kun tu 'dod chags par gyur na/_des yang 'di 
[\[70a.7\]]snyam du phyag dar khrod pa bgo bar bya ste/_bdag gi chos gos 'di ni/_grang ba bskyab pa'i phyir dang zhes bya ba nas/_gang yang 'phags pa'i lam goms par bya ba'i phyir dang zhes bya ba'i bar du sbyar te/_bdag gis chos gos 'di bgos nas rgyun du zhugs pa'i 'bras bu thob 
[\[70b\]]
[\[70b.1\]]par bya'o/_/lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid thob par bya'o/_/gang yang chos gos 'di la brten te/_dge sbyong gi chos yongs su rdzogs par ma byas pa de srid du chos gos gnyis pa shos mi btsal lo zhes 
[\[70b.2\]]bsam par bya ste/_de ltar lhag pa'i bsam pa phun sum tshogs pa dang ldan pa'i dge slong la ni shA ri'i bu ngas phyag dar khrod kyi chos gos rjes su gnang ngo /_/shA ri'i bu de la dge slong bsod snyoms pas grong du bsod snyoms kyi phyir 'jug pa na/_chos thams cad la dran pa med pa 
[\[70b.3\]]yid la bya ba bskyed par bya zhing /_sems mi g.yeng bar ting nge 'dzin gyi go cha bgos nas grong du bsod snyoms kyi phyir 'jug par bya'o/_/des grong du bsod snyoms spyad nas ma chags pa'i sems kyis grong nas byung ste/_skyil mo krung bcas pa'i mdun du bsod snyoms bzhag nas mi 
[\[70b.4\]]gtsang ba'i 'du shes dang /_mi 'phrod pa'i 'du shes dang /_bshang gci'i 'du shes dang /_sbun pa'i 'du shes dang /_skyugs pa'i 'du shes dang /_gtsang ma ma yin pa'i 'du shes dang /_rma klan pa'i 'du shes dang /_smad pa'i 'du shes dang /_mi 'thun pa'i 'du shes dang /_bu'i 
[\[70b.5\]]sha lta bu'i 'du shes dang /_rlugs pa'i 'du shes dang /_rul pa dang /_rgyu 'thun pa'i 'du shes dang /_dri mi zhim pa'i 'du shes dang /_lci ba'i 'du shes dang /_'dun pa med pa'i 'du shes de lta bu dag bskyed par bya zhing de lta bu'i yid la byed pa'i 'du shes dang ldan pas kha zas 
[\[70b.6\]]la bza' bar bya'o/_/ma chags pa dang /_ma zhen pa dang /_mi sdang ba dang /_ma rmongs pa dang /_mi srid pa dang /_lhag par ma zhen pa dang /_nyes dmigs su lta ba dang /_'byung ba'i shes pas ji srid cig kho nar lus gnas par bya ba'i phyir dang /_'tsho bar bya ba'i phyir 
[\[70b.7\]]dang /_bru ba las bzlog pa'i phyir dang /_tshangs par spyad pa rjes su gzung ba'i phyir dang /_tshor ba rnying pa rnams bzlog pa'i phyir dang /_tshor ba gsar pa rnams mi bskyed pa'i phyir dang /_stobs dang bde ba dang /_kha na ma tho ba med pas bde bar gnas pa dang /_srog rjes su gzung 
[\[71a\]]
[\[71a.1\]]ba'i phyir bdag 'tsho ba yin gyis bdag brtson 'grus rtsom pa la gnas shing lus kyi stobs dang mthu mi nyams par bya ba'i phyir/_kha zas 'di zos nas rgyun du zhugs pa'i 'bras bu thob par bya'o/_/lan cig phyir 'ong ba'i 'bras bu dang /_phyir mi 'ong ba'i 
[\[71a.2\]]'bras bu dang /_dgra bcom pa nyid thob par bya'o snyam na/_shA ri'i bu ngas de lta bu'i dge slong la dad pas byin pa'i bsod snyoms rjes su gnang ngo /_/shA ri'i bu gal te yang dge slong bsod snyoms la longs spyod pa na/_chags pa dang /_zhen pa dang /_ro myang ba dang /_chums pa dang /_
[\[71a.3\]]lhag par zhen pa dang /_sred pa dang /_nyes dmigs su mi lta ba dang /_'byung bar mi shes pas bdag gi bsod snyoms kyi kha zas 'di la zos shing longs spyod nas/_'phags pa'i lam goms par bya ba'i phyir mngon par brtson par bya'o/_/rgyun du zhugs pa'i 'bras bu dang /_
[\[71a.4\]]lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid thob par bya'o snyam na/_shA ri'i bu de lta bu'i dge slong la ni ngas dad pas byin pa'i chu phor bu gang tsam yang rjes su ma gnang na bsod snyoms lta ci smos/_shA ri'i bu bkres pas rang gi brla'i sha 
[\[71a.5\]]'am dpung pa'i sha zos pa ni sla'i/_nyes dmigs su mi lta ba dang /_'byung bar mi shes pas dad pas byin pa la longs spyod par byed pa ni de lta ma yin no/_/de ci'i phyir zhe na/_shA ri'i bu ngas ldan pa rnams dang /_grol ba rnams la dad pas byin pa rjes su gnang ste/_de dag las 
[\[71a.6\]]gzhan pa la ni ma yin no/_/shA ri'i bu ji tsam zhig gis ldan pa yin/_ji tsam zhig gis grol ba yin zhe na/_mthong ba'i chos 'di nyid la len pa med par yongs su mya ngan las 'das pa ste/_de lta bu ni ldan pa yin no/_/mi dge ba'i chos spang ba'i phyir dang /_dge ba'i chos mngon 
[\[71a.7\]]sum du bya ba'i phyir spong ba dang /_'phags pa'i lam goms par bya ba la mgo la me 'bar ba lta bur byed pa de lta bu ni ldan pa yin no/_/stong pa'i chos rnams la mos pa dang /_rnam par thar pa'i sgo stong pa nyid dang /_mtshan ma med pa dang /_smon pa med pa la mos pa ste/_de lta bu 
[\[71b\]]
[\[71b.1\]]de ni grol ba yin no/_/dge ba ci yin zhes tshol zhing 'dri ba'i rang bzhin can go cha chen po bgos nas bla na med pa yang dag par rdzogs pa'i byang chub don du gnyer ba na yang dag pa'i byang chub kyi yan lag rnams la mngon par brtson pa yin te/_gang dag lam la zhugs pa de 
[\[71b.2\]]dag 'di snyam du rgyun du zhugs pa'i 'bras bu thob par bya'o/_/zhes bya ba nas dgra bcom pa nyid kyi bar du thob par bya'o snyam du de'i bya ba la gnas pa yin te/_dge ba'i chos rnams la gang dag khong du chud par bya ba'i phyir lhag pa'i bsam pas gnas pa de lta bu ni bden pa 
[\[71b.3\]]yin no/_/ngan song gsum las grol ba ni rgyun du zhugs pa zhes bya'o/_/'dod pa'i khams dang ldan pa ni lan cig phyir 'ong ba dang /_phyir mi 'ong ba'o/_/'jigs pa thams cad las grol ba ni dgra bcom pa bya ba byas pa yin no/_/shA ri'i bu gang dag yang bslab pa 
[\[71b.4\]]gsum po dag la bslabs pa de dag ni ldan pa zhes bya ste/_de dag kyang dad pas byin pa 'thob pa yin no/_/'di dag tsam gyis ldan pa yin zhing /_'di dag tsam gyis grol ba yin te/_de lta bu'i bden pa dang /_de lta bu'i grol ba gang yin pa de dag la ngas dad pas byin pa rjes 
[\[71b.5\]]su gnang ngo /_/sa sor thar pa'i sdom pas yang dag par bsdams shing tshul khrims kyi phung po la rab tu gnas pa de dag gis shin tu longs spyad pa yin te/_so sor thar ba'i sdom pas shin tu bsdams pa gang yin pa dag ni gya gyu mi byed pa yin no/_/de dag ni mang du thos pa la mngon 
[\[71b.6\]]par brtson pa yin te/_de bzhin gshegs pas gsungs pa'i chos gang dag yin pa 'di lta ste/_mdo'i sde dang /_dbyangs kyis bsnyad pa'i sde dang /_lung bstan pa'i sde dang /_tshigs su bcad pa'i sde dang /_ched du brjod pa'i sde dang /_gleng gzhi'i sde dang /_rtogs pa brjod 
[\[71b.7\]]pa'i sde dang /_de lta bu byung ba'i sde dang /_skyes pa'i rabs kyi sde dang /_rmad du byung ba'i chos kyi sde dang /_gtan la bab par bstan pa'i sde rnams dang /_so sor thar pa'i sdom pas yang dag par bsdams pa/_tshul khrims kyi phung po ma ral zhing nyams pa med pa/_klog 
[\[72a\]]
[\[72a.1\]]pa dang /_'don pa la mngon par brtson pa dag yin te/_de dag la ngas dad pas byin pa rjes su gnang ngo /_/shA ri'i bu lus kyis mngon sum du byas nas nges pa'i gtam smra ba yin te/_ji tsam du so so'i skye bo ni tshul khrims la gtso bor byed pas gzhan mu 
[\[72a.2\]]stegs can gyi smra ba dang 'dres pa'i lus can yin no/_/de ltar nang gi phun sum tshogs pa dang ldan pa ni rnyed pa dang bkur sti la ma zhen cing /_gzhan gyi dring la sangs rgyas kyi byang chub mi sgrogs pas rnam par nges pa la mkhas pa/_thos pa snying por byed pa/_gang du srog gi phyir 
[\[72a.3\]]yang [{]brdzun [,]rdzun [}]gyi tshig mi smra zhing mi 'thun pa'i gtam rnams las phyir log pa yin no/_/bdag dang gzhan gyi don bya ba dang /_dad pa'i gtam smra nus pa/_don dam pa stong pa nyid kho na rab tu ston cing gnas pa yang des gnas pa yin no/_/shA ri'i bu dge slong de lta bu ni chos kyi sbyin pa rnam par 
[\[72a.4\]]gtan la dbab par nus pas ngas chos ston par rjes su gnang ngo /_/gang zhig sangs rgyas kyis gsungs pa'i mdo sde las tshul khrims kyi phung po dang /_ting nge 'dzin gyi phung po dang /_shes rab kyi phung po ston par byed pa ni bcu'i gtam dang rjes su 'thun par byed pa yin no/_/shA ri'i bu rigs kyi 
[\[72a.5\]]bu rang gi don gnyer ba bdag la phan par 'dod pa/_bdag la dga' ba/_chos 'dod pa/_bdag dang gzhan la phan par sems pa'am/_bdag nyid la phan par sems pas thams cad mkhyen pa/_thugs rje chen po dang ldan pa/_sems can thams cad la bu bzhin du byams pa'i sangs 
[\[72a.6\]]rgyas la brten te rab tu byung nas tshul khrims kyi phung po nyams par bya ba'i phyir nges pa'i gtam mi smra ba yin no/_/de ci'i phyir zhe na/_shA ri'i bu de bzhin gshegs pa dgra bcom pas gsungs pa ni 'di yin te/_de bdag nyid g.yeng ba ma dul bas gzhan dul bar 'gyur ba dang /_bdag 
[\[72a.7\]]nyid ma zhi bas gzhan zhi bar 'gyur ba dang /_bdag nyid yongs su mya ngan las ma 'das pas gzhan mya ngan las 'da' bar 'gyur ba de ni gnas yod pa ma yin no/_/de de ltar g.yeng ba'i rang bzhin zhi bas gzhan dul bar 'gyur ba de ni gnas yod do/_/bdag nyid zhi bas gzhan 
[\[72b\]]
[\[72b.1\]]zhi bar 'gyur ba dang /_bdag nyid yongs su mya ngan las 'das pas gzhan yongs su mya ngan las 'da' bar 'gyur ba de ni gnas yod do/_/shA ri'i bu de lta bas na khyod la go bar bya'o/_/khong du chud par bya'o/_/de bzhin gshegs pa la skur pa 'debs pa ni lci ba yin pas/_shA ri'i bu 
[\[72b.2\]]bden pa'i tshig gis chos bstan par bya'i/[ {]brdzun [,]rdzun [}]pa'i tshig gis ni ma yin no/_/shA ri'i bu dge slong tshul khrims dang ldan pa'i chos kyi sbyin pa ni sna ma'i me tog gi phreng ba'am/_gser gyi phreng ba bzhin no/_/shA ri'i bu yang dag phul gyi gnas ni 'di yin te/_'di lta ste/_chos kyi gtam 
[\[72b.3\]]rnam par gtan la dbab pa gus par byas te ston pa yin no/_/shA ri'i bu tshul khrims 'chal pa rnams dang /_gzhan mu stegs can gyi smra ba dang 'dres pa rnams la ngas gnas 'di rjes su ma gnang ste/[ {]brdzun [,]rdzun [}]du smra ba rnams la ma yin/_'jig rten gyi zang zing gtso bor byed pa rnams la 
[\[72b.4\]]ma yin/_rnyed pa dang bkur sti la chums pa rnams la ma yin/_ma mos pa rnams la ma yin/_rtsod pa la zhugs pa rnams la ma yin gyi/_shA ri'i bu drang po sdom pa la gnas pa rnams la ngas gnas 'di rjes su gnang ngo /_/shA ri'i bu khyod la go bar bya'o/_/khong du chud par bya'o/_/
[\[72b.5\]]shA ri'i bu tshul khrims 'chal pas nyams par bya ba'i phyir zhugs pa ni bla'i/_bstan pa 'di la drang srong gi rgyal mtshan bgos nas dad pas byin pa la longs spyod par byed cing sdig pa 'chab par byed pa ni ma yin no/_/de ci'i phyir zhe na/_shA ri'i bu ci nas kyang cung zad tsam gyi ched du bdag nyid 
[\[72b.6\]]dmyal bar mngon par 'du byed pa'i phyir ro/_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das de'i tshe dge ba'i chos rnams la dge slong rnams kyi 'dun pa ji lta bu dag 'byung lags/_bka' stsal pa/_
[\[72b.7\]]kun dga' bo gnas 'di ma zhu shig_/zhog shig de ci'i phyir zhe na/_kun dga' bo 'di ltar de bzhin gshegs pa'i ye shes gang yin pa de la de'i tshe dge slong rnams kyis 'di ltar de bzhin gshegs pa'i ye shes ni 'di ltar dpag tu med pa yin no zhes rtog par mi 'gyur ro/_/kun dga' 
[\[73a\]]
[\[73a.1\]]bo 'dus byas gang la de bzhin gshegs pa'i ye shes 'jug pa de ni rang sangs rgyas thams cad kyis sam/_dgra bcom pa thams cad kyis kyang bsam pa'am shes par mi nus so/_/kun dga' bo de bzhin gshegs pas mngon par mkhyen pa'i chos gang yin pa de/_gal te de 
[\[73a.2\]]bzhin gshegs pas rab tu bstan na khyed cag kyang mos par 'gyur na/_de bzhin gshegs pas gsungs pa'i yon tan la gang dag gis rtog par mi 'gyur ba lta ci smos/_kun dga' bo de bzhin gshegs pas gsungs pa'i mdo sde de lta bu de la de'i tshe dge slong dag dad par mi 'gyur na/_gang dag de 
[\[73a.3\]]bzhin gshegs pas skyes bu blun po de dag gi 'gro ba de dag ni 'dir 'gyur ro zhes 'gro ba thams cad lung bstan pa lta ci smos/_de ci'i phyir zhe na/_kun dga' bo gang gi phyir bden pa'i yon tan 'di dag gsung ba ni de ltar 'gyur ba'i phyir ro/_/kun dga' bo da ltar gyi dge slong le lo can gang yin 
[\[73a.4\]]pa de dag thams cad ni de'i tshe brtson 'grus rtsom na/_tshul khrims mthu can ma yin/_spyod pa mthu can ma yin/_spyod lam dang brtson 'grus mthu can ma yin/_shes rab mthu can ma yin no/_/kun dga' bo gal te de bzhin gshegs pas skyes bu blun po de dag gi spyod pa thams cad lung 
[\[73a.5\]]bstan na/_de dag de bzhin gshegs pa'i gsung la ma dad pas lhag par yang las shin tu drag po mngon par 'du byed par 'gyur zhing /_kun dga' bo khyed kyang yid mi bde ba chen po skye bar 'gyur ro/_/kun dga' bo gang yang khyed kyis kyang 'di dag gzhal bar mi nus te/_ji tsam du skyes 
[\[73a.6\]]bu dam pa ma yin pa sdig pa 'dod pa de dag de'i tshe 'byung zhing /_gang yang de'i tshe sangs rgyas kyi gsung mi tshol bar 'gyur ro/_/kun dga' bo 'di ji snyam du sems/_gding ba dang /_g.yogs par bshams pa'i khri gang yin pa de la phag gi phrug gu 'dug tu bcug na/_ji ga de de la 'dug par 'gyur ram/_
[\[73a.7\]]dga' ba 'thob par 'gyur ram/_mngon par dga' ba skye bar 'gyur ram/_gsol pa/_bcom ldan 'das de ni mi 'gyur lags so/_/bka' stsal pa/_kun dga' bo de bzhin du sangs rgyas kyi byang chub 'di ni mkhas pas rig par bya ba yin no/_/gang dag sangs rgyas kyi byang chub de la 'jug par 
[\[73b\]]
[\[73b.1\]]mi 'os pa de dag de'i tshe rab tu byung nas dge sbyong yin no zhes khas 'che bar 'gyur ro/_/de dag 'di lta bu'i yang dag pa ji lta ba bzhin du bskul ba na mi bzod pa dang /_'di lta bu'i yang dag pa ji lta ba bzhin du rjes su bstan pa na ro myang bar mi byed pas/_chos 'dul ba 'di las phag gi phrug gu khri chen po 
[\[73b.2\]]las lhung ba bzhin du thal mo brdabs pas g.yang sa chen por lhung bar 'gyur ro/_/de ci'i phyir zhe na/_kun dga' bo dman pa rnams sems rgya chen po la mi 'jog go_/kun dga' bo de bzhin du bla na med pa yang dag par rdzogs pa'i byang chub zab mo 'di yang gdul dka' ba rnams dang /_dgang dka' 
[\[73b.3\]]ba rnams dang /_gso dka' ba rnams dang /_shes rab 'chal pa rnams dang /_tshul khrims 'chal pa rnams dang /_nyes par blags pa rnams dang /_nyes par smras pa rnams dang /_nyes par khong du chud pa rnams dang /_nyes par rjes su rtogs pa rnams dang /_'jig rten gyi zang zing gtso 
[\[73b.4\]]bor byed pa rnams dang /_zas dang bgo ba lhur len pa rnams dang /_tshul khrims ral ba rnams dang /_sdom pa zhig pa rnams dang /_bgo ba zhig pa rnams dang /_spyi'u tshugs su lhung ba rnams dang /_lam gol bas 'tsho ba rnams dang /_dman pa rnams dang /_le lo can rnams dang /_brtson 
[\[73b.5\]]'grus zhan pa rnams dang /_spyi brtol can rnams dang /_gcer bu rnams dang /_mu cor smra ba rnams dang /_nyes par gzung ba rnams dang /_legs par gnas pa ma yin pa rnams dang /_khyim pa'i las kyi mtha' yongs su ma dag pa rnams dang /_dge sbyong gtum po rnams dang /_dge sbyong khyim na gnas pa 
[\[73b.6\]]rnams dang /_dge sbyong rul pa rnams dang /_lam gol ba na gnas pa rnams dang /_dge sbyong ma yin par dge sbyong du khas 'che ba rnams dang /_tshangs par spyod pa ma yin par tshangs par spyod par khas 'che ba rnams dang /_bdud kyis zin pa rnams dang /_smra ba la dga' ba rnams dang /_'du 'dzi la 
[\[73b.7\]]dga' ba rnams dang /_gzhan mu stegs kyi smra ba dang 'dres pa rnams dang /_de la ched cher byed pa rnams dang /_'du 'dzi la gtsor bar byed pa rnams dang /_tshig lhur len pa rnams dang /_'jig rten rgyang pan pa rnams dang /_bdud kyi rtsod pa dang nyon mongs pas non pa thams cad dang /_bdag tu 'du shes pas 
[\[74a\]]
[\[74a.1\]]phyin ci log pa rnams kyis chos kyi rnam grangs 'di kun tu shes pa'am/_'jug pa'am/_mos pa'am/_khong du chud par mi nus te/_de ni gnas yod pa ma yin no/_/de ci'i phyir zhe na/_kun dga' bo 'di ltar skyes bu dam pa ma yin pa de dag ni dman pa yin la/_sangs rgyas kyi byang chub 'di ni rgya 
[\[74a.2\]]chen po yin pa'i phyir ro/_/kun dga' bo dper na 'jig rten gyi khams bye ba stong pas lhag pa bas kyang skyes bu gti mug de rnams kyi dge sbyong gi tshul khrims de ltar thag ring na/_dge sbyong gis 'thob par 'gyur ba lta ci smos/_rjes su 'thun pa'i bzod pa lta ci smos/_mya ngan las 'das pa lta ci smos/_kun 
[\[74a.3\]]dga' bo ji tsam du dge slong yon tan ma yin pa dang ldan pa rnams dang /_ji tsam du yon tan med pa rnams dang /_ji tsam du dman pa rnams dang /_ji tsam du shin tu dman pa rnams dang /_ji tsam du le lo can rnams dang /_ji tsam du brkam chags pa rnams dang /_ji tsam du khro ba rnams dang /_ji tsam du ma dad pa 
[\[74a.4\]]rnams dang /_ji tsam du gnod sems mang ba rnams dang /_ji tsam du 'khu ba rnams dang /_ji tsam du nyes pa 'phel ba rnams 'byung bar 'gyur ba de'i tshe/_ji tsam du 'di gsungs kyang khyed kyis shes par sla ba ma yin no/_/shA ri'i bu dper na skyes bu zhig rang gi 'bras kyi zhing la me gtong ba dang /_kha zas g.yos 
[\[74a.5\]]zin pa la dug 'debs pa dang /_me 'de bar 'dod nas rang gi khyim sreg par byed na/_ji ga de'i de 'os par 'gyur ram/_gsol pa/_bcom ldan 'das de ni 'os pa ma lags so/_/bcom ldan 'das kyis bka' stsal pa/_kun dga' bo de bzhin du skyes bu dam pa ma yin pa 'di yang nga'i sangs rgyas kyi byang chub 'di 
[\[74a.6\]]la brten te rab tu 'byung bas nye bar 'tsho bar 'gyur yang de bzhin gshegs pa'i yon tan rnams la ni rtog par mi 'gyur/_mngon par dad par mi 'gyur/_mos par mi 'gyur zhing /_de bzhin gshegs pas gsungs pa'i mdo sde 'di lta bu 'di dag yang dag pa ji lta ba bzhin du bskul ba na/_bdag nyid rma dang 
[\[74a.7\]]bcas par shes nas smod par 'gyur te/_gang kho nas 'tsho bar byed pa de kho nas smod par 'gyur ro/_/kun dga' bo de ltar shes rab 'chal pa rnams kyis 'dzam bu'i gling gang bar 'gyur na/_kun dga' bo skyes bu gti mug de dag gi spyod lam yongs su btsal ba des khyod la ci bya/_gsol pa/_
[\[74b\]]
[\[74b.1\]]bcom ldan 'das chos kyi rnam grangs 'di'i ming ci lags/_'di ji ltar gzung bar bgyi lags/_bka' stsal pa/_kun dga' bo de lta bas na/_khyod kyis chos kyi rnam grangs 'di sangs rgyas kyi sde snod ces bya bar yang zung shig_/gzhi brtsams pa zhes bya bar yang zung shig_/'di ni chos rab tu rnam 
[\[74b.2\]]par 'byed pa zhes bya bar yang zung shig_/tshul khrims 'chal pa tshar gcod pa zhes bya bar yang zung shig_/kun dga' bo yang gang zhig chos kyi rnam grangs 'di 'dzin par gyur na/_de bsod nams kyi phung po dpag tu med pa dang ldan par 'gyur ro/_/de ci'i phyir zhe na/_kun dga' bo tshul khrims 
[\[74b.3\]]'chal pas ni 'di lta bu'i chos kyi rnam grangs 'di 'chang ba'am/_gzhan la bsgrags pa'am/_thos nas kyang dad par bya ba'i mthu med na/_dga' ba 'thob par 'gyur ba lta ci smos te/_de ni gnas med pa'i phyir ro/_/de ci'i phyir zhe na/_kun dga' bo rgyal po'am/_rgyal po'i blon po'am/_grong mi'am/_
[\[74b.4\]]yul mi la chom rkun pas 'di lta bu'i nor 'phrog pa ni bdag yin no zhes bdag nyid ston par mi byed do/_/kun dga' bo de bzhin du dge slong tshul khrims 'chal pa dge sbyong gi kun nas nyon mongs pa gang yang rung bas nyon mongs pas ni mdo sde 'di lta bu 'di bcang ba'am/_gzhan la bsgrags pa 
[\[74b.5\]]'am/_thos nas kyang dad par bya bar mi nus na/_dga' ba 'thob par 'gyur ba lta ci smos te/_de ni gnas yod pa ma yin no/_/kun dga' bo ji srid du dge slong tshul khrims 'chal pa la 'di lta bu'i mdo sde 'dis skul bar 'gyur ba de srid du/_dge slong tshul khrims 'chal pa rnams yang dag 
[\[74b.6\]]par tshar bcad pa dang /_ngo tsha shes pa dang /_drang po rnams kyis kun tu gzung bar 'gyur ro/_/chos kyi rnam grangs 'di bstan pa na/_lha stong phrag dgu bcu chos rnams la chos kyi mig rdul med la dri ma dang bral zhing rnam par dag par gyur to/_/bdud sdig can 'khor dang bcas pa dang /_lha'i 'khor gyi 
[\[74b.7\]]mdun du sa chen po yang rnam pa bcu drug tu rgya cher g.yos par gyur to/_/smre sngags chen po yang 'don par gyur te/_dge sbyong gau ta mas ni gang yang bdag gis de bzhin gshegs pa yongs su mya ngan las 'das na/_dge sbyong gi phyogs la gtse bar bya ste/_tshul khrims dang ldan pa'i phyogs ni 
[\[75a\]]
[\[75a.1\]]thag bsing ngo /_/tshul khrims 'chal pa'i phyogs ni kun tu gzung bar bya'o/_/de nas tshul khrims 'chal pa rnams kyis sangs rgyas kyi gsung 'di la 'dzin par mi 'gyur ba dang /_kun tu bzung ba de rnams kyi rjes su sgrub pa mang po rmongs par bya zhing /_de dag gis mdo sde 'di thos nas 
[\[75a.2\]]de bzhin gshegs pa'i gsung 'di la/_rig pa med pas 'di ni sangs rgyas kyi gsung ma yin no zhes spro ba skye bar mi 'gyur bar bya'o snyam du de lta bu'i sems bskyed pa'i bsam pa shes nas dge sbyong gau ta mas ma 'ongs pa de nyid nyan thos rnams la yang dag par rtogs par byas te/_ma 'ongs 
[\[75a.3\]]pa'i skyabs byas shing /_mkhas pa rnams spro bar byas/_gsal bar byas nas bstan te/_lha dang bcas pa'i 'jig rten 'di la rab tu bshad kyis ma 'ongs pa na tshol bar mi 'gyur ba de ltar 'bad par bya'o snyam nas/_de nas bdud sdig can de nyid du mi snang bar gyur to/_/de nas bcom ldan 'das 
[\[75a.4\]]kyis don 'di nyid rgyas par bya ba'i phyir/_lhag par yang tshigs su bcad pa 'di dag gsungs so/_/de dag phan tshun rtsod pa yis/_/mya ngan 'das pa mthong mi 'gyur/_/ji srid dge slong khyim pa la/_/'di ltar de srid smra ba na/_/de srid du ni 'dren pa'i chos/_/khyad par dag kyang med par 
[\[75a.5\]]'gyur/_/bdag gi ya mtshan shes kyis shes/_/dge slong khyim par smra ba ni/_/sangs rgyas rnams kyi byang chub shes/_/bdag gis dang po'i 'bras thob ces/_/dge slong ji skad smra ba bzhin/_/de nyid bden gyi gzhan ni min/_/mthong ba'i chos la bdag dad de/_/de dang bdag tu mnyam mo zhes/_/
[\[75a.6\]]dge slong khyim pa de dag ni/_/mthong ba'i chos la rlom sems byed/_/de dang der ni gsung rab la/_/phan tshun yod do med do zhes/_/ji ltar gzhan yang spyod 'gyur ba/_/dam pa'i chos la gnas ma yin/_/sangs rgyas byang chub gzhig pa'i phyir/_/sdig pa'i rang bzhin skyes pa yin/_/bdag ni 
[\[75a.7\]]sten cig de ma sten/_/lam ston pa ni bdag yin te/_/ji ltar bdag bzhin khyod kyang ni/_/myur du thob par 'gyur ro zhes/_/de bzhin phan tshun sgra dag kyang /_/rnam pa kun tu sgrogs par 'gyur/_/thams cad 'thun par gyur nas ni/_/bstan pa 'di ni 'jig par 'gyur/_/ji ltar chom rkun mi bzad pas/_/'di 
[\[75b\]]
[\[75b.1\]]na grong khyer 'joms pa dang /_/yul 'khor dang ni ljongs rnams dang /_/grong rdal du ma phung ba ltar/_/de bzhin dge slong de dag kyang /_/zhan cing rmongs pa tshul 'chal dang /_/blo ngan shin tu shes rab 'chal/_/de bzhin gang zag la bstan pa/_/nga ni mya ngan 'das 'og tu/_/bstan pa 'di la skyon gsungs 
[\[75b.2\]]gang /_/zag bcas lhag pa'i nga rgyal can/_/de dag dgra bcom nyid du smra/_/de yi tshe na 'dus pa yi/_/dge slong mang po tshogs pa na/_/de na shes rab chen po ni/_/gcig kyang shin tu rnyed par dka'/_/yang dag ji bzhin gnas pa yi/_/dge slong gang dag der byung na/_/'di ni ci yang mi shes zhes/_/
[\[75b.3\]]de la mi snyan rjod par byed/_/gang tshe chos rgyal byang chub la/_/smod par 'gyur ba de yi tshe/_/yang dang yang du lha rnams ni/_/yid mi bde bas cho nges 'debs/_/de na lha gzhon gang yin pa/_/deng du shAkya seng ge 'di'i/_/chos kyi dam pa nyams gyur ces/_/sa la rab tu ltung bar 'gyur/_/kye ma sangs 
[\[75b.4\]]rgyas kye ma'o chos/_/kye ma'o dge 'dun legs bstan dang /_/sangs rgyas sras po dpa' bo zhes/_/de yi tshe na smra bar 'gyur/_/nyi ma'i gnyen gyis gsungs pa yi/_/chos kyang mnyan du med pa dang /_/'thoms shing rmongs par 'gyur bas na/_/'di yi 'gro ba 'gag par 'gyur/_/de nas gzhan yang 
[\[75b.5\]]sa yi lha/_/sgron ma 'di ni zhi gyur ces/_/de skad kyi ni gtam smra zhing /_/cho nge mi bzad 'debs par 'gyur/_/bdag gis ma thos ma mthong bar/_/byang chub 'di ni nub po zhes/_/phyi nas lha yi tshogs dag ni/_/yid la gcags par mi 'gyur grang /_/gang zhig bskal pa grangs med par/_/sdug bsngal 
[\[75b.6\]]mi zad khyad bsad nas/_/bdag nyid don dam gtso bo yi/_/sangs rgyas nyid du gyur cig ces/_/thub pa srog chags mgon po yi/_/shAkya seng ges 'di lta bu'i/_/legs par bstan pa dag gi chos/_/de ni 'di ltar nyams par 'gyur/_/'khrug par byed dang gtum po dang /_/sdig pa byed dang bdud kyis zin/_/
[\[75b.7\]]bdud kyi pho nya gas dka' dang /_/gdul dka' ba dag 'byung ba dang /_/sgyu dang g.yo dang gya gyu dang /_/brtson 'grus zhan cing blo chung dang /_/'khrugs dang khro bas non pa dang /_/gtum pos bstan pa phung bar byed/_/bdag nyid chen pos dgon gnas dang /_/gnas gsum zhal gyis bzhes mod kyi/_/
[\[76a\]]
[\[76a.1\]]de dag bsam gtan mi sgom na/_/'thob pa 'byung bar ga la 'gyur/_/thob pa med par thob smra zhing /_/'chi ba mya ngan 'das smras nas/_/dad pas mchod rten byed bcug pa/_/de dag ngan 'gror 'gro bar 'gyur/_/'di 'dra'i rmongs pas rgas pa dag_/phan tshun gus pa med pa yis/_/
[\[76a.2\]]bskal pa bye bar rnyed dka' ba'i/_/byang chub nyams par byed par 'gyur/_/de nas gzhan yang sa yi lha/_/shAkya seng ge skyob pa yi/_/dam chos 'khrug par gyur to zhes/_/'jigs su rung ba'i smre sngags 'don/_/sa lha cho nges 'debs thos nas/_/gong ma'i lha rnams skyo bar 'gyur/_/rgyal po 
[\[76a.3\]]chen po bzhi po yang /_/de yi tshe na 'ong bar 'gyur/_/lcang lo can gyi pho brang nas/_/gnod sbyin tshogs dag lhags nas ni/_/kun tu smre zhing ngu gdong gis/_/'jigs su rung ba smra bar 'gyur/_/rin chen sna tshogs kun mdzes pas/_/grong khyer shin tu brgyan pa dag_/de tshe phyag dar khrod lta 
[\[76a.4\]]bur/_/thams cad kha dog nyams par 'gyur/_/grong khyer gtso bo de dag na/_/de rnams dga' ba mi rnyed cing /_/snying rje'i nga ro smre sngags kyis/_/de dang der ni kun tu 'dong /_/de tshe de dag brda sprod pa/_/phan tshun nus pa med nas ni/_/nga ni gang du gtam gyur pa/_/der ni lha rnams 'dong bar 'gyur/_/
[\[76a.5\]]mthong nas kyang ni ltung ba dang /_/shin tu 'jigs pa 'byung bar 'gyur/_/'dzam bu'i gling du phyin pa dag_/'jigs pa chen po 'di mthong 'gyur/_/rnam par nyams pas rgyal sras rnams/_/bdag nyid so sor gdung bar byed/_/zhag bdun du ni grong khyer dang /_/grong rdal mya ngan gdungs par 
[\[76a.6\]]'gyur/_/zhag bdun du ni lha rnams kyang /_/kye ma sangs rgyas kye dpa' bo/_/mngon sum du ni mthong ngo zhes/_/yang dang yang du cho nges 'debs/_/mya ngan 'das gzhan gang yin pa/_/de dag rnams kyang mthong mi 'gyur/_/mnyan yod bzhugs par gang dag kyang /_/bsnyen bkur ched du 
[\[76a.7\]]lhags pa dag_/gang du de bzhin gshegs pa yis/_/bdag cag rnams la mngon sum du/_/bden pa bzhi dag gsungs pa yi/_/de tshe ston pa'i gdan 'di yin/_/de dag sa gnas de la ni/_/yang dang yang du cho nges 'debs/_/gzhan dag kyang ni bltas pa na/_/phan tshun gus 
[\[76b\]]
[\[76b.1\]]pa med pa dang /_/sdig pa'i las ni 'dir spyad pas/_/mi dge'i 'gro bar 'gro bar 'gyur/_/kye ma lha yi gzhal med khang /_/mtho ris dag kyang stod par rgyu/_/'dzam bu'i gling na gang gnas pa/_/thams cad mgon ni med par 'gyur/_/'chag sa yi ni gnas 'di yang /_/thams 
[\[76b.2\]]cad 'khrugs shing stongs par 'gyur/_/de yi tshe na 'dzam gling yang /_/nyams dgar 'gyur ba ma yin no/_/ljon shing drung ni 'di dag dang /_/ri bo dang ni de bzhin phug_/'jig rten rgyu dang mi rgyu kun/_/'jigs pa'i sgra ni 'byin par 'gyur/_/de nas sum cu rtsa gsum lha/_/lag pa bsgrengs 
[\[76b.3\]]nas mya ngan byed/_/so so'i gzhal med khang rnams na/_/ji ltar phan tshun cho nges 'debs/_/nga yi grags pa lha dag gi_/gnas su lhag par grags pa dag_/rgyal ba'i dbang po gang zhig gi/_/chos ston pa dang bdag tu bral/_/lha rnams bdud rtsi mi za zhing /_/dbyangs kyi sgra yang mi 'byin 
[\[76b.4\]]la/_/sum cu rnams su zla drug tu/_/rtsed mo dga' ba med par 'gyur/_/lha rnams skyabs ni med do zhes/_/lha min thos nas 'jigs med pas/_/sum cu rtsa gsum 'di dag dang /_/g.yul ni lhan cig 'gyed par 'gyur/_/'dzam bu'i gling gi rgyal po dag_/kun tu mchod rten 'jig 
[\[76b.5\]]pa na/_/de tshe lha dang lha ma yin/_/g.yul 'gyed pa dag 'byung bar 'gyur/_/de na dge slong phal cher yang /_/de yi rgyus na ngan 'gror 'dong /_/dge slong ma yang phal cher ni/_/de yi tshe na ngan 'gror 'dong /_/khyim pa ngang tshul ngan pa dang /_/bud med sdig can gang yin dang /_/legs 
[\[76b.6\]]so sgra 'byin de dag kyang /_/'dir ni ngan 'gror 'dong bar 'gyur/_/'jig rten g.yo dang mi g.yo dang /_/grong rdal gzhan du rgyug pa dang /_/de bzhin ri drung rgyug pa dag_/de yi tshe na 'byung bar 'gyur/_/rnam par rgyug pa'i sems can rnams/_/tshe yang thung bar 'gyur ba yin/_/de tshe chom 
[\[76b.7\]]rkun shin tu mang /_/dgon pa dag kyang 'jigs pa che/_/lo thog skrun par byed pa dang /_/za ba la sogs gnod pa 'byung /_/mu ge'i bskal pa 'byung ba der/_/gang zhig 'chi ba'i dus byas nas/_/sdug bsngal chen po 'byung ba yi/_/phyir yang 'gro ba thob par 'gyur/_/mchod rten phyogs bzhi'i dge 
[\[77a\]]
[\[77a.1\]]'dun la/_/bsngos par gyur pa gang yin pa/_/de tshe de la dge slong dag_/phan tshun nas ni spyod par byed/_/de ltar nga ni 'das 'og tu/_/dge 'dun sna tshogs 'byung bar 'gyur/_/khyed der 'byung bar mi 'gyur bar/_/brtsam pa dag ni myur du gyis/_/byis pa kun la shes pa med/_/byis 
[\[77a.2\]]pa kun la mkhas pa med/_/byis pa de dag las byas nas/_/myur du ngan 'gror 'gro bar 'gyur/_/'don dang 'chad la brtson pa yis/_/shes rab thob par gyur pa dang /_/shes rab kyis ni sems can skyob/_/myur du bzang 'gror 'gro bar 'gyur/_/'di ltar 'jig rten shes rab gang /_/ji bzhin rtag tu de slobs 
[\[77a.3\]]shig_/chags pa thams cad bkag nas ni/_/myur du bzang 'gror 'gro bar gyis/_/nga ni re zhig gsung spyod kyis/_/'phags lam dge ba brgyad yan lag_/dge ba'i brtson 'grus brtsam par gyis/_/myur du bsam gtan tshul bzhin gyis/_/bskal pa 'di ni 'das pa dang /_/
[\[77a.4\]]bskal pa drug cu tshang bar yang /_/sangs rgyas sgra ni mi 'byung na/_/'thob par 'gyur ba ga la zhig_/phan tshun dag nas 'dus na yang /_/bkres pas yongs su gdungs pa yis/_/ma yi sha dang bu yi sha/_/phan tshun dag tu za bar 'gyur/_/de na bshes pa'i sbyin pa po/_/nam yang khyim 
[\[77a.5\]]du 'ong mi 'gyur/_/de ltar de yi khyim der ni/_/'jigs pa mi bzad 'byung bar 'gyur/_/de skad thos shing mthong ba na/_/'khor ba gnod pa can 'di dang /_/bud med lta bu'i 'dod rtsa dang /_/sred pa 'di ni su zhig skyed/_/sdug bsngal rtsa ba mi bzad 'dir/_/dug med rtsa ba yin par 
[\[77a.6\]]dgongs/_/sdug bsngal rtsa ba nyer len te/_/de bas sdug bsngal yongs su spang /_/gang zhig skyes par gyur pas na/_/rnam smin 'bras bu lhan cig tu/_/gang dag mtshungs par mi phrad pa/_/ngan 'gror 'gro bar mi 'gyur ro/_/zag med chos ni gang yin dang /_stong 
[\[77a.7\]]pa dang ni gsob dang gsob/_/snying po med par rnam shes par/_/de dag myur du rtogs par gyis/_/sems med sems yod 'du shes dang /_/'jigs pa chen po 'byung 'gyur bas/_/de la de dag ci byar yod/_/de dag de na dpyod pa dang /_/gcig pu gnas shing sems 
[\[77b\]]
[\[77b.1\]]pa yis/_/gang du ji ltar 'gyur zhig ces/_/mi bzad cho nges 'debs par 'gyur/_/phung po med la phung blo dang /_/bdag med bdag gi 'du shes kyis/_/de dag rang gi mtshan thos nas/_/sdug bsngal gyis ni skrag par 'gyur/_/ji ltar sangs rgyas bstan pa yi/_/phung po'i don ni ma 
[\[77b.2\]]shes pas/_/mthar phyin rtogs par 'gyur snyam pa'i/_/'jig dang bcas la bde bar lta/_/'das pa'i phung po gang yin dang /_/ma 'ongs pa dang da ltar byung /_/de bzhin dus gsum gang yin pa/_/ngas ni 'dir mtshungs stong par bstan/_/'das pa'i sangs rgyas gang yin pa/_/rgyal 
[\[77b.3\]]ba thams cad byung ba yang /_/de dag mtshan nyid stong pa yi/_/chos rnams thams cad ston par mdzad/_/ma 'ongs pa yi ston pa gang /_/de bzhin gshegs pa 'byung de dag_/rang gi mtshan nyid stong pa yi/_/'dren pa'i chos ni ston par mdzad/_/da ltar khyod ston nga dang ni/_/ston pa gang dag 
[\[77b.4\]]rnams bzhugs kun/_/rang gi mtshan nyid stong pa yi/_/chos ni rnam par 'chad par mdzad/_/ji ltar sangs rgyas kyis bshad pa'i/_/phung po 'di dag ma shes pas/_/'di ltar bdag dang sems can zhes/_/'dzin pa bzang 'gror mi 'gro 'o/_/rims drag 'jigs su rung ba dang /_/
[\[77b.5\]]'di 'dra mi bzad 'byung 'gyur ba/_/der khyod 'byung bar mi 'gyur bar/_/myur du brtson 'grus bskyed par gyis/_/bcom ldan 'das kyis de skad ces bka' stsal nas/_tshe dang ldan pa shA ri'i bu dang /_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas 
[\[77b.6\]]pa'i 'jig rten yi rangs te/_bcom ldan 'das kyis gsungs pa la mngon par bstod do/_/mdo sde rab tu rnam par 'byed pa zhes bya ba dang /_rnam par 'thag pa theg pa chen po'i mdo zhes bya ba dang /_sangs rgyas kyi sde snod ces bya ba dang /_tshul khrims 'chal pa tshar gcod pa zhes bya ba 
[\[77b.7\]]rdzogs so//_//rgya gar gyi mkhan po d+harma shrI pra b+ha dang /_lo tsA ba dge slong dpal gyi lhun pos/_pho brang lhan dkar du bsgyur cing zhus te/_gtan la phab pa//_//
[\[78a\]]
[\[78a.1\]{D221}]rgya gar skad du/_Ar+ya rA dza a ba bA da ka na ma ma ha yA na sU tra/_bod skad du/_'phags pa rgyal po la gdams pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa 
[\[78a.2\]]dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_de'i tshe yul ko sa la'i rgyal po gsal rgyal bcom ldan 
[\[78a.3\]]'das la blta ba dang /_phyag bya ba dang /_mchod pa dang /_bsnyen bkur bya ba dang /_chos mnyan pa'i phyir rgyal po'i 'byor pa chen po dang /_rgyal po'i mthu chen pos rol mo'i sil snyan len pa mang po dang /_bram ze dang /_khyim bdag brgya stong du mas yongs su bskor cing 
[\[78a.4\]]mnyan du yod pa nas byung ste/_rgyal bu rgyal byed kyi tshal mgon med zas sbyin gyi kun dga' ra ba ga la ba der song nas de bzhon du rung ba'i sa ji srid pa de srid du bzhon pa la zhon te/_bzhon pa las babs nas rkang gis kun dga' ra bar song ba dang /_yul ko sa la'i rgyal 
[\[78a.5\]]po gsal rgyal gyis shing zhig gi drung na bcom ldan 'das mdzes pa/_blta na sdug pa/_dbang po zhi ba/_thugs zhi ba/_dul ba dang /_zhi gnas mchog brnyes pa/_dul ba dang zhi ba'i mchog dang ldan pa/_bsrungs pa/_dbang po dul ba/_skyes bu glang po/_skyes 
[\[78a.6\]]bu seng ge_/skyes bu khyu mchog_/skyes bu cang mkhyen pa/_mtsho ltar dang zhing gsal la rnyog pa mi mnga' ba/_skyes bu chen po'i mtshan sum cu rtsa gnyis kyis sku legs par brgyan pa/_dpe byad bzang po brgyad cus sku rnam par mdzes pa/_gser gyi mchod sdong ltar mngon par 
[\[78a.7\]]'phags pa dpal gyis 'bar zhing bzhugs par rgyang ring po nas mthong ngo /_/mthong nas kyang ches yid dga' zhing sems mngon par dad nas des rgyal po rgyal rigs spyi bo nas dbang bskur ba/_yul la dbang ba'i mthu thob pa'i rgyal po'i mtshan ma lnga gang dag yin pa 
[\[78b\]]
[\[78b.1\]]'di lta ste/_ze'u ka dang /_gdugs dang /_ral gri dang /_bsil yab nor bu'i yu ba can dang /_lham ri mo can de dag bor nas bcom ldan 'das ga la ba der song ste phyin nas bcom ldan 'das kyi zhabs gnyis la mgo bos phyag 'tshal te/_bcom ldan 'das la lan gsum bskor ba byas 
[\[78b.2\]]nas bcom ldan 'das kyis gnang ste/_phyogs gcig tu 'dug go/_/de nas yul ko sa la'i rgyal po gsal rgyal gyis bcom ldan 'das la 'di skad ces gsol to/_/bcom ldan 'das ci nas bdag gi yun ring po'i don dang /_sman pa dang /_bde bar 'gyur ba de ltar bcom 
[\[78b.3\]]ldan 'das kyis bdag la gdams su gsol/_de ltar bde bar gshegs pas bdag la rjes su bstan du gsol/_de skad ces gsol pa dang /_bcom ldan 'das kyis yul ko sa la'i rgyal po gsal rgyal la bka' stsal pa/_rgyal po chen po khyod de bzhin gshegs 
[\[78b.4\]]pa la don 'di 'dri bar sems pa legs so legs so/_/rgyal po chen po de'i phyir chos kyis rgyal srid gyis shig_/chos ma yin pas ni mi bya'o/_/khyod chos dang 'thun par gyis shig_/chos ma yin pa dang 'thun par ni mi bya'o/_/de ci'i phyir zhe na/_rgyal po chen po rgyal 
[\[78b.5\]]po'am/_rgyal po'i blon po gang la la zhig chos spangs nas chos ma yin pas rgyal srid byed na de tshe 'di nyid la ya rabs kyis smad par bya ba yin no/_/phyis kyang 'gyod par 'gyur ro/_/lus zhig ste shi nas ngan song ngan 'gro log par ltung ba sems can dmyal ba rnams su skye bar 'gyur 
[\[78b.6\]]ro/_/rgyal po chen po rgyal po'am/_rgyal po'i blon po gang la la zhig chos ma yin pa spangs te/_chos kyis rgyal srid byed kyis/_chos ma yin pas ni mi byed na/_de tshe 'di nyid la ya rabs kyis bsngags par bya ba yin no/_/phyis 'gyod par yang mi 'gyur ro/_/lus 
[\[78b.7\]]zhig nas kyang bde 'gro mtho ris kyi 'jig rten du lha rnams kyi nang du skye bar 'gyur ro/_/rgyal po chen po 'di lta ste/_dper na pha ma ni bu la snying brtse bas rtag tu bde zhing 'tshe ba med par 'dod do/_/rgyal po chen po de bzhin du rgyal pos kyang bran pho dang /_bran mo dang /_las byed pa 
[\[79a\]]
[\[79a.1\]]dang /_zho shas 'tsho ba dang /_mdza' bshes dang /_blon po dang /_gnyen dang /_grong khyer gyi skye bo dag rtag tu bsdu ba rnam bzhis bsdu bar bya'o/_/bzhi gang zhe na/_rgyal po chen po 'di lta ste/_sbyin pa dang /_snyan par smra ba dang /_don spyod pa dang /_don 'thun pa'o/_/de ltar 
[\[79a.2\]]bran pho dang /_bran mo dang /_las byed pa dang /_zho shas 'tsho ba dang /_mdza' bshes dang /_blon po dang /_gnyen dang /_grong khyer gyi skye bo sdud pa'i rgyal po des don gnyis bsdus shing 'du bar 'gyur ro/_/gnyis gang zhe na/_tshe 'di'i dang /_tshe phyi ma'i'o/_/rgyal po chen po de la rgyal po ni pha 
[\[79a.3\]]ma dang mtshungs so/_/bran pho dang /_bran mo dang /_las byed pa dang /_zho shas 'tsho ba dang /_mdza' bshes dang /_blon po dang /_gnyen dang /_grong khyer gyi skye bo ni rgyal po'i bu dang /_bu mo dang mtshungs so/_/rgyal po chen po 'di lta ste dper na skyes pa'am/_bud med gcig gnyid 
[\[79a.4\]]kyis log pa'i rmi lam na kun dga' ra ba nyams dga' ba dang /_ri nyams dga' ba dang /_nags tshal nyams dga' ba dang /_chu klung nyams dga' ba dang /_rdzing bu nyams dga' ba dang /_yul nyams dga' ba dang /_khang [{]bzangs [,]bzang [}]nyams dga' ba dag mthong ba las de sad na ci yang 
[\[79a.5\]]mi mthong ngo /_/rgyal po chen po de bzhin du/_rgyal srid dang /_srog dang /_rgyal srid kyi bde ba dang /_rgyal po'i dbang phyug gi bde ba dang /_'dod pa'i bde ba dang /_'dod pa'i longs spyod kyi bde ba gang yin pa dag kyang rmi lam dang 'dra'o/_/'di lta ste/_glang po 
[\[79a.6\]]che dang /_rta dang /_shing rta dang /_dpung bu chung dang /_bud med dang /_khang khyim dang /_chung ma dam pa dang /_gzhon nu dang /_blon po dang /_rtsis pa dang /_blon po chen po dang /_sgo ba dang /_'khor dang /_pha dang /_ma dang /_spun dang /_sring mo dang /_chung ma dang /_bu dang /_
[\[79a.7\]]bu mo dang /_na tshod dang /_bran pho dang /_bran mo dang /_las byed pa dang /_zho shas 'tsho ba dang /_mdza' bshes dang /_gnyen dang /_grong khyer gyi skye bo dang /_'gron bu dang /_gser dang /_nor bu dang /_rin po che dang /_mu tig dang /_bai dUr+ya dang /_dung dang /_man shel 
[\[79b\]]
[\[79b.1\]]dang /_byi ru dang /_sa le sbram dang /_dngul dang /_gos dang /_rgyan dang /_nor dang /_'bru dang /_bang ba dang /_mdzod la sogs pa de dag thams cad bor nas 'gro dgos so/_/de dag thams cad kyang mi rtag pa/_mi brtan pa/_yid brtan du mi rung ba/_'gyur ba'i chos can/_yun thung 
[\[79b.2\]]ba/_mi gnas pa/_g.yo ba/_'gul ba/_'jig pa/_skad cig pa/_mthar sdig pa/_zad pa dang /_dengs pa'i sgo/_mthar 'jig pa'i chos can/_mthar 'gyes pa/_'jigs pa dang bcas pa/_gnod pa dang bcas pa/_mya ngan dang /_'khrug pa mang ba/_'drul ba/_'brul 
[\[79b.3\]]ba/_'chad pa/_'bye ba/_'joms pa/_rnam par 'jig pa'i chos can te/_rgyal po chen po de lta bas na mi rtag par lta zhing zad pa dang dengs pa'i sgo yin par blta bar bya ste 'chi bas 'jigs skrag par bya'o/_/rgyal po chen po khyod chos kho nas rgyal srid gyis shig_/chos 
[\[79b.4\]]ma yin pas ni mi bya'o/_/khyod chos dang 'thun par gyis shig_/chos ma yin pa dang 'thun par ni mi bya'o/_/de ci'i phyir zhe na/_rgyal po chen po 'di lta ste dper na shing rnams las me tog dag byung nas 'bras bu rnams 'byung bar 'gyur ro/_/'bras bu dag tu gyur nas 'bras bu dag kyang yal 
[\[79b.5\]]bar 'gyur ro/_/lo ma sngon por gyur pa las ser por 'gyur ro/_/ser por gyur nas yang thams cad du med par 'gyur ro/_/rgyal po chen po 'di lta ste dper na me'i phung po chen po 'bar ba/_rab tu 'bar ba/_kun tu rab tu mched cing 'bar ba me lce gcig tu gyur pa ji ltar yun ring yang 
[\[79b.6\]]'bar nas zhi bar 'gyur ro/_/nyi ma dang zla ba 'di ltar rdzu 'phrul che ba/_'di ltar mthu che ba/_'di ltar dbang che bar grags pa/_rang gi gzi brjid kyis rnam par mdzes pa 'di gnyis kyang 'jig rten 'di snang bar byas nas nub par 'gyur ro/_/lha'i bu sprin sdud dam/_char 'bebs 
[\[79b.7\]]pa dag 'brug bsgrags/_sgra phyung ste/_nam mkha' khebs par byas nas char gyi rgyun phab kyang char pa tha mar mi snang bar 'gyur ro/_/rgyal po chen po de bzhin du rgyal srid kyi bde ba dang /_rgyal po'i dbang phyug gi bde ba dang /_'dod pa'i bde ba dang /_'dod pa'i longs spyod kyi bde ba 
[\[80a\]]
[\[80a.1\]]rnams kyang rmi lam dang 'dra'o/_/'di lta ste/_glang po che dang /_rta pa dang /_shing rta dang /_dpung bu chung dang /_bud med dang /_khang khyim dang /_chung ma dam pa dang /_gzhon nu dang /_blon po dang /_rtsis pa dang /_blon po chen po dang /_sgo ba dang /_'khor dang /_pha 
[\[80a.2\]]dang /_ma dang /_spun dang /_sring mo dang /_chung ma dang /_bu pho dang /_bu mo dang /_na tshod dang /_bran pho dang /_bran mo dang /_las byed pa dang /_zho shas 'tsho ba dang /_mdza' bshes dang /_blon po dang /_gnyen dang /_grong khyer gyi skye bo dang /_'gron bu dang /_gser 
[\[80a.3\]]dang /_nor bu dang /_rin po che dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_gos dang /_rgyan dang /_nor dang /_'bru dang /_mdzod dang /_bang ba la sogs pa de dag thams cad bor nas 'gro dgos so/_/
[\[80a.4\]]de dag thams cad kyang mi rtag pa/_mi brtan pa/_yid brtan du mi rung ba/_'gyur ba'i chos can/_yun thung ba/_mi gnas pa/_g.yo ba/_'gul ba/_mthar 'jig pa/_skad cig pa/_mthar sdig pa/_zad pa dang dengs pa'i sgo/_mthar 'gyes pa'i chos can/_'jig pa 
[\[80a.5\]]dang bcas pa/_gnod pa dang bcas pa/_mya ngan dang /_'khrug pa mang ba/_'drul ba/_'brul ba/_'chad pa/_'bye ba/_'gyes pa/_'jig pa'i chos can te/_rgyal po chen po khyod kyis mi rtag par blta zhing zad pa dang /_dengs pa'i sgor blta bar bya ste/_'chi 
[\[80a.6\]]bas 'jigs skrag par bya'o/_/chos kyi rgyal srid gyis shig_/chos ma yin pas ni mi bya'o/_/khyod chos dang 'thun par gyis shig_/chos ma yin pa dang 'thun par mi bya'o/_/de ci'i phyir zhe na/_rgyal po chen po 'di lta ste dper na phyogs bzhi nas ri chen po sra ba/_brtan 
[\[80a.7\]]pa/_snying po dang ldan pa/_ma zhig pa/_ma gas pa/_'phan med pa/_shin tu mkhregs pa/_gcig tu stug pa bzhi gnam la reg cing sa zlog ste/_rtswa dang /_shing dang /_shing gel pa dang /_yal ga dang /_lo ma thams cad dang /_sems can srog chags 'byung 
[\[80b\]]
[\[80b.1\]]po thams cad phye mar 'thag cing 'ong ba de dag las ni mgyogs pas 'bros pa'am/_stobs kyis bzlog pa'am/_nor gyis bzlog pa'am/_sngags dang /_rdzas dang /_sman rnams kyis bzlog par bya bar sla ba ma yin no/_/rgyal po chen po de bzhin du 'jigs pa chen po bzhi po 'di 
[\[80b.2\]]dag 'ong ste/_de dag las mgyogs pas 'bros pa'am/_stobs kyis bzlog pa'am/_nor gyis bzlog pa'am/_rdzas dang /_sngags dang /_sman rnams kyis bzlog par bya bar sla ba ma yin no/_/bzhi gang zhe na/_rga ba dang /_na ba dang /_'chi ba dang /_rgud pa'o/_/rgyal po chen 
[\[80b.3\]]po rga ba ni dar la bab pa 'joms shing 'ong /_na ba ni nad med pa 'joms shing 'ong /_rgud pa ni phun sum tshogs pa thams cad 'joms shing 'ong /_'chi ba ni srog 'joms shing 'ong ste/_de dag las mgyogs pas 'bros pa'am/_stobs kyis bzlog pa'am/_nor gyis bzlog 
[\[80b.4\]]pa'am/_rdzas dang /_sngags dang /_sman rnams kyis zhi bar bya bar sla ba ma yin no/_/rgyal po chen po 'di lta ste/_dper na [{]ri dgas [,]ri dwags [}]kyi rgyal po seng ge [{]ri dgas [,]ri dwags [}]kyi tshogs kyi nang du zhugs nas [{]ri dgas [,]ri dwags [}]bzung ste/_ji ltar 'dod pa bzhin du bya ba byed do/_/[{]ri dgas [,]ri dwags [}]de ni stobs po che'i kha 
[\[80b.5\]]mi bzad pas bzung bas dbang med par 'gyur ro/_/rgyal po chen po de bzhin du 'chi bdag gi gsal shing gis zug ste/_rgyags pa dang ni bral/_mgon ni med/_skyabs ni med/_dpung gnyen ni med/_gshis ni 'jig_/tshigs ni 'bye 'bral/_sha dang khrag ni skams/_lus 
[\[80b.6\]]ni nad kyis gdungs/_skom ni skom/_bzhin ni 'gyur/_rkang lag ni g.yo ba/_las ni mi nus/_mthu ni med/_kha chu dang /_snabs dang /_gcin dang /_ngan skyugs kyis ni lus la gos/_mig dang /_rna ba dang /_sna dang /_lce dang /_lus dang /_yid kyi dbang 
[\[80b.7\]]po dag ni 'gags/_skyigs bu ni 'byung /_sgra ngar ngar po ni 'thon/_sman pas ni bor/_sman dang /_kha zas dang /_bza' ba dang /_thug pa thams cad kyis ni gles la bor te/_'gro ba gzhan dag tu 'gro bar mal gyi tha ma la ni nyal/_thog ma med pa'i skye ba dang /_rga ba 
[\[81a\]]
[\[81a.1\]]dang /_na ba dang /_'chi ba'i 'khor ba'i rgyud du ni nub/_srog ni cung zad cig las gshin rje'i mis ni 'jigs skrag_/byur gyi dbang du ni song /_dbugs rgyu ba ni chad/_kha dang sna ni gdangs/_so ni gtsigs/_sbyin pa sbyin no zhes de skad gsol ba ni 'debs/_
[\[81a.2\]]las kyi srid pa nas yang srid pa la ni 'jug_/gcig pu gnyis su med cing grogs ni med/_'jig rten 'di ni 'dor/_'jig rten pha rol du ni 'gro/_/skyas chen po ni 'degs/_mun pa chen por ni zhugs/_g.yang sa chen por ni lhung /_khrod stug por ni 'jug_/dgon pa chen por ni 'gro/_
[\[81a.3\]]rgya mtsho chen pos ni khyer/_las kyi rlung gis ni bdas/_sa tshugs med pa'i phyogs su ni 'gro/_g.yul ngo chen por ni 'jug_/gdon chen pos ni zin/_nam mkha' la ni 'chel/_pha ma dang /_phu nu dang /_sring mo dang /_bu dang bu mos ni bskor/_dbugs ni 'chad/_nor bgo 
[\[81a.4\]]bsha' bya zhes ni zer/_kyi hud ma/_kyi hud pha/_kyi hud bu zhes ni zer/_skra ni zhig ste/_sbyin pa dang /_dka' thub dang /_chos 'ba' zhig grogs su gyur pa na/_chos ma gtogs par skyabs gzhan med/_mgon gzhan med/_gnas gzhan med/_dpung gnyen gzhan med do/_/
[\[81a.5\]]rgyal po chen po de'i tshe de'i dus na chos ni gling dang /_gnas dang /_mgon dang /_rton par 'gyur ro/_/rgyal po chen po 'di lta ste dper na grang bas nyen pa la me dang /_mes rab tu gdungs par gyur pa la me gsod pa dang /_tsha bas nyen pa la bsil ba dang /_'gron po ngal ba la ni grib 
[\[81a.6\]]ma dang /_rlung bsil ba dang /_skom pa la chu bsil ba dang /_lam du zhugs pa la bzhon pa dang /_nyal ba la mal 'jam po dang /_skom pa la chu grang mo dang /_shin tu bkres pa la zas bzang po dang /_mya ngan gyis non pa la dbugs 'byin pa dang /_gdungs pa la sim 
[\[81a.7\]]par byed pa dang /_dgon par lam stor ba la lam mtshon pa dang /_nad kyis btab pa la sman pa dang /_sman dang /_nad g.yog byed pa dang /_chus khyer ba la gzings dang /_'dam du bying ba la 'jus dang /_rgal dka' ba la zam pa dang /_nyam nga ba la 'bab 
[\[81b\]]
[\[81b.1\]]stegs dang /_mun khung na sgron ma dang /_rgya mtsho chen po la gru dang /_lhags pas nyen pa la rlung med pa'i gnas dang /_yul gzhan du song ba la lam rgyags dang /_dbul po la nor dang /_byed par 'dod pa la grogs dang /_gcad par 'dod pa la lag cha dang /_gzhig par 'dod pa 
[\[81b.2\]]la rdo rje dang /_g.yul ngor zhugs pa la go cha dang /_'jigs pa la stobs dang ldan pa'i grogs dang /_'thab pa la dpung gnyen dang /_dog pa la go 'byed pa dang /_mu ge la nor dang ldan pa dag mgon dang /_skyabs dang /_gnas dang /_rten du gyur pa de bzhin du rgyal po chen po 
[\[81b.3\]]'chi bdag gi gsal shing gis zug ste/_rgyags pa dang ni bral/_mgon ni med/_skyabs ni med/_dpung gnyen ni med/_gshis ni 'jig_/tshigs ni 'bye 'bral/_sha dang khrag ni skams/_lus ni nad kyis gdungs/_skom ni skom/_bzhin ni 'gyur/_rkang lag ni 
[\[81b.4\]]g.yo ba/_las ni mi nus/_mthu ni med/_kha chu dang /_gcin dang /_ngan skyugs kyis ni lus la gos/_mig dang /_rna ba dang /_sna dang /_lce dang /_lus dang /_yid kyi dbang po dag ni 'gags/_skyigs bu ni 'byung /_sgra ngar ngar po ni 'thon/_sman pas ni bor/_
[\[81b.5\]]sman dang /_kha zas dang /_bza' ba dang /_zas dang /_thug pa thams cad kyis ni gles la bor te/_'gro ba gzhan du 'gro bar mal gyi tha ma la ni nyal/_thog ma med pa'i skye ba dang /_rga ba dang /_na ba dang /_'chi ba'i 'khor ba'i rgyud du ni nub/_srog ni cung zad 
[\[81b.6\]]cig las/_gshin rje'i mis ni 'jigs skrag_/byur gyi dbang du ni song /_dbugs rgyu ba ni 'chad/_kha dang sna ni gdangs/_so ni gtsigs/_sbyin pa sbyin no zhes de skad gsol ba ni 'debs/_las kyis srid pa nas yang srid pa la ni 'jug_/gcig pu 
[\[81b.7\]]gnyis su med cing grogs ni med/_'jig rten 'di ni 'dor/_'jig rten pha rol du ni 'gro_/skyas chen po ni 'degs/_mun pa chen por ni zhugs/_g.yang sa chen por ni lhung /_khrod stug por ni 'jug_/dgon pa chen por ni 'gro/_rgya mtsho chen pos ni 
[\[82a\]]
[\[82a.1\]]khyer/_las kyi rlung gis ni bdas/_sa tshugs med pa'i phyogs su ni 'gro ba na/_chos ma gtogs par mgon gzhan med/_skyabs gzhan med/_dpung gnyen gzhan med do/_/rgyal po chen po chos ni de'i tshe de'i dus na gling chen po dang /_gnas dang /_mgon dang /_
[\[82a.2\]]skyabs dang /_dpung gnyen dang /_rton par 'gyur ro/_/rgyal po chen po de'i tshe 'di snyam du sems te/_kyi hud gang du 'gro bar 'gyur/_phyogs gang du 'gro bar 'gyur/_gang du yongs su 'dzin par byed par 'gyur/_bdag gi mar ni su zhig 'gyur snyam pa las/_des 
[\[82a.3\]]sems can dmyal bar skye bar mthong bar gyur na/_'di lta ste/_mnar med pa dang /_tsha ba dang /_rab tu tsha ba la sogs pa'i sems can dmyal ba rnams su lo mang po/_lo brgya phrag mang po/_lo stong phrag mang por sdug bsngal chen po/_sdug bsngal mi bzad pa/_drag po/_rtsub 
[\[82a.4\]]pa/_yid du mi 'ong ba'i tshor ba myong ste/_ji srid du sems can dmyal ba myong bar 'gyur ba'i sdig pa mi dge ba'i las yong thams cad du zad cing byang bar ma gyur pa/_de srid du 'chi ba'i dus byed par mi 'gyur ro/_/de dud 'gro'i skye gnas su skye bar mthong bar gyur na 'di lta ste/_rgya mtsho 
[\[82a.5\]]chen po'i nang du nya rlon dang /_nya rlon mid la sogs pa srog chags gcig gis gcig gsod pa dang /_'tshe ba dang /_dbang med par skye'o/_/bdag [{]yi dgas [,]yi dwags [}]kyi nang du skye bar mi 'gyur ram snyam na 'di lta ste/_lo mang po dang /_lo brgya phrag mang po dang /_lo stong phrag mang 
[\[82a.6\]]por chu'i sgra yang mi thos na mthong ba lta ci smos par 'gyur ro/_/rgyal po chen po de lta bas na khyod kyis mi rtag par blta zhing zad pa dang dengs par blta bar bya ste 'chi bas 'jigs skrag par bya'o/_/chos kyis rgyal srid gyis shig_/chos ma yin pas ni mi bya'o/_/khyod chos dang 'thun par 
[\[82a.7\]]gyis shig_/chos ma yin pa dang 'thun par ni mi bya'o/_/de ci'i phyir zhe na/_rgyal po chen po khyod kyi lus 'di 'di ltar legs par yongs su bsrungs legs par yongs su btsas pa yang 'chi ba'i dus byed par 'gyur ro/_/yon tan thams cad dang ldan zhing shin tu yun ring por 
[\[82b\]]
[\[82b.1\]]bza' ba dang /_bca' ba dang /_myang ba dang /_ngoms par 'gyur ba/_bsod pa gtsang ma mang pos tshim par byas te bskyed bskyed pa yang tha ma'i mal na 'dug pa'i tshe sman pas bor zhing /_sman dang /_kha zas dang /_bza' ba dang /_thug pas kyang gles la bor nas/_bkres pa dang /_
[\[82b.2\]]skom pas nyen cing yid mi bde bar 'chi ba'i dus byed par 'gyur ro/_/rgyal po chen po 'di ltar khyod kyis lus bkrus shing bskus te/_bdug pas bsgos/_me tog gi dri zhim po bsgos kyang gdon mi za bar dus su rang bzhin gyis lhan cig skyes pa'i dri nga ba 'byung bar 'gyur ro/_/
[\[82b.3\]]rgyal po chen po 'di ltar yul ka shi ka'i ras dang /_mon dar dang /_du gu la'i ras dang /_dar dang /_'dab ma dang /_bal gos dang /_sa ras la sogs pa'i gos kyi bye brag gis g.yogs kyang tha ma'i mal na 'dug pa'i tshe snum rnam pa mang po dang /_chus reg cing 
[\[82b.4\]]gos dri ma can gyon cing 'chi ba'i dus byed par 'gyur ro/_/rgyal po chen po de ltar khyod khyim na bud med kyi nang na 'dug btsun mo'i 'khor gyi nang na 'dug ste/_bud med kyi tshogs kyis bskor cing /_gar dang /_glu dang /_rol mo'i sil snyan byed/_pheg rdob pa dang /_
[\[82b.5\]]pi bang dang /_gling bu len/_rnga brdung zhing yid bde bar rtse dga' ste/_dga' mgur spyod pa yang 'chi bas 'jigs skrag nas shin tu yid mi bde zhing 'chi ba'i dus byed par 'gyur ro/_/rgyal po chen po de ltar khyod khyim gyi nang na spos dri zhim po'i bsku bas ni bskus/_
[\[82b.6\]]gtan pa ni bcug_/skar khung ni legs par bcad/_byug pa mang pos ni byugs/_'bru mar dri zhim po dang ldan pa'i mar me ni 'bar/_dar gyi lda ldi mang po ni bres/_me tog dri zhim po'i sil ma mang pos ni chal par bkang /_pog por nas ni bdugs/_khri'i rtsa ba 
[\[82b.7\]]gser dang /_dngul dang /_bai dUr+ya las ni byas/_pa ti ka dang /_dri'u rngog gi stan dang /_stan nang tshangs can dang /_za 'og gi stan dang /_yul ka ling ka pa'i stan dang /_steng du gding ba dang /_de'i steng du gding bas ni bkab/_g.yas g.yon du dar dmar po'i sngas 
[\[83a\]]
[\[83a.1\]]ni bzhag pa'i khri la nyal ba yang bya rog dang /_bya rgod dang /_wa dang /_ro dang /_sha dang /_rus pa dang /_skra dang /_khrag dang /_zhag dang /_chu ser dang /_rnag gi gnas mchog tu 'jigs su rung ba'i dur sa chen por bor nas/_lus g.yo ba med cing sa la nyal du 
[\[83a.2\]]gdon mi za'o/_/rgyal po chen po 'di ltar yang khyod glang po che'i bya la kha'am/_rta'i rgyab bam/_shing rta la zhon te/_dung dang /_rnga dang /_rdza rnga dang /_khar rnga dang /_rol mo sil snyan gyi bye brag len pa dang /_gdugs dang /_rgyal mtshan dang /_ba dan dang /_rnam 
[\[83a.3\]]par rgyal ba'i ba dan ni bsgreng /_bsil yab nor bu'i yu ba can dang /_rnga yab dang /_shing ta la las byas pa ni g.yob cing /_glang po che dang /_rta pa dang /_dpung bu chung du ma ni phyi bzhin 'brang /_rgyal bu dang /_bram zes bslab pa phog pa'i blon po dang /_mdun na 'don dang /_skye 
[\[83a.4\]]bo thal mo sbyar ba brgya stong du mas ni phyag bya zhing rgyal bar spyon cig_/rgyal bar spyon cig ces snyan par rjod de phyir 'byung ba yang ring po mi thogs par g.yo ba med cing mal du shi nas mi bzhis bteg ste/_pha dang /_ma dang /_phu nu dang /_sring mo dang /_chung ma dang /_bu pho dang /_bu mo dang /_bran pho dang /_bran 
[\[83a.5\]]mo dang /_las byed pa dang /_zho shas 'tsho ba dang /_tshal za dang /_blon po dang /_grong khyer ba'i skye bo dag mya ngan gyi dbang du song ste/_lag pa btegs nas brang rdung zhing mchog tu snying rje bar kyi hud bu/_kyi hud mgon po/_kyi hud pho bo/_kyi hud jo bo zhes ngu zhing zhabs 
[\[83a.6\]]'bring ba dang /_grong khyer ba'i skye bo dag gis 'jigs pa dang bcas par mthong ste/_grong khyer gyi lho phyogs kyi sgor phyung nas sa'i 'og tu bcug gam/_'brog dgon par sa'i 'og tu bcug kyang rung /_bya rog dang /_bya rgod dang /_wa la sogs pas zos shing rus pa de dag 
[\[83a.7\]]mes bsregs sam/_chur skyur ram/_sa'i 'og tu bcug kyang rlung dang /_nyi ma dang /_char pas phye mar byas te/_phyogs phyogs su 'thor zhing /_de nyid du rul bar 'gyur ro/_/rgyal po chen po de ltar sems can thams cad kyi lus kyang 'di bzhin du 'gyur ro/_/rgyal 
[\[83b\]]
[\[83b.1\]]po chen po 'du byed thams cad ni de ltar mi rtag pa/_de ltar mi brtan pa/_de ltar yid brtan du mi rung ba/_de ltar 'gyur ba'i chos can te/_yun thung ba/_mi gnas pa/_g.yo ba/_'gul ba/_skad cig pa/_mthar sdig pa zad pa dang /_dengs pa'i sgo/_mthar 'gyes pa/_
[\[83b.2\]]'jigs pa dang bcas pa/_gnod pa dang bcas pa/_mya ngan dang 'khrug pa mang ba/_'drul ba/_'brul ba/_'chad pa/_'bye ba/_'thor ba/_rnam par 'jig pa'i chos can no/_/rgyal po chen po de lta bas na mi rtag par blta zhing zad pa dang /_dengs pa'i sgor blta bar bya ste/_
[\[83b.3\]]'dod chags kyis ma chags pa dang /_zhe sdang gis mi sdang ba dang /_gti mug gis ma rmongs pa dang /_rgyal srid kyi dbang phyug gi bde ba la ma chags pa dang /_'dod pa'i bde ba dang /_'dod pa'i longs spyod kyi bde ba la ma chags pa dang /_mi rtag par lta ba dang /_bag yod pa dang /_
[\[83b.4\]]ma chags pa dang /_mi brkam pa dang /_ma zhen pa dang /_ma mos pa dang /_srog snyems pa med par 'chi bas 'jigs skrag par bya'o/_/chos kho nas rgyal srid gyis shig_/chos ma yin pas ni mi bya'o/_/khyod chos dang 'thun par gyis shig_/chos ma yin pa dang 'thun par 
[\[83b.5\]]ni mi bya'o/_/de ci'i phyir zhe na/_rgyal po chen po 'dod pa'i rnyed pa dang /_rab tu rnyed pa dang /_sogs pa dang /_kun tu sogs pa dang /_sten pas 'dod pa dag gis ngoms par nga mi smra ste/_gang dag 'phags pa'i shes rab kyis ngoms par 'gyur ba de dag ni ngoms 
[\[83b.6\]]so/_/rgyal po chen po 'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen 
[\[83b.7\]]gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 
[\[84a\]]
[\[84a.1\]]'gyur te/_de ltar sdug bsngal gyi phung po chen po 'ba' zhig 'di yang 'byung bar 'gyur ro/_/de la ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming 
[\[84a.2\]]dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 
[\[84a.3\]]'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'gag par 'gyur te/_de ltar sdug bsngal gyi phung po chen po 'ba' zhig 'di yang 'gag par 'gyur ro/_/rgyal po chen po 
[\[84a.4\]]de lta bas na/_'dod chags kyis ma chags pa dang /_zhe sdang gis mi sdang ba dang /_gti mug gis ma rmongs pa dang /_rgyal srid kyi dbang phyug dang /_dbang gi dregs pa med par chos kho nas rgyal srid gyis shig_/chos ma yin pas ni mi bya'o/_/khyod chos dang 'thun par gyis 
[\[84a.5\]]shig_/chos ma yin pa dang 'thun par ni mi bya'o/_/de ci'i phyir zhe na/_rgyal po chen po 'dod pa rnams kyi rnyed pa dang /_rab tu rnyed pa dang /_ngoms par mi 'gyur ba'i bar dung smra ste/_rab tu ngoms par mi 'gyur ro/_/zhes nga smra'o/_/gang dag 'phags pa'i shes rab kyis ngoms 
[\[84a.6\]]par gyur pa de dag ni ngoms so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/mi nyid 'di ni 'gro bar 'gyur/_/'chi bdag rab tu mi bzad 'ong /_/khyod kyi tshe 'di mi brtan gyis/_/rgyal po bag med ma byed cig_/nor ni gtang gi lus ni 
[\[84a.7\]]bsrung bar bya/_/yan lag gtang gi srog ni bsrung bar bya/_/nor dang yan lag rnams dang de bzhin srog_/thams cad gtang gi 'dir ni chos bsrung ngo /_/chos spyod pa ni chos la srung bar byed/_/dper na dbyar dus gdugs chen bsrung ba bzhin/_/chos spyod pa yi phan yon 'di 
[\[84b\]]
[\[84b.1\]]yin te/_/chos spyod pa ni ngan 'gror mi 'gro'o/_/chos ma yin pa spyod cing bag med pa/_/'di nas shi 'phos ngan 'gro mi bzad 'gro/_/gang du gnas na 'chi bas mi tshugs pa/_/sa phyogs de ni yod pa ma yin te/_/bar snang ma yin rgya mtsho'i nang ma yin/_/ri yi phug tu zhugs 
[\[84b.2\]]kyang mi phan no/_/'chi bas 'jigs pa chen po de dag ni/_/phung po 'jig cing srog 'gag shes gyis la/_/'chi med thob par khyod ni mos par gyis/_/mya ngan 'das thob phyin chad 'chi mi 'gyur/_/bcom ldan 'das kyis de skad ces bka' stsal nas/_yul ko sa la'i 
[\[84b.3\]]rgyal po gsal rgyal dang /_srog chags brgyad khri bzhi stong po de dag dang /_lha dang /_mi dang /_lha ma yin dang /_nam mkha' lding dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa rgyal po la gdams 
[\[84b.4\]]pa zhes bya ba theg pa chen po'i mdo/_rdzogs so//_//rgya gar gyi mkhan po dzi na mi tra dang /_shI len+d+ra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
[\[84b.5\]{D222}]@##/_/rgya gar skad du/_Ar+ya ma hA b+he rI hA ra ka pa ri brta nA ma ma hA ya na sU tra/_bod skad du/_'phags pa rnga bo che chen po'i le'u zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di 
[\[84b.6\]]skad bdag gis thos pa dus gcig na/_bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po stong nyis brgya lnga bcu dang thabs cig tu bzhugs te/_byang chub sems dpa' brgya stong mang po dag dang thabs cig go/_/lha dang /_klu 
[\[84b.7\]]dang /_gnod sbyin dang /_dri za mang po dang yang thabs cig go/_/dge bsnyen dang /_dge bsnyen ma brgya stong mang po dang yang thabs cig go/_/mi mjed kyi bdag po tshangs pa dang /_lha rnams kyi dbang po brgya byin dang /_'jig rten skyong ba bzhi dag dang yang thabs cig go/_/'di 
[\[85a\]]
[\[85a.1\]]lta ste/_phyogs bcu'i 'jig rten gyi khams nas 'dus pa'i dge slong dang /_dge slong ma dang /_dge bsnyen dang /_dge bsnyen ma byang chub sems dpa' du ma dang yang thabs cig go/_/de na de bzhin gshegs pa chos ston pa ni 'di lta ste/_'khor bzhi po rnams kyi 
[\[85a.2\]]nang du 'di lta bu'i chos kyi gtam/_srid yod bde dang sdug bsngal te/_/zad dang gtan yod ma yin no/_/de ltas bde sdug spangs pa'i phyir/_/mya ngan 'das pa mchog tu bde/_/zhes ston par mdzad do/_/'dir smras pa/_ci'i phyir bcom ldan 'das la de bzhin gshegs 
[\[85a.3\]]pa dge slong lnga brgya tsam dang thabs cig tu bzhugs so zhes bya ba de'i gtan tshigs brjod par bya ste/_ci'i phyir de bzhin gshegs pa dgra bcom pa yang dag par rdzogs pa'i sangs rgyas 'khor mang po dang /_'khor mang po'i gtso bo dang ldan pa/_'khor rtag tu mi phyed 
[\[85a.4\]]pa/_rmad du byung ba'i chos dang cho 'phrul mang po mnga' ba'o zhes sgra grags/_gal te de lta na ni 'khor lnga brgyar mi zad na/_bcom ldan 'das 'khor bye ba can du 'gyur ro/_/yang 'dir smras pa/_'dul ba thams cad la mnga' sgyur ba'i stobs mnga' bas mnyan yod na de bzhin 
[\[85a.5\]]gshegs pa dge slong lnga brgya dang thabs cig tu bzhugs so/_/zhes tshig tu gsungs pa/_ci dper na mas bu khur du thogs te rang gi yul nas yul gzhan du 'gro ba na rang gi bu spro bsring ba'i phyir bu grong 'di nye'o zhes bya ba'i tshig smra ba de bzhin du/_sangs rgyas bcom ldan 'das 'gro 
[\[85a.6\]]ba rjes su srung ba rnams dge slong lnga brgya tsam dang thabs cig go zhes bya ba yin nam zhe na/_de dag la smras pa/_dge slong dag chos kyi gtam 'di ni lan gsum du bzlas pa yin te/_de bas na dge slong lnga brgya tsam zhes bya ba de dag ni skyes bu'i gtso bo rnams yin par rig par bya ste/_don 
[\[85a.7\]]gzhan ni ma yin no/_/dper na khyu mchog re re la yang ba lang gi tshogs yod pa bzhin du skyes bu'i gtso bo la yang slob ma lnga brgya yod de/_re re la yang slob ma lnga brgya lnga brgya yod do/_/de lta bas na nyan thos chen po lnga brgya tsam zhes bya ste/_'di lta ste/_'od srung chen po dang /_
[\[85b\]]
[\[85b.1\]]de bzhin du kun dga' bo la sogs pa nyan thos chen po lnga brgya tsam po thams cad kyang dgra bcom pa zag pa zad pa/_nyon mongs pa med pa/_dbang du gyur pa/_glang po chen po/_cang shes pa/_sems shin tu rnam par grol ba/_shes rab shin tu rnam par grol ba/_bya ba byas pa/_
[\[85b.2\]]byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol tu phyin pa rjes su thob pa/_mi slob pa rnams dang /_slob pa rgyun du 
[\[85b.3\]]zhugs pa dang /_lan cig phyir 'ong ba dang /_phyir mi 'ong ba'i 'bras bu la gnas pa la sogs pa dpag tu med pa rnams dang zag pa zad pa'i chos can gyi dge slong gi tshogs du ma dag dang /_yon tan brgya stong dang ldan pa'i byang chub sems dpa' sems dpa' chen po grangs med cing 
[\[85b.4\]]dpag tu med pa/_phyogs bcu nas lhags pa gang yin pa de dag gi tshad kyang 'jam dpal ma gtogs pa rtsis mkhan nam/_rtsis mkhan gyi slob mas kyang bgrang bar mi nus shing nyan thos dang /_rang sangs rgyas rnams kyis kyang mi nus pa la/_byang chub sems dpa' sems dpa' chen po 
[\[85b.5\]]mthu chen thob pa dang /_byang chub sems dpa' sems dpa' chen po spyan ras gzigs dbang phyug dang /_'jam dpal gzhon nur gyur pa dang /_byang chub sems dpa' sems dpa' chen po byams pa la sogs pa dang /_byang chub sems dpa'i tshogs tshad med grangs med pa 
[\[85b.6\]]dper na shing chen po snad pa'i shing shun rnams 'byung ba de bzhin du sa chen po 'di shun pa bzhin du brtul ba'i byang chub sems dpa' sems dpa' chen po tshad med cing grangs med pa gang yin pa de dag gi tshad kyang rtsis mkhan nam/_rtsis mkhan gyi sna chen po la gtogs pa rnams kyis kyang 
[\[85b.7\]]brjod par mi nus pa lhags pa rnams dang /_sring mo'i tshogs dge slong ma des ma la sogs pa dang /[ {]ri dgas [,]ri dwags [}]'dzin gyi ma sa ga dang /_btsun mo phreng ldan ma la sogs te/_dge bsnyen ma du ma dang /_khyim bdag bzang sbyin la sogs pa dge bsnyen du ma dag ste/_bcom 
[\[86a\]]
[\[86a.1\]]ldan 'das de bzhin gshegs pa 'khor mang po de dag thams cad kyi gung la bzhugs nas bcom ldan 'das chos kyi sgo ston to/_/de nas de'i tshe yul ko sa la'i rgyal po gsal rgyal rang gi mal nas langs te bsams pa/_bdag bcom ldan 'das kyi spyan sngar 'gro bar 
[\[86a.2\]]bya'o snyam nas de nas de rang gi mal nas langs pa dang rgyal po gshegs so zhes rnga bo che chen po dag ni rdung /_dung dag ni 'bud/_gdugs dang /_rgyal mtshan dang /_ba dan mang po bsgreng ba dag ni nam mkha' la nyi ma'i 'od bzhin du kun du snang ngo /_/bcom ldan 'das ni mkhyen bzhin du rmed pa 
[\[86a.3\]]yin pas de nas de na bcom ldan 'das kyis kun dga' bo la bka' stsal pa/_kun dga' bo rnga bo che chen po dag gi sgra dang /_dung dag gi sgra grag pa 'di ci zhig_/kun dga' bos gsol pa/_bcom ldan 'das sa skyong ba'i rgyal po gsal rgyal dam pa 'dir mchis te/_de'i 
[\[86a.4\]]rnga bo che dag brdungs pa'i sgra chen po 'byin pa lags so/_/bka' stsal pa/_kun dga' bo ci'i phyir rnga bo che'i sgra 'byin/_gsol pa/_rgyal po shAkya'i mgon po blta zhing mchi ba des rang gi dpung la bcom ldan 'das kyi spyan sngar 'deng gis chos shig ces go bar bgyid pa 
[\[86a.5\]]lags so/_/bcom ldan 'das kyis bka' stsal pa/_kun dga' bo khyod kyis kyang chos kyi rnga bo che brdungs la chos kyi dung bus shig dang /_ngas de nas rnga bo che chen po zhes bya ba'i chos kyi mdo bshad do/_/gsol pa/_bcom ldan 'das bdag gi rnga bo che chen po zhes bgyi ba'i 
[\[86a.6\]]mdo sngon nam yang ma thos lags na rnga bo che chen po zhes bgyi ba'i chos de ci lags/_bcom ldan 'das kyis bka' stsal pa/_kun dga' bo ci khyod kyis shes par 'gyur snyama'am/_re zhig phyogs bcu nas lhags pa'i byang chub sems dpa' sems dpa' chen po 'di dag 
[\[86a.7\]]thams cad kyis kyang 'di ltar rnga bo che chen po'i mdo yig 'bru bzhi tsam yang mi shes na/_khyod kyis lta sngon ma thos pa ji ltar shes/_gsol pa/_bcom ldan 'das chos 'di de ltar rnyed dka' ba ni ngo mtshar che lags so/_/de bzhin gshegs pas bka' stsal pa/_kun 
[\[86b\]]
[\[86b.1\]]dga' bo mdo 'di ni shin tu rnyed par dka' ste/_kun dga' bo rnga bo che chen po'i mdo chen po 'di ni 'di lta ste dper na/_'jig rten na me tog u dum ba ra rnyed pa bzhin no/_/gsol pa/_bcom ldan 'das ci lags/_'di sangs rgyas bcom ldan 'das thams cad kyi chos nyid ma 
[\[86b.2\]]lags sam/_bcom ldan 'das kyis bka' stsal pa/_'di ni 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi yang chos nyid yin no/_/gsol pa/_gal te 'di sangs rgyas bcom ldan 'das thams cad kyi chos nyid lags na 
[\[86b.3\]]ci'i slad du sangs rgyas bcom ldan 'das de dag gis rang rang gi sangs rgyas kyi zhing de dang de dag tu ma bshad cing rab tu ma bstan la/_ci'i slad du byang chub sems dpa' sems dpa' chen po mi mchog 'di dag 'dir mchis lags/_bcom ldan 'das kyis bka' stsal pa/_
[\[86b.4\]]kun dga' bo dper na 'di na dge slong dgon pa pa 'ga' zhig_/ri bo'am/_'bab chu'i 'gram 'am/_phug cig na 'dug 'dug pa las nam nangs nas grong ngam/_grong khyer zhig tu bsod snyoms kyi phyir song na des sbrul lam/_khyi'am/_mi shi ba'i ro'am/_shi 
[\[86b.5\]]ba'i ro gang yang rung ba mthong ngo /_/des de mthong nas e ma'o kyi hud e ma'o kyi hud bdag kyang yun ring por 'khor bar 'khor ba na/_'di lta bu'i gnas skabs dag nyams su myong bar gyur pas da srid pa ni tha chad yin no zhes bya bar gyur to/_/de nas de dus gzhan zhig na snying 
[\[86b.6\]]dga' bar 'gyur ba'i chos 'ga' zhig gis yid bde ba dang /_de nas yang mi sems pa las yang des ro mthong ste/_de mthong ba na de yid byung bar gyur nas de phyir zhing grong khyer ram/_ri 'or ram/_lung pa'i mdor rgyu zhing /_de de ltar rgyu ba na shi nas zhag gcig lon 
[\[86b.7\]]pa'am/_shi nas zhag gnyis lon pa'am zhes bya ba nas/_mi ro mthong na zhes bya ba'i bar gong ma bzhin du ste/_de mthong ba kho nas 'bras bu'i mchog dgra bcom pa mngon sum du byed pa de bzhin du 'jig rten gyi khams gzhan dag na sangs rgyas bcom ldan 'das rnams sdug 
[\[87a\]]
[\[87a.1\]]bsngal gyi gtam yang mi gsung /_mi rtag pa'i gtam yang mi gsung /_bdag med pa dang /_mi gtsang ba'i gtam yang mi gsung ngo /_/de ci'i phyir zhe na/_'di ni de dag gi chos nyid yin te/_de na sangs rgyas bcom ldan 'das ji snyed bzhugs pa de dag gis 
[\[87a.2\]]dgos pa'i don du ni rang rang gi sangs rgyas kyi zhing dag na 'khod pa'i byang chub sems dpa' sems dpa' chen po rnams la 'di skad ces rigs kyi bu dag re zhig sangs rgyas bcom ldan 'das rnams sems can rnams kyi don du zhing gi snyigs ma snyigs ma lnga can gyi sangs rgyas kyi zhing 
[\[87a.3\]]'di 'dra bar 'byung ba ni dka' ba mdzad pa yin te/_de lta bas na rigs kyi bu dag khyod kyis kyang de ltar bslab par bya'o zhes rab tu 'jog par mdzad/_'doms par mdzad do/_/de nas de dag lta 'dod cing phyag byed par 'dod par 'gyur te/_de dag lta 'dod cing phyag byed par 
[\[87a.4\]]'dod pa na de dag gis de rnams nye bar bstan pas de'i phyir de dag mi mjed kyi 'jig rten gyi khams 'dir 'ong bar 'gyur zhing 'ongs nas kha cig ni sa dang po thob par 'gyur/_kha cig gis ni sa bdun pa dang /_brgyad pa dang /_dgu pa dang /_bcu pa'i bar dag kyang thob par 'gyur 
[\[87a.5\]]ro/_/kun dga' bo de lta bas na rnga bo che chen po zhes bya ba'i mdo 'di ni shin tu rnyed par dka' ba yin te/_phyogs bcu nas lhags pa'i 'khor 'di dag thams cad nyan par 'dod pa yang de'i phyir ro/_/kun dga' bos gsol pa/_bcom ldan 'das legs so/_/thams cad lhags pa 
[\[87a.6\]]legs so lhags pa legs so/_/'di dag thams cad kyis shin tu rnyed par dka' ba'i mdo 'di 'dra ba thob par gyur cig_/bcom ldan 'das kyis bka' stsal pa/_kun dga' bo thams cad kyi thun mong ltar mdo 'di thun mong ma yin pas lhags pa legs so zhes tshig tu ma brjod 
[\[87a.7\]]cig_/gsol pa/_bcom ldan 'das ci'i slad du thams cad lhags pa legs so/_/lhags pa legs sa zhes mi bgyi ba lags/_bcom ldan 'das kyis bka' stsal pa/_kun dga' bo mdo 'di ni zab cing rtogs par dka' ba/_yid ches shing dad par dka' ba/_
[\[87b\]]
[\[87b.1\]]sangs rgyas kyi gsang ba yin te/_kun dga' bo de'i phyir 'ongs pa dang ma 'ongs pa thams cad la lhags pa legs so lhags pa legs so zhes tshig tu ma brjod cig_/gsol pa/_bcom ldan 'das ci lags/_yul ko sa la'i rgyal po gsal rgyal g.yul 'gyed pa'i dus su rnga bo 
[\[87b.2\]]che'i sgra 'byin pa dang /_khar dkrol rdebs pa de'i tshe dpung gi tshogs thams cad kyi ma lags sam/_ci lags/_bcom ldan 'das kyis bka' stsal pa/_kun dga' bo rnga bo che de nyid gang gi tshe yul ko sa la'i rgyal po gsal rgyal pha rol gyi dpung dang lhan cig g.yul 'gyed pa 
[\[87b.3\]]de'i dus su ji tsam na rnga bo che'i sgra byung ba de'i tshe sems can mang po dag ni thos nas dga' bar mi 'gyur ro/_/de ci'i phyir zhe na/_sems can sdar ma'i rigs can gzhan dag ni sgra de thos na de nyid kyis de dag 'chi ba'am/_'chi ba la thug pa'i sdug bsngal skye bar 'gyur ro/_/kun 
[\[87b.4\]]dga' bo de'i phyir rnga bo che chen po zhes bya ba'i mdo 'di ni kun dga' bo khyod kyis kyang mi shes so/_/de ci'i phyir zhe na/_kun dga' bo chos kyi sgo'i mdo 'di la ni nyan thos dang /_rang sangs rgyas kyi theg pa can rnams yid ches par mi 'gyur ro/_/kun dga' bo de lta bas na rgyu des 
[\[87b.5\]]na gang gi tshe yul ko sa la'i rgyal po g.yul 'gyed pa'i dus su rgyal po rnga bo che'i sgra 'byin pa ji lta ba de bzhin du rnga bo che chen po'i mdo 'di yang sangs rgyas kyi gsang ba yin te/_sangs rgyas pa'i dus su gsung bar 'gyur ro/_/de nas de na bcom ldan 'das kyis gnas brtan 'od srung chen po 
[\[87b.6\]]la bos te/_bos nas 'di skad ces bka' stsal to/_/'od srung ci dge slong 'di dag dad pa can tshul dang 'thun pa/_mthu dang ldan pa yin nam/_gsol pa/_bcom ldan 'das de'i don ci lags/_bka' stsal pa/_'od srung sems can sbun pa lta bu ma yin pa de dag rnga 
[\[87b.7\]]bo che chen po zhes bya ba'i mdo 'di nyan par 'gyur ro/_/gsol pa/_bcom ldan 'das de'i slad du gnas brtan maud gal gyi bu chen po yang rang la smod par bgyid cing /_bcom ldan 'das ji ltar bdag kyang gal te de 'dra ba'i dge slong dag mchis na de dag gi nang du mchis pa ma 
[\[88a\]]
[\[88a.1\]]lags na de bzhin gshegs pa bzhugs pa lta ci smos te/_dge slong tshul khrims 'chal pa dang /_tshul khrims dang mi ldan pa gang lags pa de dag ni ma mchis lags so/_/bcom ldan 'das 'khor 'di thams cad ni tshul khrims bsrung ba/_tshul dang 'thun pa 
[\[88a.2\]]lags te/_'khor gyi dkyil 'khor na de dag ni tsan dan gyi snying po 'dra ba sha stag lags so/_/bka' stsal pa/_'od srung 'khor 'di thams cad tshul khrims bsrungs pa/_tshul dang 'thun pa yin yang ci dgongs pa'i tshig la mkhas pa yin nam/_gsol pa/_
[\[88a.3\]]bcom ldan 'das dgongs pa'i tshig ces bgyi ba ci lags/_bka' stsal pa/_'od srung dgongs pa'i tshig ces bya ba ni de bzhin gshegs pa yongs su mya ngan las 'das pa zhes bya ba da ltar 'di las de bzhin gshegs pa rtag pa/_brtan pa/_zhi ba/_ther zug pa/_
[\[88a.4\]]yongs su mya ngan las 'das kyang nyams par mi 'gyur ba zhes bya ba ste/_mdo 'di ni dgongs pa'i tshig ces bya'o/_/'od srung mi 'thun pa'i mdo dag pa 'od gsal ba 'di ni sems can dman pa rnams kyis rgyu dang gtan tshigs brgya stong gis rig par bya dgos so/_/'od 
[\[88a.5\]]srung de lta bas na yang khyod kyis re zhig 'khor 'di rtogs shig_/de nas de'i tshe gnas brtan 'od srung chen pos sems can lhags pa 'di dag ci 'dra ba zhig yin par bltas so/_/de nas skad cig de nyid la rgya chen po ma yin pa'i sems can rnams dang /_nyan thos dang /_
[\[88a.6\]]rang sangs rgyas kyi theg pa can rnams dang /_byang chub sems dpa' theg pa la gsar du zhugs pa gang yin pa de dag thams cad rang rang la smod par byed de/_dper na gyad kyi tshogs chen por rgyal po'i gyad stong thub pa zhig stan las langs te/_'di na kho bo dang lhan cig 'gyed par 
[\[88a.7\]]'os pa'i rgol phod pa gang yin pa de su yod ces dril bsgrags pa dang /_de nas de na rgol bar ma 'os pa'i sems can gang yin pa de dag thams cad ni bdag cag gsod par 'gyur gyis 'di dang lhan cig bdag cag 'gyed par mi nus so zhes rang gis rang la smad nas cang mi smra bar 
[\[88b\]]
[\[88b.1\]]'gyur ro/_/de nas gal te des der gyad kyi zla 'ga' yang ma rnyed na de de na dpa' bo gyad zla med du gyur cing ru mtshon 'dzugs pa de bzhin du de na rgyal po ma yin pa'i sems can nyan thos dang /_rang sangs rgyas kyi theg pa can rnams dang /_theg pa la gsar du zhugs pa'i byang chub sems 
[\[88b.2\]]dpa' gang yin pa rnams kyang bdag cag ni sangs rgyas bcom ldan 'das rnams yongs su mya ngan las 'das bzhin du yang nga ni rtag pa brtan pa zhi ba ther zug pa yin no zhes ston pa 'di ni rtogs par mi nus so zhes 'dor bar byed do/_/de ci'i phyir zhe na/_de dag ni yun ring por ston pa nyid 
[\[88b.3\]]kyi lta ba nyams par byed pa'i lta ba bsgoms pa'i bdag nyid yin pa'i phyir te/_dman pa'i sems can rnams kyis mdo dag pa 'di thos nas dong ngo /_/phyogs bcu de dang de dag nas lhags pa'i nyan thos dang /_rang sangs rgyas kyi theg pa can dang /_byang chub sems dpa'i theg pa la 
[\[88b.4\]]gsar du zhugs pa gang dang gang dag yin pa de dang de dag dang lhan cig tu gang dang gang dag lhags pa de dag las kyang bcu'i cha'i cha dang /_brgya'i cha'i cha dang /_stong gi cha'i cha dang /_brgya stong gi cha'i cha dang /_bye ba'i cha'i cha dang /_grangs med pa'i cha'i cha gang yin pa dag 
[\[88b.5\]]'dus par gyur to/_/de la tsan dan gyi snying po 'dra ba sbun pa lta bu ma yin pa'i dge bsnyen ci 'dra ba dag 'dug par gyur ce na/_bslab pa'i gzhi lnga dang ldan pa dang /_bslab pa'i gzhi brgyad dang ldan pa dang /_gsum 'don pa dang /_bcu bzhi'i dang /[ {]bcwa [,]bco [}]lnga'i zhes bya ba 
[\[88b.6\]]nas zla ba phyed kyi dang /_tshes brgyad kyi dang /_cho 'phrul gyi zla ba phyed kyi bar gyi yan lag brgyad legs par blangs pa sbyin pa dang /_snyan par smra ba dang /_don spyod pa dang /_don 'thun pa can gal te mu ge lo bcu'am/_bcu gnyis sam/_gzhan yang lo mang po 
[\[88b.7\]]byung yang bdag gis bza' ba'am/_bldag pa'am/_zas sam/_btung ba rang gi skal ba de las bdag gis pha dang ma gnyis la phyed phyed/_dge slong rnams la phyed 'bul zhing bdag gis dge slong rnams la mchod yon gyi sbyin pa dor bar mi bya'o snyam pa ste/_rigs 
[\[89a\]]
[\[89a.1\]]kyi bu de'i dus ngan pa la rtag par skal ba gang yin pa de ji tsam zhig yod par 'gyur zhe na/_skyes bu dpa' bo de'i zla ba phyed kyis za ma gcig cig 'byung ste/_des za ma gcig po yang dge slong rnams la byin nas bsod nams mi zad pa'i skal ba can du 'gyur ro/_/skyes 
[\[89a.2\]]bus de ltar byin nas 'jig rten du/_/skyes bu dam par 'gyur bas legs 'dod mis/_/'di na bdag nyid bag med ci bya ste/_/de bas bstan la bag byed mchog yin no/_/nor ni dgra dang chom rkun sogs mang dang /_/rgyal po chu dang me dang mdza' bshes dang /_/nye du mi mdzad 
[\[89a.3\]]bgo skal spyod mang gis/_/sdig pa spyad pa yis ni zad par 'gyur/_/rang dang rang gi longs spyod dag la yang /_/spyod par byed pa skyes bu rnams kyi nor/_/spyad pa nyid dang gnod pa gzhan gyis kyang /_/zad par mi 'gyur shes bya dam chos phyir/_/'di zad byas mchog pha rol zad mi 
[\[89a.4\]]'gyur/_/'jig rten 'dir 'phel 'jig rten pha rol du/_/zad par mi 'gyur kha dog mthur bcas byed/_/mthong na thams cad dga' zhing rnyed pa dang /_/mdog dang grags pa rab tu gsal bar 'gyur/_/de yi phyugs rnams zad par mi 'gyur zhing /_/de yi bran pho bran mo las byed dang /_/
[\[89a.5\]]las kyi mtha' rnams nyams par mi 'gyur te/_/de la thab mo rtsod dang 'gyed med cing /_/de ni nam yang gnod sems med mchog thob/_/sbyin la dga' ba'i skye bo 'jig rten du/_/de la sogs pa'i yon tan 'thob 'gyur bas/_/de lta bas na rtag tu chos 'dod pa/_/sangs rgyas rnams 
[\[89a.6\]]dang lhan cig phrad par 'gyur/_/lus dang srog la mi blta lhug par gtong /_/mi yi mi mchog de ni lag rkyong yin/_/sems can kun la rjes su snying brtse bas/_/bu bzhin mthong na sdug cing rig par ldan/_/bsam gtan bag yod thos pas dpag tu med/_/khyim na gnas 
[\[89a.7\]]pa'i shes rab can gyis ni/_/rtag tu de ltar bya dgos de dag gi_/dpe ni de 'dra mang du yod pa yin/_/yang de'i tshe na dge bsnyen ma ci 'dra ba dag cig 'dug ce na/_ji tsam khwa ma langs pa de tsam nas rang gis phyags ma blangs te/_rang gi nyen kor 'phyag cing ba'i lci ba'i byug pas sa 
[\[89b\]]
[\[89b.1\]]gzhi byugs pas/_sa rgyan gyis mdzes par byed pa'i legs par bya ba byed pa yin/_des der bsod snyoms pa rab tu mang po 'ongs par shes na rang gi lag gis bza' ba dang /_btung ba gya nom pa legs par rgyun tu stobs par byed cing de dag dang bdag grong rdal lam/_grong khyer ram/_
[\[89b.2\]]grong dag tu yang phrad cing 'grogs par gyur cig_/bdag nam yang yul mtha' 'khob tu skye ba dang /_dge ba'i bshes gnyen dang skol bar dus ston bzhi byed par ma gyur cig_/bdag sbyin pa dang /_tshul khrims spyad pa dang /_nyan pa dang /_bdag chos kyi gtam la rtag tu 
[\[89b.3\]]spyod par gyur cig ces de lta bu'i yon tan phun sum tshogs pa'i sring mo dge bsnyen ma yid rnam par dag pa ste/_de lta bu ni dge bsnyen ma'i yon tan dag yin no/_/de la dge slong dang dge slong ma ci 'dra ba dag cig ce na/_dul ba/_zhi ba/_bag tsha ba med pa/_zag pa zad pa/_
[\[89b.4\]]tha ma'i lus 'dzin pa/_tsan dan gyi snying po 'dra ba'i 'khor dag go/_/de la byang chub sems dpa' sems dpa' chen po ci 'dra ba dag cig ce na/_thams cad kyang de bzhin gshegs pa'i chos 'dod pa/_thams cad kyang de bzhin gshegs pa'i snying po'i mdo sde 'dzin pa/_
[\[89b.5\]]thams cad kyang de bzhin gshegs pa'i snying po phan pa ston pa/_thams cad kyang sangs rgyas rtag pa nyid 'dod pa/_thams cad kyang dgongs pa'i tshig la byang ba/_thams cad kyang nges pa'i don gyi mdo sde ston pa/_sran thub pa/_thams cad kyang tshul khrims 'chal pa rnams 
[\[89b.6\]]tshar gcod cing phan 'dogs par zhugs pa des pa rnams la mchog tu gus pa/_theg pa chen po la dad pa chen po thob pa/_nyan thos dang /_rang sangs rgyas kyi theg pa la ya mtshan du mi 'dzin pa/_'di lta bu'i mdo sde rgya chen po mchog bor nas mdo sde gzhan mi sgrogs pa'i shes rab can/_
[\[89b.7\]]gang du sangs rgyas rtag pa de bzhin gshegs pa'i snying po yod do zhes bstan pa gzhan yang sgrogs shing mi spong ba/_brtan pa/_'jig tshogs la lta bas stong pa stong pa ma yin gyi/_'dus byas thams cad rang bzhin gyis stong pa/_ther zug mchog gi gzhi de 'dod pa de lta bu la sogs pa'i yon 
[\[90a\]]
[\[90a.1\]]tan la brten pa dag ste/_yon tan lhag ma ni bsam gyis mi khyab bo/_/'od srung de lta bas na khyod kyis lan gnyis lan gsum du yang 'khor sol cig_/de nas gnas brtan 'od srung chen pos lan gnyis lan gsum gyi bar du yang bltas shing brtags te bsal 
[\[90a.2\]]na sbun pa lta bu'i skyes bu lhag ma'i 'khor dag yod par 'gyur ro/_/yang lan gsum gyi bar du bsal bas bsal ba na skyes bu sbun pa lta bu ma yin pa sha stag tu gyur to/_/de nas bcom ldan 'das kyis yang gnas brtan 'od srung chen po la bka' stsal pa/_'od srung da 'khor 'di dag 
[\[90a.3\]]dag pa snying por gyur pa yin mod/_yang bcom ldan 'das kyis bka' stsal pa/_'od srung 'khor 'di legs par sbyangs pa legs so legs so/_/gsol pa/_bcom ldan 'das ji ltar 'khor yongs su sbyangs pa lags/_ston ka'i zla ba nya ba la rnam par dag pa bzhin no/_/
[\[90a.4\]]'od srung 'di lta ste dper na/_rtsis mkhan nam/_rtsis mkhan gyi slob mas/_sngon gyi sdom pas bsdams pa la 'god pa'i chas phrin lhag ma gang yin pa de 'dug pa ji lta ba de bzhin du 'khor lhags pa gang yin pa 'di dag thams cad ces bya ba nas grangs med pa dpag tu med pa zhes 
[\[90a.5\]]bya ba'i bar snga ma bzhin no/_/'od srung de dag las bye ba brgya stong gi cha'i cha gang dag yin pa ni mi mchog bag tsha ba med pa'i 'khor 'dug pa 'di dag yin gyis 'od srung da yang khyod kyis 'khor rnams la grogs po dag ci khyed cag rnga bo che chen po zhes bya ba'i mdo chen po yangs pa theg pa 
[\[90a.6\]]gcig pa 'di lta ste/_theg pa chen po dad par dka' ba/_yid ches par dka' ba 'di mnyan par nus sam zhes dris shig_/'od srung de bzhin du khyod kyis lan gnyis lan gsum du yang 'khor rnams la dris shig_/bcom ldan 'das legs so zhes gsol nas/_
[\[90a.7\]]de nas gnas brtan 'od srung chen po stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das kyi zhabs la spyi bos phyag 'tshal nas langs te lan gsum du bskor ba byas nas 'khor mang po de la smras pa/_shes ldan dag 
[\[90b\]]
[\[90b.1\]]ci rnga bo che chen po zhes bya ba'i mdo nyan pa'i 'os yin nam/_de bzhin gshegs pa'i theg pa chen po gcig pa 'di lta ste/_theg pa chen po nyan thos dang /_rang sangs rgyas thams cad kyi yul las 'das pa de khyod la ston par 'gyur ro/_/de bzhin du gnas brtan 'od srung chen 
[\[90b.2\]]pos lan gnyis lan gsum du yang skul ba bskul ba dang /_de rnams kyis smras pa/_btsun pa 'od srung bdag cag dam pa'i chos mnyan pa'i ched du mchis lags pas nyan par 'tshal gyis/_btsun pa 'od srung de bzhin gshegs pas bdag cag la thugs brtse bas nye 
[\[90b.3\]]bar bzung ste/_mdo chen po de legs par bsgrags pa mdzad du gsol/_'od srung chen pos smras pa/_ji ltar yid ches par 'gyur/_de dag gis smras pa/_btsun pa 'od srung dper na skyes bu btsas nas lo nyi shu lon pa zhig la bu lo brgya lon pa dag yod do zhes 
[\[90b.4\]]smras pa la gal te de bzhin gshegs pa de kho na bzhin du gsung na/_bdag cag gis kyang de bzhin du yid ches par bgyi lags na btsun pa 'od srung dam pa'i chos mnyan pa lta smos kyang ci 'tshal/_de ci'i slad du zhe na/_de bzhin gshegs pa ni ci gsung ba de bzhin du mdzad 
[\[90b.5\]]pa/_de bzhin gshegs pa ni kun nas spyan mnga' ba/_de bzhin gshegs pa ni sangs rgyas kyi spyan gyis gzigs pa yin no/_/btsun pa 'od srung gzhan yang bdag cag ni de bzhin gshegs pas mkhyen to/_/smras pa/_shes ldan dag khyed cag ni rnga bo che chen po'i mdo chen 
[\[90b.6\]]po mnyan pa dang /_bklag pa dang /_gzung ba dang /_bstan pa'i 'os yin no/_/bcom ldan 'das kyis bka' stsal pa/_'od srung 'di ni ji ltar skyes bu btsas nas lo nyi shu lon pa'i bu lo brgya lon pa dag ltar rnga bo che chen po'i mdo 'di yang de dang 'dra'o/_/de ci'i phyir zhe na/_de 
[\[90b.7\]]bzhin gshegs pa yongs su mya ngan las 'das bzhin du da dung du gnas so zhes bya ba dang /_bdag yod pa ma yin zhing bdag gi yod pa ma yin pa dag la yang bdag ces bya bas so/_/de dag gis gsol pa/_de ni bcom ldan 'das kho nas mkhyen pas bcom ldan 'das kyis ji skad 
[\[91a\]]
[\[91a.1\]]gsungs pa de bzhin du gzung bar bgyi lags so/_/'od srung gis gsol pa/_bcom ldan 'das de bzhin gshegs pas da ni rnga bo che chen po'i mdo chen po bshad du gsol/_bcom ldan 'das kyis chos kyi rnga bo che brdung du gsol/_bcom ldan 'das kyis 
[\[91a.2\]]chos kyi dung bud du gsol/_bka' stsal pa/_'od srung legs so legs so/_/'od srung da ni khyod rnga bo che chen po'i mdo chen po 'di nyon cig_/gsol pa/_bcom ldan 'das bdag cag gis mnyan par bgyi lags so/_/de ci'i slad du zhe na/_bcom ldan 'das gal te bdag gi spyod 
[\[91a.3\]]yul du ma gyur kyang de bzhin gshegs pas bdag rnga bo che chen po'i slad du bdag la gus par mdzad lags pas so/_/yang gsol pa/_ji ltar lags zhe na bcom ldan 'das kyis bdag la 'di skad ces 'od srung khyod nga dang lhan cig 'dug gis tshur shog ces gsungs te/_
[\[91a.4\]]bcom ldan 'das bdag ni don de'i slad du bgyis pa gzo bar bgyis pa tshor bar 'tshal lo/_/bcom ldan 'das kyis bka' stsal pa/_'od srung legs so legs so/_/ngas kyang don 'di'i phyir gsungs so/_/'od srung dper na rgyal po gsal rgyal gyis glang po che dang /_
[\[91a.5\]]rta dang /_dmag mi rnams kha zas dang /_bza' ba dang /_btung ba dang /_bldag pa la sogs pas gsor 'jug go/_/de ci'i phyir zhe na/_gang gi tshe bdag rnga bo che dang /_rdza rnga dang /_dung gi sgra shin tu chen po 'byin pa dang /_gdugs dang /_rgyal mtshan dang /_ba 
[\[91a.6\]]dan dag bsgreng ba dang /_gang gi tshe pha rol gyi dpung gi tshogs chen po nye bar gnas par gyur pa de'i tshe/_bdag gis gsor bcug pa'i phan yon rjes su dran nas pha rol gyi dmag tshogs dang lhan cig g.yul 'gyed par 'gyur zhing de'i tshe sems can rnams la yang phan pa 
[\[91a.7\]]byed par 'gyur/_bdag gi bka' la yang phan pa byed par 'gyur ro snyam ste/_de dag kyang de bzhin du 'gyur ro/_/'od srung de bzhin du nga yongs su mya ngan las 'das na yang khyod kyis rnga bo che chen po'i mdo 'di 'byin par 'gyur ro zhes ngas khyod la stan gyi phyed 
[\[91b\]]
[\[91b.1\]]bstabs pa yin gyis nges pa kho nar de bzhin du gyis shig_/gsol pa/_bcom ldan 'das bdag ni khyod kyi thugs las skyes pa'i sras kyi thu bor gzhag pa'i rigs lags so/_/bka' stsal pa/_'od srung dper na ko sa la'i rgyal po gsal rgyal rang gi bu rnams la 
[\[91b.2\]]'di dag ni ma 'ongs pa'i dus na bdag gi rigs 'tshob par 'gyur ro zhes bstan bcos sna tshogs dang /_bzo'i gnas rnams la sbyong bar byed pa de bzhin du 'od srung khyod kyang nga 'das nas mdo 'di 'byin par 'gyur ro/_/'od srung dper na ko sa la'i rgyal po gsal rgyal rgyal po mang 
[\[91b.3\]]pos bsngos nas de rnams dang lhan cig g.yul 'gyed pa de dang de'i dus kyi dmag mi glang po che ba dang /_rta pa dang /_dpung bu chung gang dag yin pa las go cha bzang po bgos shing rnga bo che chen po dang /_dung gi sgra thos na mi dngang mi skrag cing bred par mi 'gyur ba gang yin pa de dag la ni 
[\[91b.4\]]rgyal pos bza' ba dang /_bca' ba dang /_zas dang /_skom dang /_gos dang /_rgyan dang /_lhab lhub dang /_chas dag sbyin par byed do/_/de las gzhan pa g.yul ngor zhugs nas g.yul 'gyed pa'i dmag mi gang yin pa de dag la ni gser dang /_nor bu dang /_mu tig 
[\[91b.5\]]la sogs pa dang /_grong rdal dang /_yul rnams sbyin par byed do/_/de na skyes bu dpa' bo sde dang bcas par phyir mi ldog pa/_glang po che ba dang /_rta pa dang /_shing rta pa dang ldan pas dgra'i dpung pham par byed pa gang yin pa de dag ni rgyal po rang gis rig par byas nas rgyal tshab tu 
[\[91b.6\]]dbang bskur ba'i cod pan bcing bar byed do/_/'od srung de bzhin du nga'i nyan thos dge slong dang /_dge slong ma dang /_dge bsnyen dang /_dge bsnyen ma la bslab pa legs par ji ltar bcas pa la legs par bslabs pa gang yin pa de dag dang /_so sor thar pa'i sdom pas bsdams pa 
[\[91b.7\]]dang /_'dul ba'i cho ga dang /_spyod yul la gnas pa de dag la ni de bzhin gshegs pas lha dang mi'i bde ba sbyin par mdzad do/_/de las gzhan pas phung po'i bdud dang /_nyon mongs pa'i bdud dang /_'chi bdag gi bdud dang /_lha'i bu'i bdud pham par byed pa gang yin pa de 
[\[92a\]]
[\[92a.1\]]dag la ni de bzhin gshegs pas 'phags pa'i bden pa bzhi'i rnam par grol ba'i cod pan 'ching bar mdzad do/_/de las gzhan pa'i rgya chen po la lhag par mos pa de bzhin gshegs pa'i snying po'i che ba'i bdag nyid rtag pa dang /_brtan pa dang /_zhi ba dang /_ther zug pa 
[\[92a.2\]]'dod pa'i sems can gang yin pa de dag la ni de bzhin gshegs pas rnam pa thams cad kyi mchog dang ldan pa thams cad mkhyen pa'i ye shes theg pa chen po dbang bskur ba'i cod pan 'ching bar mdzad do/_/'od srung de bzhin du khyod kyang de ring theg pa chen po'i dbang bskur ba'i cod pan bcings te/_
[\[92a.3\]]sangs rgyas brgya stong phrag mang po'i spyan snga nas rnga bo che chen po'i mdo 'di 'byin par 'gyur ro/_/de lta bas na 'od srung khyod kyis kyang da ni nga 'das nas mdo 'di 'byung ba'i rigs so/_/gsol pa/_bcom ldan 'das re zhig bdag gis rig par lta rngo mi thogs kyang bcom ldan 'das re 
[\[92a.4\]]zhig de bzhin gshegs pa yongs su mya ngan las 'das sam bzhugs kyang bdag gis phyung nas bstan par bgyi lags so/_/bka' stsal pa/_'od srung legs so/_/da ni de bzhin gshegs pas rnga bo che chen po zhes bya ba'i mdo chen po bshad pa brtsam mo/_/de nas nam mkha' 
[\[92a.5\]]las lha'i tshogs dang /_'brug gi tshogs kyis legs so zhes bya ba byin te/_'od srung legs so legs so/_/sems can thams cad la phan pa dang bde ba'i phyir da ni lha rnams dang /_'brug gi tshogs rnams kyang me tog gi char 'bebs shing bdud rtsi'i chus gang ba'i phye 
[\[92a.6\]]ma'i char gyi rgyun chen po yang 'bebs so/_/'od srung khyod bcom ldan 'das kyi zhal dang thugs las skyes pa ste de bzhin gshegs pa'i sras kyi thu bor 'os so/_/de nas lha'i tshogs dang /_'brug gi tshogs kyis skad 'thun par tshigs su bcad pa 'di smras so/_/
[\[92a.7\]]mnyan yod grong khyer dag tu rnga chen dang /_/shin tu rnga chen dung rnams sgrogs pa na/_/mgon po chos kyi rje yis rgyal byed kyi/_/tshal du chos kyi rnga chen sgrogs par mdzad/_/'od srung khyod kyis chos rnga brdung bar gyis/_/chos kyi rgyal po dag gis gsungs pa'i mdo/_/zhu 
[\[92b\]]
[\[92b.1\]]ba'i dbyig gus chos rnga che brdungs na/_/lha'i lhas chos mang the tsom gcod par mdzad/_/rnga bo che chen po'i mdo chen po las 'od srung 'ongs pa zhes bya ba'i le'u'o//_//de nas bcom ldan 'das kyis gnas brtan 'od srung chen po la 'di skad ces bka' 
[\[92b.2\]]stsal to/_/'od srung ngas sngar mdo 'di las gong nas gong du dge slong yangs pa la dad pa'i yid can zhes bya ba zhig yod ces bshad pa dge slong de'i ming /_dge slong ngam/_dge slong ma'am/_dge bsnyen nam/_dge bsnyen ma'am/_sems can gang dag gis thos pa'i sems can 
[\[92b.3\]]de dag thams cad kyi 'dod chags dang /_zhe sdang dang /_gti mug gi zug rngu rnams dbyung bar 'gyur ro/_/de ci'i phyir zhe na/_'od srung 'di lta ste dper na/_ko sa la'i rgyal po gsal rgyal la 'tsho byed kyi bu sman mchog ces bya ba yod de/_de gang gi tshe rgyal po gsal rgyal 
[\[92b.4\]]pha rol gyi dmag tshogs dang lhan cig g.yul 'gyed par 'gyur la de nas rgyal pos g.yul shom pa na sman pa sman mchog bkug ste/_bkug nas 'di skad ces/_kye sman pa sman gang gis sems can gang dang gang dag zug rngus zug par gyur pa'i sems can de dang de dag ji lta 
[\[92b.5\]]ji ltar zug rngu dbyung bar 'gyur ba de lta bu'i sman da sbyor la myur du khyer te shog shig_/de nas sman pa sman mchog des sman gyi rgyal po dug sman rtol pa zhes bya ba khyer nas rgyal po chen po g.yul ngor 'jug pa'i rnga bo che la sman des byugs shing bdugs te brdungs so/_/byugs shing bdugs 
[\[92b.6\]]te brdungs ma thag tu sems can zug rngus zug par gyur pa gang dag yin pa de dag gis sgra de dpag tshad dam/_dpag tshad gnyis su thos nas thos pa tsam gyis sems can de dang de dag thams cad kyi zug rngu rnams dbyung bar 'gyur/_zug rngu rnams bsal bar 'gyur ro/_/'od srung de 
[\[92b.7\]]bzhin du dge slong yangs pa la dad pa'i yid can de'i ming thos pa'i sems can gang dag yin pa de dag thams cad kyi 'dod chags dang /_zhe sdang dang /_gti mug gi zug rngu rnams dbyung bar 'gyur ro/_/de ci'i phyir zhe na/_des nga'i bstan pa la mdo 'di phyung zhing rgyas par byas te/_de 
[\[93a\]]
[\[93a.1\]]bas na chos dang ldan pa mngon sum du byas pa de'i mthu'o/_/'od srung ltos/_re zhig rgyal po'i rnga bo che sems med pa phal pa de yang sems dang bcas pas sman gyis byugs shing bdugs te brdungs ma thag tu sems can rnams la phan pa skyed par byed na/_byang chub 
[\[93a.2\]]sems dpa' sems dpa' chen po yangs pa la dad pa'i yid can gyi ming thos pas sems can rnams kyi nyon mongs pa rnam pa gsum 'bral bar 'gyur ba lta smos kyang ci dgos/_gal te de ltar re zhig byang chub sems dpa'i ming thos pas sems can rnams kyi 'dod chags 
[\[93a.3\]]dang /_zhe sdang dang /_gti mug gi zug rngu rnams 'bral bar 'gyur na/_bcom ldan 'das shAkya thub pa la phyag 'tshal lo zhes sangs rgyas bcom ldan 'das rnams kyi mtshan brjod pa'am/_yon tan yongs su bsgrags pa lta smos kyang ci dgos/_gal te de ltar bcom 
[\[93a.4\]]ldan 'das shAkya thub pa'i mtshan tsam gyis sems can rnams kyi 'dod chags dang /_zhe sdang dang /_gti mug gi zug rngu rnams 'bral bar 'gyur na sems can la phan pa ston pa zhig gis rnga bo che chen po'i mdo 'di las 'gres sam/_tshigs su bcad pa'am/_tshig 'ga' 
[\[93a.5\]]tsama'am/_ming tsam bstan pa'am/_le'u ston na sems can rnams kyi 'dod chags dang /_zhe sdang dang /_gti mug gi zug rngu rnams 'bral bar 'gyur ba lta smos kyang ci dgos/_de ci'i phyir zhe na/_ngas dge slong dag tshul khrims dang ldan pa'i sems kyi smon lam 'grub 
[\[93a.6\]]bo zhes bshad de/_sngon smon lam legs par sbyang ba byas pa'i phyir ro/_/'di ni sangs rgyas bcom ldan 'das thams cad kyi chos nyid yin te/_'di lta ste/_rnga bo che chen po'i mdo chen pos ma byas pa/_ma byung ba/_ma 'gags pa'o/_/'od srung khyod kyang de lta bas 
[\[93a.7\]]na ma 'ongs pa'i dus na nga dang 'dra bar 'gyur ro/_/de ci'i phyir zhe na/_khyod kyi yang ming thos pa'i dge slong ngam/_/dge slong ma'am/_dge bsnyen nam/_dge bsnyen ma gang yin pa de dag dang /_sems can de dag thams cad kyi 'dod chags dang /_zhe sdang dang /_gti mug 
[\[93b\]]
[\[93b.1\]]gi zug rngu rnams 'bral bar 'gyur ro/_/de'i phyir 'od srung khyod kyang mdo 'di zhus nas yun ring por 'jig rten du 'byin par 'gyur ro/_/gsol pa/_bcom ldan 'das gal te de lta lags na rnga bo che chen po'i mdo chen po de las phyogs 'ga' tsam zhig bdag la legs par bshad 
[\[93b.2\]]du gsol/_/'od srung dus la bab kyis khyod nga la phyogs 'ga' zhig zhus shig_/'od srung gis legs so zhes gsol nas zhu ba 'di zhus so/_/bcom ldan 'das/_gang na srid yod srid pa der sdug bsngal/_/gang na srid med sdug bsngal med pa yi/_/mya ngan 
[\[93b.3\]]'das pa de ni mchog tu bde/_/bde sdug spang phyir mya ngan 'das mchog 'gyur/_/srid pa yod na bde dang sdug bsngal te/_/srid pa med na bde dang sdug bsngal med/_/de'i phyir mya ngan 'das thob 'dod pa yis/_/rigs kyi bu yis srid 'dod yongs su gcad/_/ces bka' 
[\[93b.4\]]stsal pa 'di'i don ci lags/_'dir tshigs su bcad pas legs par bka' stsal pa/_sred pa thams cad mi rtag mi brtan la/_/thams cad du yang snying po med pas na/_/srid pa gang yin de ni sdug bsngal te/_/gang la srid med de na sdug bsngal med/_/srid pa 
[\[93b.5\]]yod pa min na sdug bsngal med/_/'di na srid yod sdug bsngal 'gyur bas na/_/srid la mngon par dga' bar mi bya zhing /_/srid pa rnams la yid brtan 'gro mi bya/_/bcom ldan srid dang srid pa med pa dang /_/bde dang sdug bsngal 'gyur ba yod par ston/_/de skad ces gsungs 
[\[93b.6\]]nas/_bcom ldan 'das kyis gnas brtan 'od srung chen po la 'di skad ces bka' stsal to/_/'od srung de ltar tshig gi don 'di ni brtan pa'i tshig gi don yin pas re zhig 'od srung khyod kyis mi shes so/_/sems can ni phal cher srid pa gcod par mi byed de/_sems can 
[\[93b.7\]]rnams ni 'du byed skud pas brgyus/_/srid med mya ngan 'das pa mchog tu bde/_/'od srung gis gsol pa/_gang gis mya ngan 'das thob pa/_/mya ngan 'das pa de mi gnas/_/de la bde ba ming tsam ste/_/mis ni myong bar 'gyur ma mchis/_/bcom ldan 'das kyis bka' 
[\[94a\]]
[\[94a.1\]]stsal pa/_thar pa brtan pa ming tsam min/_/yod dang med dang ther zug ga gzhi/_/de lta bas na 'di ni nyan thos dang /_rang sangs rgyas thams cad kyi yul ma yin zhing spyod yul ma yin no/_/gsol pa/_bcom ldan 'das ji ltar gzugs kyang lags 
[\[94a.2\]]la ther zug kyang lags/_bcom ldan 'das kyis bka' stsal pa/_'od srung dper na lho phyogs kyi yul skye bo'i bcom brlag ces bya ba nas sems can gzhan 'ga' zhig 'ongs par gyur la/_mi de la mi 'ga' zhig gis khyod gang nas 'dir 'ongs zhes dris pa dang /_de nas 
[\[94a.3\]]des smras pa/_kho bo ni lho phyogs kyi bcom brlag nas 'ongs so/_/mis yang smras pa/_de yul gyi phyogs gang na yod/_de nas mi des mdzub mos lho phyogs kyi lam gyi nam mkha' bstan na/_'od srung mi des mi de la ji ga yid ches par 'gyur ram/_de ci'i phyir zhe 
[\[94a.4\]]na/_song na de mthong bar 'gyur ro/_/'od srung de bzhin du khyod kyis ma mthong bar dad pas yid ches par gyis shig//_//'phags pa rnga bo che chen po'i le'u bam po gnyis pa/_de nas bcom ldan 'das kyis tshigs su bcad pa 'di bka' stsal to/_/
[\[94a.5\]]ji ltar mkha' la mdzub mos ston pa ltar/_/de bzhin thar pa ming tsam gyis bstan to/_/ji ltar lho phyogs bcom brlag mi bzhin du/_/de bzhin nga nyid brten pa med nas byon/_/'od srung 'di la'ang don mthong na/_/rgyu ni dgos pa yod med de/_/mngon sum ma gyur 
[\[94a.6\]]don la ni/_/rgyu dang rkyen kyang de bzhin no/_/'od srung de lta bas na sangs rgyas bcom ldan 'das kyis rgyu du mas thar pa'i tshig gi don nye bar ston par mdzad do/_/bka' stsal pa/_'od srung rgyu zhes bya ba ci yin par 'dod/_gsol pa/_rgyu ni byed rgyu zhes bgyi ba lags 
[\[94a.7\]]so/_/bcom ldan 'das kyis bka' stsal pa/_rkyen ces bya ba gang gi tshig [{]bla dgas [,]bla dwags [}]yin/_gsol pa/_bcom ldan 'das rkyen ces bgyi ba de ni rten lags so/_/bka' stsal pa/_'od srung rigs pa'i dpe dang /_rgyu dang nye bar sbyar ba dang /_byed rgyu rnams kyis 
[\[94b\]]
[\[94b.1\]]de ji lta bu yin pa de kho na de bzhin du gsal bar ston cig_/gsol pa/_bcom ldan 'das dper na pha dang ma gnyis 'dus pa las bu 'byung bar 'gyur te/_de la ma ni rgyu lags so/_/pha ni rkyen lags te/_de lta bas na pha dang ma gnyis ni bu'i rgyu dang rkyen lags so/_/de bzhin 
[\[94b.2\]]du rgyu dang rkyen gyis chos skye bar 'gyur te/_'di ni grub pa zhes bgyi'o/_/grub pa zhes bya ba ci yin/_grub pa zhes bgyi ba ni 'jig rten gyi grags pa lags so/_/'jig rten zhes bya ba ci yin/_'od srung gis gsol pa/_sems can dang ldan pas btags pa gang 
[\[94b.3\]]lags pa'o/_/sems can zhes bya ba ci yin/_sems can zhes bgyi ba ni chos kyi brdar btags pa lags so/_/chos zhes bya ba ci yin/_gsol pa/_chos ma lags pa'i chos dang /_chos kyi chos so/_/chos de dag kyang rnam pa gnyis su bstan to/_/rnam 
[\[94b.4\]]pa gnyis gang lags zhe na/_'dus byas dang /_'dus ma byas dang /_gzugs can dang /_gzugs can ma lags pa ste/_de las mu gsum pa ni ma mchis pa lags so/_/de la chos zhes bya ba ji lta bu yin/_gsol pa/_chos zhes bgyi ba ni gzugs ma 
[\[94b.5\]]mchis pa lags so/_/bka' stsal pa/_chos ma yin pa ji lta bu yin/_chos ma lags pa zhes bgyi ba de yang gzugs ma mchis pa lags so/_/bka' stsal pa/_gal te chos dang chos ma yin pa gzugs med cing mtshan ma med pa yin na de la chos ni gang /_chos ma 
[\[94b.6\]]yin pa ni gang /_gsol pa/_chos zhes bgyi ba ni mya ngan las 'das pa zhes bgyi ba lags so/_/chos ma lags pa zhes bgyi ba ni sred pa zhes bgyi ba lags so/_/bka' stsal pa/_gal te de ltar chos dang chos ma yin pa gzugs med cing mtshan nyid med pa 
[\[94b.7\]]yin na sangs rgyas rnams kyis ji ltar ci zhig mtshan ma gang gis 'di ni chos yin no zhes rnam par mkhyen par 'gyur/_gsol pa/_sems can rnams 'khor bar skyes nas dge ba'i bsod nams dang /_dge ba'i rtsa ba rnam pa sna tshogs la bsten pa na de'i tshul 'di dang /_
[\[95a\]]
[\[95a.1\]]de de ltar chos mngon du yang dag par spyad pas dge ba'i mtshan nyid thams cad kun du skye bar 'gyur ba ste/_de ltar chos mngon du yang dag par spyod pa gang lags pa de lta bu'i sems can de dag ni chos lags so/_/sems can rnams 'khor bar skyes nas bsod 
[\[95a.2\]]nams ma lags pa/_sdig pa'i las rnam pa sna tshogs kun du spyod cing chos ma lags pa kun spyod pa/_de kho na la sdig pa mi dge ba'i mtshan nyid de dag thams cad skye bar 'gyur te/_de ltar chos ma lags pa kun du spyod pa gang lags pa de lta bu'i sems can de ni chos ma 
[\[95a.3\]]lags pa lags so/_/de la sems can zhes bgyi ba ni nang gi sa'i khams dang /_chu'i khams dang /_me'i khams dang /_rlung gi khams te/_khams bzhis yang dag par bsdus shing btags pa dang /_mig dang /_rna ba dang /_sna dang /_lce dang /_lus dang /_yid 
[\[95a.4\]]kyi skye mched drug dang /_dbang po lnga dang /_tshor ba dang /_'du shes dang /_sems pa dang /_sems dang /_yid kyi rnam par shes pa ste/_de ltar srid pa'i yan lag bcu gsum gyi bar ni chos thams cad ces bgyi ba lags so/_/bka' stsal pa/_'od srung de dag 
[\[95a.5\]]kho na la sems can gyi chos zhes bya na/_de la sems can zhes bya ba'i chos gang yin zhe na/_gsol pa/_de la sems can zhes bgyi bar btags pa'i chos 'ga' yang ma mchis lags so/_/de ci'i slad du zhe na/_bcom ldan 'das dper na ko sa la'i rgyal po gsal rgyal 
[\[95a.6\]]gyi rnga bo che zhes bgyi ba gang lags pa de'i rnga bo che zhes bgyi ba de gang lags/_bka' stsal pa/_'od srung rnga bo che gang yin pa de nyid rnga bo che yin par shes par bya ste/_rnga bo che zhes bya ba ni pags pa dang /_dbyig gu dang /_shing leb dang /_chos 'di gsum tshogs pa gang yin 
[\[95a.7\]]pa'i chos de dag la rnga bo che zhes bya'o/_/gsol pa/_de la brdung ba'i mi la rnga bo che zhes bgyi ba lags sam/_bka' stsal pa/_mi med par yang rnga bo che rlung gis bskyod pa na sgra 'byung ngo /_/gsol pa/_bcom ldan 'das ci lags/_rnga bo che zhes bgyi ba chos sam/_'on 
[\[95b\]]
[\[95b.1\]]te chos ma lags pa lags/_bka' stsal pa/_rnga bo che zhes bya ba 'di ni chos kyang ma yin/_chos ma yin pa yang ma yin no/_/gsol pa/_de ci zhes bgyi/_bka' stsal pa/_chos gang zhig chos gang dang yang lhan cig ldan pa ma yin zhing /_chos ma yin pa dang yang ma yin 
[\[95b.2\]]pa 'di lung du ma bstan pa'i chos zhes bya'o/_/gsol pa/_gal te lung du ma bstan pa'i chos shig mchis na des na 'jig rten na chos gsum mchis par 'gyur ro/_/bka' stsal pa/_lung du ma bstan pa zhes bya ba gang yin pa de ni ji ltar skyes pa yang ma yin/_bud med 
[\[95b.3\]]kyang ma yin pa ltar ma ning zhes bya'o/_/dper na ji lta bu lags/_bka' stsal pa/_'od srung khyod kyis 'di ni pha dang ma 'dus pa'i bu yin no zhes smras pa/_gal te pha dang ma 'bras bu med par gyur na kha cig 'di skad ces/_ma dang pha ni rgyu dang rkyen ma yin no zhes smra bar 'gyur 
[\[95b.4\]]ro/_/yang bka' stsal pa/_sems can sa bon gyi dngos po med pa gang yin pa de dag ni 'bras bu med pas/_de dag ni rtag tu ma ning zhes bya bar shes par bya'o/_/de ci'i phyir zhe na/_'od srung dper na ko sa la'i rgyal po gsal rgyal gang gi tshe pha rol gyi dmag tshogs dang lhan cig 
[\[95b.5\]]lhag par nyam nga bar gyur pa na brgya la ji zhig ltar gyur pa de'i tshe/_de'i drung du dbang thang gis 'tsho ba dag de dang lhan cig rjes su mi 'brang zhing sgrol bar mi byed pa gang yin pa de dag bud med dang 'dra bar blta bar bya'o/_/gsol pa/_ci'i slad du/_bka' stsal pa/_rgyal 
[\[95b.6\]]po rnams ni zho shas 'tsho ba'i mi rnams kyi rang bzhin brtags nas gsor 'jug go/_/rgyu des na sa bon med pa'i sems can de dag pha dang mar mi 'gyur bas sems can de dag rtag par ma ning yin par blta bar bya'o/_/yang bka' stsal pa/_dge ba'i chos dang /_mi dge ba'i 
[\[95b.7\]]chos dang /_lung du ma bstan pa'i chos te/_dge ba'i chos ni tshor ba bde ba yin no/_/mi dge ba'i chos ni tshor ba sdug bsngal ba yin no/_/lung du ma bstan pa'i chos ni tshor ba bde ba yang ma yin/_sdug bsngal ba yang ma yin pa yin te sems can rnams ni chos 'di gsum 
[\[96a\]]
[\[96a.1\]]gyis rtag tu reg par 'gyur ro/_/de la tshor ba bde ba zhes bya ba ni lha dang mi rnams kyi 'dod pa'i yon tan lnga yin no/_/tshor ba sdug bsngal ba zhes bya ba ni sems can dmyal ba pa dang /_dud 'gro'i skye gnas pa dang /[ {]yi dgas [,]yi dwags [}]kyi 'jig rten gyi yin no/_/tshor ba bde ba yang 
[\[96a.2\]]ma yin/_sdug bsngal ba yang ma yin pa ni ji ltar 'brum bu phra mo dang /_shu ba yin te de la 'brum bu phra mo dang /_shu bas nyon mongs pa'i sems can rnams ni lung du ma bstan pa yin nam/_'od srung gis gsol pa/_bcom ldan 'das de ni ma lags so/_/bka' stsal pa/_ci'i 
[\[96a.3\]]phyir/_gsol pa/_bde ba las sdug bsngal 'byung zhing sdug bsngal las kyang sdug bsngal 'byung bas 'di gnyis ka lung du ma bstan pa lags so/_/bka' stsal pa/_ci kha zas las nad 'byung ngam/_gsol pa/_gang gi tshe 'tshal ba de'i tshe bde ba zhes bgyi ba lags 
[\[96a.4\]]so/_/gang gi tshe nad du gyur pa de'i tshe sdug bsngal zhes bgyi ba lags te/_de la shu ba gang lags pa de ni lung du ma bstan pa zhes bgyi lags so/_/bka' stsal pa/_gal te de lta bas na bde ba dang sdug bsngal ba yang lung du ma bstan pa zhes bya la pha dang ma dang bu yang lung du ma bstan 
[\[96a.5\]]par 'gyur ro/_/gsol pa/_de ni ma lags so/_/bka' stsal pa/_'o na ji lta bu yin/_gsol pa/_ji ltar 'du shes med 'du shes med min la sogs pa'i lha ther zug gi gzhi zhes mi bgyi ba lta bu'i chos dge ba 'di yang de dang 'dra lags so/_/bka' stsal pa/_'od 
[\[96a.6\]]srung khyod kyis tshor ba dang /_'du shes la sems can no zhes smras pa/_des na 'du shes med 'du shes med min la sogs pa'i lha dag sems can ma yin par 'gyur ro/_/gsol pa/_bcom ldan 'das de rnams la yang 'du byed kyi ngo bo mchis lags so/_/bka' stsal 
[\[96a.7\]]pa/_'o na tshor ba dang 'du shes ma gtogs pa'i chos 'di dag la sems can zhe'am/_'on te kha cig de lta bu'i sems can dag yod do zhes zer na/_des na 'di ltar sems can ma yin pa'i chos dang ldan pa dag sems can du 'gyur ro/_/ci'i slad du/_sems can gzugs 
[\[96b\]]
[\[96b.1\]]can yin nam 'on te gzugs can ma yin/_gsol pa/_gzugs can yang ma lags/_gzugs can ma lags pa yang ma lags mod kyi chos de dag dang ldan pa ni sems can zhes bgyi lags so/_/bka' stsal pa/_gal te de ltar na sems can ma yin pa'i chos dang ldan 
[\[96b.2\]]pa de dag sems can du skye bar 'gyur ba'i gzugs med pa zhes bya'o/_/ji ste de ltar gyur na 'jig rten du chos rnam pa gnyis po gzugs can dang gzugs can ma yin pa de 'byung bar 'gyur te/_chos gzugs can dang /_chos ma yin pa gzugs can no/_/thar pa chos 
[\[96b.3\]]dang lhan cig gam/_'on te chos ma lags pa dang lhan cig lags/_gzugs ma mchis pa'i lha la yang thar pa mchis pa lags sam/_bka' stsal pa/_de ni ma yin te/_chos 'dus byas dang /_'dus ma byas pa yod pas/_de'i phyir gzugs med pa'i lha 
[\[96b.4\]]de dag kyang 'dus byas kyi nang du bgrang bar 'gyur gyi thar pa ni 'dus ma byas yin no/_/gsol pa/_des na gzugs ma mchis pa'i lha rnams kyang gzugs dang ldan par 'gyur lags so/_/'od srung ji ltar 'dus byas thams cad gzugs can yin pa dang /_'dus ma 
[\[96b.5\]]byas gzugs can ma yin par smros shig gsal bar smros shig_/gsol pa/_bcom ldan 'das gzugs ma mchis pa'i lha rnams gzugs dang ldan no zhes bgyi ba'i gzugs sangs rgyas kyi yul du 'gyur ba lags grang /_bdag cag gi yul du ni mi 'gyur 
[\[96b.6\]]lags so/_/bka' stsal pa/_'od srung legs so legs so/_/de bzhin du thar par gshegs pa'i sangs rgyas bcom ldan 'das rnams kyang nga'i yul yin te/_de rnams kyang gzugs can yin la thar pa de yang gzugs can yin no/_/yang bka' stsal pa/_'od 
[\[96b.7\]]srung ci khyod kyis gzugs med pa'i lha rnams kyi lha'i gnas dang byed pa yang dag par shes sam/_yang bka' stsal pa/_'od srung ci khyod kyis gzugs can gyi lha rnams gzugs med pa zhes bya ba'i nang du bgrang ngam/_ci na bdag cag gi yul ma lags so zhes zer/_
[\[97a\]]
[\[97a.1\]]yang bka' stsal pa/_thar pa brnyes pa'i sangs rgyas blo shin tu rnam par dag pa rnams kyang de kho na bzhin du gzugs zhes bya bar gsal bar yang dag par ltos shig_/'od srung gis gsol pa/_bcom ldan 'das gal te de ltar na thar pa thob pa gnas pa'i phyir 
[\[97a.2\]]yang bde ba dang /_sdug bsngal myong bar 'gyur lags so/_/bka' stsal pa/_sems can nad pa zhig sman bcud kyis len 'thungs nas nad dang bral bar gyur na ci yang nad bu can du 'gyur ram/_gal te 'ga' zhig mchis na nges par 'gyur lags so/_/bka' stsal pa/_
[\[97a.3\]]gal te las med kyang 'gyur ram/_gsol pa/_bcom ldan 'das de ni ma lags so/_/bka' stsal pa/_'od srung bde ba dang sdug bsngal spangs pa de nyid thar pa yin te/_nad ni bde ba dang sdug bsngal lta bu yin la mi lta bur ni mya ngan las 'das pa thob par blta'o/_/gsol pa/_
[\[97a.4\]]bcom ldan 'das ci lags/_bde ba dang sdug bsngal spangs pa zhes bgyi ba las ma mchis pas nad zad pa thob pa lags sam/_bka' stsal pa/_thar pa thob pa ni 'jig rten gyi bde ba dang sdug bsngal gyi las gang yin pa de dang bral zhing zad pa bzhin no/_/bcom ldan 
[\[97a.5\]]'das de ci'i slad du yang 'gum par mi 'gyur lags/_bka' stsal pa/_nam mkha' nam mkha' lta bu'o zhes bya ba rgya mtsho chen po nam mkha' lta bu'o zhes pa/_ci nam mkha' dpe med pa rgya mtsho chen po lta bu yin nam/_de bzhin du thar pa ni dpe med pa yin no/_/ji ltar 
[\[97a.6\]]gzugs med pa'i lha rnams kyi gzugs yod kyang dga' ba de dang de lta bus gnas pa mi shes pa de bzhin du nyan thos dang rang sangs rgyas rnams kyi thar pa yang btags pa med do/_/gsol pa/_bcom ldan 'das nam mkha' yang mi rtag pa lags so/_/bka' stsal pa/_
[\[97a.7\]]dper na ji lta bu ji ltar rgyal po gsal rgyal gyi khang [{]bzangs [,]bzang [}]ngang pa ltar dkar ba brtsigs pa de'i tshe nam mkha' nyams pa de ni nam mkha' zhig pa zhes bgyi'o/_/gsol pa/_/chos gzugs med pa ji ltar 'jig_/gzugs med pa'i lha rnams kyang ji ltar 
[\[97b\]]
[\[97b.1\]]'jig lags/_bka' stsal pa/_gzugs med pa'i lha gang dag yin pa de dag sems can zhes bgyi bar bgrang ngam ci/_bcom ldan 'das nam mkha' sems ma mchis pa sems dang bcas pa ji ltar 'gyur lags/_bka' stsal pa/_nam mkha' la rten pa'i khang pa'am/_ri 
[\[97b.2\]]gang dang gang dag yin pa zhig kyang nam mkha' mi 'jig pa ltar mya ngan las 'das pa'i dbyings kyi 'gro ba thams cad la khyab pa yang de dang 'dra'o/_/rten nam mkha' mi 'jig pa ltar byed pa po dang /_tshor ba po yang de dang 'dra lags sam/_bka' stsal pa/_'od srung mya ngan 
[\[97b.3\]]las 'das pa'i dus na/_sems can rnams kyi las dang /_nyon mongs pa'i chos yod pa gang yin pa 'jig par 'gyur ro/_/bcom ldan 'das sems can thams cad dang /_chos thams cad ma mchis pa ji lta bu lags/_rnga bo che'i tshogs pa ji lta ba bzhin no/_/yang 
[\[97b.4\]]gsol pa/_ji ltar gdugs kyi 'od dang /_nor bu'i 'od gnyis po de las 'jig rten na zhugs zhes bgyi ba de bzhin du mi rnams las bdag gir bya ba zhes bgyi na bcom ldan 'das chos gcig po 'di gang gi rnam par smin pa lags/_bka' stsal pa/_'od srung khyod kyis mi 
[\[97b.5\]]shes sam/_gsol pa/_bcom ldan 'das 'tshal lags so/_/bka' stsal pa/_zla ba byung ba smros shig_/bcom ldan 'das zla ba ni sems can rnams kyi rnam par smin pa las skyes pa'i chos ma lags so/_/bka' stsal pa/_gal te de lta na dpe brjod dgos te/_
[\[97b.6\]]ci ste nor bu dang /_zla ba dang /_nyi ma dang /_me sems can gyis ma byas kyi/_tshogs pas byas pa yin na/_steng gi lha rnams kyis phyag bya ba'i nyi ma dang /_zla ba de dag ci sems can ma yin nam/_bcom ldan 'das sangs rgyas bcom ldan 'das kyang yongs su mya ngan las 
[\[97b.7\]]'das kyi bar du sems can zhes bgyi bas de dag kyang sems can gyi grangs su bgrang ba lags so/_/bcom ldan 'das kyis bka' stsal pa/_de ni sems can ma yin no/_/de ci'i slad du lags/_sems can grong pa'i bshes gnyen can phal pa ma yin pa yang sems can 
[\[98a\]]
[\[98a.1\]]rnams dang mnyam par mi rtsi bas/_sangs rgyas ni rnam par smin pa las skyes pa'i chos kyi rgyu 'thun pa ste/_sangs rgyas ni yongs su mya ngan las 'das pa yin la/_sems can yang rnam par smin pa las skyes pa'i chos kyi rgyu 'thun pa yin no/_/'od srung gang 
[\[98a.2\]]gi tshe sems can thams cad zad par gyur pa de'i tshe/_gal te me byung nas 'jig pa'am/_'byung bar 'gyur ba de smros shig_/bcom ldan 'das ma 'tshal lags so/_/ngas sngar khyod kyis mi shes so zhes gsungs so/_/bcom ldan 'das skye ba dang /_rga 
[\[98a.3\]]ba dang /_na ba dang /_'chi ba gang nas mchis/_gang du mchi lags/_bka' stsal pa/_rnga bo che'i sgra gang nas 'ongs/_gang du 'gro/_bcom ldan 'das tshogs pa las lags so/_/bka' stsal pa/_ji lta bu yin/_ji ltar chos thams cad ma bgyis pa/_
[\[98a.4\]]byed pa po ma mchis pa/_byed pa po dang bral ba ltar rnga bo che'i sgra yang de dang 'dra lags so/_/bka' stsal pa/_de ni ma yin te/_rnga bo che la ni byed pa po yod dam/_bcom ldan 'das ma mchis lags so/_/bka' stsal pa/_de bzhin du mya ngan las 'das 
[\[98a.5\]]pa ther zug gi gzhi thob pa'i sems can de dag su zhig byed de byed pa po med do/_/sems can rnams rang gi bdag nyid kyis bdag byed de/_ji lta zhe na/_sems can gyis gal te bsod nams byed na ni sangs rgyas yin la/_'on te mi byed na ni sems can yin no/_/
[\[98a.6\]]sems can thog ma sus bgyis lags/_bka' stsal pa/_'du shes med 'du shes med min gyi lha la sogs pa gzugs med pa'i lha rnams kyang sus byas/_gson por yang ji ltar gnas/_bcom ldan 'das las kyis ni gnas lags na de dag gi las dang de 
[\[98a.7\]]bzhin du khyim bdag tshong dpon dang tshul yang 'tshal bar ni rngo mi thogs lags so/_/shin tu gnas pa nyid du su zhig byed/_gsol pa/_las kyis bgyid do/_/las las ni chos du ma skye ste/_dge ba las kyang chos du ma skye'o/_/de la dge ba las skye ba'i chos ni gang 
[\[98b\]]
[\[98b.1\]]dag lags/_mi dge bas skye ba ni gang dag lags/_bka' stsal pa/_las las ni srid pa skye'o/_/dge ba'i las las ni thar pa skye'o/_/gsol pa/_bcom ldan 'das ma skyes pa'i gnas dge ba la ji ltar skye bar 'gyur lags/_bka' stsal pa/_gzhan ma 
[\[98b.2\]]yin pa de bzhin nyid las so/_/gal te sangs rgyas dge ba las skye ba lags na/_mi skye ba'i gnas ji ltar 'thob lags/_bka' stsal pa/_legs par spyad pa'i las kyis so/_/de sus bslabs lags/_bka' stsal pa/_thog ma med pa'i dus kyi 
[\[98b.3\]]sangs rgyas rnams kyis bslabs so/_/thog ma ma mchis pa'i dus thams cad su zhig gis mngon par sprul cing bslabs lags/_bka' stsal pa/_thog ma med pa'i ni nyan thos dang /_rang sangs rgyas thams cad kyis shes pa'am/_bsam par mi nus so/_/
[\[98b.4\]]gal te 'jig rten du shA ri'i bu lta bur mang du thos par gyur pa'i mi 'ga' zhig byung ste/_des 'di ltar sangs rgyas rnams kyi sangs rgyas 'byung ba'i dang po gang yin zhes dus ring po mtha' yas par rtag tu bsams kyang shes pa'am bsam par mi nus kyi de'i bar skabs su mya ngan 
[\[98b.5\]]las 'da' bar 'gyur ba kho nar zad do/_/yang bcom ldan 'das kyis bka' stsal pa/_maud gal gyi bu chen po lta bu dag phyi ma'i mtha' yas par rtag tu rdzu 'phrul gyi stobs kyis song yang sangs rgyas rnams kyi sangs rgyas 'byung ba dang /_zhing blta ba rtogs par mi nus te/_byang 
[\[98b.6\]]chub sems dpa' byams pa la sogs pa sa bcu thob pa rnams kyis kyang de bzhin no/_/nyan thos dang rang sangs rgyas thams cad kyis kyang de bzhin no/_/yang bka' stsal pa/_sangs rgyas 'byung ba ji lta ba de bzhin du sems can 'byung ba yang de kho na bzhin du shes par gyis 
[\[98b.7\]]shig_/bcom ldan 'das de bzhin du byed pa po dang /_tshor ba po yang mchis pa ma lags sam/_bka' stsal pa/_'od srung byed pa po dang /_tshor ba po ni rgyu yin no/_/gsol pa/_bcom ldan 'das 'jig rten 'di la bas pa mchis sam/_'on te ma mchis/_
[\[99a\]]
[\[99a.1\]]bka' stsal pa/_'jig rten la ni nam yang /_ji ltar yang /_lan 'ga' yang zad pa med do/_/yang bka' stsal pa/_'od srung khyod la dpe bstan par bya'o/_/bcom ldan 'das ji lta bu lags/_bka' stsal pa/_'od srung 
[\[99a.2\]]dper na/_rgya mtsho zad mi shes pa la/_mi 'ga' zhig gis skra'i rtse mos bcus na/_ba lang gi rmig rjes tsam du 'gyur ram mi 'gyur/_gsol pa/_bcom ldan 'das de 'gyur lags so/_/bcom ldan 'das kyis bka' stsal pa/_'od 
[\[99a.3\]]srung 'das pa'i dus/_bskal pa grangs med pa'i ches grangs med pa/_bskal pa yangs shing ches yangs pa zhig byung ba/_de'i tshe de'i dus na/_'jig rten du yang dag par rdzogs pa'i sangs rgyas sgra gcan zhes bya ba zhig byung ste/_de nas bcom 
[\[99a.4\]]ldan 'das des/_grong khyer chen po 'di nyid du chos bshad pa de'i tshe/_li ts+tsha bI gzhon nu 'jig rten thams cad kyis mthong na dga' ba zhes bya ba 'di/_chos kyi rgyal po chos dang ldan pa/_'khor los sgyur ba'i rgyal por gyur to/_/de nas rgyal po de/_
[\[99a.5\]]de bzhin gshegs pa de'i drung du song nas/_des 'byor pa chen po dang /_klu'i bskor ba byas nas/_btsun mo dang lhan cig tu bcom ldan 'das la mchod de/_tshig 'di dag gsol to/_/bcom ldan 'das/_bdag nam zhig na byang 
[\[99a.6\]]chub sems dpar 'gyur lags/_de'i tshe/_bcom ldan 'das kyis bka' stsal pa/_rgyal po chen po/_'khor los sgyur ba'i rgyal por gyur pa gang yin pa de ni/_byang chub sems dpa' las gzhan du mi 'gyur ro/_/de ci'i phyir 
[\[99a.7\]]zhe na/_dbang po dang /_tshangs pa la ni 'khor los sgyur ba'i rgyal po nyid yod pa ma yin pas/_de las gzhan du mi 'gyur ro/_/rgyal po chen po/_dge bsnyen du gyur pa gang dang gang yin pa de dang de dag ni/_dbang po dang tshangs par 'gyur 
[\[99b\]]
[\[99b.1\]]ro/_/dbang po nyid dang /_tshangs pa nyid kyi rgyal po mang po du ma byas nas/_de'i 'og tu/_chos kyi rgyal po/_chos dang ldan pa/_/'khor los sgyur bar 'gyur te/_khyod kyis dbang po nyid dang /_tshangs pa nyid/_gang gA'i klung gi bye ma dang mnyam par byas nas/_
[\[99b.2\]]de'i 'og tu khyod kyis/_'khor los sgyur ba 'di nyid thob pa yin no/_/de nas yang /_rgyal po des/_yang bcom ldan 'das la zhus pa/_bcom ldan 'das/_dbang po nyid dang /_tshangs pa nyid ji lta bu lags/_de'i tshe/_bcom ldan 'das des 
[\[99b.3\]]bka' stsal pa/_dbang po dang /_tshangs pa la sogs pa ji snyed yod pa khyod dang 'dra bar/_cod pan thogs pa de dag thams cad ni/_khyod kyi drung na jis kyang mdzes pa ma yin te/_dper na/_sangs rgyas kyi sku'i mdun na nyan thos dang /_rang sangs rgyas dang /_byang chub 
[\[99b.4\]]sems dpa' thams cad/_lam mer ma yin/_thal ler ma yin/_lhag ger ma yin pa bzhin no/_/de bzhin du/_rgyal po chen po khyod deng /_sangs rgyas kyi sku'i kha dog dang 'dra bar khong du chud par bya na/_'od srung /_khyod 'khor los sgyur ba'i rgyal 
[\[99b.5\]]po'i dpe/_mi mjed kyi bdag po tshangs pa dang /_brgya byin kau shi ka las blang bar sems pa lta smos kyang ci dgos/_'od srung de nas/_gling bzhi pa'i dbang phyug_/'khor los sgyur ba'i rgyal po des/_yang bcom ldan 'das de la zhus pa/_bcom ldan 
[\[99b.6\]]'das ci lags/_bdag 'jig rten du sangs rgyas su 'gyur lags sam/_de'i tshe/_sangs rgyas bcom ldan 'das des/_bka' stsal pa/_rigs kyi bu/_khyod dus ring mo'i yang /_shin tu dus ring mo zhig na sangs rgyas thob par 'gyur 
[\[99b.7\]]ro/_/de ci'i phyir zhe na/_rgyal po chen po/_gal te/_khyod rang gi bsod nams spangs shing /_gcig tu bor nas brtsams te/_phal pa'i 'du shes su byas nas/_de'i tshe/_skra'i rtse mos rgya mtsho chen po 'di bcus te/_ba lang gi rmig 
[\[100a\]]
[\[100a.1\]]rjes tsam du byed na/_de'i tshe/_'jig rten du yang dag par rdzogs pa'i sangs rgyas mar me mdzad ces bya ba 'byung bar 'gyur te/_der rgyal po sa'i dbang phyug ces bya ba zhig 'byung bar 'gyur ro/_/de'i tshe/_bcom ldan 'das 
[\[100a.2\]]mar me mdzad des/_rgyal po chen po khyod/_ma 'ongs pa'i dus na/_shAkya'i skyes mchog gau ta ma zhes bya bar 'gyur ro/_/zhes bya bar lung ston par 'gyur ro/_/de'i tshe/_'jig rten du sreg pa'i bskal pa 'byung bar 'gyur ro/_/khyod kyis deng 
[\[100a.3\]]nas bzung ste/_rgya mtsho chen po/_ba lang gi rmig rjes tsam du byed na/_de'i tshe/_lo brgya phrag mang po dang /_bar gyi bskal pa brgya phrag mang po dang /_bskal pa stong phrag mang po dag 'das nas/_sreg pa'i bskal pa mang po dang /_sangs rgyas rnams 'byung 
[\[100a.4\]]bar 'gyur te/_sangs rgyas de dag la mnyes par byed/_mchod par byed pas/_rgya mtsho chen po/_ba lang gi rmig rjes tsam du byed par 'gyur ro/_/'od srung 'khor los sgyur ba'i rgyal po des/_rtag tu skra'i rtse mos rgya mtsho chen po de/_ji ltar zad par byed ce 
[\[100a.5\]]na/_de ltar/_la lar brgya byin dang /_tshangs pa dang /_'khor los sgyur ba'i rgyal po nyid kyi/_shin tu bde ba/_yang dang yang du 'dod na/_rgya mtsho chen po de/_rim pa 'dis zad par byed do/_/de nas/_sreg pa'i bskal pa de dag kyang tshar phyin/_sangs 
[\[100a.6\]]rgyas bcom ldan 'das de dag kyang /_yongs su mya ngan las 'das pa'i 'og tu/_de'i tshe/_brgya lam na res 'ga' zhig_/sangs rgyas mkhan po mar me mdzad ces bya ba 'byung bar 'gyur te/_de na bcom ldan 'das/_mar me mdzad des/_rgyal po sa'i dbang 
[\[100a.7\]]phyug de la/_rgyal po chen po khyod/_sangs rgyas su 'gyur ro zhes lung ston to/_/de'i tshe/_rgyal po chen po khyod/_rgyal po de'i bu gzhon nu thu bor gyur nas/_de dang lhan cig sangs rgyas su lung bstan pa thob par 'gyur ro/_/de nas de bzhin gshegs 
[\[100b\]]
[\[100b.1\]]pa des/_ched du brjod pa 'di/_ched du brjod par 'gyur te/_rgyal po chen po khyod kyi bus/_rgya mtsho chen po de ltar zad par byas nas/_da ltar khyod kyi bur gyur pas/_khyod kyi bu ni rgyal po phal pa'i rang bzhin ma yin/_mi mjed kyi bdag po tshangs pa'am/_
[\[100b.2\]]lha'i rgyal po brgya byin nam/_chos kyi rgyal po chos dang ldan pa/_'khor los sgyur ba zhig yin no/_/khyod kyi bu ni brtson 'grus chen por 'gyur te/_sa'i dbang phyug de ltar byang chub ni rnyed dka'o zhes/_dpe ched du brjod pa 'di blangs pa yin no/_/sa'i dbang 
[\[100b.3\]]phyug khyod kyi bu 'di/_bud med stong phrag drug cu nor bu dang /_rna cha gdub 'khor gyi phreng ba can dang /_lha'i bu mo sgeg mo lta bu'i bud med dag_/mchil ma'i thal ba bzhin bor nas/_e ma'o/_'dod pa rnams ni mi rtag go zhes grags pas/_
[\[100b.4\]]lha'i bu mo sgeg mo lta bu'i bud med de dag ni/_mchil ma'i thal ba bzhin du rtogs so/_/e ma'o/_'dod pa rnams ni ther zug ma yin pa/_mi brtan pa/_mi rtag go zhes grags pas/_bdag ni khyim nas khyim med par rab tu byung ba sla'o zhes de ltar 
[\[100b.5\]]rab tu 'byung bar 'gyur ro/_/de ltar de bzhin gshegs pa des/_gzhon nu de la gang gi tshe/_'jig rten gyi khams/_mi mjed 'dir/_mgon po shAkya thub pa zhes bya ba 'byung ba de'i tshe/_rgyal po chen po khyod/_li ts+tsha bI gzhon nu/_'jig rten 
[\[100b.6\]]thams cad kyis/_mthong na dga' ba zhes bya bar 'gyur te/_de nas 'jig rten gyi khams der/_mgon po yongs su mya ngan las 'das pa'i 'og tu bstan pa nub pa'i dus kyi tshe/_lo brgyad cu lon pa na/_dge slong blo 'chang zhes bya bar gyur nas/_rang gi 
[\[100b.7\]]srog la yang mi lta bar byas te/_mdo 'di 'byin par 'gyur ro/_/de nas lo brgya lon pa'i 'og tu shi nas/_'jig rten gyi khams bde ba can du skye bar 'gyur ro/_/de'i tshe/_khyod kyis rdzu 'phrul chen po mang du 'byin par 'gyur zhing /_sa brgyad pa la 
[\[101a\]]
[\[101a.1\]]gnas te/_lus gcig ni bde ba can na 'dug_/lus gcig ni sprul te/_dga' ldan du bzhag nas/_mgon po mi pham pa la mdo 'di 'dri bar 'gyur ro zhes lung bstan to/_/de nas rgyal po sa'i dbang phyug de/_rang gi bu lung bstan pa thos nas/_
[\[101a.2\]]bdag gi bu sangs rgyas su lung bstan to zhes/_dbang po thams cad tshim par gyur to/_/de nas gzhon nu de/_lhag par yang dam bcas pa la brtan par byed do/_/'od srung gis gsol pa/_bcom ldan 'das/_de nas rgya mtsho chen po yang /_thigs pa 
[\[101a.3\]]thigs pa nas phri na/_bas pa mchis lags so/_/bka' stsal pa/_ji lta bu yin/_bcom ldan 'das/_dper na tshangs pa lam gyis 'tsho ba 'ga' zhig gis/_kAR+ShA pa Na dag bgrangs te/_bum par sbas pa las/_de nas/_de'i bu dus nas 'gron bu dag 
[\[101a.4\]]stsal to/_/de nas de 'gron bu 'di nyung ngo zhes 'tshal bar 'gyur zhing /_de nas/_de dag thams cad bas par gyur pa de bzhin du/_byang chub sems dpa' sems dpa' chen pos/_rgya mtsho chen po las/_chu'i thigs pa gcig phri ba yang /_yang dag par 
[\[101a.5\]]'tshal la/_de bzhin du/_chab kyi lhag ma yang dag par 'tshal lags na/_bcom ldan 'das/_sangs rgyas bcom ldan 'das rnams/_sems can gyi phung po zad par mkhyen par mi 'gyur ba/_lta smos kyang ci 'tshal/_bcom ldan 'das/_sems can 
[\[101a.6\]]gyi phung po ni bas pa ma mchis te/_de yang /_nyan thos dang /_rang sangs rgyas thams cad kyis ma 'tshal gyi/_'di ltar/_sangs rgyas bcom ldan 'das rnams kyis ni mkhyen lags so/_/bcom ldan 'das kyis bka' stsal pa/_'od srung legs so legs 
[\[101a.7\]]so/_/de de bzhin te/_sems can gyi phung po la zad pa med do/_/gsol pa/_bcom ldan 'das/_sems can gang dag yongs su mya ngan las 'das pa de dag la bas pa mchis sam/_'on te ma mchis/_bka' stsal pa/_sems can la 
[\[101b\]]
[\[101b.1\]]zad pa med do/_/bcom ldan 'das/_sems can bas pa ma mchis pa ji lta bu lags/_bka' stsal pa/_gal te zad pa yod na des na 'grib pa nyid yin la/_'phel ba nyid yin na/_mdo 'di'i dgos pa chen por 'gyur bas/_sngar mdo 'dir tshigs 
[\[101b.2\]]su bcad pa sum stong gsungs pa bsdus nas/_yang dag par btags pa las/_de dag thams cad rgyas par rig par bya'o/_/gal te tshigs su bcad pa sum stong yang dag par btags pa de las med na/_dge slong yangs pa la/_dad pa'i yid can gyis 
[\[101b.3\]]zhus pa gang yin pa/_de kho na las legs par shes par gyis shig_/sangs rgyas bcom ldan 'das/_gang dang gang dag_/yongs su mya ngan las 'das pa de dag thams cad ni/_rtag pa/_brtan pa/_zhi ba/_ther zug pa yin no/_/rgyu gang gis na/_sangs rgyas 
[\[101b.4\]]bcom ldan 'das/_yongs su mya ngan las 'das pa gang dag lags pa/_de dag bas par mi 'gyur lags/_bcom ldan 'das kyis bka' stsal pa/_ji ltar khyams sam/_khang [{]bzangs[,]bzang[}]/_dus dus su 'jig cing zhig na/_nam mkha' 'gyur ba de 
[\[101b.5\]]bzhin du/_yongs su mya ngan las 'das pa'i mgon po/_gang dang gang dag yin pa/_de dang de dag thams cad kyi/_thams cad du thar pa kho nar 'gyur ro/_/dper na Shid+hu zhes bya ba'i skad kyi byings kyi don ni ta zhes bya ba'i rkyen gyis/_de grub pa zhes bya ba'i rang 
[\[101b.6\]]bzhin du 'gyur ro/_/ji ltar na/_'jig rten pa'i bstan bcos rnams la/_nA mA khyA ta u pa sar ga srid tang d+hi ta zhes bya ba la sogs pas/_bsdus pa'i grub pa'i tshig de la grub pa zhes bya'o/_/grub pa'i tshig de'i grub pa gang yin pa de yang /_mi mngon pa 
[\[101b.7\]]med do/_/de bzhin du sems can gyis steng dang /_'og tu nyon mongs pa zhes bya ba zhi bar byas nas/_thar pa thob na yang /_skye ba dang /_rga ba dang /_'chi ba'i srid pa 'byung bar mi 'gyur ro/_/brda sprod pa ci dgar klog pa dag sid d+ha zhes bya ba gang yin pa de'i tshig de 
[\[102a\]]
[\[102a.1\]]yang bi d+hu zhes bya bar byed de/_yang rang gis tshig bsdus nas/_rang gi tshig gi ngo bor byed do/_/de ci'i phyir zhe na/_rgyud de'i phul du phyin pa'i phyir dang /_slob ma rnams phul du phyin par bya ba'i phyir de 'di ltar/_sngon gyi yi ge dang /_cho ga ci dag gam ma 
[\[102a.2\]]dag mi shes par gcad pa dang /_dbye ba bslabs nas yang /_gcad pa dbye ba zhes bya bar byed do/_/de bzhin du/_de bzhin gshegs pa dgra bcom pa yang dag par rdzogs pa'i sangs rgyas kyang /_'di ltar thog ma rdzogs pa'i byang chub kyi sangs rgyas su dbang bskur ba de nas bzung 
[\[102a.3\]]ste/_rgyun mi 'chad par 'khor ba na sems can ji tsam pa de srid du la lar 'byung ba/_la lar yang yongs su mya ngan las 'das pa ston kyang /_de nyams par mi 'gyur ro/_/de ci'i phyir zhe na/_dgra bcom pa nyid kyi rgyus yang skye ba dang /_rga ba dang /_'chi ba'i srid pa 
[\[102a.4\]]'byung bar mi 'gyur ro/_/'od srung khyod kyis ji ltar/_steng dang 'og tu grub pa/_ma grub pa'i tshig tu mi 'gyur ba de bzhin du/_sangs rgyas bcom ldan 'das rnams shes par gyis shig_/'od srung sangs rgyas bcom ldan 'das rnams ni/_sku gcig gis sangs rgyas 
[\[102a.5\]]gsum du 'gyur te/_shAkya mgon po'i sku gcig gis/_de dag thams cad sangs rgyas nyid du byed pa dang /_mi pham pa mi pham pa zhes bya ba/_mgon po byams par 'gyur ba gang yin pa dang /_nga nyid ther zug pa yin te/_'das pa'i sangs rgyas dag kyang nga nyid nga yin no zhes 
[\[102a.6\]]bya ba gang yin pa de dang de dag gsungs te/_gang yang bskal pa 'di'i sangs rgyas stong po ji snyed pa de dag thams cad kyang sangs rgyas shAkya thub pa'o zhes bya ba/_de ltar shes par gyis shig_/sangs rgyas zhes bya ba'i skad kyi/_dbyings ni mkhas shing rtogs pa'i 
[\[102a.7\]]skad kyi dbyings yin te/_sangs rgyas kyi skad kyi dbyings dang /_mya ngan las 'das pa'i skad kyi dbyings ni de lta bu yin par gsungs so/_/ji ltar mkhas shing rtogs pa'i skad kyi/_dbyings nyams pa med pa de bzhin du/_sangs rgyas nga yang rtogs pa'i mya ngan 
[\[102b\]]
[\[102b.1\]]las 'das par 'gyur ro/_/'od srung /_mdo sde 'di lta bu 'di dag ma 'ongs pa'i dus na thos na/_rang bzor byas pa'o zhes smra bar 'gyur ro/_/de ci'i phyir zhe na/_sangs rgyas kyi gsung la/_skad kyi dbyings mi snang bas grub pa'i skad kyi/_dbyings kyi mdo ni 'ga' 
[\[102b.2\]]zhig gis byas so/_/sangs rgyas kyi gsung la ni/_de bzhin gshegs pa rtag pa mi snang na/_kha cig gis yang rang bzor byas so/_/sangs rgyas kyi gsung la ni/_bdag mi snang na/_kha cig gis yang rang bzor byas so/_/yang gsung rab yan lag dgu la gang 
[\[102b.3\]]du yang mtshungs pa med pa zhes bya ba'i mdo mi snang na/_'ga' zhig gis rang bzor byas so/_/mtshungs pa med pa'i mdo 'di ni 'ga' zhig rang bzor byas par zad do zhes zer ro/_/dper na/_'di ltar rgyal po gtong ba dang ldan par gyur pa de'i tshe/_rgyal po de'i 
[\[102b.4\]]nor bsags pa'i bum pa mang po sa rum nas 'byung bar 'gyur ro/_/de ci'i phyir zhe na/_ji lta ji ltar/_rin po che gang dang gang dag_/shi ba dang /_bkren pa dang /_phongs pa dang /_slong mo pa la sogs pa la/_bgo bsha' byed pa/_de lta de ltar de la 
[\[102b.5\]]'jig rten du/_rin po che ya mtshan can/_de dang de dag 'byung bar 'gyur ro/_/de bzhin du/_byang chub sems dpa' thabs chen po la mkhas pa/_chos zab mo rin po che gang dang gang dag yin pa/_sems can rnams la chos bstan pa ston cing /_des chog 
[\[102b.6\]]shes pa dang /_yo byad bsnyungs pa thog mar byas nas/_de ltar chos ston pa la zhugs pa na/_dam pa ma yin pa'i rdzas spong ba'i mdo sde gang yin pa de dag 'thob par 'gyur ba 'di lta ste/_stong pa nyid dang /_mtshan ma med pa dang /_smon pa med pa dang ldan pa'i sgo de lta bu 
[\[102b.7\]]dag 'thob par 'gyur ro/_/de bzhin gshegs pa rtag pa nyid dang /_de bzhin gshegs pa'i snying po yod pa nyid kyi mdo sde snying po can gyi le'u 'di lta bu/_'di dag kyang 'thob par 'gyur ro/_/gsol pa/_bcom ldan 'das/_byang chub sems dpa' chos la 
[\[103a\]]
[\[103a.1\]]gus par bgyid pa de ji lta bu lags/_bka' stsal pa/_gang gi tshe/_rung ba ma yin pa la rung ba'i 'du shes kyis spyod na'o/_/gsol pa/_ji lta bu lags/_bka' stsal pa/_dper na/_ko sa la'i rgyal po gsal rgyal 'di'i drung du gang 
[\[103a.2\]]gi tshe/_rgyal po 'ga' zhig gi_/pho nya rigs dma' ba las skyes pa gdol ba bkren pa zhig 'ongs par gyur na/_de la rnga bo che dang /_rol mo'i sgra mang po dang /_glang po che'i steng nas/_skad chen po sgrogs shing /_stan chen po bting nas/_rgyal po las/_dri dang /_
[\[103a.3\]]phreng ba dang /_byug pa dang /_me tog dang /_phye ma dang /_gos dang /_rgyan mang du 'thob par 'gyur zhing /_rgyal po rang yang gos bzang po dag bgos nas/_stan mthon po las babs te/_glang po che dang /_rta dang /_shing rta dag yod bzhin du de'i mdun nas bsu 
[\[103a.4\]]ba'i phyir rkang gis 'gro zhing stan dang gding ba yod bzhin du de'i mdun na sa la 'dug par byed do/_/de ci'i phyir zhe na/_'di ltar 'jig rten de dag gis gos dang rgyan du bcas pa byas par 'gyur mod kyi/_'on kyang de rgyal po'i pho nya yin no zhes bkur sti byed do/_/de bzhin du 
[\[103a.5\]]chos smra ba'i mdun du gtam gyi dus na dge slong ngam/_khyim pas ji ltar nga'i spyan snga na stan dma' ba la 'dug nas/_lha'i phye ma dang /_dri dang /_phreng ba dang /_byug pa dang /_bdug pa dang /_me tog dang /_rgyan rnams kyis byed pa bzhin du bya'o/_/gang zhig de ltar 
[\[103a.6\]]spyod pa de la ya mtshan de dang de dag de'i drung du 'byung bar 'gyur zhing de la rtag tu ngo mtshar du bya ba gnod sbyin dang /_srin po'i rgyal po rnams kyang rim gro byed par 'gyur ro/_/dper na byang gi sgra mi snyan gyi gling pa'i mi rnams kyi zas 'phel bar 'gyur gyi 'grib par mi 'gyur ro/_/
[\[103a.7\]]de ci'i phyir zhe na/_'di ltar de dag ji srid 'tsho'i bar du zas dang skom gyi 'du shes med cing mkhren pa dang /_phrag dog dang /_ser sna mi 'byung ba'i phyir bar ma dor 'grib par mi 'gyur ro/_/de bzhin du 'dzam bu'i gling 'di na dge slong dang /_dge slong ma dang /_dge bsnyen 
[\[103b\]]
[\[103b.1\]]dang /_dge bsnyen ma mdo sde 'di lta bu 'di dag 'dri ba dang /_klog pa dang /_'chang ba dang /_kun chub par byed pa dang /_gzhan dag la yang ston par byed cing bar ma dor/_sgyid lug par mi 'gyur/_som nyi za bar mi 'gyur/_the tshom za bar mi 'gyur/_skur pa 'debs par 
[\[103b.2\]]mi 'gyur ba gang yin pa de dag gis/_rtag tu sangs rgyas kyi byin gyi rlabs kyis ngo mtshar du bya ba/_bza' ba dang /_btung ba mang po rnyed par 'gyur te/_byang chub la thug pa'i bar du mi zad mi 'bri/_mi 'gong zhing /_bar ma dor/_yongs su gtugs par mi 'gyur ro/_/gzhan 
[\[103b.3\]]yang dper na/_dge slong bar ma dor/_g.yel ba mi byed pa gang yin pa de la lus tha ma 'dzin pa'i lha rnams/_rang gi lus kho nas ji srid 'tsho'i bar du rim gro byed do/_/de bzhin du/_gang dag mdo sde 'di lta bu dag la/_tha na yungs 'bru tsam yang skur pa gdab pa'i 'du 
[\[103b.4\]]shes skye bar mi 'gyur ba de dag ni de bzhin gshegs pa'i snying po'o/_/de bzhin gshegs pa/_rtag pa nyid thob par 'gyur ro/_/de dag 'chad pa dang /_bsten pa dang /_bkur sti dang /_rim gro byed pa yang /_de bzhin gshegs pa rnams las mngon du 'gyur 
[\[103b.5\]]ro/_/dper na/_'khor los sgyur ba'i rgyal po gang dang gang du 'gro ba de dang der/_rin po che sna bdun dag 'dong bar 'gyur ro/_/de bzhin du/_gang du phan pa ston par 'byung ba de dang der/_mdo sde 'di lta bu 'di dag 'byung bar 'gyur ro/_/dper na/_gang dang gang 
[\[103b.6\]]du 'khor los sgyur ba'i rgyal po 'dug pa de dang der/_rin po che sna bdun dag 'dug gi_/phyogs gzhan du/_gom pa gcig kyang mi 'dug go/_/der ni rin po che/_ngan pa gzhan dag 'dug go/_/de bzhin du/_gang du phan pa ston pa/_mngon sum du gyur pa/_
[\[103b.7\]]'byung ba de'i tshe/_lho phyogs kyi lam nas/_mdo sde 'di lta bu/_'di dag 'ong bar 'gyur zhing /_'ongs nas kyang de dag gi drung du 'gro bar 'gyur gyi/_phyogs gzhan du ni gnas par mi 'gyur ro//_//'phags pa rnga bo che chen po'i le'u 
[\[104a\]]
[\[104a.1\]]bam po gsum pa/_der ni stong pa nyid kyi le'u dang ldan pa'i drang ba'i mdo sde gzhan dag 'byung zhing gal te de na ston pa yod na de nyid du gnas par 'gyur ro/_/yang 'khor los sgyur ba'i rgyal po phyogs gzhan du song na de na sems can gang dag rgyal po'i zham ring byed pa de dag 
[\[104a.2\]]'di snyam du bdag cag kyang rgyal po gang du bzhud pa der 'dong ngo snyam du sems par 'gyur ro/_/de bzhin du gang du phan pa ston pa 'byung ba der mdo sde 'di lta bu 'di dag 'byung bar 'gyur ro/_/dper na gang gi tshe 'khor los sgyur ba'i rgyal po 'byung bar 'gyur ba de'i tshe rin po che sna bdun dag 'byung bar 
[\[104a.3\]]'gyur ro/_/de bzhin du phan pa ston pa gang du 'byung bar 'gyur ba de'i tshe de dag gi lag tu mdo sde 'di lta bu 'di dag 'ong bar 'gyur ro/_/gzhan yang gang gi tshe 'khor los sgyur ba'i rgyal pos rin po che sna bdun las sna gcig ma mthong nas des btsal nas rin po che sna bdun po gang na yod pa 
[\[104a.4\]]de nyid du phyin par 'gyur ro/_/de bzhin du mdo sde 'di lta bu 'di mnyan na gang na phan pa ston pa yod pa de dang de kho nar btsal na rnyed par 'gyur ro/_/dper na gang na 'khor los sgyur ba'i rgyal po med pa de na khams kyi rgyal po dang /_stobs kyi 'khor los sgyur ba dang /_rgyal phran gyi tshogs 
[\[104a.5\]]rnams 'byung ngo /_/de bzhin du gang na mdo sde 'di lta bu 'di dag 'chad par mi 'gyur ba der phan pa ston pa dag 'di lta ste/_stong pa nyid kyi le'u dang ldan pa phal pa gzhan ston cing 'chad par 'gyur ro/_/de'i tshe de dag gis mdo sde de lta bu mang po dag mthong thos nas sems can de dag 
[\[104a.6\]]slob cing de dag gis lobs nas gang gi tshe de bzhin gshegs pa'i snying po de bzhin gshegs pa rtag pa'i bdag nyid dang ldan pa'i mdo sde 'di lta bu 'di dag thos na de dag yid gnyis dang /_the tsom 'thob cing blo phyin ci log tu 'gyur ro/_/the tsom dang blo phyin ci log tu gyur nas ci nas kyang 
[\[104a.7\]]phan pa ston pa la 'phya yang rung mi 'phya yang rung /_dga' bar byed kyang rung /_mgu bar byed kyang rung /_brnyas par byed kyang rung /_rnyog par byed kyang rung /_'di skad ces ci 'di rang bzor byas pa zhig gam/_'on te 'di bstan pa nyams par bdud kyis bsams nas byas pa zhig 
[\[104b\]]
[\[104b.1\]]ces smra zhing bsams nas de dag gi drung nas log ste/_rang rang gi yul du dong nas phan tshun tshul khrims nyams par byed/_lta ba nyams par byed par 'gyur gyi/_de dag gis mdo sde 'di lta bu 'di dag thob par ni mi 'gyur ro/_/de ci'i phyir zhe na/_gang na phan pa ston pa der mdo sde 'di lta 
[\[104b.2\]]bu 'di dag 'byung bar 'gyur ro/_/de'i tshe 'jig rten 'dir sems can mang po mang po dag gis mthong zhing thos nas theg pa chen po la skur pa 'debs par 'gyur gyis zhum par mi bya'o/_/de ci'i phyir zhe na/_dus 'di ni snyigs ma lnga'i dus yin/_dus 'di ni bstan pa nyams par 'gyur ba yin 
[\[104b.3\]]pas sems can mang po dag theg pa chen po la shin tu skur pa 'debs par 'gyur ro/_/dper na khyim bdun gyi grong la 'gron bu gcig yod pa de bzhin du gang na mdo sde 'di lta bu 'di dag rab tu spyod pa de na yang skye bo bdun las gcig ni gdon mi za bar dam pa'i chos spong bar 'gyur ro/_/
[\[104b.4\]]'di lta ste/_tshul khrims mtshungs pa dag gis tshul khrims nyams pa dag mthong nas yi rangs par gyur cing phan tshun gcig la gcig tshul khrims nyams par byed pas dga' bar 'gyur ro/_/de la tshul khrims mtshungs pa zhes bya ba ji lta bu zhe na/_gang zhig mdo sde 'di lta bu 'di thos 
[\[104b.5\]]shing mdo sde de dag gi chos ston pa la sogs pa mthong na 'di ltar yid la gcags nas ni phyir phyogs par byed cing gtam 'di lta bu dag smra ste/_de la sems can gyi khams ni gang de la de bzhin gshegs pa'i bdag gi ngo bo nyid rtag pa'am/_rang bzhin rtag pa nyid ni gang yangs pa'i 
[\[104b.6\]]mdo bstan pa 'di'i gtam ni ci yin zhes kha gzhan du bltas te/_sems par byed cing de dag 'di dag ni bdag gi phyogs byed par 'gyur ro zhes de dag phan tshun du byams par byed cing de ltar rim gyis rang bzhin la 'jog par byed/_de dag gi rang bzhin dang rang bzhin gcig par byed 
[\[104b.7\]]do/_/dper na bram ze'i khyima'am khyim bdag gi khyim na khye'u 'ga' zhig spyod pa ma yin pa la zhugs par gyur pa na de pha dang mas bzlog ste/_de de las bzlog pa na spyod pa ma yin pa de las ldog tu ma btub nas ji tsam na de rang gi khyim nas byung ste/_byung nas khye'u gzhan zhig dang lhan 
[\[105a\]]
[\[105a.1\]]cig 'dris par byed do/_/de nas khye'u des khye'u de yang khrid nas mda' 'am/_bus pa'i rtsed mo'am/_rtsed mo gang yang rung ba dag gis rtse bar byed de de ji ltar dga' ba de bzhin du de yang byed do/_/de nas dus gzhan zhig na de yang yid dga' bar gyur nas rang gi khyim nas 'byung 
[\[105a.2\]]zhing byung nas sems shing bdag cag la 'di dang 'di skad ces zer bsam la bdag cag yul gzhan du 'dong ngo zhes zer ba lta bu dag ni tshul khrims mtshungs pa zhes bya ba yin te/_de lta bu de dag ni mdo sde 'di lta bu 'di dag la dga' bar mi 'gyur ro/_/mdo sde 'di lta bu 'di dag klog pa dang /_
[\[105a.3\]]gzhan la yang ston pa dang /_gzhan dag sbyong bar byed pa de lta bu gnas pa dang /_de ltar sbyong bar byed pa de dag la phyogs par mi 'gyur ro/_/de ci'i phyir zhe na/_de 'dra ba'i dus la ni sems can rnams chos kyis phongs par 'gyur bas bcom pa'i yid kyis lhod par 'gyur ba'i phyir ro/_/de 
[\[105a.4\]]nas de'i tshe gang dang gang du bskal pa 'dra ba'i spyod pa de dang der dong nas skur pa 'debs par 'gyur ro/_/bcom ldan 'das kye ma'o dus ngan pa'i dus 'byung bar 'gyur lags so/_/bka' stsal pa/_'od srung de 'dra ba'i dus byung ba na phan par ston pa rnams kyis ci 'dra ba dang /_ji lta 
[\[105a.5\]]bu'i rang bzhin du bya zhe na/_dper na grong rdal lam/_grong khyer ram/_tshong 'dus kyi lam po che la rten pa'i zhing glang po che dang /_rta dang /_mis bza' bar 'os pa'i mon sran sde'u dang /_mon sran gre'u dang /_bu ram shing gi zhing lo tog phun sum tshogs pa zhig yod par gyur la/_de yang gzan 
[\[105a.6\]]khar bab pas de'i dbus su lam po che byung la/_de nas der khyim mi zhing bdag gis srung ma zhig bzhag pa dang /_de nas des nyi ma gcig bsrungs nas bag tsha ste g.yel bar gyur to/_/de nas de bzhin du gnyis pa dang /_gsum pa dang /_bcu pa dang /_nyi shu pa dang /_brgya pa yang de 
[\[105a.7\]]bzhin no/_/de la mi tha ma shos kyis bsams pa/_gal te bdag gis 'di dag thams cad phyir bzlog na de nyid kyis bdag gis zhing bsrungs par mi 'gyur ba dang /_lo tog kyang 'grub par mi 'gyur bas bdag gis thabs legs pa gang gis bdag zhing srungs su 'gyur ba/_zhing 
[\[105b\]]
[\[105b.1\]]gi lo tog chud gzon par zhugs pa rnams la thabs legs pa zhig bsam par bya'o snyam zhing de nas des de ltar bsams nas/_des gang na mon sran tsam 'am/_mon sran sde'u 'am/_mon sran gre'u 'am/_rgya sran yod pa de las des thog mar 'dron pa rnams la gus pas bsu nas phu nu bo 
[\[105b.2\]]bdag gi 'di snoms shig ces smra zhing sbyin pa byed na de ltar byin zhing de ltar smras pas zhing de thams cad 'grub par 'gyur ro/_/'od srung khyod kyis kyang de bzhin du nga 'das pa'i 'og tu thabs de lta bu byos la mdo 'di phyung shig_/'od srung gis gsol pa/_bcom ldan 'das bdag gis rnam grangs 
[\[105b.3\]]'dis skyes bu tha shal rnams yang dag par gzung rngo mi thogs lags so/_/de ci'i slad du zhe na/_bcom ldan 'das bskal pa brgya stong du ri'i rgyal po ri rab khur du thogs pa ni mi mngo lags kyi/_skyes bu tha shal tshul khrims 'chal pa dam pa'i chos la skur pa 'debs pa/_dam pa'i 
[\[105b.4\]]chos la smod pa'i sems can dag gi tshig rtsub mo nyan pa ni ma lags so/_/bcom ldan 'das gzhan gyi sug par mchis te/_dbang du bgyis pa ni mi mngo lags kyi/_skyes bu tha shal tshul khrims 'chal pa dam pa'i chos las kha phyir phyogs pa/_dam pa'i chos las ring du gyur pa/_dam 
[\[105b.5\]]pa'i chos mnyan pa ma bzung bas nyams pa'i rgyud can gyi sems can de dag gi tshig rtsub po dang /_rang bzhin ngan pa'i ngag dang /_tshig mnyan pa ni ma lags so/_/bcom ldan 'das sa chen po 'di rgya mtsho dang /_ri dang bcas par bskal pa bye ba sa ya phrag brgya stong mang por spyi bor thogs 
[\[105b.6\]]pa ni mi mngo lags kyi/_skyes bu tha shal tshul khrims 'chal pa bstan pa rab tu rnam par 'jig par bgyid pa bdag la stod cing gzhan la smod pa'i sems can de dag gi tshig rtsub po nyan pa ni ma lags so/_bcom ldan 'das 'on pa nyid dang /_lkugs pa nyid dang /_dmus long nyid ni 
[\[105b.7\]]mi mngo lags kyi/_skyes bu tha shal tshul khrims 'chal pa mu ge'i tshe 'tsho ba'i phyir skra bregs shing ngur smrig bgos nas zas dang /_skom lhur bgyid pa'i sems can de dag gi tshig rtsub po nyan pa ni ma lags so/_/bcom ldan 'das myur du yongs su mya ngan las 'das pa ni mi mngo 
[\[106a\]]
[\[106a.1\]]lags kyi/_skyes bu tha shal tshul khrims 'chal pa lud bong ltar kun du spyod pa/_lus kyi tshul 'chos pa dang /_ngag gi tshul 'chos pa'i sems can dag gi tshig rtsub po dang /_ngag dang tshig nyan pa ni ma lags so/_/bcom ldan 'das kyis bka' stsal pa/_'od srung 
[\[106a.2\]]khyod yongs su mya ngan las 'das na yang skye bar mi 'gyur ram/_yongs su mya ngan las 'das pa'i mthar phyin pa de yin nam/_bcom ldan 'das gang zhig yongs su mya ngan las 'das na yang skye bar mi 'gyur zhing 'gum par mi 'gyur ba'i sems can rnams kyi lam ni theg pa gsum 
[\[106a.3\]]lags te/_bcom ldan 'das nyan thos dang /_rang sangs rgyas dang /_sangs rgyas bcom ldan 'das rnams kyi lags so/_/'od srung gis yang gsol pa/_bcom ldan 'das yongs su mya ngan las 'das na yang yongs su mya ngan las 'das par mi 'gyur ba ji lta bu lags/_
[\[106a.4\]]bka' stsal pa/_'od srung nyan thos rnams nyan thos kyi yongs su mya ngan las 'das pas yongs su mya ngan las 'das na/_de ni yongs su mya ngan las 'das pa'i mthar thug pa ma yin no/_/de ci'i phyir zhe na/_yang rang sangs rgyas nyid du 'gyur la/_rang sangs rgyas rnams rang sangs rgyas 
[\[106a.5\]]kyi yongs su mya ngan las 'das pas yongs su mya ngan las 'das na yang /_de ni ji srid rnam pa thams cad kyi mchog dang ldan pa'i thams cad mkhyen pa'i ye shes theg pa chen po'i yongs su mya ngan las 'da' ba mchog gi mthar ma phyin gyi bar du yongs su mya ngan las 'das pa'i mthar phyin pa 
[\[106a.6\]]ma yin no/_/bcom ldan 'das ji lta bu lags/_bcom ldan 'das kyis bka' stsal pa/_'od srung dper na 'o ma las zho dang /_zho las mar sar dang /_mar sar las zhun mar dang /_zhun mar las mar gyi snying khu ste/_de la zhun mar ji lta ba de ltar ni sa bcu thob pa'i byang chub 
[\[106a.7\]]sems dpa' rnams te/_nyon mongs pa'i lhag ma yod pas so/_/mar sar ltar ni nyan thos rnams so/_/mar sar bsgongs pa ltar ni rang sangs rgyas rnams so/_/mar gyi snying khu ltar ni de bzhin gshegs pa rnams su blta bar bya'o/_/gsol pa/_bcom ldan 'das de bzhin 
[\[106b\]]
[\[106b.1\]]gshegs pas ci'i slad du theg pa gsum bstan lags/_bcom ldan 'das kyis bka' stsal pa/_dper na dmag mi'i mi mchog sgyu ma la mkhas pa zhig rang gi yul nas yul gzhan du chas pa na/_de'i skye bo'i tshogs kyang ded cing skye bo'i tshogs gzhan yang ded nas rnam pa 
[\[106b.2\]]mang po bsgral bar 'dod par gyur la/_de ni 'dron pa phal po che de'i ston pa yin zhing de nyid ded dpon yang yin pas de 'dron pa de rnams 'brog dgon pa de las sgrol ba na de dag dbugs dbyung ba'i phyir sprul pa'i grong khyer ra ba dang /_khyams dang /_yang thog phun sum tshogs pa zhig mngon 
[\[106b.3\]]par sprul nas mdzub mos rgyang ring po nas bstan te/_'di skad ces grogs po dag 'u bu cag gang du 'dong ba'i grong khyer ni pha bi yin no zhes smras pa dang /_de nas de dag nye bar gyur to snyam du bsams nas grong rdal lam/_grong khyer ram/_tshong 'dus de ni nye'o/_/de ni rten du 'gyur ro snyam du 
[\[106b.4\]]shes nas dbugs mchog tu phyin par 'gyur ro/_/de nas de dag grong khyer der zhugs pa na bde ba dang ldan pas sems las chung ngur gyur cing yang grong du 'gro bar sems skyed par mi byed do/_/de nas ston pa de 'di snyam du sems te/_sems can 'di dag ni dman pa brtson 'grus zhan 
[\[106b.5\]]pa bde ba phal pa 'di tsam gyis tshim par rtsi bas ma la grong khyer 'di mi snang bar bya'o snyam mo/_/de nas de dag gis grong khyer de mi snang bar rig nas ston pa de la 'di skad ces smras so/_/de lta bur gyur pa de ci sgyu ma yin nam/_'on te rmi lam yin nam/_ci [{]brdzun [,]rdzun [}]nam/_bden/_
[\[106b.6\]]de nas ston pa des de dag las thos nas 'di skad ces smras so/_/rigs kyi bu dag grong khyer 'di ni khyed cag ngal sor gzhug pa'i phyir kho bos sprul gyis grong khyer chen po mchog tu bdag cag gnas dgos te/_grong khyer gzhan gang na ba der dong ngo /_/de dag gis kyang bdag cag mtha' 
[\[106b.7\]]'khob kyi grong khyer phal par gnas pa 'di ci rung de ltar bya'o zhes smras pa'i bar gong ma bzhin du shes par bya'o/_/yang grong khyer chen po zhig sprul te/_der yang de kho na bzhin no/_/de nas ston pa de 'dron pa de dag 'brog dgon pa de nas de ltar sgrol zhing de ltar dbugs 
[\[107a\]]
[\[107a.1\]]'byin pa na grong khyer der btsud do/_/de nas de dag grong khyer der zhugs pa na 'di snyam du sems te/_cig grong khyer 'di'i pha rol na ches khyad par du 'phags pa'i grong khyer gzhan yod dam snyam pa dang de nas ston pa de 'di snyam du sems te/_skye bo 'di dag grong khyer 'di nyid du 
[\[107a.2\]]gnas par 'dod do snyam nas/_de nas ston pa des de dag la 'di skad ces smras so/_/grogs po dag grong khyer 'di'i pha rol na ches khyad par du 'phags la bzang ba'i grong khyer yod de/_de ni grong khyer thams cad kyi mthar phyin pa yin pas/_de 'dra ba'i grong khyer gzhan med do/_/de nas 'dron 
[\[107a.3\]]pa de dag ded dpon de'i tshig la yid ches par byas na/_de dag gis grong khyer gyi yon tan gyi khyad par gong nas gong du thos shing mthong ba dang ston pa de la 'di skad ces smras so/_/grogs po bdag cag thams cad kyang lhan cig tu grong khyer thams cad kyi mthar phyin pa'i grong khyer chen po gang na ba der 
[\[107a.4\]]dong ngo /_/de nas ston pa des de dag la 'di skad ces smras so/_/legs so/_/thams cad dang lhan cig tu dong ngo /_/de nas ston pa des 'dron pa de dag 'brog dgon pa de nas sgrol ba na/_skye bo'i tshogs chen po de la 'di skad ces smras so/_/rigs kyi bu dag da ni khyed kyis grong khyer 
[\[107a.5\]]chen po de'i snga ltas dang /_grong khyer chen po de dang /_bde ba mang po'i grong khyer mthong bar 'gyur ro/_/de nas ston pa des 'dron pa de dag 'brog dgon pa de nas sgrol zhing de dag la dbugs 'byin pa dang /_grong khyer de rgyang ring po nas bstan te 'di skad ces kyang smras so/_/grogs 
[\[107a.6\]]po dag grong khyer chen po de'i snga ltas la ltos/_de ni skye bo'i tshogs chen pos yul dang /_ljongs dang /_grong khyer de na gnas pa'i longs spyod 'byor cing rgyas pa dang /_grong khyer chen po de mthong nas yid dga' zhing mgu bar gyur te/_gcig gi gdong du gcig bltas nas ya mtshan du gyur te/_
[\[107a.7\]]bsams pa ci grong khyer chen po'i grong khyer chen po gsal ba gzhan 'di lta bu gzhan na yod dam snyam mo/_/de nas ston pa des de dag la 'di skad ces smras so/_/grogs po dag grong khyer chen po 'di ni grong khyer thams cad las khyad par du 'phags pa gsal ba yin te/_grong khyer chen po'i grong khyer bde ba 
[\[107b\]]
[\[107b.1\]]mang ba/_rtag pa/_brtan pa/_zhi ba/_rga ba med pa/_'chi ba med pa/_rtag tu bde ba/_rgyun du bde ba/_bar chad med par bde ba yin no zhes de ltar dbugs phyung nas 'di skad ces kyang smras te grong khyer chen po'i grong khyer chen por zhugs shing skye bo'i tshogs de zhugs pa dang /_yang 'di 
[\[107b.2\]]skad ces smras so/_/grogs po dag grong khyer chen po mchog 'di ni grong khyer thams cad kyi mthar phyin pa yin zhing grong khyer 'di las pha rol na grong khyer gzhan med do/_/de nas de dag grong khyer chen po der zhugs pa na/_ngo mtshar du gyur cing ya mtshan du gyur te/_rab tu mgu nas ston pa de 
[\[107b.3\]]la skal ldan shes rab chen po snying rje chen po can bdag cag la rjes su brtse ba khyod legs so legs so zhes legs so bya ba byin nas de nas yang ston pa de las dris pa skal ldan ci bdag cag gis rgal ba'i grong khyer gang yin pa de dag thams cad da yod dam/_'on te med/_ston pa 
[\[107b.4\]]des smras pa/_grong khyer zhes bya ba de dag ni dbugs dbyung ba'i phyir yin te/_gal te gnas de gnas stong pa yin na gnas stong pa de ni dgos pa med pas de nas 'dong ngo zhes bya ba cir dgos zhe na grong khyer stong pa yin pa'i phyir ro/_/grong khyer gyi dbyibs dang /_ra ba dang /_yang 
[\[107b.5\]]thog sprul pa dang po lta bu'i nyan thos kyi theg pa shes pa dag pa 'di lta ste/_stong pa nyid kyi mdo dag yin no/_/cig shos lta bu ni rang sangs rgyas kyi theg pa mi gsal ba yin no/_/sangs rgyas nyid ni thar pa gsal ba yin no/_/de lta bas na sangs rgyas bcom ldan 'das rnams theg pa 
[\[107b.6\]]gsum du gtam rnam pa gsum ston cing mya ngan las 'das pa yang rnam pa gsum du ston la theg pa gcig kyang ston par mdzad do/_/'od srung gang zhig mdo sde 'di lta bu 'di dag med do zhes smra na/_de'i ston pa yang nga ma yin la de yang nga'i nyan thos ma yin no/_/gsol pa/_bcom ldan 'das theg pa 
[\[107b.7\]]chen po la yang stong pa nyid kyi don ston pa'i mdo mang du mchis lags so/_/bcom ldan 'das kyis bka' stsal pa/_stong pa nyid ston pa gang ci yang rung ba de thams cad ni dgongs pa can du rig par bya la/_bla na med pa'i mdo 'di lta bu 'di dag ni dgongs pa can ma yin par rig par 
[\[108a\]]
[\[108a.1\]]bya'o/_/'od srung gzhan yang 'di lta ste ko sa la'i rgyal po gsal rgyal gyi dgun zla tha [{]chungs te[,]chung ste[}]/_gang gi tshe dgun zla tha chung sa la bab pa de'i tshe rgyal pos shi ba dang /_bkren pa dang /_phongs pa dang /_dge sbyong dang /_bram ze dang /_rigs sna tshogs kyi slong mo ba la sogs 
[\[108a.2\]]pa la bu ram dang /_zan dang /_mar dang /_'bras chan dang /_bca' ba dang /_thug pa dang /_thams cad bsres pa dang /_'bru thams cad las byas pa dag sbyin par byed de/_byin pa na de na kha cig ni thug pa 'dod pa nas kha cig ni skyur ba dang /_kha cig ni thams cad bsres pa'i bar ro/_/
[\[108a.3\]]de dag thams cad la de thams cad byin te/_de la kha cig ni thams cad bsres pa'i zas za/_kha cig ni mon sran gre'u 'am/_mon sran sde'u 'am/_na le sham dag gi bar re re'i ro bsgrubs nas tshugs su tshugs su zos shing 'thungs so/_/de nas de'i 'og tu sems 'khrugs par gyur 
[\[108a.4\]]nas de 'di skad ces bdag gis zos pa gang yin pa de 'ga' yang ma za zhig zer zhing de na tshugs drod du za ba'i zas zhim po gang yin pa de sdug pa'i bu'am/_skyes pa'am/_grong mi'am/_rang gi skye bo'am/_gzhan dag la byin pa de bzhin du 'od srung ngas sems can mos pa sna tshogs 
[\[108a.5\]]rnams la dgongs pa sna tshogs kyi mdo rnams bstan pa na de la snyom las can tshul khrims 'chal pa/_lus dang /_ngag dang /_yid ma bsdams pa rnams de bzhin gshegs pa'i snying po sangs rgyas rtag pa nyid kyi mdo 'di lta bu 'di dag bor nas stong pa nyid kyi le'u'i mdo dag la 
[\[108a.6\]]slob par byed cing /_de la kha cig ni tshig dang yi ge 'dren par byed/_kha cig ni phan tshun tshig dang yi ge dag spong bar byed do/_/de ci'i phyir zhe na/_sangs rgyas kyi gsung thams cad las ni stong pa nyid dang bdag med pa ston to/_/stong pa nyid dang bdag med pa'i don ma shes 
[\[108a.7\]]pa'i mi blun po rnams ni nyams par 'gyur ro/_/gzhan yang stong pa nyid dang bdag med pa nyid ni sangs rgyas kyi gsung la nyon mongs pa phrag bye bas rtag tu stong pa mya ngan las 'das pa yin la mya ngan las 'das pa nyid kyi tshig gi gzhi rnams ni de dag thams cad kyi gzhi yin te/_sangs 
[\[108b\]]
[\[108b.1\]]rgyas bcom ldan 'das de dag ni zhi ba ther zug pa'i mya ngan las 'das pa thob pa yin no/_/gsol pa/_bcom ldan 'das chad pa dang /_rtag pa ji ltar 'tshal bar 'gyur lags/_bka' stsal pa/_ji srid du sems can 'khor ba na 'khyam pa de srid du bdag 'jug pa yin te/_bdag 
[\[108b.2\]]med pa'i lta ba'i don ni ther zug pa dang /_rtag pa yin no/_/gal te rtag pa de bkag na ther zug nyams par 'gyur ro/_/bcom ldan 'das gzhan yang bdag med pa ni yun ring po nas zhugs pa lags kyi bdag ni yun ring po nas byung ba ma lags so/_/bka' stsal pa/_'jig 
[\[108b.3\]]rten pa rnams kyi bdag ces bya ba de dag gzhig pa'i phyir bdag med pa ston to/_/gal te de ltar spyod pa'i bstan pa las ma gsungs na ji lta na grongs pa yin par mi 'gyur/_sangs rgyas bcom ldan 'das ni bdag med par gsung bar grag go zhes ya mtshan skyes par gyur pa dang de'i 
[\[108b.4\]]'og tu rgyu dang /_gtan tshigs brgya stong gis bstan pa la 'dzud do/_/de ltar btsud pa las gang gi tshe yang gong ma la dad pa skyes shing zhugs pa na stong pa nyid kyi chos rnams la slob par byed/_brtson par byed 'bad par byed do/_/de nas de'i 'og tu de dag la thar pa ni zhi ba rtag pa 
[\[108b.5\]]gzugs dang bcas pa'o zhes ston to/_/gzhan yang 'jig rten pa kha cig thar pa yod do zhes zer te/_ngas de dag gzhig pa'i phyir thar pa ni cung zad med do zhes bya ba 'di gsungs so/_/gal te de ltar ston pas lta ba chud gzon par byed pa dang 'dra bar ma bstan na ji ltar ston pa'i bstan pa la 
[\[108b.6\]]yid ches par 'gyur/_de lta bas na rgyu dang /_gtan tshigs brgya stong gis thar pa chud gzon pa nyid kyi bdag med pa gsungs so/_/de nas de'i 'og tu thar pa chud gzon pa'i lta ba mthong na mi blun po rnams nyams par 'gyur bas de'i 'og tu ngas yang rgyu dang /_gtan tshigs brgya stong 
[\[108b.7\]]gis thar pa yod pa nyid du gsungs so/_/gsol pa/_gal te thar pa thob pa bstan pa dang /_dbang phyug lags na sems can yang mchis shing brtan par rig par bgyi lags so/_/de ci'i slad du zhe na/_du bas zhugs bzhin du gal te thar pa ther zug pa bdag lags na thar pa 
[\[109a\]]
[\[109a.1\]]bdag tu smra ba gzugs dang bcas pa bzhin du smra bar 'gyur ba lags sam/_ji ltar 'jig rten pa'i 'jig tshogs kyi lta ba ltar yang ma yin la/_chad pa dang rtag par smra ba ltar yang ma yin no/_/'od srung gis yang gsol pa/_bcom ldan 'das de bzhin 
[\[109a.2\]]gshegs pa rnams la yang yongs su mya ngan las 'da' ba mi mnga' na/_ci'i slad du de ltar yongs su mya ngan las 'da' ba ston cing 'byung ba ma mchis na ci'i slad du skye ba ston pa lags/_sems can rnams kyis re zhig sangs rgyas kyang nongs par 'gyur na/_bdag cag lta ci 
[\[109a.3\]]smos/_re zhig sangs rgyas kyis kyang bdag gi dbang ma thob na bdag cag ngar 'dzin pa dang /_nga yir 'dzin pas zin pa rnams lta smos kyang ci dgos zhes shes par 'gyur bas so/_/dper na nyi 'og gi rgyal pos rgyal po zhig bzung ste/_lcags su bcug nas btson rar 
[\[109a.4\]]bcug pa dang /_de nas des bsams pa/_bdag ni rgyal po yin/_bdag ni jo bo yin no snyam pa las yang smras pa/_bdag ni ma yin te/_bag med pa ma gtogs pa 'di ni sdug bsngal las ci zhig yod snyam pa de bzhin du/_ji srid du 'khor ba na 'khyam pa de srid du nga 
[\[109a.5\]]ni bdag go zhes bdag tu lta ste/_bdag med par lta ba'i don yin no/_/dper na chom rkun pa gsod pa po ral gri gdengs pa de'i tshe rjes bzhin rjes bzhin chags pa dang /_de nas des bsams pa/_ci bdag chom rkun pa 'di'i lag nas 'chor bar 'gyur ram snyam pa las bdag la lus 
[\[109a.6\]]kyi dbang med do snyam du rtogs par byed pa de bzhin du skye ba dang /_rga ba dang /_na ba dang /_'chi ba'i sdug bsngal rnam pa du ma dang ldan pa'i sems can rnams bdag ni dbang po'am/_tshangs par gyur cig snyam du rtogs par byed pa de dag gi rtog pa gzhig pa'i phyir de bzhin gshegs pa grongs 
[\[109a.7\]]par ston pa mdzad do/_/re zhig de bzhin gshegs pa ni lha'i yang lha yin na gal te de bzhin gshegs pa ni de ltar yongs su mya ngan las 'das te med par gyur na de'i tshe 'jig rten 'grib pa nyid snang bar 'gyur ro/_/gal te mi 'grib na ni brten pa zhi ba yin no/_/gal te de ltar brten 
[\[109b\]]
[\[109b.1\]]pa yin na bdag yod par rig par bya ste/_dper na du ba las me bzhin no/_/gal te yang bdag med pa bdag tu gyur na de'i tshe 'jig rten 'phel ba nyid du rig par bya'o/_/bdag bden yang bdag kyang ma yin la 'jig par yang mi 'gyur ro/_/bdag med pa bden na bdag 'thad par 
[\[109b.2\]]mi 'gyur ro/_/'od srung gis gsol pa/_bcom ldan 'das mchis pa zhes bgyi ba ci lags/_bka' stsal pa/_yod pa zhes bya ba ni sems can gyi spyod pa srid pa nyi shu rtsa lnga pa yin no/_/med pa zhes bya ba ni sems pa med pa'i dngos po yin no/_/gal te med pa sems can 
[\[109b.3\]]du gyur na des na gzhan nas 'ong bar 'gyur ro/_/gal te sems pa zhig par gyur na des na 'grib pa nyid du 'gyur ro/_/gal te med pa sems can du gyur na des na 'phel ba nyid du 'gyur ro/_/de lta bas na de gnyis mi skye zhing nyams par mi 'gyur te/_de'i phyir 'grib pa med cing 
[\[109b.4\]]'phel ba med pa nyid yin no/_/gsol pa/_bcom ldan 'das bdag mchis par ji ltar rig par bgyi lags/_bka' stsal pa/_'od srung legs so legs so/_/zhu ba de lta bu zhu bar mi bya'o/_/'od srung dper na gser 'tshed pa zhig gis gser gyi khams mthong nas 
[\[109b.5\]]'di snyam du bsams te/_nam zhig nas gser 'di dri ma can du gyur bdag gis re zhig gser gyi dri ma'i dang po'i mtha' btsal lo snyam na ji lta de'i dang po'i mtha' rnyed par 'gyur ram/_bcom ldan 'das mi 'gyur lags so/_/gal te de'i dang po'i mtshan ma dang rtags ji srid 
[\[109b.6\]]'tsho'i bar dang /_ji srid mtha' med pa de srid du bsams kyang ji ga mtha' rnyed par 'gyur ram/_mtha' yang rnyed par mi 'gyur zhing gser yang blang bar mi nus so/_/gal te dri ma de yang thabs mkhas pa'i brtson 'grus drag pos dri ma sbyang ba byas na de'i 'og tu gser blang bar nus kyi shin 
[\[109b.7\]]tu skyo ba dang gtad pas ni mi nus so/_/'od srung de bzhin du bdag gi nyon mongs pa blo bur pa rnams kyang de dang 'dra bar shes par bya'o/_/yang 'ga' zhig bdag lta bar 'dod nas de 'di snyam du sems te/_ma la re zhig bdag gis nyon mongs pa rnams dang /_bdag gi dang po 
[\[110a\]]
[\[110a.1\]]dang tha ma btsal lo snyam na ci rnyed par 'gyur ram/_gsol pa/_bcom ldan 'das mi 'gyur lags so/_/gal te nyon mongs pa sbyang ba byas na de'i 'og tu bdag rnyed par 'gyur ro/_/bdag de yang mdo de lta bu de dag thos pas rnyed par mi 'gyur gyi thabs la mkhas 
[\[110a.2\]]pas skyo ba med cing ma brtags pa brtson 'grus drag po dang /_lam rnams gsum gyis 'thob par 'gyur zhing de nas mdo 'di lta bu 'di dag la yid ches par 'gyur ro/_/gzhan yang 'od srung gis gsol pa/_bcom ldan 'das gal te bdag mchis na ci'i slad du nyon mongs pa blo bur 
[\[110a.3\]]ba 'di dag gis 'di ltar gyur lags/_bcom ldan 'das kyis bka' stsal pa/_'od srung khyod la dpe bstan te/_'od srung dper na 'ga' zhig gis yi ge 'bru lnga pa bslabs pa las skad kyi dbyings grub pa'i tshig gam/_tshigs su bcad pa'i don shes par byas la phyis bslab po zhes zer 
[\[110a.4\]]na/_ci des shes par 'gyur ram/_gal te je bslabs na de'i 'og tu shes par 'gyur mod/_rtag tu legs par bslabs par gyur pa de'i tshe ni de'i slob dpon gyis 'khor de la skad kyi dbyings kyi grub pa'i don smra ba na de la dpe bstan mi dgos par des mnyan par nus par nges rang gi slob dpon 
[\[110a.5\]]gyi skad kyi dbyings grub pa'i tshig ji lta ba bzhin yid ches par byas na phyis don shes shing yid ches par 'gyur ro/_/de bzhin du ngas de ring nyon mongs pa bye ba'i sbubs kyis khebs pa'i sems can de lta bu de la rigs kyi bu de bzhin gshegs pa'i snying po can zhes bshad do/_/de yang lta 'dod 
[\[110a.6\]]par gyur na ci de dag gis mthong bar nus sam/_gsol pa/_bcom ldan 'das rngo mi thogs lags so/_/ji ltar slob ma des slob dpon la yid ches shing dad par byas na phyis des skad kyi dbyings kyi grub pa'i tshig gi don gyi gzhi shes par 'gyur ba de bzhin du 'od srung khyod kyis kyang 
[\[110a.7\]]de bzhin gshegs pa ni bden pa gsung ba/_bden pa'i tshig gsung bar gyur pa yin pas sems can yod pa nyid do zhes gsung na yang rig par byos shig dang /_slob ma grub pa bzhin phyis khyod kyis shes par 'gyur ro/_/'od srung yang khyod la dpe bstan te/_'od srung bzhi po 'di 
[\[110b\]]
[\[110b.1\]]dag ni sems can gyi khams na sgrib pa'i rgyu dang /_gtan tshigs kyi dpe yin te/_bzhi gang zhe na/_mig ling tog ser po dang sngon pos rab rib tu gyur pa lta bu dang /_zla ba sprin gyis khebs pa lta bu dang /_khron pa rko ba lta bu dang /_bum pa'i nang gi sgron ma lta bu'o/_/'od srung bzhi po 'di 
[\[110b.2\]]dag ni snying po yod do zhes bya ba'i rgyu dang gtan tshigs yin te/_rgyu dang gtan tshigs de dag gis sems can thams cad dang /_srog chags thams cad la sangs rgyas kyi khams yod de mtshan dang dpe byad bzang po mtha' yas pas brgyan pa na snang bar 'gyur zhing khams des sems can 
[\[110b.3\]]rnams kyis mya ngan las 'das pa 'thob par 'gyur ro/_/de la mig rab rib can zhes bya ba ni ling tog ser po dang /_sngon pos yog nas rab rib tu gyur pa bcos su rung ba ji srid du sman pa ma rnyed pa de srid du long bar 'gyur zhing sman pa rnyed na yang myur du mthong bar 'gyur ro/_/sngon pos yog 
[\[110b.4\]]nas rab rib tu gyur pa de bzhin du nyon mongs pa bye ba'i sbubs kyis khebs pa'i khams 'di ji srid du nyan thos dang /_rang sangs rgyas rnams la dga' bar byed pa de srid du bdag ni bdag ma yin par 'gyur zhing bdag gi bdag tu 'gyur ro/_/gang gi tshe sangs rgyas bcom ldan 'das rnams 
[\[110b.5\]]la dga' bar gyur pa de'i tshe bdag tu 'gyur zhing de'i 'og tu bsgrub tu rung ba'i mir 'gyur ro/_/mi de'i mig nad ling tog ser po dang sngon po'i rab rib gang yin pa ltar nyon mongs pa rnams blta bar bya'o/_/de bzhin gshegs pa'i snying po ni mig bzhin du nges par yod do/_/de la zla ba 
[\[110b.6\]]sprin gyis khebs pa zhes bya ba ni ji ltar sprin stug pos khebs pa'i zla ba'i dkyil 'khor mi snang ba de bzhin du nyon mongs pa'i sbubs kyis khebs pa'i khams mi snang ngo /_/gang gi tshe nyon mongs pa'i tshogs sprin bzhin du bral bar gyur na de'i 'og tu zla ba nya ba bzhin du khams snang bar 'gyur ro/_/de 
[\[110b.7\]]la khron pa rko ba zhes bya ba ni dper na/_mi zhig khron pa rko zhing rko ba na ji tsam ji tsam du sa skam po byung ba de tsam de tsam du rtags des na 'di nas chu ring ngo snyam du sems shing gang gi tshe 'jim pa byung ba de'i tshe rtags des na 'di nas chu nye'o zhes shes par 'gyur ro/_/gang gi tshe chu la thug pa de'i tshe rko 
[\[111a\]]
[\[111a.1\]]ba'i mthar phyin pa yin no/_/de bzhin du nyan thos dang /_rang sangs rgyas rnams de bzhin gshegs pa rnams mnyes par byed cing legs par spyad pa spyod pa ston par nyon mongs pa rko bar byed de/_brkos nas chu bzhin du de bzhin gshegs pa'i snying po rnyed par 'gyur ro/_/
[\[111a.2\]]bum pa'i nang gi sgron ma zhes bya ba ni ji ltar bum pa'i nang na sgron ma yod pa'i 'od lam mer ma yin/_lhag ger ma yin zhing sems can rnams la ci yang mi byed pa bzhin du de bzhin gshegs pa'i snying po mtshan dang dpe byad mtha' yas pa dang ldan par gsungs pa yang sems can rnams kyi don mi byed 
[\[111a.3\]]do/_/gang gi tshe yang bum pa chag nas de nas sgron ma rang snang bas srog chags rnams kyi don byed par gyur pa de bzhin du nyon mongs pa bye ba'i sbubs can 'khor ba'i bum pa na de bzhin gshegs pa'i snying po gnas pa sgron ma bzhin rab tu 'bar nas 'khor ba'i nyon mongs pa zad pa'i tshe bum pa chag pa'i 
[\[111a.4\]]sgron ma bzhin du de bzhin gshegs pa sems can rnams kyi don byed par 'gyur ro/_/gtan tshigs bzhi po 'di dag gis ji ltar nga la sems can gyi khams yod pa de bzhin du sems can thams cad la yang yod par rig par bya'o/_/de la bsgrub tu rung ba'i khams zhes bya ba ni gcig pu gnas 
[\[111a.5\]]pa yin par rig par bya ste/_ji ltar gong du gtan tshigs brgya rtsa brgyad bshad pa'i gtan tshigs re re zhing tshigs su bcad pa brgyad brgyad du bsdebs pa las byung ba yin no/_/gsol pa/_bcom ldan 'das de bzhin gshegs pas ci'i slad du theg pa gsum bstan lags/_bka' stsal pa/_
[\[111a.6\]]'od srung khyod la dpe bstan te/_dper na khyim bdag nor bye ba yod pa zhig la bu gcig pa zhig yod pa skye bo mang po'i nang du ma ma'i lag nas stor bar gyur la/_de nas khyim bdag de 'chi ba'i dus la bab pa na 'di snyam du bdag gi bu ni stor te/_bdag la bu gzhan nam/_pha'am/_ma'am/_
[\[111a.7\]]lhan cig skyes pa'i spun nam/_nang mi med pas bdag gi nor gyi mdzod 'di dag ni rgyal pos bzhes par 'gyur ro snyam du sems te/_de de ltar yang dang yang du sems pa na dus ring zhig 'das pa dang de nas bu stor ba de grong khyer de nyid du 'ongs nas zas kyi phyir rang gi khyim du zhugs pa na khyim 'di 
[\[111b\]]
[\[111b.1\]]ni bdag gi pha'i khyim yin no snyam du mi shes so/_/de nas de'i phas ni mthong ma thag kho nar 'di ni bdag gi 'thun pa'i bu yin na 'di la khyod bdag gi bu yin no zhes cung zad kyang smra bar mi bya'o/_/de ci'i phyir zhe na/_slar yang bros dang mi rung ngo zhes des de la nor gyi mdzod rab tu mang po byin no/_/de 
[\[111b.2\]]nas des de la smras pa bdag ni khyod kyi khyim na gnas mi phod do/_/de ci'i phyir zhe na/_bdag khyod kyi khyim na gnas pa ni zhags pa'i bcing bas bcings pa bzhin sdug bsngal lo/_/de nas khyim bdag des 'di skad ces smras so/_/ci zhig bya/_des 'di skad ces smras so/_/bdag gis khyod 
[\[111b.3\]]kyi ba glang btsa' 'am/_rtswa rnga ba'am/_phyag dar dor ba'am/_'bras kyi zhing rmo ba lags so/_/de nas khyim bdag des bsams pa/_e ma'o bsod nams ma byas pa'i sems can/_kyi hud rim gyis dus shes par bya ba las gzhan ni mi nus so snyam nas legs kyis re zhig phyag dar gyi 
[\[111b.4\]]phung po dag kho na phyogs shig_/de nas phyis dus gzhan zhig gi tshe phyag dar 'phyag pa na mi des khyim bdag de 'dod pa mang po la rtse zhing dga' bar byed de bde ba'i yul nyams su myong bar byed pa mthong ngo /_/mthong nas kyang bsams pa/_jo bos bdag la nor gyi mdzod mang po sbyin par 'gyur ba 'am/_
[\[111b.5\]]yang na bdag bu nyid du byed par 'dod na ci ma rung snyam ste/_mi de de ltar sems pa na phyag dar gyi phung po dag ha cang 'phyag par mi byed do/_/de'i tshe de'i phas de'i las byed pa de dag mthong nas bsams pa bdag gi bu 'di da ni bzang po'i skal pa yod do snyam nas de nas de'i phas bu de la 'di skad ces 
[\[111b.6\]]smras so/_/kwa'i mi khyod de ring gzhan du sems sam/_ci'i phyir las legs pa mi byed/_des smras pa de bzhin te/_bdag de ring nyid du khyod kyi bu nyid du khas len par 'dod de des na de ring bdag gi sems de ltar dad par gyur to/_/des smras pa legs so nga ni khyod kyi pha yin la/_khyod ni 
[\[111b.7\]]nga'i bu yin na khyod kyis nga 'di ltar phan par 'dod cing rjes su brtse ba yin par ma shes sa zhes byas nas/_de nas des de la rang dbang ba'i nor gyi mdzod mang po thams cad byin nas skye bo'i tshogs chen po'i dbus su de mngon sum du byas te/_'di skad ces 'di ni bdag gi bu gcig pa yin te/_
[\[112a\]]
[\[112a.1\]]stor nas ring zhig lon pa las 'di slar 'khor te/_rang gi khyim du zhugs nas 'dis 'di ni bdag gi pha'i khyim yin no zhes bya bar ma shes ma rtogs nas de'i tshe 'dis khyod ni bdag gi pha'o/_/bdag ni bu'o zhes bya ba'i ming yang mi 'dod pa nyid las da ltar 'di mod la bu 
[\[112a.2\]]yin no zhes tshig tu smras so zhes smras pa de'i tshe de nas skye bo mang pos kye ma'o sems can rnams ni las rnam pa mang po dag gis nyon mongs par gyur to zhes ngo mtshar du gyur to/_/'od srung de bzhin du nga'i bu nyan thos thams cad kyang phyag dar gyi phung po 'phyag pa'i bu bzhin du gdod shes nas 
[\[112a.3\]]e ma kyi hud bcom ldan 'das da dung bdag cag gis rang gi pha dang 'dra bar ma 'tshal bas na/_nyan thos kyi theg pa ni nga tha chad lags so zhes zer ro/_/de bas na 'od srung khyod kyis 'di ltar bslab par bya ste/_gal te re zhig yongs su spang bar nus na gshe yang rung spyos kyang rung khyod 
[\[112a.4\]]kyis de dag gi yongs su smin pa'i dus la bab par shes par bya'o/_/'od srung gzhan yang 'di na theg pa chen po pa rnams dang /_nyan thos kyi theg pa can rnams ni rtag par mi 'thun pa yin te/_ji ltar 'jig rten pa dang /_'jig rten las 'das pa lta bu dang /_mkhas pa dang /_
[\[112a.5\]]ngan pa ltar mi 'thun pa yin no//_//'phags pa rnga bo che chen po'i le'u bam po bzhi pa/_'od srung khyod kyis yang mdo sde spong ba de dag kun tu gzung bar bya'o/_/de ci'i phyir zhe na/_gal te spong ba de dag sems de dang bcas te dus byed par gyur na de nyid de dag gi 
[\[112a.6\]]shin tu brnag pa nyid kyi mthar phyin pa yin no/_/de lta bas na de dag la snying brtse ba'i phyir 'di lta ste/_theg pa chen po la sbyar ba'i ched du thabs thams cad la mkhas par bya'o/_/de la gang dag ma dad pa de dag ni dad par 'gyur zhing gang dag dad pa de dag ni yid ches par 'gyur te/_de dag thams 
[\[112a.7\]]cad bsdu ba'i dngos po rnams kyis kun tu bsdu bar bya zhing gzung bar bya'o/_/'od srung gzhan yang 'di na mi 'ga' zhig rims sam/_rims nad drag pos thebs pa kho nar gyur na/_'di ltar mi de la sman yang mi sbyin zhing dpyad kyang mi bya'o/_/de ci'i phyir zhe na/_bya ba'i dus la ma bab pa dang /_
[\[112b\]]
[\[112b.1\]]bya ba'i dus la bab na mi bya ba dang /_bya ba'i gnas 'di gnyis mi shes pa'i sman pa gang yin pa ni 'jig rten na smad pa yin te/_de lta bas na nad smin na dpyad bya la ma smin na dus su bsdad do/_/de bzhin du sems can gang dang gang dag tshul 'di spong bar byed pa de dang de dag ni tshar gcad par 
[\[112b.2\]]bya'o/_/de dag gang gi tshe nad smin par gyur pa dang /_de'i 'og tu de dag rjes su dran nas/_e ma'o bdag cag gis mtshar byas so zhes shes par gyur pa de'i tshe de dag nyan thos sam/_rang sangs rgyas kyi theg pa la bsdus nas dpyad bya'o/_/'on te gzhan du ma nus na de dag la gos dkar po 
[\[112b.3\]]dag byin te bskrad pa 'am/_rim pa gzhan dang gzhan gyis gdul bar bya'o/_/de ci'i phyir zhe na/_de dag kho na la snying brtse bas ci yang rung bas theg pa chen po la sbyar ba'i phyir ro/_/rgyu gnyis kyis sems can rnams theg pa chen po la sbyar bar bya ste/_gnyis gang zhe na/_rigs pa dang /_
[\[112b.4\]]bsdigs pas so/_/de lta bas na de dag rigs pas sam/_bsdigs pas sbyar bar bya'o/_/de ltar sbyar na byang chub sems dpa' sems dpa' chen po sa dang po gnon par 'gyur zhing de sa dang po la gnas par 'gyur ro/_/yang de de ltar sbyor zhing de bzhin du smra na sa gnyis pa thob pas 'di 
[\[112b.5\]]lta ste/_byang chub tu mgo gcig tu lung bstan pa yin no/_/'di lta ste dper na/_mi zhig btson ra nas phyung na de ci slar btson rar 'jug par 'gyur ram/_de bzhin du nyan thos kyi theg pa las byung ste/_theg pa chen po'i lam du zhugs pa de ci nyan thos kyi theg pa la reg par 'gyur lags 
[\[112b.6\]]sam/_'od srung 'di ni mi 'gyur te/_de khros 'khrugs nas sa la rdebs par 'gyur ro/_/yang bcom ldan 'das kyis bka' stsal pa/_'od srung khyod kyis de bzhin gshegs pa'i snying po shes kyis 'od srung khyod de ltar ma ngu shig_/'od srung dper na don mthong na gtan tshigs 
[\[112b.7\]]dgos pa med de/_dper na sngon skyu ru ra mthong ba la skyu ru ra ni 'di yin no zhes bya ba dgos pa med mod kyi sngon skyu ru ra ma mthong ba la skyu ru ra gtan tshigs dang bcas pa dgos pa lta bu dang /_dper na lho phyogs kyi mi rnams la mi 'am ci ri mor bris nas bstan dgos kyi byang phyogs kyi mi rnams 
[\[113a\]]
[\[113a.1\]]la ni bstan mi dgos pa lta bu'o/_/de ci'i phyir zhe na/_de dag gis sngon mthong ba'i phyir ro/_/de bzhin du khyod kyis kyang skyu ru ra bzhin du de bzhin gshegs pa'i snying po mthong ngo /_/'od srung gzhan yang nga bzhugs pa'i tshe dang /_khyod 'dug pa'i tshe mdo 'di spong ba gang dag 
[\[113a.2\]]yin pa dang /_spang bar 'gyur ba gang dag yin pa de dag gal te nus na khyod kyis tshar gcad cing gzung bar bya'o/_/de'i tshe tshar bcad cing bzung nas rigs pa'am/_bsdigs pas rang gi bu la bya ba'am/_sdug pa la bya ba'am/_rang dang 'dra bar sdug par bya bas theg pa chen po la sbyar bar 
[\[113a.3\]]bya'o/_/'od srung de ltar nyan thos kyi theg pa pa de dag thams cad kyang nga'i bu yin no/_/de dag thams cad sngon nga spyad pa spyod pa na yongs su smin par byas pa yin te/_bskal pa mang po grangs med pa dpag tu med pa pha rol pas ches pha rol tu de bzhin gshegs pa 'jig rten gyi gnyen zhes bya ba 
[\[113a.4\]]byung ba de'i tshe de'i dus de na mdo chen po 'di las theg pa gcig pa bshad pa dang /_de'i tshe 'di dag dang gzhan de dag thams cad spong bar byed de dag thams cad gcig tu bsdoms nas khro ba dang /_smod pa dang /_mtshang 'dru bas rgyu bar byed do/_/de nas de dag la 'di dag ni bdag gi bu yin bdag gi slob ma yin pas 
[\[113a.5\]]dus las thal na mi rung gis ji ltar 'di dag nye bar zhi bar 'gyur ba de lta de ltar gdul bar bya ba'i thabs mkhas pa zhig ngas bsams so/_/de nas ngas de dag gi stobs dang stobs med par shes par byas nas de lta bu'i gtam ston to/_/de la gang dag theg pa chen po la ma dad par gyur pa de dag la ni ngas nyan 
[\[113a.6\]]thos kyi theg pa'i gtam smras te/_rigs kyi bu mthar phyin pa 'di lta ste theg pa chen po 'di yin gyi/_lhag ma ni spang ba'i theg pa yin par bzung ngo /_/bud med kyis ni legs par spyod pa spyad kyang thar pa mi 'thob ste grong khyer pas kyang de bzhin no/_/rta cang shes la zhon te brgyugs pas ni 
[\[113a.7\]]grong rdal lam/_grong khyer du myur du phyin par 'gyur gyi/_byis pa'i gom pas kyang rim gyis song na ci des kyang son par mi 'gyur ram/_ji ltar byis pa gzhon nu ni mdzub mos mar dang kha zas za la stobs dang ldan pas snod bkang ste za ba de bzhin du 'od srung ngas kyang gang dag theg pa chen po 
[\[113b\]]
[\[113b.1\]]mi 'dod pa de dag bsdus nas ngas de'i tshe de dag la phyag dar gyi phung po 'phyag pa'i bu bzhin du nyan thos kyi theg pas theg pa chen po nye bar bstan to/_/de dag gi mod la skur pa btab pa'i las gang yin pa de yang nga'i sngon gyi byams pa'i rim pas theg pa chen po la zhugs par gyur na lus gcig po de la kha cig 
[\[113b.2\]]ni glad nad dam/_mya ngan nam/_sems mi bde ba tsam gyis yongs su zad par 'gyur ro/_/de'i tshe gang dag nga'i tshig ma mnyan cing ma blangs pa de dag ni tshul ma yin pas gnod par gyur to/_/'od srung de ltar na phyag dar gyi phung po 'phyag pa'i bu bzhin du nyan thos de dag thams cad kyang nga'i bu yin te/_da gdod shes 
[\[113b.3\]]par 'gyur ro/_/e ma'o kyi hud bcom ldan 'das bdag cag gis da dung rang gi pha ma 'tshal bas nyan thos kyi theg pa ni da gdod tha chad lags so/_/bcom ldan 'das kyis bka' stsal pa/_'od srung de nyid kyi phyir ngas khyod kyis phyis shes par 'gyur gyis khyed gang 'dod pa de byed la rag ma spong shig 
[\[113b.4\]]ces gsungs pa yin gyis gal te khyod kyis mi nus na de zhog shig_/'od srung khyod kyis de ltar bslab par bya ste/_de dag khros sam/_smod na yang khyod kyis mnags par bya'o/_/'di lta ste dper na/_'bab chu'am/_lteng ka'am/_mtshe'u 'am/_mtsho bran nam/_rdzing bu'am/_khron pa zhig 
[\[113b.5\]]yod la/_de la skyes pa'am/_bud med dam/_khye'u 'am/_bu mo'am/_sems can gang dang gang dag gis snod ci dang ci 'dra ba dag thogs te lhags nas de tsam de tsam gyis chu blangs nas dong ste/_bum pa ni bum pa gang /_rdza ma ni rdza ma gang /_khyor ba ni khyor ba gang gi snod chag pa kho na la 
[\[113b.6\]]ci yang med na/_rigs kyi bu de la khyor bas skyed pas bum pas skyed pa la khro ba'am/_'on te stong pas khror ci yod/_de bzhin du rigs kyi bu khyod kyis rang gi nus pa'i stobs bskyed pas nyan thos kyi theg pa la zhugs te/_nged la theg pa chen pos ci bya zhes mi 'dod cing spong bar gyur to/_/gzhan 
[\[113b.7\]]yang dper na/_rgyal po ni 'bras sa lu'i kha zas za/[ {]yi dgas [,]yi dwags [}]dang /_bkren pa ni 'bras bu dang rtsa ba za/_khyim bdag ni rang gi 'byor pa za na/_ci des rgyal po la kha bya'am/_gang dang gang gis ci dang ci byas pa'i bde ba'am/_sdug bsngal de dag gsal ba thob par 'gyur bas des gnas 
[\[114a\]]
[\[114a.1\]]par bya'o/_/de bzhin du gal te khyed theg pa chen po la 'jug pa'i mthu med na yang ci ste de 'gog_/gzhan yang rgyal po ni dbyig dang /_gser dang /_mu tig dang /_nor bu dang /_bai dUr+ya dang /_man shel dang /_byi ru la sogs pa sbyin par gtong la/_bkren pa rnams ni gzar 
[\[114a.2\]]bu gang gi kha zas sbyin par gtong ngo /_/gang dag mang du thos pa ni lung 'dzin par byed la/_blo zhan pa ni rang gi spyod yul tsam mo/_/gzhan dag ni grong khyer chen po'am/_dpag tshad mang por rgyug la de la byis pa dag ni 'dom phyed du yang rgyug mi nus na/_ci de la byis pa gzhon nus 'di ltar nga rgyug 
[\[114a.3\]]ma nus so zhes ci de las brdeg par bya ba'am/_de la sus nyes/_'od srung gzhan yang grong gi bud med ni grong du dga' la grong khyer mo ni grong khyer la dga'o/_/'od srung de bzhin du de bzhin gshegs pa yang sems can rnams la snod ji lta ba bzhin chos ston to/_/gzhan yang bcom ldan 'das la 
[\[114a.4\]]'od srung chen pos 'di skad ces gsol to/_/bcom ldan 'das la chos zhig zhu lags so/_/bcom ldan 'das kyis bka' stsal pa/_gang zhig gsol pa/_sems can gyi lta ba las brtsams lags na sems can gyi lta ba ci lags na/_ji lta bu lags/_bcom ldan 'das kyis bka' 
[\[114a.5\]]stsal pa/_'od srung dper na yul tsam pa zhes bya ba'i grong khyer chen po nas mi 'ga' zhig mnyan yod kyi grong khyer du chas te/_de yang mnyan yod kyi grong khyer chen po dang ha cang yang mi ring ba'i grong rdal zhig tu gnas btab bo//_//de nas des 'gron po gzhan zhig la dris pa/_kye mi mnyan yod na 
[\[114a.6\]]yul log ma pa rnams ji ltar gnas/_de na khyima'am/_bkad sa'am/_'gron gnas pa gnas pa'i bud med rnyed par 'gyur ram/_de nas mi de thabs mkhas shing pha rol gyi sems shes pas lha'i mig gis de 'ong ba la brtags na de nas des rig ste/_ngan pa 'di ni rang gi ma dka' bar byed 
[\[114a.7\]]pa bla ma dam pa yongs su spangs te/[ {]brdzun [,]rdzun [}]can gyi bu zhig gi tshig mnyan nas bdag mnyan yod du song ste/_smad 'tshong ma dang lhan cig rtse bar bya'o snyam nas 'dir 'ongs so snyam pa sems nas de nas des mi de la 'di skad ces smras so/_/kye mi lam nas slar myur du log na legs te/_yul log ma pa 
[\[114b\]]
[\[114b.1\]]khyod 'dra ba rnams ni rgyal po gsal rgyal gyis srin po'i rigs kyi lag tu zas su sbyin par byed kyis/_kye mi myur du slar song shig_/de nas mi des mi de'i tshig mnyan nas myur du brgyugs te rang gi khyim gang na ba der song nas rang gi ma'i rkang pa la gtugs te bzod par gsol to/_/de nas dus gzhan 
[\[114b.2\]]zhig na mi de'i ma shi nas rang dbang ba'i nor thams cad thogs te/_yang mnyan yod gang na bar chas pa dang de mi de nyid kyis mthong ngo /_/de mthong nas yang de 'ong ba la bsams nas 'di ltar bdag der song nas nor bdog pa thams cad shi ba dang /_bkren pa dang /_phongs pa dang /_slong ba pa la 
[\[114b.3\]]sogs pa la bgo ba dang /_de bzhin gshegs pa la mchod pa dang bkur sti dang ri mo byas la nga rgyal bcag ste/_bdag gi med cing nga rgyal med par rim gyis byas la smad 'tshong ma dang lhan cig ji srid 'dod par rtsed mo dang /_dga' ba dang /_dga' mgur spyad nas de'i 'og tu de bzhin gshegs 
[\[114b.4\]]pa'i bstan pa la rab tu 'byung bar bya'o snyam par shes so/_/mi des mi de la dris pa/_kye mi deng sang mnyan yod kyi grong khyer chen po ci 'dra/_des smras pa/_kye mi nga ni mnyan yod kyi grong khyer ni sdug cing yid du 'ong ba/_dga' ba/_mthong na yid dga' ba/_yul gyi bzang mo'i smad 'tshong gi 
[\[114b.5\]]tshogs yod pa/_'byor pa/_rgyas pa/_bde ba/_nyams dga' ba yin no/_/'od srung de skad du smra na ci de [{]brdzun [,]rdzun [}]smra ba yin nam/_gsol pa/_bcom ldan 'das lags ches so/_/bka' stsal pa/_de ni ma yin no/_/gsol pa/_ci lags/_bka' stsal pa/_de ni thabs yin no/_/yang 
[\[114b.6\]]bka' stsal pa/_de bzhin gshegs pas ni rnam grangs kyis [{]brdzun [,]rdzun [}]cung zad bya bar gsungs so/_/gsol pa/_ci'i slad du lags/_'od srung khyod dang bu mo ser skya bzang mo lhan cig khyim par gyur te 'khor ba na/_bzang mo'i pha dang ma gnyis smra zhing pha dang ma gnyis kyis bsams na/_
[\[114b.7\]]bdag cag gi bu gnyis yul nyams su myong bar byed dam/_'on te bdag cag gi bu mi byed ces nang mi la dris pa dang /_nang mi nye bar song nas nang mis dris pa na 'jig rten na su zhig gzugs dang /_sgra dang /_dri dang /_ro dang /_reg bya'i 'dod pa la rtse ba dang /_dga' ba'i yul nyams 
[\[115a\]]
[\[115a.1\]]su myong bar mi byed ces khyod kyis smras pa thos pa yin nam/_gsol pa/_bcom ldan 'das de ni bdag gi [{]brdzun [,]rdzun [}]du smras pa ma lags so/_/de bzhin du 'di la yang de ni thabs mkhas pa yin par rnam grangs 'dis tha snyad gdags par nus te/_rgyud gnyis ka rnam grangs 'dis mgu 
[\[115a.2\]]bar bya'o/_/gsol pa/_bcom ldan 'das bdag cag tshe rabs lnga brgyar spa shug tu mchis na yang chung ngu na g.yar lam du yang nyal po ma myong ngo /_/bka' stsal pa/_de ni de kho na ltar yin gyi gzhan du ma yin te/_de yang skyes bu'i thabs mkhas pa yin no/_/gsol pa/_bcom ldan 'das 
[\[115a.3\]]thabs mkhas pa zhes bgyi ba ci lags/_bka' stsal pa/_thabs mkhas pa zhes bya ba ni snga ma dang phyi mar 'gal ba dang /_phyi ma dang snga mar 'gal ba smra ba'i don te/_don gyis ni ma yin no/_/de ci'i phyir zhe na/_sangs rgyas rnams ni thabs gang dang gang gis don 'grub par 'gyur ba'i 
[\[115a.4\]]thabs de dang des nges pa'i don gyis sam/_drang ba'i don gyis gsung ba yin no/_/gsol pa/_don grub pa zhes bgyi ba gsung ba ci lags/_bka' stsal pa/_don grub pa zhes bya ba ni chos grub pa zhes bya'o/_/gsol pa/_de bzhin gshegs pas dge slong dag tshad mas rung ba ma yin pa de 
[\[115a.5\]]yang blang bar bya'o zhes rnam grangs cung zad cig gsungs pa/_gal te de ltar lags na de yang blang bar 'gyur ram/_bka' stsal pa/_'od srung de ni rgyu ma yin no/_/gsol pa/_ci'i slad du lags/_ci pha'i ched du ma srog dang dbral bar bya'am/_ci gzhan gyi ched du rang srog dang dbral bar bya'am/_
[\[115a.6\]]ci ma'i ched du pha srog dang dbral bar bya'am/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_'od srung de bzhin du pha dang mas mi byed pa gang yin pa de ni de bzhin gshegs pa'i snying por byed do/_/'od srung ji ltar gong du yul tsam pa na gnas pa'i mi 
[\[115a.7\]]bzhin no zhes gsungs pa ltar bdag bden yang ngas bdag tu 'dzin pa dgag pa mdzad do/_/de ci'i phyir zhe na/_ji 'di ltar mi des rang gi ma bor nas de'i ma yang sdug bsngal bar gyur/_de yang rang gi ma dang bral bar gyur pa las de nas mi des de skad tshig bsgo nas slar bzlog pa dang ma dang bu 
[\[115b\]]
[\[115b.1\]]de gnyis phrad par gyur to/_/de nas de'i 'og tu ma shi nas rang dbang ba rnams ji skad bshad pa de bzhin du 'dod pa'i bde ba bstan nas de'i 'og tu rab tu byung ba bzhin no/_/dge slong dag de bzhin du ngas kyang gal te thog ma kho nar bdag yod do zhes bstan na su zhig dad par 'gyur/_gal te dad par gyur 
[\[115b.2\]]nas/_'jig tshogs la lta ba'i bdag tu 'dzin pa ni 'jig rten gyi spyi thun yin pas nga'i yang ngar 'gyur ro/_/ngas kyang yul tsam pa na gnas pa'i mi bzhin du thog mar bdag med pa bstan nas de'i 'og tu bdag yod pa nyid ston par 'gyur te/_de nyid dang bdag gi de kho na nyid kyang bshad do/_/'od srung 
[\[115b.3\]]de lta bas na thabs la mkhas par bya'o/_/'od srung gzhan yang dper na mi zhig lam po che zhig nas 'brog dgon par song ba las bya rab gnon ces bya bas sgra phyung ba dang /_de nas mi de lam du zhugs te 'gro bas bya'i skad de thos nas bsams pa/_ci chom rkun pa byung ngam zhes de chom rkun pas 
[\[115b.4\]]'jigs skrag ste/_byol ba las dgon pa gang na stag yod pa der chud nas tshul ma yin pas sdug bsngal bar gyur to/_/'od srung de bzhin du ma 'ongs pa'i dus na dge slong dang /_dge slong ma dang /_dge bsnyen dang /_dge bsnyen ma rnams/_bdag dang bdag gi zhes bya ba'i sgra tsam gyis 
[\[115b.5\]]'jig rten pa'i 'jig tshogs la lta ba ni bdag med pa sems shing stong pa nyid chen po chad pa'i lta ba smra ba'i bdag nyid du 'gyur bas de bzhin gshegs pa rtag pa sangs rgyas rtag pa'i bdag nyid dang ldan pa'i mdo sde 'di lta bu 'di dag la dad par mi 'gyur ro/_/'od srung gzhan yang zhing pa blun po 
[\[115b.6\]]mnyan yod kyi grong khyer chen po sngon ma mthong ba zhig yod pa de der zhugs pa na skyes pa dang /_bud med gzugs bzang ba mdzes pa blta na sdug pa dag mthong ngo /_/mthong nas kyang mig mi 'dzums par rigs kyi bu dang /_rigs kyi bu mo dag la bltas so/_/bltas te phyir byung nas de nas de rang 
[\[115b.7\]]khyim gang na ba der song ste/_zhing pa blun po rnams la smras pa/_rgyal po ni 'di 'dra/_de na bud med kyi gzugs ni lha'i bu mo 'dra/_mi'i dbang po'i gzugs ni lha'i bu pho 'dra 'o zhes smras pa na/_mi phal pa gzhan rnams kyang rgyal po mthong nas 'di snyam du bdag cag gis kyang 
[\[116a\]]
[\[116a.1\]]lha'i bu dang bu mo dang bcas pa mthong ngo snyam pa dang /_de nas rgyal po'i pho nya bkrabs pa dag gis thos nas cal col sha dag smra'o zhes byas te gsod par 'gyur ro/_/'od srung de bzhin du de bzhin gshegs pa sangs rgyas pa'i dus mya ngan las 'das pa nyid na 
[\[116a.2\]]rtag pa/_brtan pa/_zhi ba/_ther zug pa/_bdag ces bya ba'i tshig gi gzhi bstan pa yang 'jig rten las 'das pa'i dus na bdag ci 'dra ba de 'dra bar 'gyur zhing 'jig rten pa'i 'jig tshogs la lta ba goms par byas pa'i bdag nyid kyang zad par gyur/_zad par 'gyur/_zad par 
[\[116a.3\]]'gyur te/_lta ba de lta bu gang yin pa de nga'i ma yin pas de'i phyir rtag pa dang chad pa spangs pa zhes gsungs pa ni ngas legs par gsungs pa yin no/_/'od srung de bzhin gshegs pa nga bdag nyid skyes so zhes gsung na ci de bzhin gshegs pa skyes sam/_nga tshems shing sten to zhes gsung 
[\[116a.4\]]na/_ci nga tshems shing sten snyama'am/_'od srung snga ma dang phyi ma'i tshig gi don 'gal gyi don la ni ma yin no/_/gsol pa/_ji ltar ma lags/_bka' stsal pa/_'od srung khyod la dpe bstan te/_dper na btso blag mkhan mkhas pas gos phal pa zhig nyos nas dmar por byas 
[\[116a.5\]]te btsongs na rin chen por 'dong ngo /_/de nas des phyis rin lhag pas nyos nas gos de nyid sngon pos tshig gur byas te gzhan gyi lag tu btsongs nas de nyis gyur gyi rin du ldom na 'od srung ci de gos de nyid yin nam/_'on te gzhan yin zhe na/_de ni gzhan ma yin te kha bsgyur bar zad do/_/
[\[116a.6\]]'od srung de bzhin du gos kyi rnam pa bzhin du bsod nams gsar gyi rgyun chags pas de phyis tshon rtsi'i thabs kyi thabs mkhas pas kha dog sgyur ba lta bur byed do/_/'od srung gzhan yang dper na grong khyer chen po zhig na dge slong tshul khrims dang ldan pa zhig yod pa 'chi ka'i tshe grong rdal lam/_grong 
[\[116a.7\]]khyer du bsod snyoms su rgyu ba na smad 'tshong ma zhig mthong nas de sems chags par gyur te de nas des bsams pa/_gyon pa'i gos 'di byin la 'di lta bu zhig bya'o zhes nges par byas nas des gyon pa'i gos des smad 'tshong ma de brongs pa dang /_smad 'tshong ma de yang chags pa'i rang bzhin 
[\[116b\]]
[\[116b.1\]]pas de bzhin du bya'o zhes de la khas blangs so/_/de nas dge bsnyen thabs la mkhas pa zhig gis de mthong nas bsams pa/_e ma'o kyi hud dge slong tshul khrims dang ldan pa 'di ni da ni tshul khrims 'chal par gyur la/_nyes na dge slong 'di lus 'dis shi ba bla'i/_tshul khrims 
[\[116b.2\]]'chal pa ni ma yin pas de'i sdig pa gang yin pa de bdag la bab par gyur cig ces de nas des gtam ci zhig byas nas rmongs par byas te mod la bsad na/_'od srung ci mi de dmyal bar 'gyur ram/_'od srung gis gsol pa/_de ni bcom ldan 'das nyid mkhyen lags so/_/
[\[116b.3\]]bka' stsal pa/_'od srung mi de'i dge sbyong srog dang phral ba'i sdig pa gang yin pa de/_de zla ba bzhir rims kyis thebs nas lus de nyid la rnam par smin pa dang dengs par 'gyur na/_'od srung thabs mkhas pa sems can gyi don du tshig tsam du smra bas nyes pa med de/_bdag bden 
[\[116b.4\]]par yod pa la bdag med do zhes 'gog pa'i tshig tsam du smra bas cir yang mi 'gyur ba lta ci smos/_'od srung gzhan yang khyod kyis kun dga' bo zil gyis mnan nas nga la zhus pa/_srid pa yod na bde dang sdug bsngal te/_med na bde dang sdug bsngal ga la yod ces bya ba de'i don 'od srung 
[\[116b.5\]]khyod da nyon cig_/'od srung de bzhin gshegs pa ni dngos po med pa/_sems can med pa/_'jig par 'gyur ba ma yin pa'o/_/gsol pa/_ji lta bu lags/_bka' stsal pa/_'od srung dper na ri'i rgyal po gangs can gyi drung na nor bu rin po che 'od mtha' yas snang ba 
[\[116b.6\]]zhes bya ba'i khams yod do/_/de nas nor bu rin po che'i khams de la nor bu rin po che'i khams byi dor byed pas bltas nas des de mthong ste shes nas des de blangs te/_gser gyi kha dog bzhin du thabs kyis dri ma sbyangs te blangs nas de nas des gang gi tshe dri ma dag par gyur pa de phan 
[\[116b.7\]]chad sa'am/_'dam rdzab bam/_bye ma'am/_snod gang dang gang du mi des bcug kyang des der nor bu rin po che de de lta de ltar phyi bdar byas pas ji ltar thog ma'i dri ma'i skyon de kho nas 'dres par mi 'gyur ro/_/de ci'i phyir zhe na/_dper na gang dang gang du mi sgron ma thogs te 
[\[117a\]]
[\[117a.1\]]song ba de dang de nyid du mun pa med par 'gyur zhing sgron ma yang gsal ba kho nar 'gyur ro/_/'od srung de bzhin du nor bu rin po che de gser bzhin du dri mas gos pa med par gyur cing nor bu rin po che de yang mtshan mo ni rgyu skar dang /_zla ba'i 'od kyi rkyen gyis 
[\[117a.2\]]chu 'dzag par 'gyur la nyin mo ni nyi ma'i 'od kyis me'i kha dog ltar 'bar yang cung zad kyang sreg par mi byed do/_/'od srung de bzhin du de bzhin gshegs pa dgra bcom pa yang dag par rdzogs pa'i sangs rgyas 'jig rten du byung nas byang chub sangs rgyas pa nyid kyis skye ba dang /_
[\[117a.3\]]rga ba dang /_na ba dang /_'chi ba'i dri ma bsal cing nyon mongs pa bye ba las rnam par grol te/_bag chags kyi dri ma thams cad dang bral ba na nor bu dag pa bzhin du rab tu gsal zhing pad ma bzhin du thams cad du gos pa med par 'gyur ro/_/'od srung gzhan yang de bzhin gshegs 
[\[117a.4\]]pa gang gi gzugs kyis 'jig rten gang dang gang du 'byung zhing byung nas kyang phal pa bzhin du ston par mdzad de/_phal par byung yang ngan 'gro'i nyes pa de dag gis gos par mi 'gyur zhing lha dang mi'i bde ba dang sdug bsngal yang nyams su myong bar mi 'gyur ro/_/lha dang /_mi'i 
[\[117a.5\]]bde ba dang /_sdug bsngal zhes bya ba ni 'dod pa'i yon tan lnga yin te/_sdug bsngal ni bkag la thar pa gcig tu mthar phyin pa ni shin tu bde ba yin no/_/de nas gnas brtan 'od srung gis 'di skad ces gsol to/_/bcom ldan 'das legs so legs so/_/bdag ni 
[\[117a.6\]]da gdod rab tu byung ba dang bsnyen par rdzogs pa dge slong gi dngos po dang dgra bcom pa nyid du gyur lags te/_da ni bdag gis de bzhin gshegs pa la bgyis pa gzo ba/_bgyis pa tshor bar bgyi lags so/_/gang de bzhin gshegs pas bdag la 'di skad ces 'od 
[\[117a.7\]]srung tshur shog stan gyi phyed sbyin gyis bdag cag gnyis stan gcig la lhan cig 'dug go/_/zhes gsungs pa de'i don ni de ring bcom ldan 'das kyis 'khor bzhi'i dbus su bdag theg pa chen po la dbang bskur ba lags so/_/de nas 'khor de'i nang na skra dang kha spu bregs pa dge slong gi kha 
[\[117b\]]
[\[117b.1\]]dog dang gzugs 'chang ba dag kyang 'dug_/dge bsnyen ma yin pa dge bsnyen gyi gzugs 'chang ba dag dang kha dog sna tshogs pa'i gzugs 'chang ba dag dang /_kha logs shig tu phyogs pa dang /_snyan dngags mkhan dang /_mgrin pa sta ri lta bu dang /_dud 'gro dang /_kha 
[\[117b.2\]]gyen du lta ba dang /_kha thur du lta ba dag 'khod de/_de dag thams cad ni bdud kyis byin gyis brlabs pa yin no/_/de nas tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das 'khor 'di ni shin te ma ma lags pa sbun pa dang bral 
[\[117b.3\]]ba/_phub ma mchis pa/_tsan dan gyi snying po lta bu sra ba brtan par gnas pa lags na 'khor 'di lta bu'i nang du 'di dag ci'i slad du zhugs lags bka' stsal pa/_kun dga' bo khyod gnas brtan 'od srung la dris shig_/kun dga' bos legs so bka' bzhin 
[\[117b.4\]]'tshal zhes mnyan nas gnas brtan la 'di skad ces smras so/_/btsun pa 'od srung 'di dag 'khor gyi nang du ji ltar zhugs/_'od srung gis smras pa/_kun dga' bo 'di dag ni skyes bu blun po bdud kyi 'khor te bdud dang lhan cig lhags pa yin no/_/kun dga' 
[\[117b.5\]]bo bdag ni rgyu 'dis 'di skad ces bcom ldan 'das bdag ni zhing srung ba thabs mkhas pa bzhin du de bzhin gshegs pa 'das nas dam pa'i chos bsrung ba'i rngo mi thogs lags so zhes gsol nas don de'i phyir bdag gis de'i tshe sa chen po 'di khur du thogs pa ni mi mngo lags so zhes 
[\[117b.6\]]kyang gsol to/_/de'i tshe bcom ldan 'das kyis bdag la bka' stsal pa/_'od srung khyod kyis nga 'das nas ji srid bstan pa nyams par ma gyur pa de srid du 'jig rten du dam pa'i chos 'byin par nus so zhes bdag la bcom ldan 'das kyis spro ba bskyed do/_/de'i tshe 
[\[117b.7\]]bdag gis bcom ldan 'das re zhig bdag gis dgung lo bzhi bcu zhig dam pa'i chos dbyung bar bgyi'o zhes gsol pa dang /_de nas bcom ldan 'das kyis bdag la bka' stsal pa/_re zhig de'i bar du yang khyod snyom las skyed dam ci/_ji srid bstan pa ma nyams 
[\[118a\]]
[\[118a.1\]]pa'i bar du brtson par mi nus sam/_de'i tshe bcom ldan 'das kyis yang bdag la bka' stsal pa/_'od srung re zhig bdud tshol cig_/gal te rnyed na de'i tshe dam pa'i chos 'byin nus par 'gyur zhing nga'i don yang shes par 'gyur ro/_/kun 
[\[118a.2\]]dga' bo bdag gis ni de'i tshe lha'i mig gis bdud sdig can bltas na ma mthong ma shes so/_/dper na mnyan yod kyi grong khyer du skye bo mang po'i dbus su zhing pa bu stor ba zhig gis rang gi bu btsal te ma rnyed na dub cing slar ldog par 'gyur ro/_/kun dga' bo de bzhin du 
[\[118a.3\]]bdag gis btsal ba na ma rnyed do/_/ma rnyed nas 'di skad ces bcom ldan 'das bdag ni bdud sdig can tshol bar spro ba ma mchis lags so zhes gsol nas de'i tshe bdag phyogs gcig tu 'dug go/_/de nas de bzhin du 'od srung chen po'i 'og ma'i gnas brtan nas 
[\[118a.4\]]nyan thos chen po brgyad cu'i bar gyi nyan thos chen po re re zhing 'di lta ste/_zhing pa bzhin du dpe sbyar ba la tshigs su bcad pa'i grangs kyis bgrangs na stong phrag 'byung bar 'gyur ro/_/de nas byang chub sems dpa' bzang skyong dang /_phug sbas la sogs pa lnga 
[\[118a.5\]]brgya dang /_'jig rten thams cad kyis mthong na dga' ba ma gtogs pa la sogs pa de dag gis kyang de bzhin du btsal na ma rnyed de/_de dag la yang tshigs su bcad pa de bzhin du bgrang bar bya'o/_/de nas bcom ldan 'das kyis gnas brtan 'od srung chen po la 
[\[118a.6\]]bka' stsal pa/_'od srung gang ma 'ongs pa'i dus na dam pa'i chos kun tu 'byin par mi nus pa'i rgyu ni dam pa'i chos nub nas lo brgyad cu lon pa dang /_lo brgyad cu pa nyid la lho phyogs kyi byang chub sems dpa' bzang skyong dang /_phug sbas la sogs te/_byang chub 
[\[118a.7\]]sems dpa' lnga brgya po gang yin pa de dag thams cad kyi tha ma shos des 'byin par 'gyur ba yin pas re zhig de tshol cig_/gsol pa/_legs so/_/btsal lags te lid tsa bI gzhon nu 'jig rten thams cad kyis mthong na dga' ba 'di nyid lags so/_/
[\[118b\]]
[\[118b.1\]]bcom ldan 'das kyis bka' stsal pa/_de'i drung du 'od srung song la gsol ba thob shig dang des bdud btsal bar nus so/_/de nas 'od srung chen po la sogs te/_nyan thos chen po brgyad cu dang /_bzang skyong dang /_phug sbas la sogs pa'i gzhon nu'i drung du 
[\[118b.2\]]dong nas go bar byas pa/_gzhon nu khyod kyis ni bdud sdig can btsal bar nus so zhes bcom ldan 'das kyis bstan to zhes grag go/_/de nas gzhon nus 'khor gyi gtso bo 'od srung chen po la 'di skad ces smras so/_/btsun pa 'od srung bdag gis bdud sdig can 
[\[118b.3\]]btsal bar ni bgyi na/_'on kyang btsun pa 'od srung bzang skyong la sogs te byang chub sems dpa' sems dpa' chen po dag nas 'jam dpal dang /_spyan ras gzigs dbang phyug dang /_mthu chen thob dang /_ngan song sbyong dang /_byams pa la sogs pa'i bar dag 
[\[118b.4\]]yod na/_ci bdag la tho btsam 'am/_btsun pa 'od srung bdag bdud kyi rdzi bo ma lags kyis re zhig bsod nams dang ldan pa rnams kyis tshol cig_/'od srung gis smras pa/_gzhon nu ci bdud sdig can tshar bcad pas bsod nams su mi 'gyur ram/_
[\[118b.5\]]gzhon nus smras pa/_btsun pa gal te de ltar bdag gis kyang ci ste mi nus na khyod nyid shin tu shes pas khyod kyis tshol cig_/de nas bcom ldan 'das la 'od srung gis don de gsol pa dang /_bcom ldan 'das kyis bka' stsal pa/_'od srung de skad byas 
[\[118b.6\]]na gzhon nu ci zer/_gsol pa/_bcom ldan 'das gzhon nu 'di skad ces re zhig bsod nams dang ldan pa rnams kyis legs par tshol cig_/de'i 'og tu bdag gis bdud sdig can btsal bar bgyi'o/_/re zhig nyan thos chen po brgyad cus tshol cig_/bdag 
[\[118b.7\]]ni khyim na gnas pa rigs lhag par dma' ba lags pas de'i 'og tu btsal bar bgyi'o zhes mchi lags so/_/de nas nyan thos mchog de dag dang /_bzang skyong dang /_phug sbas la sogs pas yang btsal na/_dper na zhing pa'i chung ma grong khyer du bu stor ba bzhin du de dag bdag ni 
[\[119a\]]
[\[119a.1\]]spro ba med do/_/bdag ni spro ba med do zhes phyogs gcig tu 'khod do/_/de nas bcom ldan 'das kyis gzhon nu bos te bka' stsal pa/_gzhon nu khyod kyis bdud tshol cig_/gzhon nus gsol pa/_bcom ldan 'das sa 'dzin gyi rgyal po'i bu mo rgyal po'i 
[\[119a.2\]]gzhon nu ma lnga dkar zhes bgyi ba bsod nams dang ldan pa de 'dir mchis te/_de'i slad du rnga bo che dang /_dung dang /_rol mo'i sgra sgrogs shing mchi lags so/_/de nas bcom ldan 'das kyis thams cad dang ldan pa'i byang chub sems dpa'i tshogs la bka' stsal pa/_
[\[119a.3\]]sa 'dzin gyi rgyal po'i bu mo gzhon nu ma lnga dkar zhes bya bas dri ba gcig gi lan ma thob nas mu stegs can thams cad pham par byas te/_de ring du zhag bdun lon nas 'di skad ces rgyal po zas gtsang gi btsun mo sgyu 'phrul chen mo zhes bya ba zhig yod de/_de'i sras de gau 
[\[119a.4\]]ta ma'i rgyud gzugs bzang po sangs rgyas zhes bya ba zhig yod do zhes grag gis de'i spyan sngar 'gro'o zhes smra zhing 'ong ngo /_/de nas de 'ong ba na de'i tshe mnyan yod nas rgyal bu rgyal byed kyi tshal de'i bar 'khor gyis rgyas par gyur cing /_rnga bo che dang dung dang rol mo'i sgras 
[\[119a.5\]]mnyan yod nas rgyal bu rgyal byed kyi tshal de'i bar grags par gyur to/_/de nas gzhon nus gsol pa/_bcom ldan 'das bdag kyang bdud sdig can tshol la/_bsod nams dang ldan pa rnams kyang de skad mchi na/_de'i dri ba su lan ldon par 'gyur lags/_de nas 
[\[119a.6\]]bcom ldan 'das kyis tshigs su bcad pa 'di bka' stsal to/_/skyes bu brtan pos rtag tu ni/_/gnod sems med par bu bzhin sbyin/_/nyams la nam yang min zhes grags/_/dri ba 'di yi lan thob shig_/de nas nyan thos chen po brgyad cu dang /_phug sbas la sogs pa byang 
[\[119a.7\]]chub sems dpa'i tshogs kyis tshig 'thun par tshigs su bcad pa 'di smras so/_/gnod sems med pa'i sems kyis su/_/g.yel lam tshul khrims ldan yang rung /_/mdza' bo dgra la bu bzhin du/_/thams cad du ni sbyin pa bsngags/_/bcom ldan 'jig rten mgon po yis/_/
[\[119b\]]
[\[119b.1\]]dri ba 'di 'dra gsungs pa gang /_/'di 'dra bdag cag ma thos na/_/re zhig 'jam dpal gyis rtogs shig_/de nas 'jam dpal la sogs pa'i byang chub sems dpa'i tshogs de dag gis kyang de bzhin du tshigs su bcad pa de nyid kyis lan blan to/_/de nas bcom ldan 'das kyis lid tsa 
[\[119b.2\]]bI gzhon nu 'jig rten thams cad kyis mthong na dga' ba la bka' stsal pa/_/gzhon nu khyod kyis dris pa 'di'i lan thob shig_/gzhon nus gsol pa/_bcom ldan 'das re zhig glang po che chen po 'di dag thams cad kyis rgan rims bzhin ji lan 'debs su stsal du gsol/_de 
[\[119b.3\]]nas rgyal po'i gzhon nu ma lnga dkar rgyal po'i gzhon nu ma lnga brgya dang lhan cig bcom ldan 'das la phyag 'tshal te/_bcom ldan 'das la mchod pa dpe med pa dag byas nas rnga bo che dag brdungs so/_/brdungs nas 'di skad ces smras so/_/brtan po gang dang gang dag rnga bo che chen 
[\[119b.4\]]po'i mdo nyan par 'dod nas lhags pa de dag bdag gi rnga bo che bsgrags pa gsan nas dri ba de'i lan lon cig_/gzhon nus gsol pa/_bcom ldan 'das lan ldon du stsal du gsol/_de dag gis gsol pa/_bcom ldan 'das re zhig bud med ni rang bzhin gyis mi 
[\[119b.5\]]brtan pa lags pas de'i slad du bdag cag lan ldon rngo mi thogs lags so/_/gzhon nus kyang gsol pa/_bcom ldan 'das bud med 'di rang bzhin gyis gzhon nu ma lags na bdag skyes par gyur pas bud med kyis smras pa'i dri ba lan glon lags sam/_lnga dkar 
[\[119b.6\]]gyis smras pa/_gzhon nu khyod mgon po'i bstan pa la zhugs nas khyod kyis chos nyid kyang thos na ci da dung skyes pa'o/_/bud med do snyam pa'i phyin ci log gi 'du shes ma spangs sam/_smras pa/_sring mo ji ltar de yin/_de nas lnga dkar gyis smras pa/_re zhig bcom ldan 
[\[119b.7\]]'das kyang gang gi phyir de skad du gsung na de'i phyir phyin ci log gi mtshan nyid can yin no/_/gzhon nus lnga dkar la smras pa/_re zhig ja thog mar de bcom ldan 'das la gsol cig_/de'i 'og tu 'di bdag dang lhan cig smra bar bya'o/_/'od srung gis gsol pa/_bcom ldan 
[\[120a\]]
[\[120a.1\]]'das gzhon nu de skad ces mchi lags so/_/bcom ldan 'das kyis bka' stsal pa/_re zhig gzhon nu kho na lan 'debs par 'gyur ro/_/gzhon nus kyang smras pa/_bu mo khyod su yin smras pa/_bdag ni lnga dkar zhes bya ba yin no/_/smras pa/_sring mo ci khyod kyis dkar po lnga thob 
[\[120a.2\]]bam/_lnga dkar gyis smras pa/_chos rnams ni ming med pa yin te/_ming ni rtog pas kun rdzob tu bstan pa'o/_/gzhon nu'i mchog 'di ltar don dam par ni de stong pa nyid yin gyis de ltar shes par gyis shig_/gzhon nus smras pa/_lha mo da dung yang phyin ci log ma spangs sam/_'di la gal te 
[\[120a.3\]]gzhon nu'am/_gzhon nu ma zhes bya ba rnyed na de myur du smros shig_/lnga dkar gyis smras pa/_gzhon nu legs so legs so/_/da ni dri ba'i las bcad de/_de lta bas na khyod rjes su dpags na 'jig rten du sangs rgyas su 'gyur bar shes so/_/des smras pa/_lha mo ci khyod kyis da dung dri ba bcad 
[\[120a.4\]]pa shes sam/_ji ltar gzhon nu dang gzhon nu ma zad par 'gyur zhing mi skye ba de ltar khyod mi shes te/_khyod ni nyan thos dag ji skad brjod pa de bzhin du rjod par byed kyi/_dri ba 'di ni 'jam dpal gyis ji skad smras pa bzhin yin no/_/lnga dkar gyis smras pa/_dper na ji lta bu yin/_gzhon nus 
[\[120a.5\]]smras pa/_kye ma'o ji ltar skyes pa 'ga' zhig yi ge rnams kyi mthar phyin nas bdag nyid kyi ming bris na klog mi shes pa de bzhin du lha mo lnga dkar gyis kyang lnga dkar mi shes so//_//'phags pa rnga bo che chen po'i le'u bam po lnga pa ste tha ma/_de nas thams cad dang ldan pa'i 
[\[120a.6\]]byang chub sems dpa'i tshogs dang /_nam mkha'i lha'i tshogs dang /_'brug gi tshogs kyis phyogs bcu nas g.yos/_rab tu g.yos/_ldeg rab tu ldeg_/chem chem rab tu chem chem ste/_de dag thams cad kyis de lta bu'i mchod pa'i las chen po byas na legs sa zhes bya ba byin te/_
[\[120a.7\]]gzhon nu gang gis ya mtshan can thams cad dri ba gcig gis tshar bcad cing /_srog chags bye ba brgya stong phrag du ma dag de bzhin gshegs pa'i bstan pa la btsud pa'i lha mo de lta bu deng thub pa dang des bzhag pa'i dri ba kun shes pa legs sa legs so/_/de nas de'i tshe mu stegs 
[\[120b\]]
[\[120b.1\]]byed pa ya mtshan can thams cad rang rang gi rab tu byung ba spangs nas/_de bzhin gshegs pa'i bstan pa la rab tu byung ste/_de na gang dag rab tu 'byung ba la mi sten pa de dag ni dge bsnyen du gyur to/_/de nas thams cad dang ldan pa'i 'khor des gzhon nu la legs sa zhes bya ba 
[\[120b.2\]]byin te/_gzhon nu khyod kyis gang gi phyir dri ba 'di'i lan glan pa legs sa legs so/_/gzhon nus smras pa/_'di ni bcom ldan 'das kho na'i mthu yin gyi bdag gi ni ma yin no/_/bcom ldan 'das kyis bka' stsal pa/_'jig rten thams cad kyis mthong na dga' ba ngas kyang tshigs 
[\[120b.3\]]su bcad pa de kho na bzhin du shes so/_/tshigs su bcad pa de'i don gyi tshul ni 'di yin no/_/byang chub sems dpa' skyes mchog gis/_/rtag tu gnod pa'i sems su bya/_/rtag tu sbyin pa bsngags pa ni/_/tshul khrims bkur ba g.yel la min/_/byams dang dgra la bu bzhin min/_/tshig 
[\[120b.4\]]'di'i rnam dbye sna tshogs nyon/_/skyes bu mchog gis tshul khrims 'chal pa mthong na rtag tu gnod sems su bya zhing de dag la cung zad kyang sbyin pa sbyin par mi bya ste/_de dag bstan pa la dgra dang mtshungs pa yin pas 'di la sbyin par bya'o/_/'di la sbyin par mi bya'o zhes 'byung po rnams kyi ched 
[\[120b.5\]]du bsam par bya'o/_/sbyin pa rnam pa gnyis su gsungs pa so so'i skye bo'i tshul khrims dang ldan pa dang /_sems can sdug bsngal ba la snying rjes sbyin pa'o/_/gal te tshul khrims 'chal pa la snying rjes byin na gos par mi 'gyur ram/_ji ltar mda' dug gis byugs pa des ma byugs 
[\[120b.6\]]pa yang gos par 'gyur ba de bzhin du dge slong tshul khrims 'chal pas kyang tshul khrims dang ldan pa gang yin pa de yang nyams par byed do/_/de lta bas na 'di la tshar gcad pa kho na legs kyi sbyin pas lta ga la gzung /_mthong na rtag tu dgra bo dang 'dra bar bya ste/_des na gnod sems 
[\[120b.7\]]su mi bya'o zhes gsungs so/_/tshul khrims 'dren ma mi bsten te/_/rgyu de'i phyir na gnod pa yi/_/sems ni bskyed par bya'o zhes/_/sngon gyi sangs rgyas rnams kyis gsungs/_/mdza' dang dgra la mnyam pa gang yin dang /_/g.yel dang tshul khrims ldan la mnyam pa gang /_/gnod 
[\[121a\]]
[\[121a.1\]]sems med par spyod pa de kun ni/_/bstan pa 'di la rtswa dang 'dra bar gzung /_/bstan pa la ni nges pa'i don/_/de ltar rab tu bsngags pa yi/_/spyod pa spu gri'i so lta bur/_/rno ba'i mchog ni spyad par gyis/_/de'i phyir rnga bo che chen po'i mdos bsgrags so/_/rnga bo che chen po'i mdos 
[\[121a.2\]]ci zhig bsgrags zhe na/_tshigs su bcad pa de'i don gang yin pa de 'dir rnga bo che chen po'i mdo las smos pas des na mdo chen po 'di ni rnga bo che chen po zhes bya'o/_/de nas ji ltar lhags pa'i 'khor de thams cad kyis legs so zhes bya ba byin te/_kye ma gzhon nu 'jig rten thams cad kyis mthong 
[\[121a.3\]]na dga' ba mkhas pa ji ltar rgyal po gsal rgyal 'gro ba la phan pa'i don du g.yul ngor rnga bo che sgra 'byin pa de bzhin du rnga bo che chen po'i mdo 'di bsgrags pa na 'gro ba la dkon mchog gsum gyi bsngags pa'i sgra brjod pa'i tshul gyis sangs rgyas kyi gsung ba 'di lta ste/_de bzhin gshegs pa rtag pa/_
[\[121a.4\]]brtan pa/_zhi ba/_ther zug pa'o zhes sangs rgyas kyi gsang ba 'di sgrogs so/_/de nas bcom ldan 'das kyis yang 'od srung chen po la bka' stsal pa/_'od srung khyod kyis gang gi tshe bdud bstan par mi nus pa de'i tshe 'od srung khyod kyis rnga bo che chen po'i mdo 'di nyon la nga 'das nas lo bzhi bcu'i bar du ji ltar da ltar 
[\[121a.5\]]gnas pa bzhin du dam pa'i chos zung shig_/chos chen po'i rnga bo che rdungs shig_/chos chen po'i rnga bo che dang /_dung sgrogs shig_/de'i 'og tu lo brgyad cu na dam pa'i chos rab tu rnam par 'jig par 'gyur ba de'i tshe de'i dus su gzhon nu 'jig rten thams cad kyis mthong na dga' bas de'i tshe thog mar bdud 
[\[121a.6\]]kyis bsgyur ba'i sems can skra dang kha spu bregs pa dag gnas pa dang /_de'i tshe gzhon nus sdig can 'khor dang bcas pa/_gzugs dang bcas pa bcing ba lngas bcings nas ri bo bzhin du ston par 'gyur zhing rnga bo che chen po'i mdo las gsungs pa'i chos chen po sgrogs par 'gyur/_chos chen po'i rnga bo che 
[\[121a.7\]]rdung bar 'gyur/_chos chen po'i dung 'bud par 'gyur/_chos kyi mchod sbyin byed par 'gyur/_chos kyi rgyal mtshan 'dzugs par 'gyur ro/_/gsol pa/_nam zhig na lags/_bka' stsal pa/_gang gi tshe lo brgyad cu na bstan pa nyams par 'gyur ba de'i tshe na'o/_/gsol pa/_bcom ldan 'das bdag 
[\[121b\]]
[\[121b.1\]]cag gis lta lags na da ltar mngon sum du mdzad du gsol/_de nas bcom ldan 'das kyis gzhon nu la bka' stsal pa/_myur du bdud ston cig_/de nas gzhon nus bcom ldan 'das gang na ba de logs su gdong phyogs nas bcom ldan 'das la 'di skad ces gsol to/_/bdud sdig can mchis 
[\[121b.2\]]pa'o ni lags te/_'o ni 'jig rten gyi khams gzhan nas mchis nas byang chub sems dpa'i bzhin du dge slong gi gzugs su mchis pa la gzigs zhes mdzub mos bstan to/_/thams cad dang ldan pa'i 'khor gyis kyang bdud de bcing ba lngas bcings par mthong ngo /_/de nas bdud kyis smras pa/_/
[\[121b.3\]]gzhon nu bdag mdo sde 'di la lan gnyis su bar chad mi byed do zhes tshig de lan gsum du smras pa dang /_gzhon nus smras pa/_ji ltar yid ches par 'gyur/_bdud kyis smras pa/_'di ltar yid ches par gyis shig_/sbyor ba ji snyed kyis bdud kyi cha byad du byas nas sems can rnams dad pa bsgyur ba'i 
[\[121b.4\]]sbyor ba de thams cad bstan par bya'o/_/gzhon nu bdag gis rgyun du zhugs pa la sogs pa 'bras bu bzhi'i bar gyis yongs su mya ngan las 'das pa dang /_sangs rgyas kyi yongs su mya ngan las 'das pa yang ston/_stong pa chen po nyid sgoms shig pa yang smra/_sems can du lta ba yang smra/_sems 
[\[121b.5\]]can du lta ba yang 'dod par byed de/_'di ltar sems can yod do zhes kyang smra'o/_/bdag ni bdag gi lus nam mkha' la 'bar ba yang ston/_du bar 'thul ba dang /_me tog gi char chen po 'bebs pa yang ston cing gang ngas stong pa chen po zhes bshad pa de thams cad ni zhi ba yin la/_gang ngas sems can 
[\[121b.6\]]yod do zhes bshad pa de dag thams cad ni stong pa yin gyis stong pa chen po ni de ltar gyis shig_/sems can yod do zhes bya ba ni de ltar shes par gyis shig ces kyang smra'o/_/de nas bcom ldan 'das kyis dge slong rnams la bka' stsal pa/_dge slong dag bdud sdig can de lta bu byed nus pa la 
[\[121b.7\]]ltos/_sangs rgyas yongs su mya ngan las 'da' ba'i bar 'di yang sten par byed na/_dge slong dag bdud kyis de ltar byas na sems can rnams ji ltar yid ches par mi 'gyur/_dge slong dag de lta bas na su yang yongs su mya ngan las 'da' ba ni 'di lta bu'i tshig gnyis smra ba na/_de ni bdud yin par blta'o/_
[\[122a\]]
[\[122a.1\]]gang dag de skad du snga phyir tshig gnyis smras nas yongs su mya ngan las 'da' na/_de ni nga'i nyan thos ma yin par blta'o/_/dge slong dag de lta bas na chos rnam par 'phrul pas kyang ma yin/_'bras bu bzhis kyang ma yin/_bsam gtan gyis kyang ma yin/_mngon par shes pa'i rtse bas kyang 
[\[122a.2\]]ma yin te/_de dag ni de'i phyogs yin par de dag la yid ches par mi bya'o/_/gang dag ji ltar yang rung ba de skad du snga phyir tshig gnyis smras nas de'i 'og tu yongs su mya ngan las 'da' ba de dag ni bdud kyis sprul pa yin par blta'o/_/'od srung nga yongs su mya ngan las 'das nas lo bdun brgya'i bar 
[\[122a.3\]]du nga'i nyan thos rnams yongs su mya ngan las 'da' bar 'gyur te de dag ni 'di lta bu'i tshig gnyis po nyon mongs pa gang yin pa de ni stong pa'o/_/zhi ba gang yin pa de ni mya ngan las 'das pa'o zhes smra zhing mya ngan las 'da' bar 'gyur ro/_/de phyin cad ni nyan thos sam/_byang chub sems dpa' 
[\[122a.4\]]yongs su mya ngan las 'da' bar mi 'gyur te/_de ci'i phyir zhe na/_'di ltar sangs rgyas kyis byin gyis brlabs pa'i phyir ro/_/yang de ci'i phyir zhe na/_de'i tshe mi rnams stong pa nyid la chad pa dang rtag par lta zhing spyod de/_rung ba ma yin pa dang 'dren mar 'gyur ro/_/de lta bas na de dag stong pa chen po nyid la rung 
[\[122a.5\]]ba ma yin pa chad pa dang /_rtag pas 'grib pa nyid dang /_'phel ba nyid du smra zhing de bzhin gshegs pa'i snying po'i gtam bstan pa na smod pas sangs rgyas rtag pa nyid kyi gtam spong bar 'gyur te/_de nyid kyis yongs su mya ngan las 'da' bar mi 'gyur ro/_/gang dag 'di ltar bdud kyi mya ngan las 'das pa'i 
[\[122a.6\]]'bras bus yongs su mya ngan las 'da' bar 'gyur ba de dag thams cad ni bdud kyis sprul pa yin par rig par bya'o/_/mya ngan las 'da' bar 'gyur ba gang dag yin pa de dag kyang phal cher bdud kyis sprul pa yongs su mya ngan las 'da' bar 'gyur ro/_/de nas bcom ldan 'das kyis 'jig rten 
[\[122a.7\]]thams cad kyis mthong na dga' ba la sogs pa byang chub sems dpa'i tshogs la bka' stsal pa/_rigs kyi bu dag nga yongs su mya ngan las 'das nas khyed kyis phyi ma'i tshe phyi ma'i dus na dam pa'i chos 'byin par su 'gyur/_'od srung chen po legs so/_/nga 'das nas dam pa'i chos 'byin par 'gyur 
[\[122b\]]
[\[122b.1\]]ram zhes lan gsum gyi bar du spro ba bskyed kyang spro bar mi byed do/_/de'i tshe bcom ldan 'das kyis bka' stsal pa/_rigs kyi bu dag de bzhin gshegs pa la khyad du gsod par ma sems shig_/nga la gang dag phyi ma'i tshe phyi ma'i dus na dam pa'i chos 'dzin par 'gyur ba'i slob ma mang du yod de gong 
[\[122b.2\]]du mdo 'di las gsungs pa bzang skyong dang /_phug sbas la sogs pa lnga brgya po de dag gi phyi ma shos gang yin pa de yin par 'gyur ro/_/'od srung de yang gang zhe na lid tsa bI gzhon nu 'jig rten thams cad kyis mthong na dga' ba 'di nyid yin te/_phyi ma'i dus na lho phyogs kyi mkhas par gyur nas chos kyi 
[\[122b.3\]]rnga bo che chen po rdung bar 'gyur/_chos kyi dung 'bud par 'gyur ro/_/de nas gzhon nus bdud bkrol te/_bstan nas chos ji lta ba de bzhin du mna' bsgags te/_de'i 'og tu gtad do/_/de nas thams cad dang ldan pa'i 'khor des gzhon nu la smras pa/_gzhon nu khyod bcom ldan 'das kyis lung bstan pa yin 
[\[122b.4\]]gyis phan pa ston pa chos kyi rnga bo che rdungs shig_/rnga bo che chen po'i mdo smros shig_/chos kyi dung bus shig ces tshig tu smras so/_/de nas bcom ldan 'das kyis yang 'od srung chen po la 'di skad ces bka' stsal to/_/'od srung khyod ni zhing srung ba lta bur ma nus te/_zhing srung bzhin du thabs la mkhas pa'i 
[\[122b.5\]]gzhon nus mdo 'di thams cad mnyan nas lus la thogs te/_'jig rten du mngon sum du 'byin par 'gyur ro/_/de ni ngas sa bdun pa la bzhag ste mi phal pa zhig tu byin gyis brlabs nas gang gi tshe lo brgyad cu pa la bstan pa nyams par 'gyur ba de'i tshe lho phyogs su yul mu run du zhes bya ba na chu bo'i 
[\[122b.6\]]'gram la rten pa'i grong khyer dmag gis mi tshugs pa zhes bya ba dang /_nye ba'i grong phreng ba chen po zhes bya bar ka yo ri zhes bya ba'i rigs rgyud der skyes nas nga'i ming 'chang ba'i dge slong zhig tu gyur te/_zhing srung ba'i thabs mkhas pas nga'i dge sbyong g.yel ba rnams kyi nang du rab tu byung nas de dag 
[\[122b.7\]]bsdu ba'i dngos pos bsdus te/_mdo 'di rnyed nas lus la bcangs te/_dge 'dun dag par byas nas dang po rung ba ma yin pa'i gzhi chen po yongs su spangs te chos chen po sgrogs par 'gyur/_rnga bo che chen po'i mdo las gsungs pa'i chos kyi dung dang /_chos kyi rgyal mtshan sgrogs par 'gyur ro/_/
[\[123a\]]
[\[123a.1\]]gnyis pa theg pa chen po'i mdo stong pa nyid kyi gtam smra bar 'gyur ro/_/gsum pa sems can gyi khams rtag pa'i gtam dang /_rnga bo che chen po'i mdo'i gtam smra bar 'gyur ro/_/chos chen po'i rnga bo che rdung bar 'gyur/_chos chen po'i dung 'bud par 'gyur/_chos kyi rgyal mtshan 
[\[123a.2\]]'dzugs par 'gyur/_nga'i mngon sum du go gyon par 'gyur ro/_/phyis mdo 'di thos nas na tshod chen por 'gyur te/_lo brgyar mdo 'di'i gtam smra zhing chos kyi char 'bebs par 'gyur ro/_/lo brgya 'das pa'i 'og tu de lho phyogs der lho phyogs kyi mi rnams kyi nang du rnam par 'phrul pa chen pos rnam par 
[\[123a.3\]]'phrul zhing yongs su mya ngan las 'das pa ston par 'gyur ro/_/rgyu des na zhing srung ba'i thabs mkhas pa bzhin no/_/'od srung da ltar bzang skyong dang /_phug sbas la sogs pa'i tshig gi skyes bus phal pa'i bzhin te 'dzin mi nus pa'i snyom las can du gyur to/_/de ni skyes bu phal pa khro ba smod par byed pa de 'dra ba 
[\[123a.4\]]rnams kyi nang du rnam par 'phrul ba chen pos yongs su mya ngan las 'da' bar 'gyur ro/_/gsol pa/_ji ltar lags/_bka' stsal pa/_byang chub sems dpa' rnams ji lta ba de ltar ro/_/gsol pa/_byang chub sems dpa' rnams ji lta bu lags/_bka' stsal pa/_chos kyi rnam par 'phrul pas ma yin/_
[\[123a.5\]]'bras bu bzhi thob pas ma yin te/_de dag ni sa 'pho ba dang /_sangs rgyas dang bcas pa'i sangs rgyas kyi zhing du 'gro bas so/_/der yang gdul ba'i sems can dag yod na sems can de 'dra ba de dag gi nang du bcom ldan 'das shAkya thub pa 'di byon pa la ltos zhes smra zhing de bzhin gshegs pa ni rtag pa/_
[\[123a.6\]]brtan pa/_zhi ba/_ther zug pa yin pa de lta bu de la ltos shig_/ngas brtan pa dang bde ba bstan pa bshad pa ni de lta bu yin par shes par gyis shig ces lung bstan par 'gyur ro/_/de nas phyogs bcu nas nam mkha' las sangs rgyas bcom ldan 'das rnams kyis so so'i zhal de la ston cing 'di skad ces de ni 
[\[123a.7\]]de lta yin no zhes gsung bar 'gyur/_'jig rten thams cad kyang de'i chos bstan pa la legs par bstan to zhes yid ches par 'gyur ro/_/de nas bar skabs der nga'i ming 'chang ba'i dge slong de 'di skad ces kye ma gal te bdag la rdzu 'phrul gyi mthu zhig yod na ya mtshan can thams cad bdag gis 
[\[123b\]]
[\[123b.1\]]gdul ba zhig na zhes smra bar 'gyur zhing bdag nyid shin tu phal pa yin no snyam du sems par 'gyur ro/_/de gang gi tshe nga la slob pa de'i tshe bdag nyid kyis shes par 'gyur te/_de bzhin gshegs pa'i byin gyi rlabs ni de 'dra'o/_/'od srung dper na re zhig dga' bo rang nyid kyis 'bras bu thob par mi 
[\[123b.2\]]shes te/_'di sa bcu thob pa yin yang bdag gis ni 'bras bu ma thob bo snyam du bdag nyid kyis shes so/_/de ci'i phyir zhe na/_nga'i byin gyi rlabs kyis gyur na sa bdun pa dang /_sa brgyad pa la gnas pa ci smos/_rab 'byor gzhan yang dper na de bzhin gshegs pas yungs kar gyi 'bru'i nang du phyogs 
[\[123b.3\]]bcu'i 'jig rten gyi khams kyi sems can rab tu mang po gang dag yin pa de dag bcug na sems can gcig la yang dog pa'am/_nyam nga ba'am/_gnod par 'gyur ba med cing phan tshun yang bdag cag gang du khrid pa dang /_khyer ba dang /_bcug pa yang mi shes la bya ba de yang rab tu spyod do/_/de bzhin du ji 
[\[123b.4\]]ltar ngas mkhyen pa de ltar khyod kyis kyang shes la gzhan gyis kyang shes so/_/kha cig gis ni mi shes te de yang rang kho nas mi shes so/_/yang gal te de ltar sangs rgyas mthu dang ldan pa lags na nyid ji lta ba bzhin du ci'i slad du sems can thams cad byin gyis mi brlab lags/_rab 'byor re zhig 
[\[123b.5\]]sbyor ba mkhan gyis chu'i bum pa kha ma bcad pa yang mi 'bo bar byed na/_ci'i phyir sangs rgyas bcom ldan 'das sems can rnams byin gyis rlob par mi mdzad/_'od srung gzhan yang re zhig 'byung po'i sbyor ba mkhan gyis chu'i bum pa yang 'gul bar byed na/_ci'i phyir sangs rgyas bcom ldan 
[\[123b.6\]]'das byang chub sems dpa' rnams la ji ltar rang gis mi shes pa de ltar byin gyis rlob par mi mdzad/_ci de ltar mdzad dam mi mdzad/_gsol pa/_bcom ldan 'das mdzad lags te sa bcu thob pa rnams la'ang mdzad lags so/_/gsol pa/_byang chub sems dpa' yon tan du dang ldan na de bzhin 
[\[123b.7\]]gshegs pa rtag pa mi phyed pa'i sku mngon sum du mthong bar 'gyur/_rnam par 'phrul pa chen pos rnam par 'phrul zhing dus bgyid par 'gyur/_bka' stsal pa/_byang chub sems dpa' sems dpa' chen po yon tan brgyad dang ldan na de bzhin gshegs pa rtag pa mi phyed pa'i sku mngon du mthong 
[\[124a\]]
[\[124a.1\]]bar 'gyur/_rnam par 'phrul pa chen pos rnam par 'phrul zhing dus byed par 'gyur te/_brgyad gang zhe na/_mdo 'di bshad pa na mi skyo ba dang /_theg pa gsum gyis mi skye zhing gtam rnam pa gsum la skrag pa med pa dang /_gdul ba'i sems can rnams mi spong ba dang /_dge 
[\[124a.2\]]'dun bye ba 'thun zhing gcig tu gyur par yang dag par spro ba dang /_bud med dang /_ma ning dang /_dge slong dang /_dge slong ma dang kun tu 'dris par mi byed pa dang /_rgyal po dang /_dbang phyug dang lhan cig kun tu 'dris pa spong ba dang /_bsam gtan dang /_spong ba la mngon par dga' ba dang /_mi 
[\[124a.3\]]gtsang ba dang /_bdag med pa'i 'du shes te brgyad po de dag go/_/gzhan yang rgyu bzhis 'gyur te/_bzhi gang zhe na/_bdag gis chos nges par bzung ba ni shin tu legs par byas so snyam pa dang /_bdag nyid bdag gi skyabs yin no zhes de ltar sems pa dang /_de bzhin gshegs pa rtag pa/_brtan 
[\[124a.4\]]pa/_zhi ba/_ther zug pa'o zhes bya bar the tshom med pa ni bdag gis rnyed pa legs par rnyed do snyam pa dang /_nyin mtshan rtag tu de bzhin gshegs pa'i yon tan 'di lta bu rjes su dran par byed na de bzhin gshegs pa rtag pa mi phyed pa'i sku mngon sum du mthong bar 'gyur/_rnam par 'phrul pa chen 
[\[124a.5\]]pos rnam par 'phrul zhing dus byed par 'gyur ro/_/'od srung ngas de lta bu'i rigs kyi bu dang /_rigs kyi bu mo rnams la chos kyi sku bstan par bya'o/_/de grong rdal lam/_grong khyer ram/_tshong rdal gang na 'dug kyang rung ste/_der ngas de dag la bstan nas 'di skad ces rigs kyi bu dag de bzhin 
[\[124a.6\]]gshegs pa nga ni rtag pa yin no zhes gsungs so/_/deng phyin chad su zhig mdo sde 'di 'chang ba dang /_klog pa dang /_'don pa dang /_gzhan la yang sgrogs par byed cing 'di skad ces de bzhin gshegs pa ni rtag pa/_brtan pa/_zhi ba ther zug pa'o/_/zhes smra zhing shes par byed pa dang /_bcom ldan 'das 
[\[124a.7\]]ni rtag tu bzhugs so zhes bdag nyid kyi bsam pa thag pa dang /_ngan g.yo med pa dang /_bcos ma ma yin pa dang /_sgyu med pas de ltar shes par byed pa bsam pa thag pa phun sum tshogs pa de la ni ngas bdag nyid mngon sum du bstan par bya'o/_/'od srung khyod dad par gyis shig_/yid ches 
[\[124b\]]
[\[124b.1\]]par gyis shig_/'od srung gal te de ltar chos rnams la mi spyod na des nga mthong bar ji ltar 'gyur/_rnam par 'phrul pa chen pos rnam par 'phrul par ji ltar 'gyur ngas yang nyan thos kyi theg pa 'dir dge slong dag chos gcig rab tu spongs shig dang /_lan cig phyir mi 'ong bar 'gyur bar 
[\[124b.2\]]nga gnya' phod do zhes gsungs so/_/dge slong dag de bzhin du 'dir yang spyod pa'i yon tan dang ldan pa na khyed la lha chen po rnams bkur sti byed par 'gyur ro zhes gsungs pas khyed lus la song ba'i dran pas zang zing tshol zhing ma 'dug shig_/'od srung nga'i ming 'chang ba'i dge slong de ni rtag 
[\[124b.3\]]tu dge 'dun yongs su dag par byed par 'gyur ro/_/'od srung gis gsol pa/_ji ltar bgyid lags/_bka' stsal pa/_zhing srung ba bzhin du thabs mkhas pas de dag khwa'i tshogs ji ltar ji srid du kun tu bsdu ba'i dus yin pa de srid du gso bar 'gyur ro/_/de'i tshe bzang skyong dang phug 
[\[124b.4\]]sbas la sogs pa byang chub sems dpa' lnga brgya yang de'i tshe nga ni sngon gyi zhing srung bzhin du phyi ma'i dus na nga'i dam pa'i chos 'byin par nges par gyur to/_/nga'i ming 'dzin pa'i dge slong des kyang ji srid du kun tu bsdu ba'i dus yin pa de srid du g.yel ba'i tshogs nye bar bsdus te/_bkur sti dang /_ri 
[\[124b.5\]]mo dang /_glegs bam dang /_zang zing gi sbyin pa dang /_ba lang gi tshogs dang /_zas kyi sbyin pas yid dga' bar gyur pa dang /_de'i 'og tu tshar gcad pa'i dus shes nas tshar gcod par 'gyur ro/_/gal te tshar gcad pa'i phan btags pa'i mi 'dug na spyod pa ma yin pa la gnas pa gang dang gang yin 
[\[124b.6\]]pa de dang de dag ni ji ltar mda' dug gis reg pas ma reg pa yang 'bags pa bzhin du 'gyur bas tshar bcad nas spang bar sems so/_/de nas des 'di snyam du bsams nas dge slong tshul khrims dang ldan pa gzhan dag tshul khrims nyams par gyur na mi rung ngo zhes 'di dag ni chos ma yin pa ston pa 
[\[124b.7\]]dang /_spyod pa ma yin pa la zhugs pa yin pas de dag dang lhan cig thal mo sbyor ba'i las kyang mi byed/_de dag dang lhan cig gso sbyong gi las dang /_smra ba dang /_kun tu smra bar yang mi byed de/_ji ltar rgyal po la snying rings pas gzhan dag ma rungs par byed pa ltar de yang de dang 'dra'o/_/des 
[\[125a\]]
[\[125a.1\]]de ltar byas nas lo brgyar chos kyi char phab/_chos chen po'i rnga bo che brdungs/_chos kyi dung bus/_chos kyi mchod sbyin byas/_chos kyi rgyal mtshan btsugs nas rnam par 'phrul pa chen pos dus byed par 'gyur ro/_/de nas phyis sangs rgyas su 'gyur te/_sangs rgyas stong 
[\[125a.2\]]yongs su mya ngan las 'das nas bskal pa drug cu rtsa gnyis 'das nas rang sangs rgyas 'bum yongs su mya ngan las 'das shing gzhan yang mgon po brgyad yongs su mya ngan las 'das nas de'i 'og tu nga'i ming 'chang ba'i dge slong 'jig rten thams cad kyis mthong na dga' ba 
[\[125a.3\]]'di sangs rgyas kyi zhing 'jig rten 'di nyid du de bzhin gshegs pa dgra bcom pa yang dag par rdzogs pa'i sangs rgyas ye shes 'byung gnas 'od ces bya bar 'gyur ro/_/de'i tshe gang gis rgyal po'i bu mo lnga dkar gyis dri ba lan btab pa de ni phyis re zhig 'jig rten du sangs rgyas 
[\[125a.4\]]su 'gyur la/_rgyal po'i gzhon nu ma lnga dkar ni sngar de bzhin gshegs pa dgra bcom pa yang dag par rdzogs pa'i sangs rgyas 'jig rten gsum gyi mgon por 'gyur te/_gzhon nu rgyas par lung bstan pa ni phyis bya'o/_/'od srung ltos/_'od srung skye bo phal pas sangs rgyas 'di 
[\[125a.5\]]lta bu nyid legs par rnyed par ji ga nus sam/_gsol pa/_bcom ldan 'das de ni ma lags so/_/bde bar gshegs pa de ni ma lags so/_/re zhig de bzhin gshegs pa ni sangs rgyas kyi zhing gcig tu gcig kho na sangs rgyas kyi mdzad pa mdzad de/_gnyis pa gang yin 
[\[125a.6\]]pa dang /_gsum pa gang yin pa de dag kyang de bzhin no/_/dper na yungs 'bru'i nang du 'jig rten gyi khams mang po bcug la de dag de nyid na rgyu yang bdag cag gang du khyer ba'am/_bcug pa yang mi shes la gzhan dag ni ji ltar shes pa de ltar byed pa de bzhin du nga yang sems 
[\[125a.7\]]can gzhan dag gis ni shes la/_gzhan dag gis ni mi shes so/_/'jig rten gyi khams gcig po 'di nyid na shAkya thub pa dang /_'di nyid na mi 'pham pa dang /_'jig rten gyi khams 'di nyid sreg pa'i bskal pa byung na mi tshig pa dang /_'di nyid na bya rgod kyi phung po'i ri 'di la 
[\[125b\]]
[\[125b.1\]]dman pa'i bstan pa ston pa 'di lta bu'i ngo mtshar yod na/_'jig rten thams cad kyis mthong na dga' ba dge slong phal pa'i ngo bo lta bur byin gyis brlabs pa gang yin pa lta ngo mtshar ci che/_'od srung khyod kyis rigs gang du de skye ba len pa de dag kyang byang chub sems dpa' 
[\[125b.2\]]yin par de ltar shes par gyis shig_/'od srung bdag cag gi rigs su 'di lta bu skyes so zhes rigs la dga' ba dang /_yid du 'ong ba'i rang bzhin gyis de la rim gro byed pa gang yin pa de dag thams cad ngas mngags pa yin par khyod kyis de ltar shes par bya ste/_de dag kyang byang chub 
[\[125b.3\]]sems dpa' sems dpa' chen po yin no/_/rnga bo che chen po'i mdo 'di bsgrags pa sgrogs pa na bdag nyid chen po de'i phyogs 'dzin pa'i 'khor bzhi po dge slong dang /_dge slong ma dang /_dge bsnyen dang /_dge bsnyen ma gzhan gang dag yin pa de dag thams cad kyang sngar gong du mdo 'di 
[\[125b.4\]]las 'jig rten thams cad kyis mthong na dga' bas zhus pa'i tshogs kyi le'ur lung bstan to/_/mdo 'di la mchod pa byed pa'i skyes pa dang /_bud med gang yin pa de dag thams cad kyang gdon mi za bar rang rang gi mchod pa dang ming 'thun pa'i sangs rgyas su 'gyur ro/_/'od srung rnga bo che 
[\[125b.5\]]chen po'i mdo 'di ni nga'i ming 'chang ba'i dge slong 'di dang gnyis kyis chos chen po'i rnga bo che rdung bar 'gyur gyi gsum pa ni med do/_/yang bka' stsal pa/_'od srung 'das pa'i dus na nga grong khyer chen po yangs pa can du rgyal po dga' sde zhes bya bar gyur pa de'i tshe/_yangs pa can gyi grong khyer chen 
[\[125b.6\]]po ni de na gling bzhi pa'i tshad tsam du gyur to/_/'dzam bu'i gling ni mi mjed kyi 'jig rten gyi khams kyi tshad tsam la de bzhin du gling bzhi dang /_de bzhin du stong gsum gyi stong chen po yang de ltar bsgre bar bya'o/_/de na nga'i tshe ni bsam gyis mi khyab ste/_de ltar nga 'khor los sgyur ba nyid byed pa na de'i 
[\[125b.7\]]tshe grangs med pa'i sbyin pa byin/_bsod nams bsags/_tshul khrims bsrungs/_'phags pa dag bsten to/_/skyes pa'am/_bud med gang zhig rnga bo che chen po'i mdo bsgrags pa thos nas lan 'ga' mchod pa byed pa'am/_dpyas gdags pa'am/_bsting ba'am/_ji lta bus 'gro yang 
[\[126a\]]
[\[126a.1\]]rung ba'i sems gcig tsam skyed par sems pa des bsags pa'i bsod nams gang yin pa'i bsod nams de la ni ngas byas pa'i bsod nams gong ma de thams cad kyis dpe'i dper yang mi phod do/_/dper na rig pa'i rgyal po bram ze gzi ldan zhes bya ba zhig yod 
[\[126a.2\]]de/_rig pa de lan gcig bklags na zla ba bzhir sdang ba thams cad las bsrung ba byas par 'gyur ro/_/'od srung ltos/_re zhig rig pa phal pa de'i mthu yang 'di yin na/_mdo 'di lan cig bklags te tshe mthar thug gi bar du bgegs med par bsrung ba thams cad byas par 
[\[126a.3\]]ci'i phyir mi 'gyur/_de lta bas na gang su yang rung ba dag gis mdo 'di la mchod pa byas par gyur na/_de ni sems can de dag thams cad kyi bla na med pa yang dag par rdzogs pa'i byang chub kyi rgyur 'gyur zhing 'di nas bzung ste byang chub la thug pa'i bar du mdo 'di rnyed par 'gyur ro/_/de nas 
[\[126a.4\]]'khor thams cad kyis legs so zhes bya ba gsol te/_dbyangs kyis mgrin 'thun par tshig gsol pa/_kye ma'o bcom ldan 'das gzhon nu 'di khyod kyi mtshan 'chang ba'i dge slong du gyur nas gang gi tshe dus las 'das par gyur pa de'i tshe/_g.yang gzhi can gyi phug na gnas pa'i lha 
[\[126a.5\]]mgon ma mchis par 'gyur ro/_/de ci'i slad du zhe na/_'di ltar 'di ni khyod 'das nas lho phyogs su mchis te dus bgyid par 'gyur lags so/_/bka' stsal pa/_de mi 'ong na nga nyid der song ste bdag nyid bstan par bya zhing yul der thog ma kho nar mdo 'di bskul bar bya'o/_/de ci'i phyir zhe na/_
[\[126a.6\]]ji srid du mdo 'di de'i lag tu son par ma gyur pa de srid du de ldog pa'i sems skyed par 'gyur ro/_/yang na de nyid du gdul ba'i dbang la brten te/_nga tshogs chen pos mdun gyis byas nas de'i mdun na 'dug par bya ste/_des nga ma mthong na de nyid du ldog par 'gyur zhing der de'i dus byed 
[\[126a.7\]]par yang ston par 'gyur ro/_/yang na ci 'dod pa bzhin du byed cing de gdul ba gang na yod pa der dus byed par 'gyur ro/_/de bzhin gshegs pa nga'i slob ma sa bcu thob pa kun dga' bo yang rnam par 'phrul pa chen pos der 'gro bar 'gyur ro/_/brgya byin gyi bu mngon mchod ces bya ba lo 
[\[126b\]]
[\[126b.1\]]nyung zad cig gis theg pa chen po la lhag pa'i bsam pa phun sum tshogs te gcig pu zla med par lha dang mi dang /_lha ma yin rnams kyi nang du theg pa chen po'i mdo 'di 'dzin par 'gyur ro/_/de lta bas na thar pa'i rgyu bstan pa de nyid de'i sangs rgyas nyid du lung bstan pa dang /_theg pa chen po 
[\[126b.2\]]rnam par gtan la 'bebs pa'i dge slong du lung bstan pa yin no/_/de ni de nyid kyi slob mar gyur nas de nyid kyi ming 'dzin par 'gyur ro/_/de nas de lta bu dag byung nas lo lnga lon pa dang /_de'i 'og tu phan pa ston pa'i dge ba'i mig nyam chung bar 'gyur ro/_/de rnams dus bdun gyi bar du 
[\[126b.3\]]gyur nas bar skabs der byang chub sems dpa' dam pa de dag ma gtogs par skyes pa'am/_bud med kyang rung sems can phal pa 'ga' yang med do/_/de nas 'khor de thams cad kyis mgrin gcig tu yang tshigs su bcad pa 'di dag smras so/_/kye ma 'jig rten kun mthong dga'/_/brtan po dge 
[\[126b.4\]]slong gzugs gyur nas/_/ring zhig bstan pa 'byin byed cing /_/chos kyi rnga chen rdung bar 'gyur/_/de ni mya ngan yongs 'das nas/_/de 'og 'jig rten stongs par 'gyur/_/chos smra de ni 'das gyur nas/_/de 'dra gzhan ni 'ga' mi 'byung /_/de 'dra'i dge slong rnyed dka' ste/_/rim gyis snang ba nyams par 'gyur/_/
[\[126b.5\]]'di ltar de ni lho phyogs su/_/'byung ba'i tha ma gcig yin no/_/dam pa'i chos de nub pa'i dus su chos smra ba de 'byung bar 'gyur ro/_/bcom ldan 'das kyis de skad ces bka' stsal pa dang /_'od srung dang dga' bo dang /_bzang skyong la sogs pa 'khor mang po de dag thams cad dang /_phyogs 
[\[126b.6\]]bcu'i 'jig rten gyi khams nas 'dus pa'i byang chub sems dpa' de dag thams cad yi rangs te/_de dag byang chub thob par bya ba'i phyir/_de bzhin gshegs pa rtag pa nyid kyi chos 'dom par gyur to/_/'phags pa theg pa chen po'i mdo rnga bo che chen po zhes bya ba'i le'u 
[\[126b.7\]]rdzogs so//_//rgya gar gyi mkhan po bid+yA ka ra pra b+ha ba dang /_lo tsA ba ban de dpal gyi lhun pos bsgyur/_zhu chen gyi lo tsa ba ban de dpal brtsegs kyis zhus te gtan la phab pa//_//
[\[127a\]]
[\[127a.1\]{D223}]rgya gar skad du/_Ar+ya trA ya s+t+ri d+sha t+pa ri brta nA ma ma hA yA na sU tra/_bod skad du/_'phags pa sum cu rtsa gsum pa'i le'u zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal 
[\[127a.2\]]lo/_/'di skad bdag gis thos pa dus gcig na/_bcom ldan 'das sum cu rtsa gsum pa'i lha'i nang na shing yongs 'du'i drung na/_ar mo ni ga lta bu'i rdo leb la bzhugs te/_sku bskrun pa'i yum la thugs brtse ba'i phyir dge slong brgyad stong gi dge slong gi dge 'dun chen 
[\[127a.3\]]po thams cad kyang dgra bcom pa/_zag pa zad pa/_rdzu 'phrul che ba/_dbang che bar grags pa/_mthu chen po sha stag dang /_byang chub sems dpa' bdun khri nyis stong thams cad kyang byang chub sems dpa' mngon par shes pas mngon par shes pa/_bzod pa thob pa/_spobs pa thogs pa 
[\[127a.4\]]med pa phal cher 'jig rten gyi khams tha dad pa nas 'dus pa sha stag dang thabs cig tu dbyar gnas par zhal gyis bzhes nas/_de nas bcom ldan 'das 'khor 'bum phrag du mas yongs su bskor cing mdun gyis bltas te chos ston to/_/de nas de'i tshe lha'i bu zla ba zhes 
[\[127a.5\]]bya ba dang /_zla mchog ces bya ba gnyis 'khor de nyid kyi nang du 'dus par gyur te 'dug go/_/de nas lha'i bu zla ba stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal 
[\[127a.6\]]mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la 
[\[127a.7\]]bdag phyogs 'ga' zhig zhu'o/_/de skad ces gsol pa dang /_bcom ldan 'das kyis lha'i bu zla ba la 'di skad ces bka' stsal to/_/zla ba khyod su'i don du de bzhin gshegs pa la zhu bar 'dod/_de nas bcom ldan 'das la lha'i bu zla bas tshigs su bcad de 
[\[127b\]]
[\[127b.1\]]gsol pa/_gang dag bdag la sman dang sems can gzhan la sman slad zhugs/_/sems can kun la snying rje snying brtse legs par bskyed nas ni/_/byang chub rdul bral bdud rtsi 'tshal zhing don du bsgrub bgyi ba/_/shAkya seng ge bdag ni de dag don du zhu ba zhu/_/gang 
[\[127b.2\]]dag ma zhum sems kyis bskal pa bye bar spyod bgyid cing /_/sdug bsngal spong la 'gro ba thams cad kyang ni grol bar bgyid/_/gang dag sems can kun la sems snyoms sbyor ba snyoms par bgyid/_/bdag ni mi 'dren de dag don du rgyal la zhu ba lags/_/gang dag 
[\[127b.3\]]sangs rgyas mtshan mchog sum cu rtsa gnyis rtags rnams kyis/_/sku spras rdul dang bral ba bsod nams zhing chen mthong gyur nas/_/yon tan rgya mtsho gang chen mtsho rnams de dag 'dod bgyid pa/_/gzi brjid chen po de dag don du bdag ni zhu ba lags/_/gang dag 
[\[127b.4\]]rtag tu skyes bu khyu mchog ye shes ma gtogs par/_/gzhan du blo gros mi skyed gzhan du sems par mi bgyid dang /_/gang dag nyan thos rang rgyal dag tu blo gros mi skyed pa/_/rtsal rab brtan pa de dag don du bdag ni zhu ba lags/_/gang dag rnyed dang ma rnyed grags dang 
[\[127b.5\]]ma grags mnyam par sems/_/smad dang bsngags dang bde dang sdug bsngal dag gis skyo mi 'gyur/_/'jig rten chos rnams zil gyis mnan te gnas shing bskyod ma mchis/_/'jigs dang bral ba de dag don du bdag ni zhu ba lags/_/gang dag bdag phangs 
[\[127b.6\]]mtshungs 'drar gzhan dag la yang phangs par 'dzin/_/srid pa gsum na tha dad 'byed pa ma mchis sbyor ba mnyam/_/gang dag byams par sems shing tshul 'chos tha ba skyon ma mchis/_/skye bo de dag rnams kyi don du bdag ni zhu ba lags/_/gang dag rtag tu sbyin dang tshul 
[\[127b.7\]]khrims dag cing rnam dag spyod/_/bdag nyid spong bar bgyid kyi tshul khrims phung po gtong mi bgyid/_/gang dag rtag tu lus dang ngag dang yid rnams legs par bsdams/_/bdag ni dri med de dag don du rgyal la zhu ba lags/_/gang dag bzod pa smra zhing legs par 
[\[128a\]]
[\[128a.1\]]bsdams pa'i shes dang ldan/_/sdug bsngal dang ni bsad dang bcing dang brdeg pa rnams kyang bzod/_/kun gyis dkrugs kyang khro ba dang ni tha ba skyed par mi bgyid pa/_/nges par bgyis pa de dag don du bdag ni zhu ba lags/_/gang dag mthu dang brtson 
[\[128a.2\]]'grus stobs gnas dam pa'i don dang ldan/_/'jig rten don gyi slad du rgyu zhing bdag gi phyir ma lags/_/dkar po'i spyod pa rnams kyis mi ngoms rgya mtsho'i chab dang 'dra/_/yon tan rgya mtsho de dag don du rgyal la zhu ba lags/_/gang dag rnam par rtog pa sna tshogs shas 
[\[128a.3\]]cher mi 'jug pa/_/gang dag nyon mongs sna tshogs pham bgyis 'phags pa'i ye shes ldan/_/gang dag bsam gtan mngon shes rnam rtsen rdzu 'phrul rkang par ldan/_/bsam gtan gnas pa de dag don du bdag ni zhu ba lags/_/gang dag shes rab pha rol son cing ye shes 
[\[128a.4\]]mtha' yas ldan/_/rtog dang kun rtog bral zhing spros pa ma mchis zhi bar gyur/_/gang gis chos 'di dben zhing ya ma brlar yang rtogs 'gyur ba/_/gang zag chen po de dag don du bdag ni zhu ba lags/_/gang dag rdzu 'phrul shes la mkhas shing shin tu rab zhi spyod/_/zhing 
[\[128a.5\]]rnams khrag khrig mchi la zhing du 'dzin pa'ang ma mchis dang /_/sangs rgyas khrag khrig phyag 'tshal sangs rgyas 'dzin pa'ang ma mchis pa/_/mthong na dga' ba de dag don du rgyal la zhu ba lags/_/gang dag nyon mongs bdud dang bral zhing phung po'i bdud bcom dang /_/gang dag 
[\[128a.6\]]'chi bdag bdud dang bral zhing lha yi bdud bcom dang /_/gang dag bdud kun nges bcom nas ni byang chub reg gyur pa/_/mun dang bral ba de dag don du bdag ni zhu ba lags/_/gang dag nags dang tshal du bcas pa'i sa gzhi bskyod nas kyang /_/byang chub rdul med sangs rgyas 
[\[128a.7\]]ye shes mchog ni 'tshang rgya dang /_/gang dag sems gcig la ni shes pa ci mchis 'byung 'gyur ba/_/rdo rje lta bu de dag don du bdag ni zhu ba lags/_/gang dag ye shes kun mkhas gzi brjid chen pos gzi bskyed dang /_/gang dag rtag tu sangs rgyas gdung phyir chos spyod rab tu 
[\[128b\]]
[\[128b.1\]]brten/_/gang dag 'dren pa dang ni dge 'dun mkhas rnams dgyes dgur spyod/_/de dag don du srid gsum dag na bdag ni zhu ba lags/_/bcom ldan 'das ji ltar na byang chub sems dpa' sems dpa' chen po mngon par shes pa chen po dang ye shes kyi khyad par dam pa'i 
[\[128b.2\]]pha rol tu son pa rnams lags/_bcom ldan 'das ji ltar na byang chub sems dpa' sems dpa' chen po bsam gyis mi khyab pa'i thabs la mkhas pas yongs su bsngo ba shes pa dang ldan pa rnams lags/_bcom ldan 'das ji ltar na byang chub sems dpa' sems dpa' chen po 
[\[128b.3\]]chos thams cad tshul gcig pa dang /_ro gcig pa dang /_'jug pa gcig pa dang /_bstan pa gcig pa shes pa rjes su 'thob pa rnams lags/_bcom ldan 'das ji ltar na byang chub sems dpa' sems dpa' chen po zab mo'i tshul khrims can bag mchis par spyod pa dang /_
[\[128b.4\]]bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba rnams lags/_de skad ces gsol pa dang /_bcom ldan 'das kyis lha'i bu zla ba la 'di skad ces bka' stsal to/_/zla ba legs so legs so/_/zla ba khyod kyis go cha chen po 
[\[128b.5\]]bgos pa rnams dang /_'gron pa phal po che sgrol bar 'dod pa rnams dang /_chos kyi sgron ma chen po sbar bar 'dod pa rnams dang /_chos kyi gru chen po sgrol bar 'dod pa rnams dang /_chos kyi 'khor lo chen po bskor bar 'dod pa rnams dang /_chos kyi rnga bo che chen po rdung 
[\[128b.6\]]bar 'dod pa rnams dang /_chos kyi rnga chen po rdung bar 'dod pa rnams dang /_chos kyi rgyal mtshan chen po bsgreng bar 'dod pa rnams dang /_chos kyi tog chen po gzung bar 'dod pa rnams dang /_shes rab kyi snang ba chen po bya bar 'dod pa rnams dang /_ye shes chen po'i rjes su 
[\[128b.7\]]'gro bar 'dod pa rnams dang /_ye shes chen po yongs su rdzogs par byed 'dod pa de dag dang /_de lta bur yon tan tshad med pa dang ldan pa'i sems can de dag gi don du de bzhin gshegs pa la zhu bar byed pa khyod legs so/_/lha'i bu de'i phyir legs par rab tu nyon la tshul 
[\[129a\]]
[\[129a.1\]]bzhin yid la byos shig dang /_ji ltar byang chub sems dpa' sems dpa' chen po rnams mngon par shes pa chen po dang ye shes kyi khyad par dam pa'i pha rol tu son pa yin pa dang /_ji ltar byang chub sems dpa' sems dpa' chen po rnams bsam gyis mi 
[\[129a.2\]]khyab pa'i thabs la mkhas pas yongs su bsngo ba shes pa dang ldan pa yin pa dang /_ji ltar byang chub sems dpa' sems dpa' chen po rnams chos thams cad tshul gcig pa dang /_ro gcig pa dang /_'jug pa gcig pa dang /_bshad pa gcig pa shes pa rjes su 
[\[129a.3\]]'thob pa yin pa dang /_ji ltar byang chub sems dpa' sems dpa' chen po rnams zab mo'i tshul khrims can bag yod par spyod pa dang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba yin par ngas khyod la bstan to/_/bcom ldan 
[\[129a.4\]]'das de ltar 'tshal lo zhes gsol to/_/lha'i bu zla bas bcom ldan 'das kyi ltar mnyan pa dang /_bcom ldan 'das kyis de la 'di skad ces bka' stsal to/_/lha'i bu byang chub sems dpa' sems dpa' chen po chos bzhi dang ldan na mngon par shes pa chen po dang ye 
[\[129a.5\]]shes kyi khyad par dam pa'i pha rol tu son pa yin te/_bzhi gang zhe na/_lha'i bu dag 'di la byang chub sems dpa' sems dpa' chen po ni chos thams cad shes pa la yang mkhas la chos thams cad la yang mngon par zhen pa med do/_/de ni chos thams cad nam mkha' 
[\[129a.6\]]dang mnyam par rig pa dang /_shes pa dang /_thob pa dang /_mngon sum du gyur pa yang yin la chos thams cad kyang chos nyid dang 'thun par sbyor te/_chos kyi dbyings la ma gtogs par chos gzhan ci yang yang dag par mi mthong ngo /_/lha'i bu de la chos thams cad tshul 
[\[129a.7\]]gcig pa gang zhe na/_sngon gyi mtha' thams cad ji ltar stong pa de kho na bzhin du phyi ma'i mtha' yang stong la da ltar byung ba gang yin pa de yang ngo bo nyid stong pa nyid kyis stong ste/_lha'i bu de ltar na dus gsum stong pa nyid la rnam par mi rtog pa gang yin pa de ni ji lta ba bzhin 
[\[129b\]]
[\[129b.1\]]zhes bya'o/_/de la byed pa dang /_shes pa dang /_ston pa dang /_'dogs pa dang /_'grel pa dang /_rnam par 'byed pa dang /_gsal bar byed pa dang /_'chad pa 'di ni mkhas pa zhes bya'o/_/de la ji ltar chos thams cad la mngon par zhen pa med ce na/_lha'i bu chos 
[\[129b.2\]]thams cad ni bdag nyid kyi kun nas slong bas kun nas bslang ba ste/_des chos thams cad dran pa nye bar gzhag pas kun nas bslang bar rig nas bdag la mngon par zhen pa med do/_/de bdag la mngon par zhen pa med pas chos gzhan rnams slong bar mi byed do/_/chos gang yang 
[\[129b.3\]]mi shes shing ma bslangs pas na/_de la mngon par zhen par mi nus so/_/de mngon par zhen pa med pas na chos rnam par gzhag par yang byed la chos gang la yang mngon par zhen par mi 'gyur ro/_/lha'i bu de la ji ltar byang chub sems dpa' sems dpa' chen pos chos thams cad 
[\[129b.4\]]nam mkha' dang 'dra bar shes zhe na/_lha'i bu khams gsum pa ni sems tsam du zad la sems de yang gzugs med pa/_bstan du med par/_thogs pa med pa/_rnam par rig par byed pa ma yin pa/_sgyu ma lta bu ste/_sems de yang sems kyi chos nyid kyis yongs su btsal 
[\[129b.5\]]kyang mi rnyed do/_/sems gang gis sems yongs su btsal ba'i sems de yang mi rnyed do/_/de sems mi dmigs pas chos thams cad mi dmigs so/_/chos thams cad mi dmigs pas chos gang yang mtshan ma'am rdzas su yang dag par mi mthong ste/_chos thams 
[\[129b.6\]]cad la chags par mi 'gyur ro/_/chos thams cad yongs su ma grub pa'i phyir nam mkha' dang 'dra bar shes so/_/lha'i bu dper na nam mkha' ma skyes shing yongs su ma grub pa de bzhin du des chos thams cad shes so/_/ji ltar nam mkha' zhes bya ba de yang dben pa de bzhin du chos 
[\[129b.7\]]thams cad kyang ming tsam du zad de de dag kyang dben pa'o/_/ji ltar byang chub sems dpa' chos nyid dang 'thun par sbyor zhe na/_lha'i bu 'di la byang chub sems dpa' sems dpa' chen pos 'di la so so yang dag par bslabs na/_chos 'di dag thams cad gcig gis gcig 
[\[130a\]]
[\[130a.1\]]mi shes shing mi mthong ste/_mig gis kyang rna ba mi shes shing mi mthong la/_rna bas kyang mig mi shes shing mi mthong ngo /_/snas kyang lce mi shes shing mi mthong la/_lces kyang sna mi shes shing mi mthong ngo /_/lus kyis kyang yid mi shes shing mi mthong la/_yid 
[\[130a.2\]]kyis kyang lus mi shes shing mi mthong ngo /_/chos 'di dag thams cad ni bems po/_spyod pa med pa/_byed pa [{]myed [,]med [}]pa'o/_/des de chos kyi dbyings dang 'dra bar shes te/_de lta bu'i shes rab dang ldan pa de ni yul drug las chos gang snang bar gyur pa na/_de 'di snyam du sems 
[\[130a.3\]]te/_'di la ni gang phyi rol rig par byed pa'i nang gi chos gang yang med do/_/'di la ni gang nang rig par byed pa'i phyi rol gyi chos gang yang med do snyam mo/_/des de ltar shes shing de ltar mthong bas chos gang gi yang skye ba'am/_'gag pa'am/_gnas pa yang dag par mi 
[\[130a.4\]]mthong ngo /_/lha'i bu gang la skye ba yang med/_'gag pa yang med/_gnas pa yang med pa de ni chos kyi dbyings so/_/lha'i bu gzhan yang byang chub sems dpa' ni 'di snyam du sems te/_chos thams cad ni gnas pa ste/_gtan du mi skye bar gnas pa'i phyir ro snyam mo/_/
[\[130a.5\]]de de ltar chos thams cad la yang dag pa ji lta ba bzhin du so sor rtog pa dang ldan pas na/_chos nyid la ma gtogs pa'i chos gang yang mi mthong la/_chos thams cad kyang chos nyid dang 'thun par sbyor te/_lha'i bu byang chub sems dpa' sems dpa' chen po chos bzhi 
[\[130a.6\]]po de dag dang ldan na mngon par shes pa chen po dang ye shes kyi khyad par dam pa'i pha rol tu son pa yin no/_/lha'i bu de la mngon par shes pa gang zhe na/_lha'i bu mngon par shes pa zhes bya ba ni chos thams cad la gzhan gyi dring mi 'jog pa'i shes pa gang yin pa'o/_/lha'i bu 
[\[130a.7\]]ye shes zhes bya ba ni chos thams cad la gnyis su mi 'byed pa gang yin pa'o/_/lha'i bu gnyis su med pa zhes bya ba ni gang la mig dang gzugs 'dogs par mi byed/_rna ba dang sgra 'dogs par mi byed/_sna dang dri 'dogs par mi byed/_lce dang ro 'dogs par mi byed/_
[\[130b\]]
[\[130b.1\]]lus dang reg bya 'dogs par mi byed/_yid dang chos 'dogs par mi byed pa'o/_/byang chub sems dpa' ye shes de lta bu dang ldan pa ni mngon par shes pa lnga 'thob par 'gyur te/_de yang bsam pa ji lta ba bzhin du smon lam yongs su rdzogs nas 'thob par 'gyur ro/_/lha'i 
[\[130b.2\]]bu byang chub sems dpa' ye shes de lta bu dang ldan pa ni lha'i mig gis phyogs bcur sangs rgyas kyi zhing bye ba khrag khrig 'bum phrag dpag tu med pa dag mthong ngo /_/sangs rgyas kyi zhing de dag na sangs rgyas bcom ldan 'das nyan thos kyi dge 'dun dang bcas pa gang dag 
[\[130b.3\]]bzhugs pa de dag kyang mthong ngo /_/sangs rgyas bcom ldan 'das de dag gis chos bstan pa gang dag yin pa de dag kyang lha'i rna ba'i khams kyis thams cad thos so/_/sangs rgyas kyi zhing de dag na sems can rnams kyi bsam pa dang spyod pa tha ma dang /_'bring dang /_rab gang 
[\[130b.4\]]dag yin pa de dag thams cad kyang rab tu shes so/_/sangs rgyas kyi zhing de dag thams cad du yang skad cig de la 'gro'o/_/de bdag nyid kyis sngon gyi gnas shes pa mngon sum du byed pa las kyang brtsams nas chos ston par byed de lha'i bu byang chub sems dpa' sems dpa' chen po 
[\[130b.5\]]ye shes de lta bu dang ldan pa ni thams cad mkhyen pa nyid ma thob par yang sems can rnams la sangs rgyas kyi bya bas nye bar gnas pa yin te/_sangs rgyas kyi chos thams cad kyang myur du yongs su rdzogs nas bla na med pa yang dag par rdzogs pa'i byang chub mngon par rdzogs par 'tshang 
[\[130b.6\]]rgya bar 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/thabs shes pa la mkhas shing gsal ba ni/_/mngon shes chen po yongs su rdzogs par byed/_/rtag tu chos kun nam mkha' lta bur shes/_/de ni zab mo'i tshul khrims 
[\[130b.7\]]ldan pa yin/_/chos rnams thams cad ji bzhin shes pa yi/_/mkhas pa mngon par zhen par mi byed de/_/rtag tu chos kun nam mkha' lta bu dang /_/rtag tu stong pa'i bdag med shes pa yin/_/chos dang chos kyi dbyings la 'thun par sbyor/_/chos kyi dbyings la ma 
[\[131a\]]
[\[131a.1\]]gtogs mthong ba med/_/gang gis de mthong de yang lhag par mthong /_/de ltar mngon par brtson pas mngon shes 'thob/_/sngon gyi chos rnams ji ltar stong pa bzhin/_/ma 'ongs pa rnams de bzhin stong pa dang /_/des ni da ltar byung ba'ang de bzhin mthong /_/
[\[131a.2\]]de dag sngan chad ji bzhin brjod pa yin/_/chos rnams thams cad rtag tu dus gsum stong /_/mkhas pa mi rtog rnam par rtog mi byed/_/mi rtog rnam par rtog par mi byed na/_/ji bzhin mthong ba la ni 'jigs pa med/_/de nyid shes ldan mkhas la gsal ba ste/_/chos 
[\[131a.3\]]kyang ston la chos kyi 'du shes med/_/rlom sems med pa la ni rten pa'ang med/_/rten pa med pa la ni g.yo ba'ang med/_/chos 'di thams cad bdag las byung ba ste/_/de ni bdag med rang bzhin bdag med de/_/chos 'di thams cad bdag med rtogs nas kyang /_/mkhas pa 
[\[131a.4\]]chos gzhan kun nas slong mi byed/_/ma skyes gang yin de ni 'byung mi 'gyur/_/de ni de la mngon par zhen pa med/_/rnam par gzhag pas chos kun ston par byed/_/chos rnams ston kyang bdag la sems pa med/_/srid gsum thams cad sems las 'grub par 'gyur/_/
[\[131a.5\]]sems de nyid kyang rtag tu bstan du med/_/gzugs med lung du ma bstan sgyu ma 'dra/_/mkhas pa de ni sems kyi chos nyid tshol/_/de ni sems kyi chos nyid tshol ba na/_/sems dang sems kyi chos nyid mthong ba med/_/sems de sems gang gis ni tshol byed pa/_/sems de yang ni 
[\[131a.6\]]rang bzhin mthong ba med/_/de ni chos rnams kun gyis mi gos te/_/de yi mtshan ma 'dod chags 'jug pa med/_/de ni chos kun ma grub shes nas kyang /_/de yis rtag tu nam mkha' lta bur shes/_/ji ltar nam mkha' skyes par ma gyur pa/_/de bzhin de yis chos rnams thams 
[\[131a.7\]]cad shes/_/snying po med pa'i nam mkha' ming gis byas/_/chos rnams stong pa ming gis rnam par brjod/_/nams kyang rna bas mig ni mthong ba med/_/rna ba yis ni nams kyang mig mi mthong /_/snas kyang lce min lces kyang sna ma yin/_/de dag gcig la gcig ni mthong ba med/_
[\[131b\]]
[\[131b.1\]]lus kyis nams kyang yid ni mthong mi 'gyur/_/yid kyis nams kyang lus ni mthong ba med/_/'di dag phan tshun 'dogs par mi byed de/_/de phyir 'di dag rtag tu dben pa yin/_/spyod med byed pa med la bems po ste/_/chos kyi dbyings la rtag tu mtshungs shing mnyam/_/nang yang phyi 
[\[131b.2\]]rol dag gis mi shes la/_/phyi rol dag kyang nang gis mi shes so/_/de phyir chos rnams 'di dag rab shes pa/_/rtag tu de yi shes pa mtha' yang yas/_/phyogs bcur sangs rgyas bye ba nyan thos bcas/_/mthong du zin kyang rtog par mi byed do/_/shes rab mtha' yas tshul 
[\[131b.3\]]khrims rab dag pa/_/de dag chos rnams ston pa gang yin pa/_/legs par gsungs pa de dag thams cad thos/_/bzung nas kyang ni yang dag 'dzin par byed/_/des ni sems can kun gyi sems kyang shes/_/rdzu 'phrul gyis ni zhing rnams bye bar 'gro/_/bskal pa bye ba 
[\[131b.4\]]bsam gyis mi khyab pa/_/gang gA'i bye snyed sngon gyi gnas kyang dran/_/de phyir mngon shes lnga po 'di bsgoms na/_/bde gshegs ye shes dang yang nye bar 'gyur/_/mkhas de rtag tu sangs rgyas bya bas gnas/_/byang chub ma thob par yang don byed 'gyur/_/gang zhig 
[\[131b.5\]]'di 'dra'i chos bstan thos nas kyang /_/dga' ba rgya chen gtso bo skye 'gyur ba/_/de la bdud kyis tshugs par mi 'gyur te/_/myur du byang chub mchog tu rdzogs 'tshang rgya/_/lha'i bu byang chub sems dpa' sems dpa' chen po chos bzhi dang ldan na/_bsam gyis mi khyab pa'i thabs 
[\[131b.6\]]shes pa la mkhas pa yin par rig par bya'o/_/bzhi gang zhe na/_lha'i bu 'di la byang chub sems dpa' sems dpa' chen po ni thabs la mkhas pa yin te/_de ji lta ji ltar bdag nyid sdug bsngal ba dang /_yid mi bde ba dang /_'khrug pa rnams kyis gnod par gyur par mthong ba de 
[\[131b.7\]]lta de ltar sems can rnams kyi sdug bsngal zhi bar bya ba'i phyir brtson 'grus rtsom ste/_des sems can thams cad kyang byang chub kyi sems la nges par 'dogs la chos thams cad kyang byang chub kyi sems la nges par 'dogs so/_/de sems can thams cad kyi dus gsum du 
[\[132a\]]
[\[132a.1\]]yang dag par bsgrubs pa'i bsod nams kyi phung po la yang rjes su yi rang bar byed la sangs rgyas thams cad kyis dus gsum du yang dag par bsgrubs pa'i bsod nams kyi phung po la yang rjes su yi rang bar byed de/_dge ba'i rtsa ba de yang sems can de dag thams 
[\[132a.2\]]cad nyid la 'dor zhing yongs su gtong bar byed de/_gang rnam pa thams cad mkhyen pa nyid du yongs su mi sngo ba'i sems skyed pa ci yang med la sems la ma gtogs pa'i byang chub kyang yang dag par ma mthong ngo /_/byang chub kyi mtshan nyid gang yin pa sems kyi mtshan nyid kyang de 
[\[132a.3\]]yin par shes nas 'dri bar byed do/_/sems dang byang chub la yang mngon par zhen pa med la thabs shes pas dge ba'i rtsa ba yang rnam par 'phel bar byed do/_/des chos kyi dbyings kyang rnam par dag par yang dag par mi mthong la/_bsam gyis mi khyab pa'i chos 
[\[132a.4\]]rnams rtogs pas dge ba'i rtsa ba yang dag par sgrub pa la yang chog mi shes so/_/sems kyi las dang /_dge ba'i sems la yang mchog du 'dzin pa yang med do/_/de sbyin pa yang sbyin par byed la de la yang rnam par mi rtog go/_/tshul khrims kyang srung la de la 
[\[132a.5\]]mchog tu 'dzin pa yang med do/_/bzod pa yang sgom la de la yang mi gnas so/_/brtson 'grus kyang rtsom la de la yang dben par shes so/_/bsam gtan la yang snyoms par 'jug la de la yang mi rten to/_/shes rab la yang spyod la de la yang kun tu mi spyod 
[\[132a.6\]]do/_/sems can rnams kyang yongs su smin par byed la de yang mi dmigs par spyod do/_/zhing yang yongs su dag par byed la phan gdags pa'i tshul gyis byed do/_/ye shes kyang yongs su tshol la de yang yongs su tshol ba med pa'i tshul gyis byed do/_/chos kyang ston la de 
[\[132a.7\]]yang brjod du med pa'i tshul gyis byed de/_lha'i bu de ltar spyod pa'i byang chub sems dpa' sems dpa' chen po ni dge ba'i rtsa ba ji tsam du chung ba yang tshad med par byed do/_/lha'i bu byang chub sems dpa' sems dpa' chen pos ji ltar dge ba'i rtsa ba ji tsam du chung ba yang tshad med 
[\[132b\]]
[\[132b.1\]]par byed ce na/_lha'i bu 'di la byang chub sems dpa' sems dpa' chen po ni chos thams cad la tshad med pa'i 'du shes skyed par byed de/_gang la mur thug pa yod pa de lta bu'i chos ni gang yang med do/_/de ci'i phyir zhe na/_lha'i bu chos thams cad ni stong pa dang /_mtshan ma 
[\[132b.2\]]med pa dang /_smon pa med pa yin la stong pa gang yin pa de ni tshad med pa'i phyir ro/_/tshad med par byas pa'i sems kyis chos kyi phyir sbyin pa ji tsam du chung ba yang thabs la mkhas pas tshad med par byed do/_/de ci'i phyir zhe na/_gang du byang chub kyi sems de yongs su bsngo ba'i byang 
[\[132b.3\]]chub de tshad med pa'i phyir ro/_/des tshad med pa'i spyod pas 'di lta ste/_sangs rgyas bcom ldan 'das rnams kyi byang chub tshad med pa'i chos nyid rtogs par 'gyur ro/_/lha'i bu gzhan yang byang chub sems dpa' sems dpa' chen po ni sems can gyi spyod pa la 'jug ste/_de thabs 
[\[132b.4\]]la mkhas pas chos ji lta bu la mos pa'i sems can rnams la de lta bu'i mos pas gnas te/_sbyin pa'am/_rab tu sbyin pa'am/_chos bstan pas gnas so/_/lha'i bu gzhan yang sbyin pa'i sgo nas de'i rang bzhin du gnas te/_tshul khrims kyi rang bzhin du ma yin/_bzod pa'i 
[\[132b.5\]]rang bzhin du ma yin/_brtson 'grus kyi rang bzhin du ma yin/_bsam gtan gyi rang bzhin du ma yin/_shes rab kyi rang bzhin du ma yin mod kyi/_'on kyang sbyin pa yang sbyin par byed cing tshul khrims kyang srung la des kyang rlom sems su mi byed do/_/tshul khrims dang ldan zhing 
[\[132b.6\]]bzod pa yang phun sum tshogs la/_gzhan dag gis byas pa dang ma byas pa rnams kyang bzod do/_/dkar po'i spyod pa thams cad la yang brtson 'grus rtsom la bsam gtan la yang bsam gtan byed cing /_shes rab kyis lhag par mthong ba la yang mkhas so/_/lha'i bu gzhan yang byang 
[\[132b.7\]]chub sems dpa' thabs shes pa la mkhas pa ni nyan thos rnams dang lhan cig 'khod na yang de dag la 'dod par yang mi byed la de'i snying po gang yin pa des kyang nye bar 'tsho bar byed do/_/rang sangs rgyas kyi byang chub kyi theg pa bdag dang lhan cig 'khod na yang de dag la 'dod par yang mi byed 
[\[133a\]]
[\[133a.1\]]la/_de'i snying po gang yin pa des kyang nye bar 'tsho bar byed de/_lha'i bu byang chub sems dpa' chos bzhi po de dag dang ldan na bsam gyis mi khyab pa'i thabs shes pa la mkhas pa yin no/_/de nas de'i tshe bcom ldan 'das kyis tshigs su bcad pa 'di dag 
[\[133a.2\]]bka' stsal to/_/bdag nyid dang ni gzhan dag gi/_/gnyi ga'i sdug bsngal rab shes nas/_/bdag gi sdug bsngal zhi byed cing /_/gzhan gyi sdug bsngal kun zhi byed/_/sems can thams cad byang chub sems/_/sems de la ni 'dogs par byed/_/sems la 
[\[133a.3\]]chos rnams thams cad kyang /_/don gcig tu ni 'dogs par byed/_/sems can kun gyi bsod nams gang /_/dus gsum gyis ni bsdus rnams dang /_/sangs rgyas kun gyi bsod nams gang /_/de dag kun gyi rjes yi rang /_/dge ba de dag thams cad kyang /_/sems 
[\[133a.4\]]can kun la sbyin par byed/_/sangs rgyas kyi ni ye shes phyir/_/lhag pa'i bsam pas 'jug par byed/_/sems ni skyes pa thams cad kyang /_/byang chub tu ni yongs su bsngo/_/chos nyid ma gtogs sems gzhan nam/_/byang chub dag kyang mthong ba med/_/de ni sems 
[\[133a.5\]]dang byang chub kyang /_/rnam pa gnyis su mi mthong ste/_/byang chub de yi mtshan nyid gang /_/sems kyang de yi mtshan nyid yin/_/mnyam pa nyid kyis chos rnams mnyam/_/de ni gnas pa yong med de/_/mdzangs pa thabs la mkhas pa ni/_/dkar po'i chos kyis rgyas 
[\[133a.6\]]par 'gyur/_/dbyings de la ni 'phel ba med/_/chos kyi dbyings ni bsam mi khyab/_/sangs rgyas chos rnams tshol ba la/_/rtag tu chog par 'dzin pa med/_/bdag ni dkar pos rgyas so snyam/_/de ni sems kyis bsam mi byed/_/de ni gang du bsngo ba yi/_/byang chub 
[\[133a.7\]]de la'ang mchog mi 'dzin/_/sbyin pa'i mi rtog sbyin par byed/_/rlom sems med par tshul khrims srung /_/rtag tu bzod pa sgom byed la/_/sems can la yang gnas pa med/_/sems dang lus ni dben pa yis/_/rtag tu brtson 'grus rtsom par byed/_/rten med bsam 
[\[133b\]]
[\[133b.1\]]gtan phun sum tshogs/_/shes rab kyi ni pha rol son/_/sems can rnams kyang smin byed la/_/de ni dmigs pas gnas pa med/_/zhing yang yongs su sbyong byed la/_/lhag par 'dzin pa'ang yod ma yin/_/de ni sangs rgyas ye shes tshol/_/yi ge rnams 
[\[133b.2\]]la'ang chags pa med/_/de ltar spyod pa de la ni/_/byang chub rnyed par dka' ba med/_/tshad med bsam gyis mi khyab pa'i/_/stong pa nyid dang mtshan med dang /_/smon pa med la mos na ni/_/de la tshad kyang med par 'gyur/_/mos pa ji bzhin gzud phyir sems can la/_/
[\[133b.3\]]sbyin pa spyod kyang de bzhin gnas pa med/_/sbyin pa'ang sbyin byed yang na len par byed/_/de dang 'thun par chos kyang spyod par byed/_/sbyin pa byas kyang de la chags pa med/_/tshul khrims mchog min bzod la chags pa med/_/brtson 'grus mchog min bsam gtan chags pa 
[\[133b.4\]]med/_/shes rab ye shes la ni ser sna med/_/sbyin pa sbyin yang de ni tshul khrims spyod/_/bzod pa sgom yang rtag tu brtson 'grus ldan/_/bsam gtan gyis ni rtag tu gnas pa med/_/sbyin byed de ni shes pas nges par 'byung /_/rang sangs rgyas dang nyan thos de dag dang /_/rtag 
[\[133b.5\]]tu gnas kyang byang chub sems dpa' ni/_/rtag tu snying po ci yod 'tsho byed kyang /_/'jigs med de dag la ni 'dod pa med/_/chos 'di dag gis gnas pa rdzogs pa yi/_/byang chub sems dpa' smad du med pa rnams/_/thabs kyi shes pa bsam gyis mi khyab ste/_/de dag 
[\[133b.6\]]sbyin pa chung ngu'ang mtha' yas 'gyur/_/lha'i bu byang chub sems dpa' chos bzhi dang ldan na chos thams cad tshul gcig pa dang /_ro gcig pa dang /_'jug pa gcig pa dang /_bstan pa gcig par rab tu shes so/_/bzhi gang zhe na/_lha'i bu 'di la byang chub sems dpa' 
[\[133b.7\]]ni chos kyi dbyings ma 'dres pa'i shes pa la mkhas pa dang /_chos thams cad stong pa'i rjes su 'gro ba dang /_chos gang la yang sgro 'dogs par mi byed de/_bdag tu sgro 'dogs pa'am/_gzhan du sgro 'dogs par mi byed pa dang /_dben pa'i tshul gyis chos thams 
[\[134a\]]
[\[134a.1\]]cad khong du chud pa ste/_lha'i bu byang chub sems dpa' chos bzhi po de dag dang ldan na chos thams cad tshul gcig pa dang /_ro gcig pa dang /_'jug pa gcig pa dang /_bstan pa gcig par rab tu shes so/_/des de ltar shes pas 'jig rten pa dang /_
[\[134a.2\]]'jig rten las 'das pa'i chos rnams kyis rnam pa gnyis su mi 'jug ste/_kha na ma tho ba dang bcas pa dang /_kha na ma tho ba med pa rnams dang /_zag pa dang bcas pa dang /_zag pa med pa rnams dang /_'dus byas dang /_'dus ma byas kyi chos rnams kyis rnam pa gnyis su 
[\[134a.3\]]mi 'jug go/_/des ni chos gang la yang mchog gam/_tha mar yang dag par mi mthong ngo /_/so so'i skye bo'i chos rnams dang /_dgra bcom pa'i chos rnams tha dad par yang dag par mi mthong ste/_so so'i skye bo'i chos rnams kyi rang bzhin gang yin pa de nyid dgra bcom pa'i 
[\[134a.4\]]chos rnams kyi rang bzhin yin no/_/dbrir yang med la bsnan du yang med do/_/tshul gcig pa yang shes te/_'di lta ste dben pa'i tshul lo/_/chos thams cad kyi rab du dbye ba yang ston la chos kyi dbyings chad par yang yang dag par mi mthong ngo /_/bzod pa gcig pa 
[\[134a.5\]]dang yang ldan te/_'di lta ste/_stong pa nyid kyi bzod pa'o/_/stong pa nyid dang bzod pa yang rnam pa gnyis su mi 'byed do/_/'jug pa gcig gis chos thams cad la 'jug ste/_'di lta ste/_mi skye ba'i 'jug pas so/_/lha'i bu byang chub sems dpa' de ni bla na med pa yang 
[\[134a.6\]]dag par rdzogs pa'i byang chub dang nye ba yin te/_de 'di snyam du bdag nye bar gyur tam/_'on te nye bar ma gyur cig gu snyam du yang mi sems so/_/de ci'i phyir zhe na/_des tshul gcig pa las sems can rnams kyang gzhan la byang chub kyang gzhan par yang dag par mi 
[\[134a.7\]]mthong ba'i phyir ro/_/gzhan yang 'di la sems can mi dmigs pa gang yin pa de nyid byang chub yin no/_/de nas bcom ldan 'das kyis don de nyid thugs su chud nas yang rgyas par dpyad de/_de'i tshe tshigs su bcad pa 'di dag bka' stsal to/_/chos kyi dbyings ni 'byed 
[\[134b\]]
[\[134b.1\]]par mi byed de/_/chos kyi dbyings la yang dag dmigs pa med/_/chos dbyings ji bzhin chos kun de dang 'dra/_/'dzin pa med cing rdzas kyang ci yang med/_/chos kun stong pa nyid kyi rjes su 'gro/_/nang dang phyi rol 'dus byas gang yin pa'i/_/chos kun ya ma brla ste byed pa 
[\[134b.2\]]med/_/chos rnams thams cad tshul gcig yin par shes/_/chos rnams gang la'ang sgro ni 'dogs mi byed/_/bdag gam gzhan la'ang rten par mi byed de/_/bdag dang bdag gi snyam pa bsal byas pa/_/de la nams kyang tha dad dbye ba med/_/dben pa spyod cing rab 
[\[134b.3\]]tu dben la gus/_/chos kun stong pa nyid du lta bar byed/_/de ni chos rnams kun la lta ba na/_/dben pa la yang rtog par mi byed do/_/'jig rten 'jig rten 'das pa'i chos bstan la/_/de ni shas cher gnyis su mi 'jug ste/_/kha na ma tho kha na ma tho med/_/zag bcas 
[\[134b.4\]]zag med chos la de mi rlom/_/'dus byas rnams dang 'dus ma byas rnams la/_/gnyis su mi 'byed rtag tu gcig par lta/_/so so'i skye bo'am dgra bcom gang yin pa/_/phan gdags 'os su gyur pa'i chos ma mthong /_/so so'i skye bo'i rang bzhin gang bstan pa/_/de 
[\[134b.5\]]dag nyid ni dgra bcom chos rnams yin/_/dbrir yang med la bsnan du'ang ci yang med/_/dben pa'i sgo nas tshul gcig khong du chud/_/de ni chos kun rab dbye shes mod kyi/_/chos kyi dbyings la 'byed par yong mi byed/_/chos 'di thams cad stong pa ma gtogs pa/_/bzod 
[\[134b.6\]]pa'ang gzhan la 'dod pa'ang gzhan ma yin/_/stong pa nyid la mi rlom som nyi med/_/'di dag skye med rang bzhin 'byung ba med/_/des ni 'jug pa gcig par thams cad shes/_/de ltar spyod pa de la byang chub sla/_/byang chub mtshungs med la ni nye bar gyur/_/bdag dang byang chub 
[\[134b.7\]]la yang sems dpa' med/_/chos rnams 'di dag thams cad bdag mi dmigs/_/des ni dmigs su med par byang chub rtogs/_/lha'i bu byang chub sems dpa' sems dpa' chen po chos bzhi dang ldan na zab mo'i tshul khrims can bag yod par gnas pa zhes bya'o/_/bzhi gang zhe na/_
[\[135a\]]
[\[135a.1\]]lha'i bu 'di la byang chub sems dpa' sems dpa' chen po ni 'di snyam du sems te/_tshul khrims zhes bya ba 'di gang yin snyam mo/_/de de ltar tshul bzhin du sa sor rtog pa na 'di snyam du sems te/_lus kyis legs par spyod pa dang /_ngag gis legs 
[\[135a.2\]]par spyod pa dang /_yid kyis legs par spyod pa gang yin pa de ni tshul khrims zhes bya ba yin no snyam mo/_/de 'di snyam du sems te de la lus kyis legs par spyod pa gang zhe na/_lus kyis srog gcod pa'am/_ma byin par len pa'am/_'dod pa la log par g.yem 
[\[135a.3\]]pa'i las ma byas pa gang yin pa de ni lus kyi legs par spyod pa yin no/_/de la ngag gis legs par spyod pa gang zhe na/_ngag gis rdzun du smra ba'am/_phra ma'am/_ngag rtsub po'am/_tshig kyal pa'i las ma byas pa gang yin pa de ni ngag gi legs par spyod pa yin no/_/de la 
[\[135a.4\]]yid kyis legs par spyod pa gang zhe na/_yid kyis brnab sems sam/_gnod sems sam/_log par lta ba'i las ma byas pa gang yin pa de ni yid kyi legs par spyod pa yin no snyam mo/_/de de ltar tshul bzhin du sa sor rtog pa na de 'di snyam du sems te/_lus sam/_
[\[135a.5\]]ngag gam/_yid kyis las byas pa gang yin pa de ni sngon po zhes bya ba'am/_ser po zhes bya ba'am/_dmar po zhes bya ba'am/_dkar po zhes bya ba'am/_btsod ka'am/_shel gyi kha dog lta bu zhes bya bar gdags par mi nus la/_de ni mig gis rnam par shes par 
[\[135a.6\]]bya ba'am/_rna bas rnam par shes par bya ba'am/_snas rnam par shes par bya ba'am/_lces rnam par shes par bya ba'am/_lus kyis rnam par shes par bya ba'am/_yid kyis rnam par shes par bya ba ma yin no/_/de ci'i phyir zhe na/_'di ltar de ni ma skyes pa dang /_ma 
[\[135a.7\]]bskyed pa dang /_ma bskrun pa dang /_ma bkag pa'i phyir ro/_/gang ma skyes pa dang /_ma bskyed pa dang /_ma bskrun pa dang /_ma bkag pa de ni chos gang gis kyang rnam par shes par bya ba ma yin pa'i phyir ro snyam mo/_/de 'di snyam du sems te/_gang 'dus ma byas pa de ni 
[\[135b\]]
[\[135b.1\]]tshul khrims yin te/_de la ni gdags pa ci yang med do/_/gang gdags su med pa de la ni bdag gis kyang mngon par zhen par byar med do snyam ste/_de de ltar spyod pa na tshul khrims de yang dag par mi mthong ngo /_/gang du tshul khrims de yongs su bsngos pa de yang yang dag par ma mthong ste/_
[\[135b.2\]]de ltar na byang chub sems dpa' zab mo'i tshul khrims can zhes bya'o/_/lha'i bu gzhan yang byang chub sems dpa' sems dpa' chen po ni 'jig tshogs la lta ba yongs su shes pa'i shes pa dang ldan pa yin te/_lta ba gang gis tshul khrims dang ldan pa'am/_tshul khrims 'chal pa zhes spros 
[\[135b.3\]]par 'gyur ba'i 'jig tshogs la lta ba slong bar mi byed do/_/lha'i bu gzhan yang byang chub sems dpa' sems dpa' chen po ni zab mo'i tshul la zhugs pa yin te/_de ni lus dang ngag gi spyod pa dang /_spyod yul shes bzhin du spyod pas tshul khrims dang ldan pa zhes bya'o/_/de yang 
[\[135b.4\]]bdag la dmigs pa dang /_gzhan la dmigs pas spyod par mi byed de/_des na zab mo'i tshul khrims can zhes bya'o/_/lha'i bu gzhan yang byang chub sems dpa' sems dpa' chen po ni tshul khrims ma nyams pa dang /_tshul khrims ma zhig pa yin no/_/lha'i bu ji ltar na byang 
[\[135b.5\]]chub sems dpa' sems dpa' chen po tshul khrims ma nyams pa dang /_tshul khrims ma zhig pa yin zhe na/_lha'i bu bdag la dmigs pa ni tshul khrims la dmigs par 'gyur ro/_/lha'i bu gang bdag la mi dmigs pa de ni tshul khrims la mi dmigs so/_/gang tshul khrims la 
[\[135b.6\]]mi dmigs pa de ni tshul khrims nyams par mi byed cing /_de ni tshul khrims 'jig par mi byed do/_/ci'i phyir nyams par mi byed/_'jig par mi byed ce na/_de ni gzhan las chos thams cad shes pa yin te/_gang gzhan las 'gyur ba de la ni bdag kyang med/_bdag gi ba yang 
[\[135b.7\]]med do/_/gang la bdag med pa de la ni 'jig par 'gyur ba ci yang med de/_lha'i bu byang chub sems dpa' sems dpa' chen po chos bzhi po de dag dang ldan na zab mo'i tshul khrims can bag yod par gnas pa zhes bya'o/_/de nas de'i tshe bcom ldan 'das kyis tshigs su bcad 
[\[136a\]]
[\[136a.1\]]pa 'di dag bka' stsal to/_/lus dag ngag dag yid kyang dag pa gang /_/de ni rtag tu dag par spyod pa ste/_/rtag tu legs par bsdams shing gnas pa de/_/byang chub sems dpa' tshul khrims ldan zhes bya/_/las lam bcu po rab dge 'di dag rnams/_/
[\[136a.2\]]byang chub sems dpa' mkhas pa gang srung zhing /_/lus dang ngag dang yid kyis gang byas pa/_/de ni mkhas rnams tshul khrims yin zhes brjod/_/ma byas ma bskyed ma skyes gang yin pa/_/de la bsngags pa med cing gnas pa'ang med/_/gang la bsngags pa med cing gnas 
[\[136a.3\]]pa'ang med/_/de la nams kyang gdags pa rnyed mi 'gyur/_/rtag tu tshul khrims ma nyams ma zhig gang /_/de ni mig gis shes par mi nus la/_/rna bas mi shes sna dang lces ma yin/_/lus dang yid kyis rnam par mi shes so/_/dbang po drug gis mi shes gang yin pa/_/de la gnas 
[\[136a.4\]]par bya bar mi nus te/_/de nyid tshul khrims yongs su dag par mthong /_/nams kyang tshul khrims dmigs te gnas pa med/_/de ni tshul khrims tsam des rlom pa med/_/de ni bdag tu 'du shes khrims mi srung /_/tshul khrims srung yang tshul khrims 'du shes med/_/dran 
[\[136a.5\]]ldan zab mo'i tshul khrims ldan pa yin/_/'jig tshogs lta ba rnam par bsal byas pa/_/de la lta bar byas pa 'byung mi 'gyur/_/gang la lta med lta ba'i gnas med pa/_/de ni tshul khrims tshul khrims 'chal mi rlom/_/zab mo'i chos kyi tshul la zhugs pa ste/_/de 
[\[136a.6\]]yi cho ga brtags pa ma mchis la/_/shin tu shes bzhin ldan zhing legs par gsungs/_/tshul khrims sgo nas gzhan gyis brnyas mi 'gyur/_/bdag tu dmigs pas tshul khrims dmigs par 'gyur/_/gang la bdag med de la tshul khrims med/_/bdag gam 
[\[136a.7\]]yang na tshul khrims rlom pa de/_/mtha' zhes bya ste gnyi ga 'jigs ma yin/_/bdag med smra ba tshul khrims rlom pa med/_/bdag med smra ba tshul khrims rten pa med/_/bdag med smra la tshul khrims rlom pa med/_/bdag med smra la tshul khrims sems dpa' med/_/
[\[136b\]]
[\[136b.1\]]tshul khrims ma nyams tshul khrims ma rmongs pa/_/bdag ni tshul khrims ldan zhes bdag mi rlom/_/gang la bdag dang tshul khrims 'du shes med/_/de 'dra 'di ni zab pa zhes kyang brjod/_/gang gi tshul khrims de 'drar 'jigs med pa/_/de la nams kyang 'chal pa'i khrims 
[\[136b.2\]]mi 'byung /_/chos kun dmigs su med pa gang yin pa/_/de 'dra'i tshul khrims 'phags pa rnams kyis bsngags/_/byis pa gang dag bdag tu lta la gnas/_/tshul khrims srung zhing bdag ni khrims ldan snyam/_/tshul khrims bde ba ma lus zad gyur nas/_/de dag ngan 
[\[136b.3\]]'gro gsum las thar mi 'gyur/_/gang dag bdag tu lta ba mtha' dag bsal/_/de dag 'dir ni bdag dang bdag gi med/_/bdag tu lta med gang de tshul khrims ldan/_/de la phyin chad log par lhung 'jigs med/_/gang zhig tshul khrims rnam pa 'di 'drar shes/_/de la 
[\[136b.4\]]'chal pa'i tshul khrims lta mi nus/_/bdag dang de bzhin rnam gsum mi mthong na/_/tshul khrims tshul khrims 'chal lta ci zhig smos/_/de skad ces bka' stsal pa dang /_bcom ldan 'das la lha'i bu zla bas 'di skad ces gsol to/_/bcom ldan 'das sangs rgyas bcom ldan 
[\[136b.5\]]'das rnams kyi bla na med pa yang dag par rdzogs pa'i byang chub de ji tsam du zab pa ni ngo mtshar lags so/_/bcom ldan 'das byang chub sems dpa' sems dpa' chen po de ltar mi gnas pa dang /_len pa ma mchis pas chos ji lta ba bzhin du gnas la/_rnam par rtog pa thams 
[\[136b.6\]]cad yang dag par chad pa dang /_bdag tu 'du shes pa dang bral ba dang /_bskal pa grangs ma mchis par yang spyod pa dang /_sangs rgyas kyi chos thams cad yongs su ma rdzogs kyi bar du nyan thos dang rang sangs rgyas kyi sar yang mi ltung la bar ma dor rnam par byang bar yang mi 'gyur ba yang ngo 
[\[136b.7\]]mtshar che lags so/_/bcom ldan 'das byang chub sems dpa' sems dpa' chen po chos du dang ldan na chos zab mo rnams la yang spyod la/_yang dag pa'i mtha' yang mngon sum du mi bgyid lags/_de skad ces gsol pa dang /_bcom ldan 'das kyis lha'i bu zla ba la 'di skad 
[\[137a\]]
[\[137a.1\]]ces bka' stsal to/_/lha'i bu byang chub sems dpa' sems dpa' chen po chos bzhi dang ldan na chos zab mo rnams la yang spyod la/_yang dag pa'i mtha' yang mngon sum du mi byed do/_/bzhi gang zhe na/_lha'i bu byang chub sems dpa' sems dpa' chen po ni thams cad 
[\[137a.2\]]mkhyen pa'i ye shes bsgrub pa'i phyir dam bcas pa la brtan pas snying po la gnas pa dang /_sems can thams cad yongs su mi gtong bar gnas pa'i phyir zhum pa med pa'i brtson 'grus dang ldan pa dang /_sangs rgyas kyi gdung rgyun mi 'chad pa la zhugs pa'i phyir snying rje chen po dang ldan 
[\[137a.3\]]pa dang /_dge ba'i rtsa ba thams cad yongs su bsngo ba la mkhas pa'i phyir thabs la mkhas pa ste/_lha'i bu byang chub sems dpa' sems dpa' chen po chos bzhi po de dag dang ldan na chos zab mo rnams la'ang spyod la/_bar ma dor yang dag pa'i mtha' mngon sum du'ang mi byed do/_/de nas 
[\[137a.4\]]de'i tshe bcom ldan 'das kyis tshigs su bcad pa 'di dag bka' stsal to/_/mkhas pa rtag tu yi dam bcas la brtan/_/sngon chad yi dam bcas pa spong mi byed/_/dpa' bo thams cad mkhyen pa'i ye shes phyir/_/theg pa gzhan la 'dod pa skyed mi byed/_/rtag tu bag dang ldan zhing 
[\[137a.5\]]brtson 'grus rtsom/_/zhum pa med pa'i sems kyis rtag tu spyod/_/de yis sems can gang yang btang ba med/_/de yi sems ni sems can kun la snyoms/_/'jig rten 'di dag kun la snying brtse bas/_/sdug bsngal bzod cing sems kyang zhum pa med/_/ci nas sangs rgyas gdung ni mi 'chad 
[\[137a.6\]]pa/_/de phyir dkon mchog mang po 'byung bar byed/_/mkhas rnams thabs shes pa la legs par bslabs/_/le lo med par dge ba yongs su bsngo/_/'khor ba'i chu bo la ni phan phyir brtse/_/bar ma dor ni zag rnams zad mi byed/_/byang chub sems dpa' 'jigs med gang dag gis/_/
[\[137a.7\]]chos rnams 'di dag legs par bsdus par gyur/_/de dag zab mo'i chos rnams spyod pa ste/_/nams kyang yang dag mtha' la reg mi 'gyur/_/de nas bcom ldan 'das la lha'i bu zla bas 'di skad ces gsol to/_/bcom ldan 'das ji ltar na byang chub sems dpa' sems dpa' chen 
[\[137b\]]
[\[137b.1\]]po zab mo la spyod pa lags/_de skad ces gsol pa dang /_bcom ldan 'das kyis lha'i bu zla ba la 'di skad ces bka' stsal to/_/lha'i bu 'di la byang chub sems dpa' sems dpa' chen po ni so so'i skye bo'i chos bstan pa'i phyir sangs rgyas kyi chos yongs su bsgrub pa yang yongs su tshol bar 
[\[137b.2\]]mi byed la/_so so'i skye bo'i chos rnams bsal bar yang mi byed de/_sangs rgyas kyi chos kyang rnam par dag par mi mthong ste/_so so'i skye bo'i chos ma gtogs par sangs rgyas kyi chos 'thob pa yongs su mi tshol lo/_/so so'i skye bo'i chos rnams kyang gzhan la sangs rgyas kyi chos rnams 
[\[137b.3\]]kyang gzhan no zhes de ltar mi spyod do/_/so so'i skye bo'i chos rnams ni chung la sangs rgyas kyi chos rnams ni rgya che'o zhes de ltar mi spyod do/_/so so'i skye bo'i chos rnams ni zag pa dang bcas pa yin la sangs rgyas kyi chos rnams ni zag pa med pa'o zhes de ltar mi spyod do/_/gzhan yang de 'di 
[\[137b.4\]]snyam du sems te/_so so'i skye bo'i chos gang dag yin pa de rnams dang /_sangs rgyas kyi chos gang dag yin pa rnams ni shes pa'am/_mthong ba'am/_nye bar brtag par mi nus so/_/de ci'i phyir zhe na/_'di ltar de dag ni stong pa yin la stong pa nyid la ni shes pa'am/_mthong ba'am/_
[\[137b.5\]]nye bar rtog pa med de/_'di lta ste/_rang bzhin gyis bems po yin pa'i phyir ro snyam mo/_/lha'i bu 'di ltar chos rnams kyi chos nyid dang /_chos kyi ngo bo nyid dang /_chos gnas pa nyid dang /_chos ji lta ba bzhin pa gang yin pa de la ni gnyis po gang gis so so'i skye bo zhes bya ba'am/_
[\[137b.6\]]nyan thos zhes bya ba'am/_rang sangs rgyas zhes bya ba'am/_yang dag par rdzogs par sangs rgyas zhes bya bar gnyis su dbye ba'i gnyis po ci yang med do/_/lha'i bu zab mo la spyod pa'i byang chub sems dpa' rnams la ni gang sangs rgyas kyi chos ma yin pa de lta bu'i chos gang 
[\[137b.7\]]yang med do/_/de ci'i phyir zhe na/_lha'i bu chos rnams kyi chos smra bar bya ba gang yin pa de ni smrar med pa'o/_/smrar med pa gang yin pa de ni brjod du med pa'o/_/brjod du med pa gang yin pa de la ni yod pa med do/_/gang la yod pa med pa de la ni 'byung ba med do/_/gang la 'byung ba med pa de 
[\[138a\]]
[\[138a.1\]]la dngos po'i rnam par rig pa med do/_/lha'i bu chos thams cad ni dngos po med pa yang yin te/_gang na chos thams cad kyi bgrang ba de las grol ba ni sangs rgyas kyi chos rnams yin te/_lha'i bu de bas na rnam grangs 'dis kyang chos thams cad rnam par mi rtog pa'i 
[\[138a.2\]]spyod pa'i tshul gyis sangs rgyas kyi chos rnams yin no zhes de ltar rig par bya'o/_/gang rnam par rtog pa la spyod pa de dag la ni gnyis su 'jug pa'i rnam par shes pa 'byung ba yod do/_/de dag ni rnam par shes pa'i spyod yul la spyod pa'o/_/gang dag sangs rgyas kyi chos zag 
[\[138a.3\]]pa med pa gang dag yin pa de dag la yang rtog la/_de dag la brtags nas kyang zag pa rnams slong bar byed pa de dag gis ni chos kyi dbyings la kun nas nyon mongs pa'am/_rnam par byang ba med par mi shes so/_/chos rnams thams cad kyi rang bzhin shes pa gang yin 
[\[138a.4\]]pa de dag ni chos gang la yang kun nas nyon mongs pa'i chos sam/_rnam par byang ba'i chos su 'dzin pa yang med na/_kun nas nyon mongs pa'i chos sam/_rnam par byang ba'i chos su dmigs pa lta ga la yod de/_de ni gnas med do/_/lha'i bu de ltar na byang chub sems dpa' 
[\[138a.5\]]sems dpa' chen po zab mo la spyod pa yin te/_gang sangs rgyas kyi chos ma yin pa'i chos gang yang med par mthong la/_gang gis mthong ba de yang lhag par mthong ba dang /_ji ltar mi mthong ba de lta bur mthong ste/_de ltar mthong ba'i byang chub sems dpa' ni bdud dam bdud kyi 
[\[138a.6\]]ris kyi lha rnams kyis mi tshugs so/_/de skad ces bka' stsal pa dang /_bcom ldan 'das la lha'i bu zla bas 'di skad ces gsol to/_/bcom ldan 'das byang chub sems dpa' sems dpa' chen po de ltar 'di lta bu'i chos rnams la yang nye bar rtogs la skye ba yang rtsom par bgyid do/_/
[\[138a.7\]]skye ba dang /_'gum pa dang /_gum nas kyang skye bar 'gyur ba ni ngo mtshar lags so/_/bcom ldan 'das kyis bka' stsal pa/_lha'i bu dper na sgyu ma mkhan gyis sprul pa ni 'ong ba dang /_'gro ba dang /_'dug pa dang /_nyal ba dang /_smra bar yang byed la/_de yang rnam par mi rtog pa de bzhin du/_
[\[138b\]]
[\[138b.1\]]lha'i bu gang gis chos thams cad sgyu ma lta bur shes pa de ni 'gro ba dang skye ba thams cad kyang ston la de yang rnam par mi rtog go/_/lha'i bu byang chub sems dpa' ni skye ba dang /_'byung ba yang rlom sems su mi byed la sngon gyi byin gyi rlabs kyis skye bar 'gyur ro/_/de skad ces bka' 
[\[138b.2\]]stsal pa dang /_bcom ldan 'das la lha'i bu zla bas 'di skad ces gsol to/_/bcom ldan 'das kyis gang 'di skad du byang chub sems dpa' ni skye ba dang /_'byung ba yang rlom sems su mi byed ces bka' stsal pa de la bcom ldan 'das de bzhin gshegs pa ni lha mo sgyu 'phrul las 'khrungs 
[\[138b.3\]]te/_sku bskrun pa'i yum la thugs brtse ba'i slad du sum cu rtsa gsum pa'i lha rnams kyi nang du dbyar gnas par zhal gyis bzhes na/_ji ltar de bzhin gshegs pas rlom sems su mi mdzad lags/_bka' stsal pa/_lha'i bu de bzhin gshegs pa ni lha mo sgyu 'phrul las ma skyes 
[\[138b.4\]]so/_/gsol pa/_'o na de bzhin gshegs pa gang las 'khrungs lags/_bka' stsal pa/_lha'i bu de bzhin gshegs pa ni shes rab kyi pha rol tu phyin pa las skyes te/_lha'i bu gang dag shes rab kyi pha rol tu phyin pa ni sangs rgyas bcom ldan 'das rnams skyed pa'i yum yin 
[\[138b.5\]]no zhes smra ba ni yang dag par smra ba yin no/_/shes rab kyi pha rol tu phyin pa ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams skyed pa'i yum yin no zhes smra ba ni yang dag par smra ba yin no/_/de ci'i phyir zhe na/_lha'i bu skyes bu chen po'i mtshan 
[\[138b.6\]]sum cu rtsa gnyis ni lha mo sgyu 'phrul las skyes pa ma yin gyi/_lha'i bu skyes bu chen po'i mtshan sum cu rtsa gnyis ni shes rab kyi pha rol tu phyin pa la bslabs pas mngon par grub pa yin no/_/lha'i bu de bzhin gshegs pa'i stobs bcu po 'di dag ni lha mo sgyu 'phrul las skyes pa ma yin 
[\[138b.7\]]gyi/_de bzhin gshegs pa'i stobs bcu ni shes rab kyi pha rol tu phyin pa la bslabs pas mngon par grub pa yin no/_/lha'i bu de bzhin gshegs pa'i mi 'jigs pa bzhi po 'di dag ni lha mo sgyu 'phrul las skyes pa ma yin no/_/sangs rgyas kyi chos ma 'dres pa [{]bcwa [,]bco [}]brgyad dang byams pa chen po 
[\[139a\]]
[\[139a.1\]]dang /_snying rje chen po dang /_dga' ba chen po dang /_btang snyoms chen po dang /_spyi gtsug bltar mi mthong ba dang /_gshegs pa don yod pa dang /_sangs rgyas kyi spyan dang /_sangs rgyas kyi ye shes dang /_sangs rgyas kyi so so yang dag par rig pa dang /_pha rol gyi sems shes pa dang /_
[\[139a.2\]]lha'i bu mdor bsdu na gang dag gis de bzhin gshegs pa dang de bzhin gshegs pa zhes bya ba'i grangs su 'gro ba'i sangs rgyas kyi chos de lta bu gang dag yin pa de dag ni lha mo sgyu 'phrul las skyes pa ma yin te/_lha'i bu de ltar na de bzhin gshegs pa'i sangs rgyas kyi chos dpag tu 
[\[139a.3\]]med pa gang dag gis de bzhin gshegs pa de bzhin gshegs pa zhes bya ba'i grangs su 'gro ba de lta bu de dag ni shes rab kyi pha rol tu phyin pa la spyad cing /_shes rab kyi pha rol tu phyin pa la bslabs pas mngon par grub pa yin te/_lha'i bu khyod kyis rnam grangs 'dis kyang ci nas 
[\[139a.4\]]de bzhin gshegs pa shes rab kyi pha rol tu phyin pa las skyes kyi/_lha mo sgyu 'phrul las ma yin pa de ltar rig par bya'o//_//bam po gnyis pa/_de nas bcom ldan 'das la lha'i bu zla bas 'di skad ces gsol to/_/bcom ldan 'das gal te shes rab kyi pha rol tu phyin pa chos 
[\[139a.5\]]gang gis kyang skyed pa ma lags/_bskrun pa ma lags/_'gag par bgyid pa ma lags na/_bcom ldan 'das ji ltar shes rab kyi pha rol tu phyin pa de bzhin gshegs pa bskrun pa lags/_bka' stsal pa/_lha'i bu chos gang dag gis de bzhin gshegs pa de bzhin gshegs pa zhes bya ba'i grangs 
[\[139a.6\]]su 'gro ba'i chos de dag ni skye ba yang med/_'chi 'pho ba yang med/_'byung ba yang med do/_/lha'i bu gang skye ba yang med/_'chi 'pho ba yang med/_'byung ba yang med pa de lta bu'i ye shes de skyed pa ni shes rab kyi pha rol tu phyin pa ste/_shes rab kyi pha rol tu phyin pa las ni gang skye ba med pa dang /_'chi 'pho med 
[\[139a.7\]]pa dang /_'byung ba med pa'i de bzhin gshegs pa skyes so/_/lha'i bu gang la skye ba yang med/_'chi 'pho ba yang med/_'byung ba yang med pa de ni shes rab kyi pha rol tu phyin pa yod pa las yang dag par nges par 'byung ba yod mod kyi/_shes rab kyi pha rol tu phyin pa med pa las ni nges par 'byung ba med do/_/gsol pa/_
[\[139b\]]
[\[139b.1\]]bcom ldan 'das de ltar shes rab mchis na nges par 'byung ba mchis pa las na ci shes rab de la sems pa'am/_'tshal ba mchis sam/_bka' stsal pa/_lha'i bu shes rab la ni sems pa'am/_shes pa yang med do/_/lha'i bu gal te shes rab sems pa'am/_shes pa zhig yin par gyur 
[\[139b.2\]]na shes rab las rtag tu nges par 'byung ba med par 'gyur ro/_/de ci'i phyir zhe na/_lha'i bu gang la sems sam tshor ba yod na de la nges par 'byung ba ci yang med pa'i phyir ro/_/lha'i bu gang gi phyir shes rab kyi pha rol tu phyin pa sems pa med cing /_shes pa med pa de'i phyir shes rab rtag tu nges par 
[\[139b.3\]]'byung ba yin no/_/gsol pa/_bcom ldan 'das nges par 'byung ba zhes bgyi ba de gang gi tshig [{]bla dgas [,]bla dwags [}]lags/_bka' stsal pa/_lha'i bu spros pa med pa'i tshig [{]bla dgas [,]bla dwags [}]so/_/gsol pa/_bcom ldan 'das spros pa ma mchis pas ci zhig nges par 'byin par bgyid lags/_bka' stsal pa/_
[\[139b.4\]]lha'i bu gang dag spros pa la spyod pa de dag ni khams gsum du skye ba mi 'dor ro/_/gang dag spros par mi byed pa de dag ni khams gsum du skye ba 'dor bar byed do/_/lha'i bu de lta bas na gang khyod spros pa med par nges par 'byung bas ci zhig nges par 'byin ces zer ba ni khams gsum du skye ba nges 
[\[139b.5\]]par 'byin par byed do/_/gsol pa/_bcom ldan 'das/_bcom ldan 'das kyis khams gsum las yang dag par 'da' bar bgyi ba'i slad du nyan thos rnams la chos bstan lags sam/_bka' stsal pa/_lha'i bu nga ni 'dod pa'i khams las kyang brtsams te nyan thos rnams la chos ston la/_
[\[139b.6\]]de bzhin gshegs pas 'dod pa'i khams kyang ma dmigs so/_/lha'i bu nga ni gzugs kyi khams las kyang brtsams te nyan thos rnams la chos ston la/_de bzhin gshegs pas gzugs kyi khams kyang ma dmigs so/_/lha'i bu nga ni gzugs med pa'i khams las kyang brtsams 
[\[139b.7\]]te nyan thos rnams la chos ston la/_de bzhin gshegs pas gzugs med pa'i khams kyang ma dmigs so/_/lha'i bu nga ni yang dag par 'da' bar bya ba'i phyir chos ston la/_de bzhin gshegs pas gang yang dag par 'da' ba'i chos de yang dag par ma mthong 
[\[140a\]]
[\[140a.1\]]ngo /_/lha'i bu nga'i nyan thos rnams ni 'dod pa'i khams la dmigs nas 'dod pa'i khams las yang dag par 'da' bar mi byed do/_/nga'i nyan thos rnams ni gzugs kyi khams la dmigs nas gzugs kyi khams las yang dag par 'da' bar mi byed do/_/
[\[140a.2\]]nga'i nyan thos rnams ni gzugs med pa'i khams la dmigs nas gzugs med pa'i khams las yang dag par 'da' bar mi byed do/_/lha'i bu gzhan yang nga'i nyan thos rnams ni khams gsum pa mi dmigs pas khams gsum pa la mi rten te/_chos rnams stong pa nyid du dmigs pas 
[\[140a.3\]]'dod pa'i khams su smon lam mi 'debs so/_/gzugs kyi khams su smon lam mi 'debs so/_/gzugs med pa'i khams su smon lam mi 'debs so/_/khams gsum par smon lam mi 'debs pas na khams gsum par mi skye'o/_/ma skyes pa de dag gi 'gro ba ni gdags su med do/_/kye 
[\[140a.4\]]lha'i bu 'on kyang 'phags pa rnams ni yang dag par 'da' ba zhes de skad brjod par mdzad do/_/'on kyang don dam par na 'di la su yang yang dag par 'da' ba yang med 'ong ba yang med do/_/de ci'i phyir zhe na/_lha'i bu chos thams cad ni yang dag par 'da' ba med pa las blta bar bya'o/_/lha'i bu dper na/_nam mkha' 
[\[140a.5\]]ni ma skyes pa/_ma byas pa/_mngon par ma grub pa/_'pho ba med pa/_'ong ba med pa ste/_chos thams cad kyang de bzhin du blta bar bya'o/_/gtam 'di bstan pa na lha'i 'khor de'i nang nas lha'i bu bdun khri nyis stong chos rnams la chos kyi mig rdul med cing dri ma dang bral ba skyes so/_/sngon dge ba'i rtsa ba bskyed pa'i lha'i 
[\[140a.6\]]bu khri drug stong ni bla na med pa yang dag par rdzogs pa'i byang chub tu sems skyes so/_/dge ba'i rtsa ba yongs su smin pa'i byang chub sems dpa' brgyad stong ni mi skye ba'i chos la bzod pa skyes so/_/de dag gi lag tu bcom ldan 'das kyi mthus sngon ma mthong ba'i me tog gi snod byung bar gyur te/_me tog gi 
[\[140a.7\]]snod de dag nas de bzhin gshegs pa la gtor to/_/me tog de dag gis kyang sum cu rtsa gsum pa'i gnas kho ra khor yug tu khebs par gyur to/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das lha'i bu 'di rnams kyis de bzhin gshegs 
[\[140b\]]
[\[140b.1\]]pa la me tog gtor ba gang dag lags pa 'di dag ni sngon ma mthong lags so/_/de nas lha'i bu zla bas lha'i dbang po brgya byin la 'di skad ces smras so/_/kau shi ka da ltar gang la me tog dag gis gtor ba'i de bzhin gshegs pa 'di yang sngon ma mthong ngo /_/de ci'i phyir zhe na/_kau shi ka sems can 
[\[140b.2\]]gang gis de bzhin gshegs pa ma mthong ba'i sems de ni 'gags shing med par gyur te mthong bar mi nus so/_/kau shi ka de bas na gang ci mthong yang rung ste/_de dag thams cad ni sngon ma mthong ba'o/_/gang ci thos kyang rung ste/_de dag thams cad ni sngon ma thos pa'o/_/smras pa/_lha'i 
[\[140b.3\]]bu khyod kyis de bzhin gshegs pa mthong ngam/_smras pa/_kau shi ka gal te de bzhin gshegs pa gzugs zhes bya ba yin na ni/_bdag gis de bzhin gshegs pa mthong ngo /_/kau shi ka gal te de bzhin gshegs pa tshor ba dang /_'du shes dang /_'du byed rnams dang /_rnam par shes pa 
[\[140b.4\]]zhes bya ba yin na ni bdag gis de bzhin gshegs pa mthong na/_kau shi ka de bzhin gshegs pa ni gzugs zhes bya ba'am/_tshor ba dang /_'du shes dang /_'du byed rnams dang /_rnam par shes pa zhes bya ba ma yin no/_/kau shi ka de bzhin gshegs pa ni phung po lnga'i chos kyi mtshan nyid kyis 
[\[140b.5\]]rab tu phye ba ma yin te de ni mthong bar sla ba ma yin no/_/kau shi ka gzhan yang gang khyod 'di skad du lha'i bu khyod kyis de bzhin gshegs pa mthong ngam zhes zer ba ni/_ji ltar de bzhin gshegs pas bdag gzigs pa de bzhin du bdag gis de bzhin gshegs pa mthong ngo /_/smras pa/_lha'i 
[\[140b.6\]]bu khyod kyis de bzhin gshegs pa ji ltar mthong /_smras pa/_kau shi ka de bzhin gshegs pa mdun na bzhugs pa 'di la zhus shig_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das lha'i bu zla ba ji ltar gzigs 
[\[140b.7\]]lags/_bka' stsal pa/_kau shi ka gzugs su mi mthong ngo /_/tshor ba dang /_'du shes dang /_'du byed rnams dang /_rnam par shes par mi mthong ngo /_/sngon gyi mtha' dang /_phyi ma'i mtha' dang /_da ltar byung bar mi mthong ngo /_/langs 
[\[141a\]]
[\[141a.1\]]pa dang /_'dug pa dang /_'gro ba dang /_'ong ba dang /_rgyab dang /_glo dang /_mdun dang /_chos la ma gtogs par mi mthong ngo /_/slob par mi mthong ngo /_/mi slob par mi mthong ngo /_/mi slob pa'i chos dang ldan par mi mthong ngo /_/
[\[141a.2\]]dgra bcom par mi mthong ngo /_/dgra bcom pa'i chos dang ldan par mi mthong ngo /_/nyan thos kyi sa dang /_rang sangs rgyas kyi sa dang /_sangs rgyas kyi sar mi mthong ste/_kau shi ka de ltar mthong ngo /_/kau shi ka sus de ltar mthong ba des ni yang dag par mthong ste/_log par 
[\[141a.3\]]mthong ba ma yin no/_/su yang dag par mthong ba des ni ci yang mi mthong ngo /_/su ci yang mi mthong ba des ni mnyam par mthong ste mi mnyam par mi mthong ngo /_/kau shi ka de ltar gzigs pa'i de bzhin gshegs pa ni thams cad gzigs pa zhes bya'o/_/kau shi ka de ltar gzigs 
[\[141a.4\]]pa'i de bzhin gshegs pa ni de bzhin gshegs pa zhes bya ste/_'on kyang de bzhin gshegs pa ni chos kyi dbyings 'dres par yang mi mdzad do/_/kau shi ka 'di ji snyam du sems/_de ltar gzigs pa'i de bzhin gshegs pas ci zhig gzigs par 'gyur/_gsol pa/_bcom 
[\[141a.5\]]ldan 'das de bzhin gshegs pas ni ming gzigs pa ma lags/_gzugs gzigs pa ma lags te/_bcom ldan 'das 'di la ni chos 'ga' tsam yang grangs su bgyis pa ma mchis so/_/bcom ldan 'das ci de bzhin gshegs pas ji ltar gzigs pa de bzhin du lha'i 
[\[141a.6\]]bu zla bas kyang de ltar mthong lags sam/_bka' stsal pa/_kau shi ka mi skye ba'i chos la bzod pa thob pa'i byang chub sems dpa' su yang rung ba de dag thams cad kyis ni chos kyi dbyings kyi lugs kyis chos 'ga' tsam yang gzung ba'i phyir chos gang yang mi mthong ngo /_/gsol 
[\[141a.7\]]pa/_bcom ldan 'das ci lha'i bu zla ba mi skye ba'i chos la bzod pa thob lags sam/_bcom ldan 'das kyis bka' stsal pa/_kau shi ka khyod kyis lha'i bu zla ba 'di nyid la dris shig dang /_'di nyid kyis khyod la lan ldon no/_/de nas lha'i dbang po brgya byin gyis lha'i bu zla ba 
[\[141b\]]
[\[141b.1\]]la 'di skad ces smras so/_/lha'i bu khyod mi skye ba'i chos rnams la bzod pa skyes sam/_smras pa/_kau shi ka ci mi skye ba skye'am/_smras pa/_lha'i bu de ni ma yin no/_/smras pa/_kau shi ka gal te mi skye ba skye bar gyur na mi skye ba'i chos rnams su'i bzod pa skye bar 'gyur/_kau shi ka mi 
[\[141b.2\]]skye ba zhes bya ba de ni chos kyi dbyings kyi tshig [{]bla dgas [,]bla dwags [}]so/_/chos kyi dbyings gang yin pa de la ni skye ba'am 'gag pa mi dmigs so/_/de nas lha'i dbang po brgya byin 'di snyam du sems par gyur te/_lha'i bu 'di'i bstan pa de 'dra ba las na/_kye ma lha'i bu 'di ni bzod pa thob pa 
[\[141b.3\]]yin te/_bla na med pa yang dag par rdzogs pa'i byang chub dang nye'o snyam mo/_/de nas lha'i bu zla bas lha'i dbang po brgya byin gyi sems kyi yongs su rtog pa sems kyis shes nas/_lha'i dbang po brgya byin la 'di skad ces smras so/_/kau shi ka bzod pa thob pa gang dag yin pa de 
[\[141b.4\]]dag ni sangs rgyas kyi byang chub dang nye ba ma yin no/_/smras pa/_lha'i bu khyod ci las bsams te de skad zer/_smras pa/_kau shi ka thob ces bya ba de ni dmigs pa'i tshig [{]bla dgas [,]bla dwags [}]yin la dmigs pas ni byang chub mngon par rdzogs par 'tshang mi rgya'o/_/mi skye ba'i bzod pa zhes bya 
[\[141b.5\]]ba de ni mi skye ba'i tshig [{]bla dgas [,]bla dwags [}]so/_/mi skye ba gang yin pa de nyid ni byang chub bo/_/smras pa/_lha'i bu zla ba byang chub nyid gang las btsal bar bya/_smras pa/_kau shi ka byang chub ni bdag gi ngo bo nyid las btsal bar bya'o/_/smras pa/_bdag gi ngo bo nyid gang las btsal bar bya/_smras 
[\[141b.6\]]pa/_chos gang ma skyes/_mi skye/_skye bar mi 'gyur ba de las btsal bar bya'o/_/ci nas kyang tshol ba na gang btsal ba dang /_gang gis btsal ba de yang slong bar mi byed pa de ltar btsal bar bya'o de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das 
[\[141b.7\]]lha'i bu zla ba 'di de ltar zab mo'i shes rab dang ldan pa ngo mtshar lags so/_/bcom ldan 'das lha'i bu zla ba 'di gang nas shi 'phos te 'dir mchis lags/_de nas lha'i bu zla bas lha'i dbang po brgya byin la 'di skad ces smras so/_/kau shi ka sgyu ma mkhan gyis skyes pa'am/_bud med 
[\[142a\]]
[\[142a.1\]]sprul pa gang yin pa de gang nas shi 'phos te 'dir 'ongs/_'di nas shi 'phos nas gang du 'gro bar 'gyur/_smras pa/_lha'i bu sgyu ma sprul pa la ni shi 'pho'am skye ba med do/_/de ci'i phyir zhe na/_de ni rnam par rtog pa med pa'i phyir ro/_/smras pa/_kau shi ka khyod 
[\[142a.2\]]'di skad du sprul pa 'di gang nas shi 'phos te 'dir 'ongs/_'di nas shi 'phos nas gang du 'gro bar 'gyur zhes zer ba de ci mkhas pa rnams kyis smad par mi 'gyur ram/_smras pa/_lha'i bu de de bzhin no/_/smras pa/_kau shi ka bdag ni khyod kyis dri ba de la 'di snyam du byed de/_
[\[142a.3\]]gang khyod kyis lha'i bu 'di gang nas shi 'phos te 'dir mchis/_'di nas shi 'phos nas gar skye bar 'gyur zhes zhus pa ni sgyu ma lta bu'i chos rnams la de skad 'dri bar zad do snyam mo/_/kau shi ka 'di ji snyam du sems/_de bzhin gshegs pas sprul pa sprul par mdzad pa gang yin 
[\[142a.4\]]pa de 'ong ngam/_'chi 'pho'am/_skye'am/_smras pa/_lha'i bu de ni ma yin no/_/smras pa/_ci bya ba gang gi phyir/_sprul pa bya ba de byed dam/_smras pa/_lha'i bu byed do/_/smras pa/_kau shi ka de bzhin du gang gis chos thams cad sprul pa lta bu dang sgyu ma lta bur rtogs pa de ni 
[\[142a.5\]]'gro ba dang /_'ong ba dang /_'chi 'pho dang /_skye ba yang ston la de ni ci la yang rnam par mi rtog ste/_bya ba de yang byed do/_/kau shi ka 'di ji snyam du sems/_gang rmi lam du gzugs mthong ba'am/_sgra thos pa'am/_dri snom pa'am/_ro myong ba'am/_reg bya la reg pa'am/_
[\[142a.6\]]chos rnam par shes pa de dag ci de na ci yang yod dam/_smras pa/_lha'i bu de ni med do/_/smras pa/_kau shi ka de bzhin du gang gis chos thams cad rmi lam gyi ngo bo nyid du rtogs pa de ni mthong ba dang /_thos pa dang /_dran pa dang /_bye brag phyed pa dang /_rnam par shes pa'i chos rnams 
[\[142a.7\]]la chags par mi 'gyur/_rjes su chags par mi 'gyur/_khong khro bar mi 'gyur ro/_/mthong ba dang /_thos pa dang /_dran pa dang /_bye brag phyed pa dang /_rnam par shes pa'i chos rnams kyang gzhan dag la rjod par byed la/_brjod pa de yang mngon par zhen pa med do/_/de nas 
[\[142b\]]
[\[142b.1\]]bcom ldan 'das la lha'i dbang po brgya byin gyis 'di skad ces gsol to/_/bcom ldan 'das lha'i bu zla ba 'di skye ba yang mi dmigs 'chi 'pho yang mi dmigs lags na/_bcom ldan 'das 'dis ji ltar sems can rnams yongs su smin par bgyi bar rtogs shing bgyid par 'gyur 
[\[142b.2\]]lags/_gang la skye ba yang ma mchis/_'chi 'pho yang ma mchis pa de ni nyan thos kyis lags te/_de ni byang chub sems dpa'i sa ma lags so/_/bcom ldan 'das byang chub sems dpas ni bskal pa stong phrag mang por 'khor bar bgyi 'tshal lags so/_/de skad ces 
[\[142b.3\]]gsol pa dang /_bcom ldan 'das kyis lha'i dbang po brgya byin la 'di skad ces bka' stsal to/_/kau shi ka byang chub sems dpa' mi skye ba'i chos rnams la bzod pa skyes pa ni su yang rung ste/_de ni skye ba la yang rlom sems med la 'chi 'pho la yang rlom sems med de/_de 
[\[142b.4\]]ni dgra bcom pa yongs su mya ngan las 'das nas lo brgya lon pa ji lta ba de bzhin du gzung bar bya'o/_/de ci'i phyir zhe na/_de la ni bdag tu 'du shes dang gzhan du 'du shes mi 'jug pa'i phyir ro/_/kau shi ka gzhan yang byang chub sems dpa' gang gtan du yongs su mya ngan las 
[\[142b.5\]]'das pa'i chos rnams kyang /_de ltar skye ba la yang rlom sems mi byed/_'chi 'pho la yang rlom sems mi byed pa dang /_bdag tu 'du shes par yang mi byed/_gzhan du 'du shes par yang mi byed la sems can gang chos kyi tshul gyi bzod pa 'di mi shes pa de dag la brda sprad pa'i 
[\[142b.6\]]phyir snying rje chen pos ched du bskal pa bye ba 'bum phrag grangs med par 'khor yang skyo ba med pa ni mchog tu dka' ba byed pa yin no/_/kau shi ka dper na mi la la zhig me mdag gi dong du lhung nas tshig cing 'dug pa de la mi snying rje chen po dang ldan pa 'ga' zhig gis lus dang srog la yang ma 
[\[142b.7\]]bltas te/_'dod pa'i yon tan lnga la dga' zhing 'dug pa las/_dga' zhing rtse ba bor nas me'i phung po de'i nang nas mi de phyung ste/_bdag nyid tshig pa ni dang du blangs na/_kau shi ka 'di ji snyam du sems/_mi de dka' ba byed pa yin nam/_gsol pa/_bcom ldan 
[\[143a\]]
[\[143a.1\]]'das dka' ba bgyid pa lags so/_/bka' stsal pa/_kau shi ka byang chub sems dpa' gang nyon mongs pa thams cad las grol la srid pa len par byed pa ni de bas kyang ches dka' ba byed pa yin no/_/kau shi ka de bas na rnam grangs 'dis kyang khyod kyis 'di 
[\[143a.2\]]ltar rig par bya ste/_byang chub sems dpa' sems dpa' chen po ni ci nas kyang nyan thos dang rang sangs rgyas rnams zil gyis mnan nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/kau shi ka khyod 'di skad du lha'i bu 'di gang nas shi 'phos 
[\[143a.3\]]te 'dir 'ongs zhes zer ba de ngas bshad kyis nyon cig_/kau shi ka sangs rgyas kyi zhing 'di nas shar phyogs su sangs rgyas kyi zhing khrag khrig 'bum phrag bdun cu rtsa gnyis 'das pa na 'jig rten gyi khams rin po che'i phung po bkram pa zhes bya ba zhig yod de/_'jig rten gyi khams de na 
[\[143a.4\]]rin po che du mas brgyan pa'i shing ljon pa rin po che sna tshogs kyi me tog rgyas pa dag dang 'chag sa'i skyed mos tshal gyi khang pa brtsegs pa rin po che sna tshogs kyis spras pa'i zam pa dang ldan pa dag yod do/_/sa gzhi chen po de yang bai dUr+ya las grub pa ste/_rin po che 'bum phrag mang pos 
[\[143a.5\]]spras so/_/kau shi ka 'jig rten gyi khams rin po che'i phung po bkram pa de na de bzhin gshegs pa dgra bcom pa yang dag par rdzogs pa'i sangs rgyas phyag na rin chen gzi brjid mngon par 'phags pa'i rgyal po zhes bya ba chos ston to/_/de na theg pa gnyis po 'di lta ste/_nyan 
[\[143a.6\]]thos kyi theg pa'am/_rang sangs rgyas kyi theg pa rnam par gzhag pa med de/_sangs rgyas kyi zhing de byang chub sems dpa' sems dpa' chen po 'ba' zhig gis yongs su gang ngo kau shi ka de bzhin gshegs pa dgra bcom pa yang dag par rdzogs pa'i sangs rgyas phyag na rin chen gzi brjid 
[\[143a.7\]]mngon par 'phags pa'i rgyal po de'i chos bstan pa re re la byang chub sems dpa' bye ba khrag khrig phrag sum cu rtsa drug gis bzod pa thob par gyur te/_bzod pa thob pa'i mod la byang chub sems dpa' de dag ta la bdun srid tsam gyi nam mkha' la 'phags nas sangs rgyas kyi zhing thams cad 
[\[143b\]]
[\[143b.1\]]rab tu g.yos par byas te/_stong gsum gyi stong chen po'i 'jig rten gyi khams thams cad rin po che'i pad ma 'dab ma 'bum yod pa sha stag gis pus mo nub tsam du khebs par byas nas de ltar 'khod bzhin du yang dag par rdzogs pa'i sangs rgyas gzhan dag la blta ba dang /_phyag 
[\[143b.2\]]'tshal ba dang /_bsnyen bkur bya ba dang /_chos mnyan pa'i phyir bar snang las sangs rgyas kyi zhing gzhan dag tu 'dong bar byed do/_/kau shi ka sangs rgyas kyi zhing der bzod pa thob pa'i byang chub sems dpa' su yang mi gnas te/_bzod pa thob pa'i mod la sangs rgyas kyi zhing gzhan 
[\[143b.3\]]du 'dong ngo /_/kau shi ka de bzhin gshegs pa de byung nas bskal pa bcu gnyis kyi bar du nyin gcig bzhin du nyin lan gsum mtshan lan gsum du chos bstan pa 'byung ste/_chos bstan pa re re la byang chub sems dpa' bye ba khrag khrig phrag sum cu rtsa drug gis bzod pa thob par 'gyur te 
[\[143b.4\]]bzod pa thob pa'i mod la sangs rgyas kyi zhing gzhan dag tu 'dong ngo /_/kau shi ka byang chub sems dpa' ji snyed bzod pa thob nas sangs rgyas kyi zhing gzhan du 'dong ba de snyed kyi byang chub sems dpa' dag sangs rgyas kyi zhing gzhan dag nas shi 'phos nas sangs rgyas kyi zhing der skye 
[\[143b.5\]]bar 'gyur te/_kau shi ka de lta bu'i tshul gyis sangs rgyas kyi zhing de byang chub sems dpa' bye ba khrag khrig 'bum phrag mang po dag gis mi stongs so/_/kau shi ka 'jig rten gyi khams rin po che'i phung po bkram pa de nas bcom ldan 'das de bzhin gshegs pa dgra bcom pa 
[\[143b.6\]]yang dag par rdzogs pa'i sangs rgyas phyag na rin chen gzi brjid mngon par 'phags pa'i rgyal po de'i thad nas lha'i bu zla ba 'di mi snang bar gyur te/_nga la blta ba dang /_phyag 'tshal ba dang /_bsnyen bkur bya ba dang /_zhu ba dang /_dri bar bya ba dang /_chos kyi 
[\[143b.7\]]rnam grangs 'di yang skye bo mang po la rgyas par bya ba dang /_byang chub sems dpa' gzhan dag gi yang chos kyi bzod pa 'di yongs su rdzogs par bya ba'i phyir sum cu rtsa gsum gyi gnas 'dir gnas par gyur to/_/kau shi ka lha'i bu zla ba 'di ni nga'i tshe'i mthas 
[\[144a\]]
[\[144a.1\]]gtugs pa'i bar du dam pa'i chos yongs su bzung nas de bzhin gshegs pa yongs su mya ngan las 'das pa'i 'og tu phyi ma'i tshe phyi ma'i dus dam pa'i chos nub pa'i dus la bab pa na/_'di nas shi 'phos nas 'dzam bu'i gling du mi rnams dang skal ba mnyam par skye bar 
[\[144a.2\]]'gyur te/_'di lta bu'i chos kyi rnam grangs zab mo zab par snang ba 'di dag yongs su 'dzin pa la brtson par 'gyur ro/_/sems can 'bum phrag mang po dag kyang chos kyi bzod pa 'di la 'dod pa skyed par 'gyur ro/_/de phyi ma'i tshe phyi ma'i dus dam pa'i chos nub pa na mi'i 'jig rten nas 
[\[144a.3\]]shi 'phos nas dga' ldan gyi lha'i ris su skye bar 'gyur te/_dga' ldan gyi gnas na gnas pa'i byang chub sems dpa' sems dpa' chen po byams pa dang lhan cig tu sangs rgyas bcom ldan 'das rnams kyi byang chub 'di 'dzin du 'jug par 'gyur ro/_/lha'i bu 'bum phrag dpag tu 
[\[144a.4\]]med pa sngon byang chub tu sems ma bskyed pa dag kyang skyed du 'jug par 'gyur ro/_/gang gi tshe byang chub sems dpa' sems dpa' chen po byams pa bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe lha'i bu 'di 'dzam bu'i gling 'dir gnas 
[\[144a.5\]]nas lo bcu'i bar du khyim par 'dug cing de bzhin gshegs pa byams pa nyan thos kyi dge 'dun dang bcas pa la bkur sti byed bla mar byed par 'gyur ro/_/de de'i 'og tu mi khri bzhi stong dang lhan cig tu khyim nas khyim med par rab tu 'byung bar 'gyur te/_rab tu byung nas kyang de 
[\[144a.6\]]bzhin gshegs pa byams pa'i tshe'i mthas gtugs pa'i bar du dam pa'i chos yongs su 'dzin par 'gyur ro/_/yongs su mya ngan las 'das nas kyang dam pa'i chos ji srid gnas pa de srid du dam pa'i chos yongs su 'dzin par 'gyur ro/_/bskal pa bzang po'i sangs rgyas dgu brgya 
[\[144a.7\]]dgu bcu rtsa drug 'byung bar 'gyur ba gang dag yin pa de dag thams cad mnyes par byed par 'gyur ro/_/mnyes par byas nas kyang bkur sti byed par 'gyur te/_sangs rgyas bcom ldan 'das de dag thams cad kyi thad du tshangs par spyad pa spyod par 'gyur ro/_/de de'i 'og tu 
[\[144b\]]
[\[144b.1\]]bskal pa gang gA'i klung bdun cu'i bye ma snyed 'das pa na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas zla ba'i 'od ces bya bar 'jig rten du 'byung bar 'gyur ro/_/de nas 
[\[144b.2\]]lha'i bu zla mchog gis lha'i bu zla ba la 'di skad ces smras so/_/lha'i bu khyod bcom ldan 'das kyis bla na med pa yang dag par rdzogs pa'i byang chub tu lung bstan na/_ci khyod de bzhin gshegs pa la lhag par dga' ba dang /_dang ba dang /_gus pa skye'am/_de skad ces smras 
[\[144b.3\]]pa dang /_lha'i bu zla bas lha'i bu zla mchog la 'di skad ces smras so/_/lha'i bu de bzhin gshegs pa ni 'dun pa'i dbang du 'gro ba'am/_'jigs pa'i dbang du 'gro bas lung ston pa cung zad kyang med de/_lha'i bu de bzhin gshegs pa ni byang chub sems dpa' gang byang chub sems 
[\[144b.4\]]dpa'i bslab pa la slob pa lung ston par zad na/_gang gis de bzhin gshegs pa la lhag par dga' ba'am/_dang ba'am/_gus pa skyed du ci zhig yod/_smras pa/_lha'i bu dang ba gang las yongs su btsal bar bya/_smras pa/_dang ba sems las yongs su btsal bar 
[\[144b.5\]]bya'o/_/smras pa/_gang sems la sems su 'du shes pa des dang ba gang las btsal bar bya/_smras pa/_gang la 'dzin pa med pa de la dang ba yod do/_/smras pa/_gang la 'dzin pa med pa de la mchog tu dang ba yod dam smras pa/_lha'i bu de ni dang ba yin te/_gang la 
[\[144b.6\]]sdang ba yang med/_rab tu sdang ba yang med/_dang ba yang med pa dang /_gang la so so'i skye bo'i dang ba med pa de la ni dang ba yod do/_/de de ltar dang bar gyur pas de la rang bzhin gyis dang ba yang med la de ni de phyin chad kyang sdang bar mi 'gyur ro/_/lha'i bu de lta bas na dang ba 
[\[144b.7\]]thob par 'dod pas myur du chos lnga la sbyor bar bya ste/_ci nas sbyor ba yang med 'bral ba yang med pa de ltar sbyor bar bya'o/_/de ci'i phyir zhe na/_chos kyi dbyings la ni sbyor bar yang med/_'bral ba yang med pa'i phyir ro/_/de nas lha'i bu zla mchog gis lha'i bu zla ba la 'di 
[\[145a\]]
[\[145a.1\]]skad ces smras so/_/lha'i bu byang chub sems dpa'i bslab pa zhes bya na byang chub sems dpa' rnams kyi bslab pa rnams gang yin/_smras pa/_lha'i bu gang la lus kyang med/_lus kyi sdom pa yang med/_ngag kyang med/_ngag gi sdom pa yang med/_yid 
[\[145a.2\]]kyang med/_yid kyi sdom pa yang med pa de ni byang chub sems dpa' rnams kyi sdom pa'i mchog yin no/_/gang la yid kyang med/_'dzin pa yang med/_sogs pa yang med/_'bri ba yang med pa de ni lha'i bu byang chub sems dpa' rnams kyi bslab pa yin no/_/de nas lha'i bu 
[\[145a.3\]]zla mchog gis lha'i bu zla ba la 'di skad ces smras so/_/lha'i bu khyod bslab pa 'di la bslabs pas de bzhin gshegs pas lung bstan tam/_smras pa/_lha'i bu bdag ni bslab pa 'di la bslabs pas de bzhin gshegs pas lung bstan to/_/de ci'i phyir zhe na/_lha'i bu 
[\[145a.4\]]bslab pa 'di la ni gang gis shes par 'gyur ba'i bdag gam/_bdag gi zhes bya ba'am/_bdag slob bo snyam du 'dzin pa med de/_yang dag par zhugs pa de ni bdag slob bo snyam du de ltar mi sems so/_/smras pa/_ji tsam gyis na yang dag par zhugs par 
[\[145a.5\]]'gyur/_smras pa/_gang mnyam pa nyid la snon par yang mi byed/_'bri bar yang mi byed/_len par yang mi byed/_'dor bar yang mi byed pa dang /_gang mnyam pa nyid la chos 'di dag ni mchog go/_/chos 'di dag ni ngan pa'o zhes gnyis su mi 'byed cing chos 
[\[145a.6\]]'di la yang dag par so sor shes te/_de ltar zhugs pa gang yin pa de ni yang dag par zhugs pa zhes bya'o/_/de nas lha'i bu zla mchog gis lha'i bu zla ba la 'di skad ces smras so/_/lha'i bu khyod kyis chos gang dag thob pa dang /_chos gang dag spangs pa'i phyir de bzhin gshegs pas 
[\[145a.7\]]lung bstan/_smras pa/_lha'i bu bdag ni so so'i skye bo'i chos rnams spangs pa dang /_sangs rgyas kyi chos rnams thob pa'i phyir de bzhin gshegs pas lung bstan pa ma yin gyi/_lha'i bu bdag ni chos 'di dag ma spangs ma thob pa'i phyir de bzhin gshegs pas lung bstan to/_/
[\[145b\]]
[\[145b.1\]]smras pa/_de lta na ni byis pa so so'i skye bo rnams kyang lung bstan par 'gyur ro/_/de ci'i phyir zhe na/_so so'i skye bo rnams ni so so'i skye bo'i chos rnams kyang ma spangs la/_sangs rgyas kyi chos rnams kyang ma thob pa'i phyir ro/_/smras pa/_lha'i bu so so'i skye bo'i chos rnams 
[\[145b.2\]]kyis ci zhig spros par byed/_smras pa/_stong pa nyid dang /_chos nyid spros par byed do/_/smras pa/_sangs rgyas kyi chos de dag gis ci zhig spros par byed/_smras pa/_de bzhin nyid dang /_yang dag pa'i mtha' spros par byed do/_/smras pa/_stong pa nyid dang /_chos nyid spros 
[\[145b.3\]]par nus sam/_smras pa/_lha'i bu de ni ma yin no/_/smras pa/_de bzhin nyid dang /_yang dag pa'i mtha' spros par nus sam/_smras pa/_de ni ma yin no/_/smras pa/_lha'i bu bdag gis de las bsams te/_so so'i skye bo'i chos rnams ma spangs pa dang /_sangs rgyas 
[\[145b.4\]]kyi chos rnams ma thob pa'i phyir de bzhin gshegs pas bdag lung bstan to zhes smra'o/_/smras pa/_ci stong pa nyid dang /_chos kyi dbyings dang /_de bzhin nyid dang /_yang dag pa'i mtha' byang chub tu ji ltar lung bstan pa de bzhin du khyod de bzhin gshegs pas byang chub tu lung 
[\[145b.5\]]bstan tam/_smras pa/_bdag ni stong pa nyid dang /_chos kyi dbyings dang /_de bzhin nyid dang /_yang dag pa'i mtha' ji lta ba de bzhin du lung bstan to/_/lha'i bu chos 'di dag gi de bzhin nyid ji lta ba de bzhin du lung bstan pa yang de bzhin te/_gang lung bstan zin 
[\[145b.6\]]pa yang de bzhin no/_/gang lung ston pa yang de bzhin no/_/gang mngon par rdzogs par 'tshang rgya bar 'gyur ba'am/_mngon par rdzogs par 'tshang rgya ba yang de bzhin no/_/de nas bcom ldan 'das la lha'i bu zla mchog gis 'di skad ces gsol to/_/bcom ldan 'das 
[\[145b.7\]]lha'i bu zla ba 'di ni zab mo'i shes rab dang ldan pa lags so/_/bcom ldan 'das kyis bka' stsal pa/_lha'i bu bzod pa thob pa'i byang chub sems dpa' rnams kyi chos nyid ni de yin te/_lan ci dang ci 'debs pa de dag thams cad chos kyi dbyings kho nas 'debs la chos kyi 
[\[146a\]]
[\[146a.1\]]dbyings ni bstan pa'am/_lan gdab pa'am/_brjod par yang mi nus so/_/de ci'i phyir zhe na/_chos kyi dbyings ni brjod du med cing bsnyad du med pa'i phyir ro/_/chos kyi dbyings ji lta ba bzhin du sems can gyi khams kyang de dang 'dra'o/_/sems can 
[\[146a.2\]]gyi khams ji lta ba bzhin du sangs rgyas kyi yul yang de dang 'dra'o/_/chos thams cad kyang de dang 'dra'o/_/lha'i bu byang chub sems dpa' gang dag de ltar chos kyi dbyings kyi rjes su 'gro ba de dag ni gzhan gyi dring mi 'jog pa zhes bya'o/_/gtam 'di brjod pa na tshe dang ldan pa maung 
[\[146a.3\]]gal gyi bu chen po khang [{]bzangs [,]bzang [}]rnam par rgyal byed na 'dug ste/_'khor chen po la chos ston cing 'dug go/_/de nas tshe dang ldan pa maud gal gyi bu chen po stan las langs te 'chag par byed do/_/de nas tshe dang ldan pa maud gal gyi bu chen po 'di snyam du sems te/_kye ma 'dzam bu'i gling 
[\[146a.4\]]'di ni de bzhin gshegs pa dgra bcom pa yang dag par rdzogs pa'i sangs rgyas kyis stongs so/_/sems can dge ba'i bsam pa can dag kyang mang na/_de dag kyang chos mi thos pas yongs su nyams par 'gyur ro snyam mo/_/de nas tshe dang ldan pa maud gal gyi bu chen pos de nyid kyi phyir lha'i 
[\[146a.5\]]mig gis 'dzam bu'i gling 'dir rnam par bltas na/_des de bzhin gshegs pa dgra bcom pa yang dag par rdzogs pa'i sangs rgyas dge slong stong nyis brgya lnga bcu'i dge slong gi dge 'dun chen po dang thabs cig tu rgyal po'i khab kyi grong khyer chen po na rgyal po gzugs can snying po'i khang pa na 
[\[146a.6\]]bshos gsol ba mthong nas de 'di snyam du sems te/_'di na bdag dang 'dra ba'i dge slong 'ga' lta yod dam snyam pa dang /_des bdag dang 'dra ba'i dge slong zhig bcom ldan 'das kyi g.yon logs na/_zan za zhing 'dug pa mthong nas des bdag gi lus la brtags so/_/
[\[146a.7\]]de brtags nas de la [{]chung zad [,]cung zad [}]kyang tha dad par ma mthong ste/_bdag nyid kyi chu zheng ci 'dra ba de'i chu zheng yang de kho na dang 'dra la lhag chad med de/_kha dog de dang /_rtags de dang /_dbyibs de tha dad pa med par mthong nas de 'di snyam du sems te/_de bzhin gshegs pa 'dzam bu'i gling 
[\[146b\]]
[\[146b.1\]]du gshegs sam snyam mo/_/des shing yongs 'du'i drung du bltas na de na yang de bzhin gshegs pa lha'i tshogs kyis bskor te chos ston cing bzhugs la shA ri'i bu yang g.yas logs na 'dug pa dang /_maud gal gyi bu 'dra ba'i dge slong yang g.yon logs na 'dug pa dang /_de ma 
[\[146b.2\]]yin pa'i nyan thos chen po dag kyang de na 'khod par mthong ngo /_/de nas tshe dang ldan pa maud gal gyi bu chen po 'di ltar ngo mtshar che bar gyur te/_sangs rgyas bcom ldan 'das rnams ni ngo mtshar che'o/_/sangs rgyas bcom ldan 'das rnams ni rdzu 'phrul che'o/_/che bar yang grags so/_/
[\[146b.3\]]mthu yang che ste/_'di ltar 'dzam bu'i gling na yang chos ston pa'i rgyun mi 'chad la/_sum cu rtsa gsum pa'i gnas na yang sum cu rtsa gsum pa'i lha rnams la chos ston to snyam mo/_/de nas tshe dang ldan pa maud gal gyi bu chen po rgya cher ngo mtshar du gyur nas 'dzam bu'i gling du rnam par bltas na des de 
[\[146b.4\]]bzhin gshegs pa rgyal bu rgyal byed kyi tshal mgon med zas sbyin gyi kun dga' ra ba na 'khor 'bum phrag du mas yongs su bskor cing mdun gyis bltas te chos ston cing bzhugs pa mthong ngo /_/de na yang bdag kho na dang 'dra ba'i dge slong kha dog kyang de dang 'dra/_rtags kyang de dang 'dra/_dbyibs kyang 
[\[146b.5\]]de dang 'dra ba zhig mthong ngo /_/shA ri'i bu dang /_'od srung chen po dang /_kA t+yA'i bu chen po dang /_gang po dang /_rab 'byor dang /_nam gru dang /_rta thul dang /_ka pi na dang /_nyan thos chen po thams cad kyang chu zheng de kho na bzhin du mthong ngo /_/rgyal po'i khab na ji lta ba bzhin du rgyal bu 
[\[146b.6\]]rgyal byed kyi tshal na yang de dang 'dra'o/_/rgyal bu rgyal byed kyi tshal na ji lta ba bzhin du sum cu rtsa gsum pa'i gnas na yang de dang 'dra'o/_/de nas tshe dang ldan pa maud gal gyi bu chen po rgya cher ngo mtshar du gyur nas 'dzam bu gling du rnam par bltas na/_des bcom ldan 'das ser skya'i gnas kyi grong khyer chen 
[\[146b.7\]]po na shing n+ya gro d+ha'i kun dga' ra ba na bzhugs pa dang /_ser skya'i grong khyer chen po na bsod snyoms la gshegs pa mthong ste/_der yang maud gal gyi bu dang 'dra ba'i dge slong dang /_de ma yin pa'i nyan thos chen po dag kyang mthong ngo /_/de bzhin du de bzhin gshegs pa yangs pa'i grong 
[\[147a\]]
[\[147a.1\]]khyer chen po na lid tsa bi gzhon nu dri ma med pa'i zla ba'i khyim na bshos gsol zhing bzhugs pa mthong ste/_der yang bdag kho na dang 'dra ba'i dge slong kha dog de 'dra ba dang /_rtags de 'dra ba dang /_dbyibs de 'dra ba dang /_de ma yin pa'i nyan thos chen po dag kyang mthong ngo /_/
[\[147a.2\]]de nas tshe dang ldan pa maud gal gyi bu chen pos de bzhin gshegs pa bA rA Na sI'i grong khyer chen por bsod snyoms la gshegs nas slar gshegs pa mthong ste/_der yang bdag dang 'dra ba'i dge slong kha dog kyang de dang 'dra/_rtags kyang de dang 'dra/_dbyibs kyang de dang 'dra ba dang /_de ma yin pa'i nyan 
[\[147a.3\]]thos chen po dag kyang mthong ngo /_/de nas tshe dang ldan pa maud gal gyi bu chen pos 'dzam bu'i gling 'dir rnam par bltas na/_de bzhin gshegs pa bzhugs bzhugs pa gang yang rung ste/_gtsug lag khang ngam/_'chag sa'am/_shing drung ngam/_rdo leb bam/_sa phyogs 
[\[147a.4\]]gang yang rung ba'i sa phyogs ji snyed pa de dag thams cad du de bzhin gshegs pa dge slong gi dge 'dun gyis yongs su bskor cing mdun gyis bltas pa spyod lam sna tshogs kyis bzhugs pa mthong ngo /_/de nas tshe dang ldan pa maud gal gyi bu chen po rgya cher ngo mtshar du gyur nas byang gi sgra mi 
[\[147a.5\]]snyan gyi gling du rnam par bltas na de na yang de bzhin gshegs pa dge slong gi dge 'dun chen po dang thabs cig tu byang gi sgra mi snyan gyi gling na bsod snyoms la gshegs pa dang /_bsod snyoms bzhes nas bshos gsol zhing bzhugs pa mthong ste/_de na yang bdag nyid dang 'dra ba'i 
[\[147a.6\]]dge slong dang /_de ma yin pa'i nyan thos chen po dag kyang mthong ngo /_/de nas tshe dang ldan pa maud gal gyi bu chen pos shar gyi lus 'phags kyi gling du rnam par bltas na/_des der yang de bzhin gshegs pa skye bo'i tshogs chen po'i dbus na chos ston cing bzhugs pa mthong ste/_
[\[147a.7\]]de na yang bdag nyid dang 'dra ba'i dge slong dang /_de ma yin pa'i nyan thos chen po dag kyang mthong ngo /_/de bzhin du nub kyi ba lang spyod kyi gling na yang de bzhin gshegs pa bsam gtan nang du yang dag par 'jog la bzhugs te/_srog chags stong phrag du ma phyag 'tshal zhing 'dug 
[\[147b\]]
[\[147b.1\]]pa dang /_nyan thos chen po thams cad me'i khams kyi ting nge 'dzin la snyoms par zhugs pa dag kyang mthong ste/_de na yang bdag nyid dang 'dra ba'i dge slong zhig mthong ngo /_/de nas tshe dang ldan pa maud gal gyi bu chen po rgya cher ngo mtshar du gyur nas sa bla'i lha rnams kyi gnas su rnam par bltas na de na 
[\[147b.2\]]yang de bzhin gshegs pa dge slong gi dge 'dun dang thabs cig tu chos ston pa mthong ste/_de na yang bdag nyid dang 'dra ba'i dge slong dang /_de ma yin pa'i nyan thos chen po dag kyang mthong ngo /_/de bzhin du bar snang gi lha rnams kyi gnas su rnam par bltas na/_de na yang de bzhin 
[\[147b.3\]]gshegs pa 'khor brgya phrag du ma la chos ston pa mthong ste/_de na yang bdag nyid dang 'dra ba'i dge slong dang /_de ma yin pa'i nyan thos chen po dag kyang mthong ngo /_/de bzhin du rgyal chen bzhi'i ris kyi lha rnams dang /_sum cu rtsa gsum pa dang /_'thab bral dang /_dga' ldan 
[\[147b.4\]]dang /_'phrul dga' dang /_gzhan 'phrul dbang byed rnams su yang de dang 'dra'o/_/de nas tshe dang ldan pa maud gal gyi bu chen pos tshangs pa'i 'jig rten gyi bar du rnam par bltas na tshangs pa'i 'jig rten na yang de bzhin gshegs pa tshangs pa 'bum phrag du mas yongs su bskor cing mdun gyis bltas 
[\[147b.5\]]nas chos ston pa mthong ste/_de na yang bdag nyid dang 'dra ba'i dge slong kha dog kyang de dang 'dra/_rtags kyang de dang 'dra/_dbyibs kyang de dang 'dra/_chu zheng yang de kho na dang 'dra ba mthong ngo /_/maud gal gyi bu 'dra ba'i dge slong de dag thams cad kyang rdzu 'phrul gyi cho 'phrul gyis chos ston te/_
[\[147b.6\]]thams cad kyang maud gal gyi bu zhes bya bar shes so/_/shA ri'i bu 'dra ba'i dge slong de dag thams cad kyang shes rab kyi snang ba chen pos 'khor gyi mdun na seng ge'i sgra sgrogs te/_de dag thams cad kyang shA ri'i bu zhes grags te/_de ltar nyan thos chen po de dag rang rang gi stobs bskyed pas 
[\[147b.7\]]chos ston to/_/de nas maud gal gyi bu chen po dga' zhing mgu la spu zing zhes byed nas ngo mtshar du gyur te/_dga' ba dang /_mchog tu dga' ba skyes nas/_sangs rgyas bcom ldan 'das rnams ni ngo mtshar to/_/sangs rgyas bcom ldan 'das rnams ni mchog tu ngo mtshar to zhes 
[\[148a\]]
[\[148a.1\]]lan gsum du ched du brjod pa ched du brjod do/_/de nas maud gal gyi bu chen po sangs rgyas rnams la phyag 'tshal lo/_/sangs rgyas rnams la phyag 'tshal lo zhes tshig tu smra zhing khang [{]bzangs [,]bzang [}]rnam par rgyal byed nas shugs chen pos yan lag lngas phyag byas so/_/de'i 
[\[148a.2\]]tshe ca co'i sgra chen po 'jig rten du grags te/_sum cu rtsa gsum pa'i gnas thams cad g.yos so/_/de na lha'i bu 'bum phrag du ma mi dga' bar gyur te/_bcom ldan 'das la zhus pa/_bcom ldan 'das rgyu gang dang rkyen gang gis ca co'i sgra chen po dang /_sa chen po g.yo ba 'jig 
[\[148a.3\]]rten du byung lags/_de skad ces gsol pa dang /_bcom ldan 'das kyis lha'i bu de dag la 'di skad ces bka' stsal to/_/lha'i bu dag dge slong maud gal gyi bu 'di sangs rgyas la gces par 'dzin pa'i phyir sa chen po'i steng du phyag byas te/_'di ni de'i mthu yin no/_/
[\[148a.4\]]gsol pa/_bcom ldan 'das ci'i slad du dge slong maud gal gyi bu chen po sa chen po'i steng du phyag 'tshal lags/_bcom ldan 'das kyis bka' stsal pa/_lha'i bu dag dge slong maud gal gyi bu de 'ong gis de la dris shig_/de nas gnas brtan maud gal gyi bu chen po khang 
[\[148a.5\]{]bzangs [,]bzang [}]rnam par rgyal byed nas langs te shin tu myur ba dang /_shin tu rings par bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas bcom ldan 'das kyi spyan sngar 'dug ste/_sor 
[\[148a.6\]]mo bcu'i thal mo sbyar nas bcom ldan 'das la tshigs su bcad pa dag gis bstod pa/_mgon po mtshungs med mi yi dbang po khyad par brnyes/_/dri ma gsum gyi tha ba spangs pa sems dul ba/_/mi mchog lha dang mi yi mchod pa'i gnas gyur pa/_/rgyal ba'i blo yi spyod pa 
[\[148a.7\]]bsam gyis yong mi khyab/_/nyi ma 'bum phrag mang po dag ni shar ba na/_/sems can long ba kun gyis mthong bar mi 'gyur ba/_/de bzhin stobs bcu mnga' ba kun tu 'od zer ldan/_/nyan thos kun gyis shes par sla bar ma lags so/_/nyan thos 'di dag thams cad 
[\[148b\]]
[\[148b.1\]]dmus long 'dra ba ste/_/sangs rgyas theg pa zhes ni 'dzin par yod mi bgyid/_/de bzhin gshegs pa la ni dang bas mchi mod kyi/_/rgyal ba dag gi chos nyid kyang ni yod ma 'tshal/_/rgya mtsho chen po'i drung na ba rjes lta bu dang /_/ri rab rgyal po dang ni yungs 'bru gcig pu dang /_/nyi 
[\[148b.2\]]ma'i 'od dang srin bu me khyer 'dra ba ste/_/sangs rgyas spyan sngar nyan thos 'khor rnams de dang 'dra/_/lhun po rnams kyang yungs 'bru dag la 'dod mi bgyid/_/mkha' la nyi ma gnas pa me khyer 'dod mi bgyid/_/rgya mtsho chen po ba rjes chu la 'dod mi bgyid/_/byang chub sems dpa' nyan 
[\[148b.3\]]thos rnams la 'dod mi bgyid/_/dmus long mi dang lha yi mig ldan ci 'dra dang /_/phal pa'i mi dang 'khor los sgyur ba ci 'dra dang /_/zla ba'i 'od kyis skar ma rnams ni zil gnon pa/_/sangs rgyas spyan sngar nyan thos 'khor rnams de dang 'dra/_/lha mo sgyu 'phrul la ni thugs brtse'i 
[\[148b.4\]]don slad du/_/lhun po'i rtse mo 'di na rgyal ba bzhugs pa na/_/sangs rgyas dang ni dge slong dge 'dun mi bzhugs pas/_/bdag ni 'dzam bu'i gling 'di stong snyam yid la bgyid/_/bcom ldan bdag ni rnam par rgyal byed nang na mchis/_/lha yi bu mo rnams la chos ni ston pa na/_/
[\[148b.5\]]bdag gis lha yi mig gis 'dzam bu'i gling du bltas/_/grong khyer dang ni tshong 'dus brgya phrag brtag pa bgyid/_/brtags pa'i tshe na bdag gis der ni rgyal ba mthong /_/rgyal po'i khab dang mthu chen gzugs can snying po'i khang /_/grong rdal mi dang 'khor gyis mdun gyis bltas pa na/_/
[\[148b.6\]]nyan thos rnams dang thabs cig tu ni bshos kyang gsol/_/g.yon logs na ni bdag gi kha dog 'dra ba yi/_/maud gal gyi ni bu mchis pa yang bdag gis mthong /_/g.yas logs na ni shA ri'i bu mchis gzhan dag kyang /_/rgyal ba yi ni nyan thos thams cad 'khod pa 
[\[148b.7\]]mthong /_/lhun po yi ni steng du rgyal ba gshegs snyam bgyid/_/bdag gis brtags na lhun po'i zom na bzhugs pa mthong /_/bdag nyid kyang ni rgyal po'i khab na mchis pa dang /_/lhun po'i rtse mo de nyid na yang mchis pa mthong /_/grong khyer mnyan yod na yang 'jig rten 
[\[149a\]]
[\[149a.1\]]mgon po ni/_/srog chags bye ba mang po dag la chos ston mthong /_/de dag na yang bdag dang shA ri'i bu dang ni/_/nyan thos gzhan rnams gang lags de dag mthong bar gyur/_/shAkya dag gi nang du bsod snyoms gshegs pa mthong /_/yangs pa nas ni 
[\[149a.2\]]slar gshegs pa yang mthong bar gyur/_/bA rA Na sIr yang ni de bzhin mthong bar gyur/_/thams cad du yang bdag nyid kyi ni lus kyang mthong /_/byang gi sgra mi snyan gyi gling na de bzhin du/_/tshogs dang lhan cig bsod snyoms dag la rgyu ba mthong /_/ma dros mtsho yi nang dag 
[\[149a.3\]]na yang nyan thos bcas/_/bsod snyoms zhal zas gsol ba bdag gis mthong bar gyur/_/de bzhin nub kyi ba lang spyod kyi gling dag na/_/sems can bye ba phrag gis mang po'i don mdzad mthong /_/thams cad du ni maud gal bu yang rdzu 'phrul gyi/_/stobs kyis 'gro ba 
[\[149a.4\]]rnams ni 'dul bar bgyid pa mthong /_/de bzhin du yang shar gyi lus 'phags gling dag na/_/mi rnams la ni chos rnams sna tshogs ston pa mthong /_/de na yang ni bdag dang shA ri'i bu dag dang /_/gzhan yang nyan thos gang lags de dag bdag gis mthong /_/de bzhin sa bla 
[\[149a.5\]]pa yi lha yi gnas rnams dang /_/bar snang dag na chos ni ston cing bzhugs pa mthong /_/chos kyi mnga' bdag dam pa khyod ni 'jig rten skyong /_/bzhi po dag la chos rnams ston cing bzhugs pa mthong /_/de bzhin du yang 'thab bral lha rnams nang du mthong /_/de nas shAkya seng ge 
[\[149a.6\]]dga' ldan dag tu mthong /_/rab 'phrul dag dang gzhan 'phrul dbang byed dag na yang /_/mgon po nyan thos rnams dang bcas pa bdag gis mthong /_/tshangs pa'i 'jig rten dag na tshangs pa bye ba la/_/chos rnams ston cing bzhugs pa bdag gis mthong bar gyur/_/thams 
[\[149a.7\]]cad du yang bdag gi lus dang de bzhin du/_/gzhan yang rgyal ba'i nyan thos rnams ni bdag gis mthong /_/gtsug lag khang dang 'chags shing gi gnas rnams dang /_/phug rnams gang na sngon chad sangs rgyas bzhugs bzhugs pa/_/thams cad du yang shAkya seng ge ci 'dra ba/_/
[\[149b\]]
[\[149b.1\]]de 'dra'i chos kyi rgyal po bdag gis mthong bar gyur/_/dpa' bo khyod kyi chos nyid 'di ni bdag gis su/_/mthong nas bdag ni ngo mtshar rmad du 'dzin par gyur/_/sangs rgyas 'od mdzad de dag rnams kyi rdzu 'phrul mchog_/'di 'dra de dag ngo mtshar rab tu che ba lags/_/rnam 'dren sum 
[\[149b.2\]]cu gsum na bzhugs par ma bas kyi/_/'dzam bu'i gling na thams cad du yang snang zhing bzhugs/_/grong rnams dang ni yul 'khor grong khyer dag na yang /_/kha dog 'thun pa yis ni chos rnams ston cing bzhugs/_/'jig rten mgon po khyod ni ji ltar mthong ba bzhin/_/de snyed 
[\[149b.3\]]kyi ni shA ri'i bu dang gsus po che/_/ka pi na dang nam gru kA t+yA na'i bu/_/gang po dang ni rab 'byor 'od srung mthong bar gyur/_/thos pa rgya mtsho lta bu'i dge ba kun dga' bo/_/kun tu sangs rgyas rnams la zhu ba bdag gis mthong /_/thams cad du yang bdag gi lus ni mdog 
[\[149b.4\]]dang rtags/_/mtshungs shing lhag pa ma mchis bdag gis mthong bar gyur/_/sangs rgyas bsam gyis mi khyab rnams la phyag 'tshal zhes/_/bdag gis lhun po'i zom la ched du brjod pa brjod/_/bdag gis spu yang zing zhes bgyid de gus pas gnas/_/yan lag lnga 
[\[149b.5\]]po rnams kyis kyang ni phyag bgyis lags/_/sgra skad chen po dag kyang yongs su grags par gyur/_/stong gsum sa gzhi dag kyang rab tu g.yos par gyur/_/lhun po'i rtse mo 'di yang kun tu snang bar gyur/_/rgyal ba des pa dag gi mthu ni mthong gyur nas/_/da ltar bdag ni 
[\[149b.6\]]shin tu rings pa'i tshul gyis su/_/mi mchog ga la bzhugs pa der ni bdag mchis te/_/chos kyi rnam par dbye ba mkhas pa khyod la zhu/_/rgyal ba de bzhin gshegs rnams ji ltar rnam par 'phrul/_/'dzam bu'i gling dang lha yi 'jig rten dag dang ni/_/lho phyogs dang ni shar 
[\[149b.7\]]phyogs byang gi phyogs rnams dang /_/tshangs pa'i 'jig rten dang ni bar snang gnas bzhugs pa/_/rgyal ba rnams kyi de nyid gang lags bdag la gsungs/_/ston pa chen po rdzu 'phrul che ba 'di mthong bas/_/deng ni bdag gis rnyed pa legs par rnyed par gyur/_/de 
[\[150a\]]
[\[150a.1\]]yi 'og tu sangs rgyas theg pa 'di dag las/_/bdag nyid dman par gyur pa deng du mya ngan bgyid/_/gal te bdag sems rnam par grol bar ma gyur na/_/byang chub tu ni da ltar sems kyang bskyed pa zhig_/bcom ldan bdag gi zag pa zad pas bgyir ma mchis/_/
[\[150a.2\]]bdag ni sangs rgyas ye shes 'di yi snod ma lags/_/ji ltar rgya mtshor rin chen don du song song na/_/kyi hud nor bu rin chen bor te mching bu blangs/_/byang chub bor nas nyan thos gyur pa gang lags pa'i/_/sems can rnams kyang da ni de 'drar mkhyen par mdzod/_/sems can 
[\[150a.3\]]dman pa ngan pa'i lta ba can dag ni/_/rgya chen byang chub tu ni sems kyang skye mi 'gyur/_/brtson 'grus ldan zhing mthu rtsal brten pa gang lags pa/_/de dag sangs rgyas ye shes la ni 'dun pa skyed/_/mgon po bdag ni thal mo sbyar nas sangs rgyas kyi/_/ye shes mchog zhugs 
[\[150a.4\]]gang lags pa la phyag kyang 'tshal/_/shAkya seng ge bzhin du de dag rnam par 'phrul/_/bdag ni 'di la yid gnyis mi 'tshal dogs ma mchis/_/de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu chen po khyod kyi 
[\[150a.5\]]yul ji lta ba de bzhin du khyod kyis mthong zhing lta bar zad kyi/_maud gal gyi bu sangs rgyas bcom ldan 'das rnams kyi sangs rgyas kyi yul bsam gyis mi khyab pa gang yin pa ni sems can thams cad rang sangs rgyas su gyur pas kyang kun shes pa'am/_rnam par shes par mi nus na/_
[\[150a.6\]]nyan thos phyogs gcig pa la spyod cing phyogs gcig gi shes pa dang ldan pa khyod kyis lta ga la shes/_maud gal gyi bu gzhan yang de bzhin gshegs pa dgra bcom pa yang dag par rdzogs pa'i sangs rgyas rdzu 'phrul gyi rnam par 'phrul pa'i cho 'phrul zhes bya ba'i chos kyi rnam grangs ston 
[\[150a.7\]]gyis de'i bar du 'khor ma 'ongs pa rnams ni sdus shig_/'khor 'dus pa rnams ni 'khod du chug shig_/bcom ldan 'das de ltar 'tshal lo zhes gsol te/_tshe dang ldan pa maud gal gyi bu chen pos bcom ldan 'das kyi ltar mnyan nas lus 'bar zhing 'od zer dag 'gyed 
[\[150b\]]
[\[150b.1\]]bzhin du de'i tshe tshangs pa'i 'jig rten du 'dug nas gling chen po bzhi pa'i 'jig rten gyi khams su skad kyis bsgo ste de'i tshe tshigs su bcad pa 'di dag smras so/_/bskal pa bye ba khrag khrig rnams su yang /_/de bzhin gshegs rnams 'byung ba shin tu dkon/_/u dum ba ra'i me tog ji lta 
[\[150b.2\]]ba/_/'dren pa rnams mthong ba yang de dang 'dra/_/'khor los sgyur ba'i rgyal po rdzu 'phrul che/_/bsod nams stobs dang ldan zhing bu stong dang /_/rin chen bdun ldan 'dod pa gang yin pa/_/de ni song la sangs rgyas chos nyon cig_/brgya byin tshangs par 'gyur bar su 'dod 
[\[150b.3\]]dang /_/'dir ni lha mi'i bde ba gzhan dag gis/_/dga' zhing rtse la rtag tu bde ldan 'dod/_/de ni chos kyi rgyal po ltar song shig_/nyon mongs kun skams zhi ba mya ngan 'das/_/bdud rtsi reg dang rdzu 'phrul stobs gnas nas/_/rnam par 'phrul par 'dod pa gang yin pa/_/
[\[150b.4\]]de ni song la rgyal ba'i chos nyon cig_/rang sangs rgyas sam nyan thos 'gyur ba 'am/_/yang na stobs bcas dpung bcas bdud btul nas/_/sangs rgyas rkang gnyis mchog 'gyur 'dod pa gang /_/de ni chos kyi mnga' bdag ltar song shig_/de nas gnas brtan maung gal 
[\[150b.5\]]gyi bus bskul ba'i lha bye ba khrag khrig 'bum phrag du ma dang /_'dod pa na spyod pa dang /_gzugs na spyod pa'i lha'i bu rnams myur du myur bar shin tu rings par me tog dang /_me tog phreng dang /_spos dang /_phye ma khyer nas bcom ldan 'das ga la ba der dong ste lhags nas bcom 
[\[150b.6\]]ldan 'das la mchod pa byas te/_bcom ldan 'das kyi zhabs la mgo bos phyag 'tshal nas phyogs gcig tu 'khod do/_/de nas tshe dang ldan pa maud gal gyi bus rdzu 'phrul de btang nas bcom ldan 'das ga la ba der song ste phyin nas bcom ldan 'das kyi spyan sngar 'dug go/_/
[\[150b.7\]]de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu de'i phyir legs par rab tu nyon la yid la zung shig dang /_de bzhin gshegs pa'i sangs rgyas kyi rdzu 'phrul gyi rnam par 'phrul ba'i cho 'phrul zhes bya ba'i chos kyi 
[\[151a\]]
[\[151a.1\]]rnam grangs ngas bshad do/_/bcom ldan 'das de ltar 'tshal lo zhes gsol te/_tshe dang ldan pa maud gal gyi bu bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/maud gal gyi bu stong gsum gyi 
[\[151a.2\]]stong chen po'i 'jig rten gyi khams 'di na zla ba bye ba phrag brgya dang /_nyi ma bye ba phrag brgya dang /_rgya mtsho chen po bye ba phrag brgya dang /_ri'i rgyal po ri rab bye ba phrag brgya dang /_gling chen po bzhi pa'i 'jig rten gyi khams bye ba phrag brgya yod de/_stong gsum gyi stong chen po'i 
[\[151a.3\]]'jig rten gyi khams 'di ni sangs rgyas rnams kyi sangs rgyas kyi zhing yin no/_/maud gal gyi bu 'di ji snyam du sems/_gling chen po bzhi pa 'di 'ba' zhig tu nga mngon par rdzogs par sangs rgyas kyi gling gzhan du ni ma yin no snyam du sems na/_maud gal gyi bu khyod kyis de ltar blta 
[\[151a.4\]]bar mi bya ste/_gling chen po bzhi pa'i 'jig rten gyi khams thams cad du sems can rnams ji ltar yongs su smin pa bzhin du nga chos ston te/_kha cig tu ni mngon par rdzogs par sangs rgyas/_kha cig tu ni da dung ma'i mngal na gnas/_kha cig tu ni dga' ldan gyi gnas na 'dug_/
[\[151a.5\]]kha cig tu ni yongs su mya ngan las 'das par ngas yang dag par shes so//_//bam po gsum pa ste tha ma/_maud gal gyi bu stong gsum gyi stong chen po'i 'jig rten gyi khams 'di nyid na gling chen po bzhi pa'i 'jig rten gyi khams 'di nyid kyi shar phyogs su gling chen 
[\[151a.6\]]po bzhi pa'i 'jig rten gyi khams khri nyis stong 'das pa na gling chen po bzhi pa'i 'jig rten gyi khams rdul med ces bya ba zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas rdul bral blo gros zhes bya ba da ltar chos ston to/_/maud gal gyi bu 
[\[151a.7\]]gling chen po bzhi pa'i 'jig rten gyi khams de na 'khod pa'i sems can de dag ni 'dod chags chung ba dang /_zhe sdang chung ba dang /_gti mug chung ba dang /_byad bzang ba dang /_legs par bshad kyis byang bar byed pa yin no/_/de na byang chub sems dpa'i theg pa pa ni nyung ba ste/_
[\[151b\]]
[\[151b.1\]]phal cher nyan thos kyi theg pa pa yin no/_/maud gal gyi bu de bzhin gshegs pa dgra bcom pa yang dag par rdzogs pa'i sangs rgyas rdul bral blo gros des chos bstan pa re re la nyan thos bye ba phrag dgu bcu rtsa dgu dgu 'dul bar byed de/_da ltar 'di na rgyun du zhugs pa zhes bya ba 
[\[151b.2\]]dang /_lan cig phyir 'ong ba zhes bya ba dang /_phyir mi 'ong ba zhes bya ba bstan pa de lta bu'i dge sbyong gi tshul gyi 'bras bu bzhi rnam par gzhag pa ni de na med kyi de dag thams cad ni stan gcig la 'dug pa sha stag ste/_kha cig ni mngon par shes pa mngon sum du byed cing rnam par 
[\[151b.3\]]thar pa brgyad rjes su 'thob pa dang /_ye shes chen po thob nas ta la bdun srid tsam gyi nam mkha' la mngon par 'phags nas rang gi me'i khams kyis rang gi lus sreg par byed de/_yongs su mya ngan las 'das pa de dag gi thal ba'i bag tsam yang med do/_/maud gal 
[\[151b.4\]]gyi bu de ltar na de bzhin gshegs pa de rgyun mi 'chad par chos ston cing sems can rnams rnam par grol bar byed la rgyun mi 'chad par nyan thos rnams yongs su mya ngan las zlo bar byed do/_/de na sbyin pa yang med/_len pa yang med do/_/bza' ba dang /_btung 
[\[151b.5\]]ba dang /_gos rnams bsams pa tsam gyis 'byung bar 'gyur te/_dper na sum cu rtsa gsum pa'i lha rnams kyi dang 'dra'o/_/de na sems can rnams mngal na gnas pa med de rdzus te skye'o/_/sa gzhi chen po de yang gser las grub pa yin no/_/maud gal gyi 
[\[151b.6\]]bu de bzhin gshegs pa rdul bral blo gros de'i 'jig rten gyi khams de na mi de dag gi tshe'i tshad ni lo lnga brgya thub ste/_bar ma dor 'chi ba med do/_/maud gal gyi bu 'di ji snyam du sems/_'jig rten gyi khams de na bzhugs pa'i de bzhin gshegs pa rdul bral blo gros zhes 
[\[151b.7\]]bya ba de gzhan zhig yin snyam du sems na/_maud gal gyi bu khyod kyis de ltar mi blta'o/_/de ci'i phyir zhe na/_nga nyid 'jig rten gyi khams de na ming de skad ces bya bas chos ston to/_/maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul 
[\[152a\]]
[\[152a.1\]]yin te/_de la ni nyan thos dang /_rang sangs rgyas thams cad kyis 'jug par mi nus so/_/maud gal gyi bu stong gsum gyi stong chen po'i 'jig rten gyi khams 'di nyid na lho phyogs su gling chen po bzhi pa'i 'jig rten gyi khams khri brgyad stong 'das pa na gling chen po 
[\[152a.2\]]bzhi pa'i 'jig rten gyi khams rin chen 'byung zhes bya ba rin po che sna bzhi 'di lta ste/_gser dang /_dngul dang /_shel dang /_rdo'i snying po las grub pa zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas rin chen phung po zhes bya ba 
[\[152a.3\]]da ltar chos ston te/_maud gal gyi bu de bzhin gshegs pa de ni shas cher rang sangs rgyas kyi theg pa pa rnams las brtsams nas chos ston te/_de na ni nyan thos kyi theg pa pa dag kyang nyung ngo /_/byang chub sems dpa'i theg pa pa dag kyang nyung ngo /_/rang sangs rgyas kyi theg pa pa'i 
[\[152a.4\]]sems can gang dag yin pa de dag 'jig rten gyi khams de nas shi 'phos nas 'jig rten gyi khams gzhan sangs rgyas kyi zhing stong pa dag tu skye bar 'gyur te/_de dag rkyen gnyis kyis rdzogs pa'i byang chub 'thob par 'gyur ro/_/maud gal gyi bu 'di ji snyam du sems/_'jig rten 
[\[152a.5\]]gyi khams de na bzhugs pa'i de bzhin gshegs pa rin chen phung po zhes bya ba de gzhan zhig yin snyam du sems na/_maud gal gyi bu khyod kyis de ltar mi blta'o/_/de ci'i phyir zhe na/_nga nyid 'jig rten gyi khams de na ming de skad ces bya bas chos ston to/_/maud gal gyi bu 'di 
[\[152a.6\]]yang sangs rgyas kyi rdzu 'phrul gyis rnam par 'phrul pa'i cho 'phrul yin te/_de la ni nyan thos dang /_rang sangs rgyas thams cad kyis 'jug par mi nus so/_/maud gal gyi bu stong gsum gyi stong chen po'i 'jig rten gyi khams 'di nyid nas nub phyogs su gling chen po bzhi pa'i 'jig 
[\[152a.7\]]rten gyi khams nyi khri nyis stong 'das pa na gling chen po bzhi pa'i 'jig rten gyi khams rin chen sna tshogs can zhes bya ba rin po che sna bdun gser dang /_dngul dang /_bai dUr+ya dang /_shel dang /_rdo'i snying po dang /_mu tig dmar po dang /_spug las grub pa zhig yod de/_maud 
[\[152b\]]
[\[152b.1\]]gal gyi bu 'jig rten gyi khams de na rin po che las byas pa'i 'chag sa dag dang /_rin po che las byas pa'i khang pa brtsegs pa dag dang /_rin po che'i stegs bus brgyan pa'i rdzing bu dag kyang yod do/_/bza' ba dang /_btung ba dang /_gos kyang bsams pa tsam gyis 
[\[152b.2\]]'byung bar 'gyur te/_dper na dga' ldan gyi lha rnams kyi nye bar spyod pa dang /_longs spyod ji lta ba de bzhin du 'jig rten gyi khams de na 'khod pa'i mi de dag gi nye bar spyod pa dang /_longs spyod kyang de dang 'dra'o/_/de na bud med kyi ming yang mi grag go/_/de na bud med 
[\[152b.3\]]skye ba yang med do/_/de na sems can de dag 'khrig pa'i chos kun tu spyod pa yang med do/_/sems can de dag 'dod pa'i rtog pa yang mi byed/_gnod sems kyi rtog pa yang mi byed/_rnam par 'tshe ba'i rtog pa yang mi byed do/_/de na su yang mngal na gnas pa 
[\[152b.4\]]med de sems can de dag rdzus te skye zhing skyil mo krung bcas bzhin du 'byung ngo /_/maud gal gyi bu rin chen sna tshogs can gyi 'jig rten gyi khams de na de bzhin gshegs pa dgra bcom pa yang dag par rdzogs pa'i sangs rgyas rin chen 'byung zhes bya ba da ltar chos ston te/_byang 
[\[152b.5\]]chub sems dpa'i sde snod ces bya ba'i chos kyi rnam grangs kyi gzungs kyi rdo rje'i tshig 'khor gsum yongs su chad pa'i pha rol tu phyin pa drug dang ldan pa ma gtogs par gtam gzhan mi gsung ngo /_/de na sems can dpag tu med grangs med pa dag bla na med pa yang dag par rdzogs 
[\[152b.6\]]pa'i byang chub tu sems skyed par byed do/_/sems can dpag tu med grangs med pa dag gis mi skye ba'i chos la bzod pa thob bo/_/sems can dpag tu med grangs med pa dag ni bla na med pa yang dag par rdzogs pa'i byang chub tu lung ston to/_/de na theg pa gnyis po 'di lta ste/_
[\[152b.7\]]nyan thos kyi theg pa dang /_rang sangs rgyas kyi theg pa rnam par gzhag pa yang med de/_byang chub sems dpa' nyes pa'i dri nga ba med cing 'khrig pa dang bral ba 'ba' zhig gis gling chen po bzhi pa'i 'jig rten gyi khams de yongs su gang ngo /_/de bzhin gshegs pa de'i tshe tshad ni 
[\[153a\]]
[\[153a.1\]]lo brgyad khri bzhi stong thub bo/_/mi de dag ni bar ma dor 'chi 'pho ba yod de/_sems can su yang de nas shi 'phos nas sems can dmyal ba'am/_dud 'gro'i skye gnas sam/_gshin rje'i 'jig rten na ma/_mi khom pa rnams su skye ba med do/_/byang chub 
[\[153a.2\]]sems dpa' de dag phal cher de nas shi 'phos nas sangs rgyas kyi zhing yongs su dag pa gzhan dag tu skye bar 'gyur te/_de bzhin gshegs pa rnams mngon sum du 'gyur ro/_/gling de dag na lha dang /_klu dang /_gnod sbyin dang /_dri za 'khod pa gang dag yin pa de dag thams cad ni 'di lta ste/_
[\[153a.3\]]thams cad mkhyen pa nyid kyi sems dang blo gros su blo gros gcig go/_/lha dang /_klu dang /_gnod sbyin dang /_dri za de dag sangs rgyas kyi chos la dga' ba ma gtogs par gzhan la dga' ba mi skyed do/_/lha dang /_klu dang /_gnod sbyin dang /_dri za dang /_mi de dag kyang lha zhes bya ba 
[\[153a.4\]]'am/_klu zhes bya ba'am/_dri za zhes bya ba'am/_mi zhes bya bar ming du gdags pa tsam yod pa ma gtogs par tha dad du dbyer med do/_/maud gal gyi bu 'di ji snyam du sems/_de bzhin gshegs pa dgra bcom pa yang dag par rdzogs pa'i sangs rgyas rin chen 'byung 'jig rten 
[\[153a.5\]]gyi khams de na chos ston pa gang yin pa de gzhan zhig yin snyam du sems na/_maud gal gyi bu khyod kyis de ltar mi blta'o/_/de ci'i phyir zhe na/_nga nyid 'jig rten gyi khams de na ming de skad ces bya bas chos ston to/_/maud gal gyi bu 'di yang sangs rgyas kyi rdzu 'phrul gyis rnam par 
[\[153a.6\]]'phrul pa'i cho 'phrul yin te/_de ni nyan thos dang /_rang sangs rgyas thams cad kyis kun shes par sla ba ma yin no/_/maud gal gyi bu stong gsum gyi stong chen po'i 'jig rten gyi khams 'di nyid nas byang phyogs su gling chen po bzhi pa'i 'jig rten gyi khams sum khri drug stong 'das pa 
[\[153a.7\]]na gling chen po bzhi pa'i 'jig rten gyi khams 'jigs med ces bya ba rin po che sna gnyis te/_gser dang dngul las grub pa zhig yod de/_de na sems can dmyal ba'i 'jigs pa yang med/_dud 'gro'i skye gnas kyi 'jigs pa yang med/_gshin rje'i 'jig rten gyi 'jigs pa 
[\[153b\]]
[\[153b.1\]]yang med/_mi khom pa'i 'jigs pa yang med/_ngan 'gro'i 'jigs pa yang med do/_/de na sems can su yang tshul khrims nyams pa'am/_lta ba nyams pa'am/_cho ga nyams pa med do/_/de na gzhan mu stegs can spyod pa pa dang /_kun tu rgyu rnams kyi ming 
[\[153b.2\]]du gdags pa yang med do/_/maud gal gyi bu 'jig rten gyi khams 'jigs med de na de bzhin gshegs pa dgra bcom pa yang dag par rdzogs pa'i sangs rgyas 'jigs med sbyin zhes bya ba da ltar chos ston te/_maud gal gyi bu de bzhin gshegs pa de ni 'di lta ste/_
[\[153b.3\]]nyan thos su 'gyur ba dang /_rang sangs rgyas su 'gyur ba dang /_de bzhin gshegs pa dgra bcom pa yang dag par rdzogs pa'i sangs rgyas su 'gyur ba'i theg pa gsum las brtsams nas sems can rnams la chos ston to/_/maud gal gyi bu/_de bzhin 
[\[153b.4\]]gshegs pa de gang gi tshe byang chub mngon par rdzogs par 'tshang rgya bar bya ba'i phyir byang chub kyi shing drung du 'gro bar 'dod pa dang /_byang chub kyi shing drung na 'dug pa de la bdud blo gros bzang po zhes bya ba la sogs pa bdud khrag khrig phrag bdun cu rtsa gnyis 'ong bar 'gyur ro/_/de'i 
[\[153b.5\]]tshe de bzhin gshegs pa byang chub sems dpar gyur pa/_da dung thams cad mkhyen pa ma thob pa des bdud ji snyed yod pa de snyed kyi byang chub kyi shing sprul par byed do/_/byang chub kyi shing ji snyed yod pa de snyed kyi byang chub sems dpa' rang rang gi byang chub kyi shing drung na 'dug 
[\[153b.6\]]pa dag sprul te/_der bdud de dag ngo mtshar du gyur nas yang dag pa'i byang chub sems dpa' de gang yin/_bdag cag gis gang gi bar chad bya snyam mo/_/de nas sprul pa'i byang chub sems dpa' de dag gis bdud de dag la 'di skad ces smras so/_/grogs po dag 
[\[153b.7\]]chos thams cad ni sgyu ma lta bu yin na 'di la ji ltar khyod kyis bar chad bya/_gzhan yang khyed kun gyis gang bla na med pa yang dag par rdzogs pa'i byang chub tu sems bskyed pa'am/_gang yang dag par 'dzud pa de'i bsod nams ji snyed 'phel bar 'gyur ba shes sam/_khyod kyis ni de yang 
[\[154a\]]
[\[154a.1\]]mi rtogs so/_/gal te khyod kyis byang chub sems dpa'i theg pa la zhugs pa'i bar chad byed pa'i bsod nams ma yin pa ji snyed 'phel bar 'gyur ba shes na ni khyed bar chad byed pa'i phyir brtul bar ma byed cig_/de nas bdud rnams kyis smras pa/_gang 
[\[154a.2\]]bla na med pa yang dag par rdzogs pa'i byang chub tu sems bskyed pa'am/_gang gzhan la khong du chud par bgyis te yang dag par 'dzin du 'jug pa de bsod nams ji snyed cig bskyed par bgyid/_smras pa/_grogs po dag gang gis sangs rgyas kyi zhing gang gA'i klung gi bye ma snyed rin 
[\[154a.3\]]po ches yongs su bkang ste sbyin pa byin pa bas/_gang gis bla na med pa yang dag par rdzogs pa'i byang chub tu sems bskyed na/_de ni de bas ches bsod nams mang du skyed par 'gyur ro/_/grogs po dag gang gis sangs rgyas kyi zhing gang gA'i klung gi bye ma snyed kyi sems can de dag thams cad 
[\[154a.4\]]la bde ba'i yo byad thams cad kyis bskal pa 'bum gyi bar du bkur sti byas pa bas/_gang gis gzhan la khong du chud par byas te yang dag par 'dzin du bcug na de ni de bas ches bsod nams mang du skyed par 'gyur ro/_/de dag gis smras pa/_gang gis bla na med pa yang dag par 
[\[154a.5\]]rdzogs pa'i byang chub las byang chub sems dpa'i bar chad bgyis na de bsod nams ma lags pa ji snyed cig skyed par 'gyur/_sprul pa'i byang chub sems dpa' rnams kyis smras pa/_sems can de dag gi mig phyung na de bsod nams ma yin pa ji tsam zhig skyes par 'gyur/_de dag gis 
[\[154a.6\]]smras pa mang ngo /_/smras pa/_bla na med pa yang dag par rdzogs pa'i byang chub las byang chub sems dpa'i bar chad byas pa ni de bas ches bsod nams ma yin pa mang du skyed par 'gyur ro/_/de nas bdud mang po de dag gdams ngag 'di dag bstan pa dang /_cho 'phrul 'di lta bu 
[\[154a.7\]]mthong nas thams cad kyis bla na med pa yang dag par rdzogs pa'i byang chub tu sems bskyed do/_/sprul pa'i byang chub sems dpa' de dag thams cad la yang lha'i me tog dang /_me tog phreng dang /_byug pa rnams kyis mngon par gtor to/_/sil snyan brgya stong dag kyang kun tu dkrol 
[\[154b\]]
[\[154b.1\]]te/_tshig 'di skad du ded dpon chen po khyod myur ba myur bar bla na med pa yang dag par rdzogs pa'i byang chub mngon par rdzogs par sangs rgyas nas de'i 'og tu bdag cag kyang byang chub la dgod du gsol zhes kyang 'dzer to/_/der lha gzhan dag gis kyang sgra phyung ste/_kye ma bdud 
[\[154b.2\]]'di dag gis bla na med pa yang dag par rdzogs pa'i byang chub tu sems bskyed pa'i phyir 'di rnams ni ngan 'gro'i 'jigs pa thams cad las rab tu grol lo/_/kye ma de bzhin gshegs pa 'di ni 'jigs pa med pa sbyin pa ste/_de bas na de bzhin gshegs pa 'di'i mtshan ni 'jigs 
[\[154b.3\]]med sbyin 'jigs med sbyin zhes bya'o zhes 'dzer to/_/maud gal gyi bu 'di ji snyam du sems/_'jig rten gyi khams de na sems can de dag la chos ston pa'i de bzhin gshegs pa de gzhan zhig yin snyam du sems na/_maud gal gyi bu khyod kyis de ltar mi blta'o/_/
[\[154b.4\]]de ci'i phyir zhe na/_nga nyid 'jig rten gyi khams de na ming de skad ces bya bas chos ston to/_/maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/_de la ni nyan thos dang /_rang sangs rgyas thams cad kyis 'jug par mi nus so/_/maud gal 
[\[154b.5\]]gyi bu stong gsum gyi stong chen po'i 'jig rten gyi khams 'di nyid nas shar dang lho'i phyogs mtshams su gling chen po bzhi'i 'jig rten gyi khams brgyad khri bzhi stong 'das pa na gling chen po bzhi pa'i 'jig rten gyi khams kun nas sna tshogs can zhes bya ba zhig yod de/_de na de bzhin 
[\[154b.6\]]gshegs pa dgra bcom pa yang dag par rdzogs pa'i sangs rgyas me tog sna tshogs can zhes bya bas chos ston to/_/maud gal gyi bu gling chen po bzhi pa'i 'jig rten gyi khams de yang bkra zhing blta na sdug la mig [{]mangs [,]mang [}]ris su 'dug cing rin po che'i dra bas khebs la/_ka tsa 
[\[154b.7\]]lin di ka ltar reg na bde ba'i rtswa sngon po khrun du sor bzhi tsam gyis kun tu khyab par 'dug go/_/sa chen po de yang rkang pa bteg na ni par ces byed la rkang pa bzhag na ni nems zhes byed de/_sa chen po de lag mthil ltar mnyam par 'dug go/_/maud gal gyi bu kun nas 
[\[155a\]]
[\[155a.1\]]sna tshogs can gyi 'jig rten gyi khams de na grong khyer chen po bzang mchog ces bya ba 'byor cing rgyas la bde ba dang /_lo legs pa dang /_nyams dga' ba dang /_skye bo dang /_mi mang pos gang ba zhig yod de/_grong khyer de'i shar phyogs nas nub phyogs 
[\[155a.2\]]kyi chur ni dpag tshad sum cu rtsa gnyis yod do/_/lho phyogs nas byang phyogs kyi zheng du ni dpag tshad bcu gnyis yod do/_/maud gal gyi bu grong khyer chen po bzang mchog de'i nang na sems can ches mang ba dag gnas kyi/_yul ang ga dang /_ma ga d+hA dang /_ku ru 'di dag na ni de lta ma 
[\[155a.3\]]yin no/_/maud gal gyi bu de ltar na de bzhin gshegs pa me tog sna tshogs can ni grong khyer chen po bzang mchog na gnas shing bzhugs te/_de'i chos bstan pa gcig gis sems can khrag khrig phrag sum cu ni dgra bcom pa nyid du btul to/_/khrag khrig phrag sum cu ni phyir mi 'ong ba'i 
[\[155a.4\]]'bras bu la btul to/_/khrag khrig phrag sum cu ni lan cig phyir 'ong ba'i 'bras bu la btul to/_/khrag khrig phrag sum cu ni rgyun du zhugs pa'i 'bras bu la btul to/_/khrag khrig phrag sum cu ni rang sangs rgyas kyi byang chub tu yongs su smin par byas so/_/de'i nyis 'gyur ni 
[\[155a.5\]]bla na med pa yang dag par rdzogs pa'i byang chub tu sems bskyed do/_/gzhan yang sems can dpag tu med pa dag gi dge ba'i rtsa ba yongs su smin par byas so/_/maud gal gyi bu gling chen po bzhi pa'i 'jig rten gyi khams de na sbrang rtsi 'byung zhes bya ba'i shing ljon pa rtag tu me tog 
[\[155a.6\]]dang ldan pa dang /_rtag tu 'bras bu dang ldan pa dag yod de/_me tog dang /_'bras bu de dag gi ro ni dper na ro brgya dang sbyar ba'i 'bras can dang 'dra ste/_de las skyes pa'am/_bud med dag gis me tog gcig gam/_'bras bu gcig zos na de nyin mtshan bdun 
[\[155a.7\]]gyi bar du des 'tsho bar 'gyur te/_spro ba dang mdog kyang nyams par mi 'gyur la/_lus gzi byin dang kha dog dang ldan par yang nyams su tshor bar 'gyur ba dang /_zo bdog yang bar 'gyur ro/_/zos nas kyang phyi sa dang gci ba med la/_ngar snabs dang 
[\[155b\]]
[\[155b.1\]]snabs kyang med do/_/'jig rten gyi khams de na zhing rmed pa yang med/_tshong byed pa yang med/_rtsis byed pa yang med/_las su bya ba yang med de/_sems can de dag ni me tog dang 'bras bu za'o/_/de na phyug po yang med/_dbul po yang med de/_
[\[155b.2\]]sems can de dag longs spyod mnyam mo/_/maud gal gyi bu de bzhin gshegs pa de'i nyan thos kyi dge 'dun ni 'bum phrag dgu bcu rtsa dgu yod do/_/de bzhin gshegs pa de yang me tog kun tu rgyas pa zhes bya ba'i skyed mos tshal de na bzhugs te/_bcom ldan 'das 
[\[155b.3\]]de nyan thos kyi dge 'dun dang bcas par bzhugs nas gdugs tshod la bab pa na shing ljon pa rnams der 'dud par 'gyur te/_me tog dang 'bras bu de dag bcom ldan 'das dang /_dge slong rnams kyi lhung bzed kyi nang du 'brul bar 'gyur la/_bshos gsol zin par rig 
[\[155b.4\]]nas shing ljon pa de dag phyir rangs te snga mkho bzhin du 'dug go/_/maud gal gyi bu 'jig rten gyi khams de'i yon tan ni de dag yin te/_de bas kyang lhag par yod do/_/maud gal gyi bu 'di ji snyam du sems/_de bzhin gshegs pa 'jig rten gyi khams de na sems can 
[\[155b.5\]]de dag la chos ston pa de gzhan zhig yin par khyod som nyi'am/_yid gnyis sam/_the tshom za na khyod kyis de ltar mi blta'o/_/de ci'i phyir zhe na/_nga nyid 'jig rten gyi khams de na me tog sna tshogs can zhes bya ba'i ming gis chos ston to/_/maud gal gyi bu 'di yang 
[\[155b.6\]]sangs rgyas kyi rdzu 'phrul gyis rnam par 'phrul pa'i cho 'phrul yin te/_de la ni nyan thos dang /_rang sangs rgyas thams cad kyis 'jug par mi nus so/_/maud gal gyi bu stong gsum gyi stong chen po'i 'jig rten gyi khams 'di nyid nas lho dang nub kyi phyogs mtshams su 
[\[155b.7\]]gling chen po bzhi pa'i 'jig rten gyi khams bdun khri 'das pa na/_gling chen po bzhi pa'i 'jig rten gyi khams rnam par phye ba'i blo gros zhes bya ba zhig yod de/_de na gling gcig na'ang rgyal po brgyad khri yod do/_/gling gcig la yang grong khyer brgyad khri dang /_tshong 'dus 
[\[156a\]]
[\[156a.1\]]brgyad khri yod do/_/grong dang /_grong khyer dang /_grong rdal dang /_yul 'khor dang /_tshong 'dus de dag thams cad na yang mi bye ba phrag 'bum dag gis yongs su gang ngo /_/rgyal po de dag thams cad kyang rang rang gi rgyal srid kyis chog par 'dzin to/_/
[\[156a.2\]]rgyal po de dag thams cad kyang chos dang ldan pa'i rgyal po ste chos ma yin pa spangs pa sha stag go/_/rgyal po de dag thams cad la yang btsun mo bud med brgyad khri bzhi stong brgyad khri bzhi stong yod de bud med de dag thams cad kyang yul gyi bzang mo sha stag go/_/rgyal po re 
[\[156a.3\]]re la yang bu lnga brgya lnga brgya yod do/_/rgyal po re re la yang bu mo khri nyis stong nyis stong yod de/_de dag thams cad kyang yul gyi bzang mo sha stag go/_/rgyal po de dag thams cad kyang chad pa med pa dang /_mtshon cha med par rang rang gi 'og tu gtogs pa 
[\[156a.4\]]'dul bar byed do/_/maud gal gyi bu 'jig rten gyi khams rnam par phye ba'i blo gros de na de bzhin gshegs pa dgra bcom pa yang dag par rdzogs pa'i sangs rgyas 'od zer rab tu 'gyed pa zhes bya ba chos ston to/_/maud gal gyi bu de bzhin gshegs pa de ni bla na med pa yang dag 
[\[156a.5\]]par rdzogs pa'i byang chub mngon par rdzogs par sangs rgyas nas gling chen po bzhi pa'i 'jig rten gyi khams der ta la bdun srid tsam gyi nam mkha' la mngon par 'phags nas skyil mo krung bcas te/_skyil mo krung gcig gis gling chen po bzhi pa'i 'jig rten gyi khams khyab par 
[\[156a.6\]]byas nas 'od zer dag rab tu 'gyed pa dang /_me tog gi char 'bebs pa dang /_sil snyan brgya stong dag dkrol bzhin du sa chen po rnam pa drug tu rab tu bskyod nas/_tshangs pa'i sgra skad lta bu dge ba'i rtsa ba 'bum phrag du mas yang dag par bsgrubs pa'i gsung gis chos kyi 
[\[156a.7\]]'khor lo bskor te/_'di lta ste/_nyon mongs pa thams cad zad par bya ba'i phyir rdul med pa mya ngan las 'das pa yang dag par ston te/_byang chub sems dpa' rnams bsdu ba'i phyir chos ston to/_/des de lta de ltar chos bstan pas gling bzhi pa'i rgyal po brgyad khri 
[\[156b\]]
[\[156b.1\]]bu dang bcas/_chung ma dang bcas/_bu mo dang bcas pa de dag ma gtogs pa'i skyes pa dang /_bud med dang /_khye'u dang /_bu mo de dag chos rnams la chos kyi mig rdul med cing dri ma dang bral ba rnam par dag go/_/rgyal po de dag bu dang bcas/_chung ma dang 
[\[156b.2\]]bcas/_bu mo dang bcas pas kyang bla na med pa yang dag par rdzogs pa'i byang chub tu sems bskyed de thams cad kyis tshig 'thun par de bzhin gshegs pa la rab tu 'byung bar gsol ba 'debs so/_/de dag thams cad kyang de bzhin gshegs pas dge slong tshur 
[\[156b.3\]]shog ces gsungs pas rab tu byung ngo /_/de ltar thams cad rab tu byung nas so so'i grong dang /_grong khyer dang /_grong rdal dang /_yul 'khor dang /_tshong 'dus dang /_rgyal po'i pho brang dag tu gnas pa'i longs spyod kyis gnas so/_/ma rmos ma btab pa'i 
[\[156b.4\]]'bras sa lu yang byung ngo /_/lha rnams kyang de dag la bsnyen bkur byed do/_/de nas de bzhin gshegs pa de'i chos bstan pa gnyis pa la nyan thos kyi theg pa pa thams cad ni lan cig phyir 'ong ba'i 'bras bu la bkod do/_/byang chub sems dpa'i theg pa pa rnams 
[\[156b.5\]]ni chos rnams la mi skye ba dang 'thun pa'i bzod pa la 'god do/_/chos bstan pa gsum pa la ni nyan thos kyi theg pa pa rnams ni phyir mi 'ong ba'i 'bras bu la 'god do/_/byang chub sems dpa'i theg pa pa rnams ni mngon par shes pa lnga 'thob bo/_/chos bstan pa bzhi pa 
[\[156b.6\]]la ni nyan thos kyi theg pa pa thams cad ni dgra bcom pa nyid la 'god do/_/byang chub sems dpa'i theg pa pa rnams ni chos rnams la mi skye bar bzod pa 'thob bo/_/rgyal po'i btsun mo de dag dang /_sras de dag dang /_rgyal po'i bu mo de dag ni lus de nyid kyis bud 
[\[156b.7\]]med kyi lus las gyur te/_skyes pa'i lus thob par gyur nas de dag thams cad kyang de bzhin gshegs pa des bla na med pa yang dag par rdzogs pa'i byang chub tu lung bstan to/_/maud gal gyi bu 'di ji snyam du sems/_'jig rten gyi khams de na de bzhin gshegs pa 
[\[157a\]]
[\[157a.1\]]chos ston pa de gzhan zhig yin snyam du sems na/_maud gal gyi bu khyod kyis de ltar mi blta'o/_/de ci'i phyir zhe na/_nga nyid 'jig rten gyi khams de na ming de skad ces bya bas chos ston to/_/maud gal gyi bu 'di yang sangs rgyas kyi rdzu 'phrul gyis 
[\[157a.2\]]rnam par 'phrul pa'i cho 'phrul yin te/_de la ni nyan thos dang rang sangs rgyas thams cad kyis 'jug par mi nus so/_/maud gal gyi bu stong gsum gyi stong chen po'i 'jig rten gyi khams 'di nyid nas nub dang byang gi phyogs mtshams su gling chen po bzhi pa'i 'jig rten gyi khams 
[\[157a.3\]]lnga khri lnga stong 'das pa na gling chen po bzhi pa'i 'jig rten gyi khams spos ldan zhes bya ba zhig yod de/_tsan dan sbrul gyi snying po 'ba' zhig yod la spos de srang gcig la ni 'dzam bu gling 'di ri'o/_/de na shing ljon pa spos kyi ngad kun nas ldang ba zhes bya ba dag kyang yod de shing 
[\[157a.4\]]gcig las kho ra khor yug tu dpag tshad bcur spos kyi ngad ldang ngo /_/de na sa chen po las pad ma shing rta'i 'phang lo tsam la 'dab ma 'bum phrag du ma dang /_kha dog 'bum phrag du ma dang ldan pa/_'jam zhing ka tsa lin di ka ltar reg na bde ba 'phang du khru bcu pa tsam dag skyes 
[\[157a.5\]]te/_pad ma re re'i dris kyang gling bzhi pa'i 'jig rten gyi khams de dri bsung zhim par byed do/_/gling chen po bzhi pa'i 'jig rten gyi khams de na tsan dan gyi khang pa brtsegs pa dang /_tsan dan gyi 'chag sa pad ma dang me tog gis gang bar 'dug go/_/khang pa brtsegs 
[\[157a.6\]]pa sha stag 'bum phrag du mas 'jig rten gyi khams de khyab par 'dug go/_/de na grong dang grong khyer gyi yongs su 'dzin pa med de/_dper na gzhan 'phrul dbang byed kyi lha rnams kyi nye bar spyad pa dang /_longs spyod ji lta ba de bzhin du 'jig rten gyi khams de na mi de dag 
[\[157a.7\]]gi nye bar spyad pa dang /_longs spyod kyang de dang 'dra'o/_/maud gal gyi bu 'jig rten gyi khams spos ldan de na de bzhin gshegs pa spos 'gyed 'od zer can zhes bya ba da ltar chos ston te/_de bzhin gshegs pa de ni nyan thos dang rang sangs rgyas kyi gtam yongs su spangs 
[\[157b\]]
[\[157b.1\]]pa byang chub sems dpa'i gtam 'ba' zhig gsung ngo /_/gling chen po bzhi pa'i 'jig rten gyi khams de na byang chub sems dpa' sems dpa' chen po thams cad kyang rdzu 'phrul thob pa sha stag gis yongs su gang ngo /_/byang chub sems dpa'i 'khor de na byang chub sems 
[\[157b.2\]]dpa' chos thams cad la rnam par 'phrul pa'i rgyal po zhes bya ba bsam gyis mi khyab pa'i 'jug pa dang ldan pa/_bzod pa gnyis pa thob pa/_mngon par shes pa rnams la mkhas pa/_spobs pas rtogs par khong du chud pa/_sangs rgyas 'bum phrag du ma mang 
[\[157b.3\]]po la bsnyen bkur byas pa 'dug ste/_maud gal gyi bu byang chub sems dpa' chos thams cad la rnam par 'phrul pa'i rgyal po de la de bzhin gshegs pa des bskul te skabs phye nas chos ston te/_bcom ldan 'das de'i spyan sngar stan las langs nas de bzhin gshegs 
[\[157b.4\]]pa'i zhabs la phyag 'tshal te/_de bzhin gshegs pa la lan gsum bskor ba byas nas steng gi bar snang la mngon par 'phags te skyil mo krung gis kho ra khor yug tu dpag tshad bcur khyab par byas nas spu'i khung bu thams cad nas 'od zer dag bkye ste/_'jig rten gyi 
[\[157b.5\]]khams thams cad 'od kyis khyab par byas nas me tog kha dog sna tshogs 'bum dang ldan pa/_shing rta'i 'phang lo tsam dag gis sa chen po de dag la mi 'greng tsam du bkram ste/_'jig rten gyi khams thams cad du lha dang mi'i sil snyan dag gi sgra 'byin to/_/sil snyan de dag 
[\[157b.6\]]las kyang chos kyi phyag rgya'i sgra brgyad brgya 'byung ngo /_/chos kyi phyag rgya re re la yang mdo bye ba phrag brgyad cu rtsa bzhi bsdus so/_/mdo re re la yang tshigs su bcad pa bdun khri nyis stong gis brjod do/_/des skyil mo krung de las ma langs par sems can bye ba khrag khrig 'bum 
[\[157b.7\]]phrag dgu bcu rtsa drug bla na med pa yang dag par rdzogs pa'i byang chub las phyir mi ldog pa la bkod de thams cad kyang chos rnams mi skye bar bzod pa thob par byas so/_/maud gal gyi bu 'jig rten gyi khams de de lta bu'i byang chub sems dpa' dag gis yongs su gang ngo /_/de na sems 
[\[158a\]]
[\[158a.1\]]can zhar ba'am/_theng po'am/_gyol po'am/_'on pa'am/_dbul po'am/_mdog ngan pa 'ga' yang med de/_sems can de dag thams cad skyes bu chen po'i mtshan sum cu rtsa gnyis dang ldan pa'i byang chub sems dpa' sha stag go/_/sems can de dag ni 
[\[158a.2\]]chos kyi dga' ba'i dga' ba ma gtogs par gzhan ci la yang dga' ba med do/_/byang chub sems dpa' sems dpa' chen po de dag la ni bsam gtan gyi dga' ba'i zas ma gtogs par zas gzhan ci yang med do/_/de na mi khom par lhung zhing skye ba yang med do/_/de nas shi 'phos nas 
[\[158a.3\]]kyang de bzhin gshegs pa'i 'gro ba ma gtogs par 'gro ba gzhan du 'gro ba med do/_/maud gal gyi bu 'di ji snyam du sems/_'jig rten gyi khams de na bzhugs pa'i de bzhin gshegs pa spos 'gyed 'od zer can zhes bya ba de gzhan zhig yin snyam du sems na maud gal gyi bu khyod kyis 
[\[158a.4\]]de ltar mi blta'o/_/de ci'i phyir zhe na/_nga nyid 'jig rten gyi khams de na ming de skad ces bya bas sems can rnams la chos ston to/_/maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/_de la ni nyan thos dang rang sangs rgyas thams cad kyis 
[\[158a.5\]]'jug par mi nus so/_/maud gal gyi bu stong gsum gyi stong chen po'i 'jig rten gyi khams 'di nyid nas byang dang shar gyi phyogs mtshams su gling chen po bzhi pa'i 'jig rten gyi khams bzhi khri nyis stong 'das pa na/_gling chen po bzhi pa'i 'jig rten gyi khams mya ngan gyis 'joms pa zhes 
[\[158a.6\]]bya ba zhig yod de/_de na sems can 'khod pa rnams ni 'dod chags kyis chags pa dang /_zhe sdang gis sdang ba dang /_gti mug gis rmongs pa dang /_brkam pa dang /_brlang ba dang /_rgod pa dang /_mu cor smra ba dang /_dbang po zhan pa dang /_ser sna can dang /_tshul 
[\[158a.7\]]khrims 'chal pa dang /_gnod sems che ba dang /_le lo can dang /_snyom las can dang /_brjed ngas pa dang /_shes bzhin med pa dang /_bdag tu lta ba dang /_sems can dang /_srog dang /_gang zag tu lta ba dang /_shes rab 'chal pa dang /_lug ltar 
[\[158b\]]
[\[158b.1\]]lkugs pa dang /_ngo tsha mi shes pa dang /_khrel med pa dang /_gus pa med pa dang /_sems 'khrul pa sha stag go/_/sems can de dag ni kha dog ngan pa dang /_chung bar grags pa dang /_byad ngan pa dang /_dka' bas 'tsho ba dang /_gcig la gcig 'drid pas gnas 
[\[158b.2\]]pa sha stag go/_/de na zla ba drug tu char mi 'bab ste/_lo tog legs par mi smin to/_/sa chen po de ni rtsub pa dang /_mkhrang pa dang /_tsher ma sna tshogs can dang /_g.yang sa dang /_ri brag gis gang ngo /_/'jig rten gyi khams de na sems can de dag gi chu ni 'bru mar 
[\[158b.3\]]gyi snyigs ma dang dri ma dang 'dra'o/_/sems can de dag ni gos dang /_chos gos dang /_longs spyod dag gis dbul ba dang /_bkren pa dang /_gzhan gyi nor 'phrog pa sha stag go/_/'jig rten gyi khams de na rgyal po sdang chags zhes bya ba zhig yod de/_sems can de 
[\[158b.4\]]dag la rgyal srid kyi dbang phyug la dbang byed de sems can de dag gi nor dang 'bru byung ngo cog rgyal po'i mdzod du 'brub par byed do/_/sems can de dag ni chad pa dang brdeg pa 'ba' zhig gis gzir ba sha stag go/_/maud gal gyi bu de dag ni 'jig rten gyi khams de na tshe de'i sdug 
[\[158b.5\]]bsngal yin no/_/gang 'chi ba de dag kyang shi nas phal cher sems can dmyal ba rnams dang /_dud 'gro'i skye gnas rnams dang /_gshin rje'i 'jig rten du skye bar 'gyur ro/_/maud gal gyi bu gling chen po bzhi pa'i 'jig rten gyi khams de na de bzhin gshegs pa dgra bcom pa 
[\[158b.6\]]yang dag par rdzogs pa'i sangs rgyas snying brtse ba dang snying rje'i sems yid la byed pa zhes bya ba chos ston te/_maud gal gyi bu de bzhin gshegs pa de ni cho 'phrul rnam pa [{]bcwa [,]bco [}]brgyad kyis chos ston to/_/des lo bdun brgya'i bar du chos bstan kyang sems can gcig gis kyang chos 
[\[158b.7\]]mngon par rtogs par ma gyur la de bzhin gshegs pa de yang skyo ba med pa'i steng du snying rje chen pos chos kyang ston to/_/maud gal gyi bu de ltar na de bzhin gshegs pa de grong ngam/_grong khyer ram/_grong rdal du gnas shing bzhugs la sems can de dag gis spyos shing brgyad bkag ste/_smod 
[\[159a\]]
[\[159a.1\]]cing bshung bar byed kyang der sems can yongs su smin par bya ba'i phyir snying rje chen pos de dag bzod par mdzad do/_/maud gal gyi bu de bzhin gshegs pa des lo bdun brgya bas kyang lhag pas sems can kha cig yongs su smin par mdzad de chos bstan pa lan cig la/_
[\[159a.2\]]sems can khrag khrig phrag brgyad cu rtsa bzhis ni dgra bcom pa nyid thob bo/_/khrag khrig phrag brgyad cu rtsa bzhis ni phyir mi 'ong ba'i 'bras bu thob bo/_/khrag khrig phrag brgyad cu rtsa bzhis ni lan cig phyir 'ong ba'i 'bras bu thob bo/_/khrag khrig phrag brgyad cu rtsa bzhis ni rgyun du 
[\[159a.3\]]zhugs pa'i 'bras bu thob ste/_de dag kyang nyi ma gcig la rab tu byung ba bsnyen par rdzogs so/_/slob pa dang mi slob pa de dag thams cad kyang gcig la gcig lung bstan pas nyi ma gcig gis yongs su mya ngan las 'das so/_/de bzhin gshegs pa de ni byang chub sems dpa' lnga 
[\[159a.4\]]las kyi sgrib pas der skyes te/_sdug bsngal gyi tshor ba nyams su myong ba de dag yongs su smin par mdzad pa'i phyir da dung yang bzhugs so/_/de skad ces bka' stsal pa dang /_bcom ldan 'das la tshe dang ldan pa maud gal gyi bu chen pos 'di skad ces gsol to/_/bcom ldan 
[\[159a.5\]]'das las kyi sgrib pa gang gis na byang chub sems dpa' rnams re zhig 'jig rten gyi khams nyon mongs par skye bar 'gyur lags/_bka' stsal pa/_maud gal gyi bu byang chub sems dpa' chos bzhi dang ldan na re zhig skye ba ngan pa len par 'gyur ro/_/bzhi gang zhe na/_maud 
[\[159a.6\]]gal gyi bu byang chub sems dpa' byang chub sems dpa'i ming gis rnyed pas 'tsho bar byed la byang chub sems dpa'i bslab pa la mi slob pa dang /_maud gal gyi bu gzhan yang byang chub sems dpa' dam pa'i chos spong ba yal bar 'dor zhing zlog par mi byed pa dang /_maud gal gyi bu gzhan 
[\[159a.7\]]yang byang chub sems dpa' byang chub sems dpa' gzhan dag gi rnyed pa'i bar chad byed cing bsngags pa ma yin pa brjod pa dang /_maud gal gyi bu gzhan yang byang chub sems dpa' lus kyi las dang /_ngag gi las dang /_yid kyi las ma bsrungs pa dang ldan pa ste/_maud gal 
[\[159b\]]
[\[159b.1\]]gyi bu byang chub sems dpa' chos bzhi po de dag dang ldan na re zhig 'gro ba ngan par 'gro bar 'gyur ro/_/maud gal gyi bu 'di ji snyam du sems/_'jig rten gyi khams de na bzhugs pa'i de bzhin gshegs pa snying brtse ba dang snying rje'i sems yid la byed pa zhes bya ba de gzhan 
[\[159b.2\]]zhig yin snyam du sems na/_maud gal gyi bu khyod kyis de ltar mi blta'o/_/de ci'i phyir zhe na/_nga nyid 'jig rten gyi khams de na ming de skad ces bya bas sems can rnams la chos ston to/_/maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 
[\[159b.3\]]'phrul yin te/_de la ni nyan thos dang rang sangs rgyas thams cad kyis 'jug par mi nus so/_/maud gal gyi bu de ltar na de bzhin gshegs pa ni stong gsum gyi stong chen po'i 'jig rten gyi khams thams cad du sangs rgyas kyi phrin las mdzad de/_de la ni ston pas ma bstan 
[\[159b.4\]]pa'i bar du khyed nyan thos rnams kyis 'jug par mi nus so/_/maud gal gyi bu stong gsum gyi stong chen po'i 'jig rten gyi khams 'di na gling chen po bzhi pa'i 'jig rten gyi khams bye ba phrag brgya yod de/_de na de bzhin gshegs pa mos pa ji lta ba bzhin du sems can rnams la 
[\[159b.5\]]chos ston to/_/maud gal gyi bu stong gsum gyi stong chen po'i 'jig rten gyi khams 'di nyid na gling chen po bzhi pa'i 'jig rten gyi khams gang na nga tshangs pa'i gzugs kyis chos ston te/_de bzhin gshegs pa rab tu 'byung ba dang /_gos ngur smrig mi ston pa yang yod do/_/
[\[159b.6\]]de bzhin du brgya byin gyi gzugs kyis kyang nga chos ston to/_/de bzhin du skye ba thams cad kyis kyang nga chos ston to/_/maud gal gyi bu stong gsum gyi stong chen po'i 'jig rten gyi khams 'di dag thams cad na ji lta bur mos pa'i sems can rnams la ji ltar mos pa bzhin du 
[\[159b.7\]]nga chos ston to/_/sangs rgyas kyi zhing tshad med pa gzhan dang gzhan dag tu yang nga chos ston te/_de la ni nyan thos dang rang sangs rgyas thams cad kyis 'jug par mi nus so/_/maud gal gyi bu dper na zla ba'i dkyil 'khor ram/_nyi ma'i dkyil 'khor ni gzhal 
[\[160a\]]
[\[160a.1\]]med khang nas kyang mi g.yo la grong dang /_grong khyer dang /_grong rdal dang /_yul 'khor dang /_rgyal po'i pho brang thams cad du yang dag par snang ngo /_/maud gal gyi bu de bzhin du de bzhin gshegs pa dgra bcom pa yang dag par rdzogs pa'i sangs rgyas ni rang gi sangs rgyas 
[\[160a.2\]]kyi zhing las kyang ma g.yos la sangs rgyas kyi zhing dpag tu med pa dag tu yang dag par snang ste/_sems can ji ltar yongs su smin par gyur pa rnams la chos ston to/_/de nas bcom ldan 'das la tshe dang ldan pa maud gal gyi bu chen pos 'di skad ces gsol to/_/bcom ldan 'das gang 
[\[160a.3\]]sum cu rtsa gsum dag na bzhugs pa dang /_'dzam bu'i gling dang /_lha'i gnas rnams dang /_stong gsum gyi stong chen po'i 'jig rten gyi khams 'di na gling chen po bzhi pa'i 'jig rten gyi khams gzhan dang gzhan dag na chos ston cing bzhugs pa la de bzhin gshegs pa yang dag pa 
[\[160a.4\]]gang lags/_gang la yon phul na mthu che bar 'gyur ba'i de bzhin gshegs pa yang dag pa ni 'di lags so snyam du bdag gis ji ltar 'tshal bar bgyi/_de skad ces gsol pa dang /_bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/_/maud 
[\[160a.5\]]gal gyi bu de'i phyir khyod nyid la phyir dri bar byas/_khyod kyis ji ltar bzod pa de bzhin du lan thob shig_/maud gal gyi bu 'di ji snyam du sems/_sgyu ma mkhan gyis sprul pa'i skyes pa'am/_bud med gang yin pa de la yang dag pa gang yin/_gsol pa/_bcom ldan 'das 
[\[160a.6\]]de la ni yang dag pa ci yang ma mchis so/_/de ci'i slad du zhe na/_sgyu ma mkhan gyis gsang sngags dang rig sngags kyi stobs bskyed de/_sprul pa sprul par byas pas na de dag la ni khyad par ma mchis so/_/bka' stsal pa/_maud gal gyi bu ci gang gi phyir sprul pa 
[\[160a.7\]]de'i bya ba byed dam/_gsol pa/_bcom ldan 'das bgyid lags so/_/bka' stsal pa/_maud gal gyi bu de bzhin du sgyu ma lta bu'i chos thams cad la ni khyad par ram tha dad du dbye ba med do/_/maud gal gyi bu ji ltar sgyu ma mkhan gyi gsang sngags dang rig sngags kyi stobs 
[\[160b\]]
[\[160b.1\]]kyis sprul pa mang po sprul la/_de dag kyang mnyam zhing khyad par med pa de bzhin du maud gal gyi bu de bzhin gshegs pa'i shes rab dang /_rig pa dang /_ye shes kyis sangs rgyas kyi zhing thams cad du ston par mdzad la/_de dag kyang mnyam zhing khyad par med pa 'di lta 
[\[160b.2\]]ste/_sangs rgyas kyi phrin las kyi bya ba byed de de la yon phul ba gang yin pa de dag gi rnam par smin pa yang mnyam par 'gyur ro/_/maud gal gyi bu sangs rgyas bcom ldan 'das rnams ni cung zad kyang tha dad du dbyer med do/_/maud gal gyi bu de lta bas na yang dag pa ma yin pa dang /_
[\[160b.3\]]sgyu ma lta bur gyur pa'i chos thams cad ni chos kyi dbyings su khyad par ra ma tha dad du dbyer med do/_/maud gal gyi bu de bzhin gshegs pa ni bzhed na 'jig rten gyi khams gcig tu yang mtshan sum cu rtsa gnyis dang ldan pa'i de bzhin gshegs pa de'i rang bzhin dang chu zheng dang ldan 
[\[160b.4\]]pa gang gA'i klung gi bye ma snyed sprul par mdzad de/_de dag kyang rnam pa drug cu dang ldan pa'i ngag gi las kyis chos ston to/_/de bzhin gshegs pa de dag thams cad kyis kyang sems can thams cad kyi sems kyi spyod pa mkhyen to/_/de bzhin gshegs pa de dag thams cad kyang ji ltar 
[\[160b.5\]]mos pa'i sems can rnams la mos pa dang /_dbang po ji lta ba bzhin du 'jug pa'i shes pa bskyed pa'i phyir chos ston to/_/de bzhin gshegs pa de dag thams cad kyi chos bstan pas sems can sna tshogs nges par 'byung bar 'gyur te/_de ltar sdug bsngal yang dag par 
[\[160b.6\]]zad par bya ba'i phyir de bzhin gshegs pa de dag thams cad cho 'phrul rnam pa bzhis chos ston to/_/de bzhin gshegs pa de dag thams cad ni sangs rgyas kyi yon tan thams cad kyang yang dag par ston to/_/maud gal gyi bu 'di ji snyam du sems/_de dag la ches khyad par du 
[\[160b.7\]]'phags pa'am/_ches gzugs dang ldan pa'am/_ches kha dog dang ldan pa'am/_ches spobs pa dang ldan pa'am/_ches ye shes dang ldan pa'am/_ches rdzu 'phrul dang ldan pa'am/_ches chos ston pa dang ldan pa'am/_ches sems can yongs su dgrol ba dang 
[\[161a\]]
[\[161a.1\]]ldan pa gang yin/_gsol pa/_bcom ldan 'das de la ni tha dad par bstan par mi nus lags so/_/bka' bstsal pa/_maud gal gyi bu de lta bas na rnam grangs 'dis kyang chos thams cad ni sprul pa'i ngo bo nyid de/_khyad par yang med/_tha dad du dbyer yang med 
[\[161a.2\]]pa de ltar rig par bya'o/_/maud gal gyi bu chos thams cad sprul pa'i ngo bo nyid du shes pa gang yin pa de dag ni so so'i skye bo rnams la'ang tha dad par dbye bar mi 'dod na sangs rgyas bcom ldan 'das rnams lta ci smos/_de ci'i phyir zhe na/_maud gal gyi bu chos thams cad ni 
[\[161a.3\]]rang bzhin gyis stong pa/_kun du brtags pa dang /_yongs su brtags pa las byung ba ste/_de dag la ji ltar 'dod pa de bzhin du rnam par sgrub mod kyi/_chos kyi dbyings ni skye ba yang med 'jig pa yang med do/_/maud gal gyi bu chos kyi dbyings de ni de bzhin gshegs pas 
[\[161a.4\]]de bzhin du thugs su chud de/_de thugs su chud pa'i phyir de bzhin gshegs pas spu'i khung bu gcig nas 'dzam bu'i gling gi sems can ji snyed pa de dag thams cad kyi mdun du de bzhin gshegs pa dge slong gi dge 'dun dang bcas pa yang dag par ston la/_de dag kyang 
[\[161a.5\]]gcig gis gcig mi shes so/_/maud gal gyi bu 'dzam bu'i gling lta zhog gi/_/gling chen po bzhi pa'i 'jig rten gyi khams kyi sems can lha'am/_mi'am/_de ma yin pa'i skye ba'i gnas na gnas pa ji snyed pa'i sems can de dag thams cad kyi mdun du de bzhin 
[\[161a.6\]]gshegs pas spu'i khung bu gcig nas de bzhin gshegs pa dge slong gi dge 'dun dang bcas pa yang dag par ston la/_de dag kyang gcig gis gcig mi shes so/_/maud gal gyi bu gling chen po bzhi pa'i 'jig rten gyi khams kyi sems can rnams lta zhog gi_/maud 
[\[161a.7\]]gal gyi bu nan gyis dper bya na stong gsum gyi stong chen po'i 'jig rten gyi khams kyi sems can du bsdu bar bsdus pa ji snyed pa de dag thams cad snga phyi med par mi'i lus thob par gyur la/_maud gal gyi bu sems can mir gyur pa de dag thams cad kyi mdun du de bzhin 
[\[161b\]]
[\[161b.1\]]gshegs pas spu'i khung bu gcig nas de bzhin gshegs pa dge slong gi dge 'dun dang bcas pa yang dag par ston par mdzad la/_de dag kyang gcig gis gcig mi shes so/_/maud gal gyi bu stong gsum gyi stong chen po'i 'jig rten gyi khams kyi sems can 
[\[161b.2\]]thams cad lta zhog gi_/maud gal gyi bu shar phyogs kyi 'jig rten gyi khams gang gA'i klung gi bye ma snyed dag na sems can du smos pa gang yin pa'i sems can gyi khams ni ches mang gi sa'i khams ni de lta ma yin no/_/de bzhin du lho dang /_nub dang /_byang gi phyogs dang /_
[\[161b.3\]]phyogs mtshams dang /_'og dang steng gi phyogs bcur kho ra khor yug tu phyogs re rer yang 'jig rten gyi khams gang gA'i klung gi bye ma snyed dag na sems can du smos pa gang yin pa'i sems can gyi khams ni ches mang gi_/sa'i khams ni de lta ma yin no/_/maud gal gyi 
[\[161b.4\]]bu nan gyis dper bya na/_sems can de dag thams cad kyis snga phyi med par mi'i lus thob par gyur kyang /_maud gal gyi bu sems can de dag thams cad la yang de bzhin gshegs pas spu'i khung bu gcig nas re re'i mdun du de bzhin gshegs pa dge slong gi dge 'dun dang 
[\[161b.5\]]bcas pa yang dag par ston la sems can de dag kyang gcig gis gcig mi shes so/_/maud gal gyi bu phyogs bcur gang gA'i klung gi bye ma snyed kyi 'jig rten gyi khams dag na sems can 'khod pa rnams lta zhog gi_/maud gal gyi bu de bzhin gshegs pa ni gdan 
[\[161b.6\]]'di la bzhugs bzhin du sangs rgyas kyi spyan sgrib pa med pa dang thogs pa med pas sangs rgyas kyi zhing ji snyed yod pa rnams gzigs te/_de dag ni ngas kyang sangs rgyas kyi ye shes ma nyams pas bskal pa 'bum du yang dper blang ba bgrangs pa'i tshul gyis bstan par sla ba ma 
[\[161b.7\]]yin te/_sangs rgyas kyi zhing de dag ni de tsam du dpag tu med do/_/ngas gdan 'di la bzhugs bzhin du gang gzigs pa dang /_de bzhin gshegs pas dper blang ba bgrangs pa dag gis bstan pa gang yin pa de ni sems can thams cad rang sangs rgyas dang 'dra bar gyur pas 
[\[162a\]]
[\[162a.1\]]kyang shes pa'am/_gzhal ba'am/_brtag par sla ba ma yin na nyan thos rnams kyis lta ci smos te/_de bzhin gshegs pa 'ba' zhig gis sangs rgyas kyi zhing de dag brgya phrag ji snyed yod pa dang /_stong phrag ji snyed yod pa dang /_'bum phrag ji snyed yod pa dang /_
[\[162a.2\]]bye ba 'bum phrag ji snyed yod pa dang /_gtams phrag ji snyed yod pa dang /_dkrigs phrag ji snyed yod pa dang /_mi 'khrugs phrag ji snyed yod pa dang /_grangs med pa phrag ji snyed yod pa dang /_dpag tu med pa phrag ji snyed yod pa dang /_gang gA'i klung gi bye ma snyed phrag ji snyed yod 
[\[162a.3\]]pa dang /_stong gsum gyi rdul phra rab kyi rdul yongs su gang ba ji snyed yod pa mkhyen to/_/maud gal gyi bu ngas sangs rgyas kyi spyan sgrib pa med pa dang thogs pa med pas sangs rgyas kyi zhing ji snyed mthong ba'i sangs rgyas kyi zhing de dag na sems can gang sems can du bsdu bas bsdus 
[\[162a.4\]]shing smos pa'i sems can gyi khams rnams ni ches mang gi sa'i khams ni de lta ma yin no/_/sems can de dag thams cad kyis snga phyi med par mi'i lus thob par gyur la thob nas kyang 'khor los sgyur ba'i rgyal por gyur te/_'khor los sgyur ba'i rgyal po re re la yang de snyed kyi 
[\[162a.5\]]'khor yod par gyur kyang /_maud gal gyi bu 'khor los sgyur ba'i rgyal po 'khor dang bcas pa de dag thams cad la de bzhin gshegs pas spu'i khung bu gcig nas re re'i mdun du de bzhin gshegs pa dge slong gi dge 'dun dang bcas pa yang dag par ston la gcig gis gcig 
[\[162a.6\]]kyang mi shes te rang rang gi de bzhin gshegs pa mthong ngo /_/de bzhin du spu'i khung bu thams cad nas kyang de bzhin gshegs pa dge slong gi dge 'dun dang bcas pa yang dag par ston kyang de bzhin gshegs pa'i rdzu 'phrul gyis rnam par 'phrul pa'i cho 'phrul gyi brgya'i cha'am/_
[\[162a.7\]]stong gi cha'am/_'bum gyi cha'am/_bye ba phrag 'bum gyi cha'am/_grangs sam/_cha'am/_bgrang ba'am/_dpe'am/_rgyu tsam yang yang dag par bstan par mi 'gyur te maud gal gyi bu de ltar na de bzhin gshegs pa dgra bcom pa yang dag par rdzogs pa'i sangs rgyas ni rdzu 
[\[162b\]]
[\[162b.1\]]'phrul dang ye shes dpag tu med pa dang ldan no/_/maud gal gyi bu 'di ji snyam du sems/_sems can 'khor los sgyur bar gyur pa de dag gi bsod nams kyi phung po gang gi 'khor los sgyur ba'i rgyal srid dang rin po che sna bdun thob pa'i bsod nams kyi phung po mang ngam gsol pa/_bcom ldan 
[\[162b.2\]]'das mang lags so/_/bde bar gshegs pa dpag tu ma mchis so/_/bka' stsal pa/_maud gal gyi bu khyod mos par bya'o/_/khong du chud par bya'o/_/sems can 'khor los sgyur bar gyur pa de dag thams cad kyi bsod nams kyi phung po de bas ches mang ba'i bsod nams kyi phung 
[\[162b.3\]]pos de bzhin gshegs pa'i spu'i khung bu gcig yongs su 'grub par 'gyur ro/_/de nas bcom ldan 'das la tshe dang ldan pa maud gal gyi bu chen pos 'di skad ces gsol to/_/bcom ldan 'das bdag gi ston pa 'di ltar rdzu 'phrul che ba dang /_'di ltar che bar grags pa 
[\[162b.4\]]dang /_'di ltar mthu che ba ni bdag gis rnyed pa legs par rnyed lags so/_/de lta lags kyis kyang bdag ni rgyu'i rjes su 'gro ba'i chos thams cad la thogs pa ma mchis pa'i ye shes 'di lta bu las dman par gyur pa lags so/_/bcom ldan 'das de bzhin gshegs 
[\[162b.5\]]pa'i sangs rgyas kyi rdzu 'phrul gyis rnam par 'phrul pa'i cho 'phrul 'di thos nas lan cig sems bskyed pa'i sems can de dag kyang rnyed pa legs par rnyed pa lags na gang dag mos par bgyid la mos shing yid ches nas kyang rdzu 'phrul dang ye shes 'di lta bu yongs su rdzogs 
[\[162b.6\]]par bgyi ba'i slad du bla na med pa yang dag par rdzogs pa'i byang chub tu sems bskyed pa lta smos kyang ci 'tshal te sems can de dag ni lha dang bcas pa'i 'jig rten na phyag bgyi ba'i gnas lags so/_/bka' stsal pa/_maud gal gyi bu de ni de bzhin te/_khyod ji skad zer 
[\[162b.7\]]ba bzhin du sems can gang dag de bzhin gshegs pa'i yon tan rnams la yid ches pa de dag gis ni rnyed pa legs par rnyed do/_/de dag ni log par ltung ba'i dogs pa med par shes par bya'o/_/de nas lha de dag dang /_klu de dag dang /_brgya byin de dag dang /_tshangs pa de 
[\[163a\]]
[\[163a.1\]]dag gis bcom ldan 'das las sangs rgyas kyi rdzu 'phrul gyis rnam par 'phrul pa'i cho 'phrul 'di thos nas tshig 'thun par sangs rgyas bcom ldan 'das rnams la phyag 'tshal lo phyag 'tshal lo/_/sems can gang dag gis ye shes 'di lta bu yongs su rdzogs par 
[\[163a.2\]]bya ba'i phyir sems bskyed pa'am skyed par 'gyur ba de dag la yang phyag 'tshal lo/_/ji ltar da ltar na de bzhin gshegs pa rnam par 'phrul pa de bzhin du de dag kyang rnam par 'phrul par 'gyur te de bas na bdag cag gis 'di la som nyi'am yid gnyis sam the tshom za bar mi bya'o zhes 
[\[163a.3\]]ched du brjod pa ched du brjod do/_/de nas lha dang klu dang gnod sbyin dang dri za de dag dang /_brgya byin de dag dang /_tshangs pa de dag gis bcom ldan 'das la mchod pa bya ba dang /_chos kyi rnam grangs 'di la gus par bya ba'i phyir sil snyan 'bum sgra phyung ngo /_/lha'i me tog ud pa la dang /_pad ma 
[\[163a.4\]]dang /_ku mu da dang /_pad ma dkar po dag gis sum cu rtsa gsum gyi gnas thams cad la mngon par gtor to/_/chos kyi rnam grangs 'di bstan pa na sngon bla na med pa yang dag par rdzogs pa'i byang chub tu sems ma bskyed pa'i lha khrag khrig phrag bdun cu rtsa gnyis kyis sems bskyed de tshig 
[\[163a.5\]]'di skad du ji ltar da ltar na de bzhin gshegs pa seng ge'i sgra sgrogs pa de bzhin du bdag cag kyang ma 'ongs pa'i dus na lha dang bcas pa'i 'jig rten gyi mdun du bla na med pa'i seng ge'i sgra sgrogs par gyur cig ces smras so/_/de nas bcom ldan 'das la lha'i bu zla ba dang zla mchog gis 'di 
[\[163a.6\]]skad ces gsol to/_/bcom ldan 'das rigs kyi bu'am rigs kyi bu mo gang chos kyi rnam grangs 'di 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher yang dag par ston pa de bsod nams ji tsam zhig skyed par 'gyur lags/_de skad ces 
[\[163a.7\]]gsol pa dang /_bcom ldan 'das kyis lha'i bu zla ba dang zla mchog la 'di skad ces bka' stsal to/_/lha'i bu dag rigs kyi bu'am rigs kyi bu mo gang chos kyi rnam grangs 'di bdag nyid kyang 'chang la gzhan dag la yang ston pa de ni dkon mchog gsum rgyun mi gcad pa'i phyir zhugs pa yin 
[\[163b\]]
[\[163b.1\]]no/_/de ci'i phyir zhe na/_lha'i bu 'di ltar chos kyi rnam grangs 'di thos na nyan thos kyi sems sam/_rang sangs rgyas kyi sems bskyed par mi 'gyur te/_bla na med pa yang dag par rdzogs pa'i byang chub 'ba' zhig tu sems bskyed par 'gyur ba'i phyir ro/_/de ci'i phyir zhe na/_
[\[163b.2\]]lha'i bu rgya chen po la mos pa dbang po rnon po sngon gyi rgyal ba la lhag par bya ba byas pa rnams ni chos kyi rnam grangs 'di la dga' ba skye bar 'gyur gyi/_chung ngu la mos pa rnams ni de lta ma yin no/_/lha'i bu rnam grangs 'dis na gang dag chos kyi rnam grangs 'di 'chang ba dang /_
[\[163b.3\]]klog pa rnams ni ci nas dkon mchog gsum gyi rgyun mi gcad pa'i phyir gnas pa yin pa de ltar rig par bya'o/_/lha'i bu 'di ji snyam du sems/_gang dkon mchog gsum rgyun mi gcad pa'i phyir gnas pa de'i bsngags pa'i mtha' 'am/_bsod nams kyi mtha' sangs rgyas 
[\[163b.4\]]'bum sku tshe'i tshad bskal par bzhugs pas kyang bstan pa'am/_bshad par spyod dam/_gsol pa/_bcom ldan 'das de ni ma lags so/_/bka' stsal pa/_lha'i bu rnam grangs 'dis kyang gang chos kyi rnam grangs 'di 'chang ba'am/_gzhan dag la ston pa de 
[\[163b.5\]]bsod nams tshad med pa skyed par 'gyur bar mkhas pas de ltar rig par bya'o/_/de nas bcom ldan 'das la byang chub sems dpa' byams pas 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_
[\[163b.6\]]bcom ldan 'das kyis bka' stsal pa/_byams pa de'i phyir khyod kyis chos kyi rnam grangs 'di sum cu rtsa gsum pa'i le'u zhes bya bar zung shig_/sangs rgyas kyi rdzu 'phrul gyis rnam par 'phrul pa'i cho 'phrul zhes bya bar yang zung shig_/bcom ldan 'das kyis 
[\[163b.7\]]de skad ces bka' stsal nas/_lha'i bu zla ba dang /_zla mchog dang /_byang chub sems dpa' sems dpa' chen po byams pa dang /_tshe dang ldan pa maud gal gyi bu chen po dang /_tshangs pa de dag dang /_brgya byin de dag dang /_lha dang /_mi dang /_lha ma yin dang /_
[\[164a\]]
[\[164a.1\]]dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa sum cu rtsa gsum pa'i le'u zhes bya ba theg pa chen po'i mdo rdzogs so//_//rgya gar gyi mkhan po pradz+nyA bar ma dang /_zhu chen 
[\[164a.2\]]gyi lo ts+tsha ba ban de ye shes sde la sogs pas bsgyur cing zhus te gtan la phab pa//[ {D224}]@##/_/rgya gar skad du/_Ar+ya s+thI ra a d+h+yA sha ya pa ri brta nA ma ma hA yA na sU tra/_bod skad du/_'phags pa lhag 
[\[164a.3\]]pa'i bsam pa brtan pa'i le'u zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la/_dge slong stong nyis brgya 
[\[164a.4\]]lnga bcu'i dge slong gi dge 'dun chen po dang /_byang chub sems dpa' lnga brgya tsam dang thabs cig tu bzhugs so/_/de'i tshe byang chub sems dpa' lhag pa'i bsam pa brtan pa nang par sngar sham thabs dang /_chos gos bgos/_lhung bzed thogs te rgyal po'i khab tu bsod 
[\[164a.5\]]snyoms la song ngo /_/de nas byang chub sems dpa' lhag pa'i bsam pa brtan pa bsod snyoms kyi phyir rgyal po'i khab kyi grong khyer chen por mthar chags su rgyu ba na/_tshong dpon zhig gi khyim na bu mo gzugs bzang ba mdzes pa/_blta na sdug pa/_kha dog bzang po rgyas pa 
[\[164a.6\]]mchog dang ldan pa zhig yod pa mthong ngo /_/des bu mo de mthong nas 'dod chags kyis yongs su gdung ba skyes te/_des mi sdug pa yid la bya'o snyam du bsams kyang de'i sems sdug pa'i mtshan ma 'ba' zhig gis yongs su zin te 'dug par gyur to/_/de nas byang chub 
[\[164a.7\]]sems dpa' lhag pa'i bsam pa brtan pa dga' bar 'dzin pa'i sems kyis khyim de nas bsod snyoms ma blangs par rgyal po'i khab kyi grong khyer nas lhung bzed stong bzhin du phyir song ste/_'dod pa'i rtog pa de yid la mi bya bar bya ba'i phyir 'bad na so sor brtag pa'i 
[\[164b\]]
[\[164b.1\]]stobs kyis kyang 'dod pa'i rtog pa bsal ma nus nas/_bcom ldan 'das kyis lha'i spyan rnam par dag pa mi'i las 'das pas byang chub sems dpa' lhag pa'i bsam pa brtan pa'i 'dod pa'i rtog pa dang ldan pa so sor rtog pa'i stobs kyis kyang 'dod pa'i rtog pa 
[\[164b.2\]]bsal ma nus pa gzigs so/_/de nas bcom ldan 'das kyis byang chub sems dpa' lhag pa'i bsam pa brtan pa gdul bar bya ba'i dbang gi phyir byang chub sems dpa' lhag pa'i bsam pa brtan pa lam gang nas 'gro ba'i lam der tshong dpon gyi bu mo de ci 'dra ba de 
[\[164b.3\]]'dra ba'i bu mo zhig sprul nas byang chub sems dpa' lhag pa'i bsam pa brtan pas sprul pa'i bu mo de mthong ngo /_/mthong nas kyang 'di skad ces smras so/_/rigs kyi bu mo khyod gar 'gro/_/sprul pa'i bu mos smras pa/_khyod gar bzhud pa der bdag mchi'o/_/
[\[164b.4\]]de nas byang chub sems dpa' lhag pa'i bsam pa brtan pa 'jigs shing skrag nas bros so/_/bros nas ri bgrod dka' ba zhig tu song ngo /_/sprul pa'i bu mo de yang ri bgrod dka' ba de nyid du song ngo /_/de nas byang chub sems dpa' lhag pa'i bsam pa brtan pa 
[\[164b.5\]]lus ngal chad de 'dug go/_/sprul pa'i bu mo de yang byang chub sems dpa' lhag pa'i bsam pa brtan pa'i mdun du 'dug go/_/'dug nas kyang tshigs su bcad pa 'di skad ces smras so/_/bdag ni sems kyis spang bar gyis/_/lus ni bros pas ci zhig bya/_/
[\[164b.6\]]brtan po lus ni bros pa yis/_/'dod chags spong bar mi 'gyur ro/_/de nas sprul pa'i bu mo des tshigs su bcad pa de skad ces smras nas ri bgrod dka' ba de las lhung ngo /_/lhung nas de'i mgo yang logs shig tu song ngo /_/lag pa yang logs shig_/rkang pa yang 
[\[164b.7\]]logs shig_/yan lag dang nying lag rnams kyang logs shig tu song ste/_'di lta ste dper na kha ba bcangs pa las rab tu dros shing rab tu zhu nas sa la thim pa de bzhin du sprul pa'i bu mo de/_de nyid du mi snang bar gyur to/_/de nas byang chub sems dpa' lhag 
[\[165a\]]
[\[165a.1\]]pa'i bsam pa brtan pas/_sprul pa'i bu mo de ma mthong nas 'dod chags kyi sems de nyid zhi bar gyur te/_de skyo ba chen po skyes so/_/des skyo ba chen po thob ste/_sprul pas tshigs su bcad pa smras pa de mngon sum du gyur nas de 'di snyam du sems te/_
[\[165a.2\]]rang bzhin 'di dag thams cad bcom ldan 'das la bdag gis gsol to/_/de ltar byas na bcom ldan 'das kyi thugs kyis sems mkhyen nas ci nas bdag gis chos mngon par rtogs par 'gyur ba'i chos ston par 'gyur snyam mo/_/de nas byang chub sems 
[\[165a.3\]]dpa' lhag pa'i bsam pa brtan pa bgrod dka' ba de nas byung nas/_bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/_/de'i tshe bcom ldan 'das 'khor 'bum phrag du mas yongs 
[\[165a.4\]]su bskor cing mdun gyis bltas nas chos ston to/_/byang chub sems dpa' lhag pa'i bsam pa brtan pas bcom ldan 'das kyi bka' rdzogs par rig nas bla gos phrag pa gcig tu gzar te/_pus mo'i lha nga sa la btsugs nas/_bcom ldan 'das ga la ba 
[\[165a.5\]]de logs su thal mo sbyar ba btud de/_bcom ldan 'das la rang bzhin thams cad gsol to/_/bcom ldan 'das kyis bka' stsal pa/_rigs kyi bu gang lam gyis 'byung ba yongs su tshol ba de ni de bzhin te/_rigs kyi bu de bzhin gshegs pas ni chags 
[\[165a.6\]]par 'gyur ba'i chos rnams spangs pas 'dod chags spangs par ma gsungs so/_/de bzhin du zhe sdang bar 'gyur ba dang /_gti mug par 'gyur ba'i chos rnams spangs pas de bzhin gshegs pas gti mug spangs par ma gsungs so/_/de ci'i phyir zhe na/_
[\[165a.7\]]rigs kyi bu de bzhin gshegs pa ni chos gang yang dor bar bya ba'am/_thob par bya ba'i phyir chos mi ston to/_/yongs su shes par bya ba dang /_yongs su spang bar bya ba dang /_bsgom par bya ba dang /_mngon sum du bya ba dang /_mngon par rtogs par bya 
[\[165b\]]
[\[165b.1\]]ba dang /_'khor ba las bskyod par bya ba dang /_mya ngan las 'das par 'gro bar bya ba dang /_bsal bar bya ba dang /_gzhag par bya ba dang /_dbye bar bya ba'i phyir chos mi ston to/_/rigs kyi bu gnyis su dbye ba ni de bzhin gshegs pa rnams kyi chos nyid ma yin no/_/
[\[165b.2\]]gnyis su spyod pa gang yin pa de dag ni yang dag pa la zhugs pa ma yin no/_/rigs kyi bu gnyis gang zhe na/_bdag gis 'dod chags spang bar bya'o snyam pa 'di ni gnyis so/_/bdag gis zhe sdang spang bar bya'o/_/bdag gis gti mug spang bar bya'o snyam pa 'di ni 
[\[165b.3\]]gnyis so/_/de ltar sbyor ba gang yin pa de dag ni yang dag pa la zhugs pa ma yin te/_de dag ni log par zhugs pa zhes bya'o/_/rigs kyi bu 'di lta ste dper na/_mi la la zhig gis sgyu ma mkhan gyi rol mo byung ba'i tshe/_sgyu ma mkhan gyis sprul pa'i bud med mthong 
[\[165b.4\]]na 'dod chags kyi sems bskyed de/_de 'dod chags kyis sems dkris nas 'khor gyis 'jigs shing bag tsha ste stan las langs nas song ste/_de song nas bud med de nyid la mi sdug pa yid la byed cing /_mi rtag pa dang /_sdug bsngal ba dang /_stong pa dang /_bdag 
[\[165b.5\]]med par yid la byed na/_rigs kyi bu 'di ji snyam du sems/_ci mi de yang dag par zhugs pa yin nam/_'on te log par zhugs pa yin/_gsol pa/_bcom ldan 'das gang bud med ma mchis pa la mi sdug par yid la bgyid cing mi rtag pa dang /_sdug bsngal 
[\[165b.6\]]ba dang /_stong pa dang /_bdag med par yid la bgyid pa'i mi de'i mngon par brtson pa de ni log pa lags so/_/bcom ldan 'das kyis bka' stsal pa/_rigs kyi bu 'di na dge slong dang /_dge slong ma dang /_dge bsnyen dang /_dge bsnyen ma kha cig ma skyes 
[\[165b.7\]]ma byung ba'i chos rnams la mi sdug par yid la byed cing mi rtag pa dang /_sdug bsngal ba dang /_stong pa dang /_bdag med par yid la byed pa gang yin pa rnams kyang de dang 'dra bar blta bar bya'o/_/nga ni mi blun po de dag la lam sgom pa yin no zhes mi smra ste/_
[\[166a\]]
[\[166a.1\]]de dag ni log par zhugs pa zhes bya'o/_/rigs kyi bu 'di lta ste dper na mi la la gnyid log pa'i rmi lam du bdag gi khyim du rgyal po'i btsun mo mthong nas de dang lhan cig nyal bar byed de/_dran pa nyams pa'i phyir/_bdag ni gsad do snyam du 
[\[166a.2\]]de ltar sems nas rgyal pos ma tshor grang /_des bdag gsad du 'ong ngo snyam nas de 'jigs shing skrag ste bros na 'di ji snyam du sems/_ci mi de 'jigs shing skrag ste bros pas rgyal po'i btsun mo'i phyir 'jigs pa de las thar bar 'gyur ram/_gsol pa/_
[\[166a.3\]]bcom ldan 'das de ni ma lags so/_/de ci'i slad du zhe na/_bcom ldan 'das 'di ltar mi des bud med ma mchis par bud med kyi 'du shes bskyed de yang dag pa ma lags pa kun brtags pa'i slad du'o/_/bcom ldan 'das kyis bka' stsal pa/_rigs kyi bu 
[\[166a.4\]]'di na dge slong dang /_dge slong ma dang /_dge bsnyen dang /_dge bsnyen ma kha cig 'dod chags med pa la 'dod chags kyi 'du shes bskyed nas 'dod chags kyi 'jigs pas skrag ste/_'dod chags las nges par 'byung ba yongs su tshol ba dang /_de bzhin du zhe 
[\[166a.5\]]sdang med par zhe sdang gi 'du shes bskyed/_gti mug med par gti mug gi 'du shes bskyed nas gti mug gi 'jigs pas skrag ste/_gti mug las nges par 'byung ba yongs su tshol ba gang yin pa rnams kyang de dang 'dra bar blta bar bya'o/_/nga ni mi blun po de 
[\[166a.6\]]dag la lam sgom pa yin no zhes mi smra ste/_de dag ni log par zhugs pa zhes bya'o/_/rigs kyi bu 'di lta ste dper na/_mi des med bzhin du sgro btags pas 'jigs pa med pa la 'jigs pa'i 'du shes bskyed pa de bzhin du/_rigs kyi bu byis pa so so'i 
[\[166a.7\]]skye bo rnams ni 'dod chags kyi mtha' ma shes nas 'dod chags kyi mtha'i 'jigs pas skrag ste/_'dod chags kyi mtha' las nges par 'byung ba yongs su tshol lo/_/zhe sdang gi mtha' ci yang med pa'i mthar ma shes nas zhe sdang gi mtha'i 'jigs pas skrag 
[\[166b\]]
[\[166b.1\]]cing ci yang med pa'i mtha' las nges par 'byung ba yongs su tshol lo/_/gti mug gi mtha' stong pa nyid kyi mthar ma shes nas gti mug gi mtha'i 'jigs pas skrag ste/_stong pa nyid kyi mtha' las nges par 'byung ba yongs su tshol bar byed do/_/nga ni mi blun po de dag la 
[\[166b.2\]]lam sgom pa yin no zhes mi smra ste/_de dag ni log par zhugs pa zhes bya'o/_/rigs kyi bu 'di lta ste dper na/_mi la la zhig sos ka'i zla ba tha ma'i nyi ma gung la lam du zhugs nas tsha bas nyen te ngal chad nas skom zhing gdungs te shin tu so sor rtog pa'i stobs dang ldan par 
[\[166b.3\]]gyur nas/_des 'brog dgon par smig rgyu'i chu 'dal pa chen po'i rgyun 'bab pa mthong la/_de der 'di ltar so sor rtog par byed de/_bdag khyim du ma phyin gyi bar du re zhig chu 'di btung bar mi bya'o snyam nas des smig rgyu de bor te rang gi khyim du song ngo /_/rang gi khyim du song nas 
[\[166b.4\]]bdag skom la chu mthong bzhin du ma 'thungs par bor ba ni bdag gis ngo mtshar cig byas so/_/bdag gis mchog tu ngo mtshar ba zhig byas so zhes ched du brjod pa ched du brjod na/_rigs kyi bu 'di ji snyam du sems/_mi des chu med cing yod pa ma yin pa ma 'thungs te bor 
[\[166b.5\]]ba la ngo mtshar cig byas pa yod dam/_gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das de na chab kyang ma mchis/_chab tu gdags pa yang ma mchis te/_bcom ldan 'das mi de chab ma mchis par 'du shes 'khrul te/_de chab dor 
[\[166b.6\]]bar so sor rtog par bgyid cing mi bden pa'i dga' ba dang /_mchog tu dga' ba bskyed nas dga' ba des mgu bar 'dzin par byas so/_/bcom ldan 'das kyis bka' stsal pa/_rigs kyi bu 'di na dge slong dang /_dge slong ma dang /_dge bsnyen dang /_dge bsnyen ma kha cig de bzhin 
[\[166b.7\]]gshegs pa'i dgongs pa'i tshig ma shes nas/_ser sna'i sems yongs su spang ba'i phyir sbyin pa med par sbyin pa'i 'du shes skyed de med bzhin du so sor rtog par byed la/_mi bden pa'i dga' ba dang /_mchog tu dga' ba skyed cing bdag cag gis ni ser sna'i sems bsal to 
[\[167a\]]
[\[167a.1\]]snyam ste/_dga' ba des mgu bar 'dzin pa dang /_'chal pa'i tshul khrims kyi sems yongs su spang ba'i phyir tshul khrims med par tshul khrims kyi 'du shes skyed de med bzhin du so sor rtog par byed la/_mi bden pa'i dga' ba dang /_mchog tu dga' ba skyed cing 
[\[167a.2\]]bdag cag gis ni 'chal pa'i tshul khrims kyi sems bsal to snyam ste/_dga' ba des mgu bar 'dzin pa dang /_gnod sems kyi sems yongs su spang ba'i phyir bzod pa med par bzod pa'i 'du shes skyed de med bzhin du so sor rtog par byed la/_mi bden pa'i dga' ba dang /_
[\[167a.3\]]mchog tu dga' ba skyed cing bdag cag gis ni gnod sems kyi sems bsal to snyam ste/_dga' ba des mgu bar 'dzin pa dang /_le lo'i sems yongs su spang ba'i phyir brtson 'grus med par brtson 'grus kyi 'du shes skyed de/_med bzhin du so sor rtog par byed la/_mi 
[\[167a.4\]]bden pa'i dga' ba dang /_mchog tu dga' ba skyed cing bdag cag gis ni le lo'i sems bsal to snyam ste/_dga' ba des mgu bar 'dzin pa dang /_rnam par g.yengs pa'i sems yongs su spang ba'i phyir bsam gtan med par bsam gtan gyi 'du shes skyed de med bzhin du so 
[\[167a.5\]]sor rtog par byed la/_mi bden pa'i dga' ba dang /_mchog tu dga' ba skyed cing bdag cag gis ni rnam par g.yengs pa'i sems bsal to snyam ste/_dga' ba des mgu bar 'dzin pa dang /_mi shes pa'i sems yongs su spang ba'i phyir shes rab med par shes rab kyi 'du shes 
[\[167a.6\]]skyed de med bzhin du so sor rtog par byed la/_mi bden pa'i dga' ba dang /_mchog tu dga' ba skyed cing bdag cag gis ni mi shes pa'i sems bsal to snyam ste/_dga' ba des mgu bar 'dzin pa gang yin pa rnams kyang de dang 'dra bar blta bar bya'o/_/nga ni mi blun po de dag 
[\[167a.7\]]la lam sgom pa yin no zhes mi smra ste/_de dag ni log par zhugs pa zhes bya'o/_/rigs kyi bu 'di lta ste dper na mi zhig chu med par 'du shes 'khrul te/_de chu dor bar so sor rtog par byed la/_mi bden pa'i dga' ba dang /_mchog tu dga' ba skyed cing dga' ba des mgu 
[\[167b\]]
[\[167b.1\]]bar 'dzin pa de bzhin du rigs kyi bu 'di na dge slong dang /_dge slong ma dang /_dge bsnyen dang /_dge bsnyen ma kha cig de bzhin gshegs pa'i chos kyi dbyings ma shes nas rgyun du zhugs pa'i 'bras bu med par rgyun du zhugs pa'i 'bras bur 'du shes 'khrul/_lan cig phyir 'ong ba'i 'bras bu med 
[\[167b.2\]]par lan cig phyir 'ong ba'i 'bras bur 'du shes 'khrul/_phyir mi 'ong ba'i 'bras bu med par phyir mi 'ong ba'i 'bras bur 'du shes 'khrul/_dgra bcom pa nyid kyi 'bras bu med par dgra bcom pa nyid kyi 'bras bur 'du shes 'khrul/_rang sangs rgyas nyid kyi 'bras bu med par rang sangs rgyas 
[\[167b.3\]]nyid kyi 'bras bur 'du shes 'khrul/_sangs rgyas nyid kyi 'bras bu med par sangs rgyas nyid kyi 'bras bur 'du shes 'khrul/_mya ngan las 'das pa'i 'bras bu med par mya ngan las 'das pa'i 'bras bur 'du shes 'khrul te/_med bzhin du so sor rtog par byed la/_mi bden pa'i dga' 
[\[167b.4\]]ba dang /_mchog tu dga' ba skyed cing dga' ba des mgu bar 'dzin pa gang yin pa rnams kyang de dang 'dra bar blta bar bya'o/_/nga ni mi blun po de dag la lam sgom pa yin no zhes mi smra ste/_de dag ni log par zhugs pa zhes bya'o/_/rigs kyi bu de lta bas na rigs kyi bu'am/_
[\[167b.5\]]rigs kyi bu mo dad pa can rnams kyis ji ltar smig rgyu la chu'i 'du shes skyed pa de lta bur chos rnams rab tu shes par bya'o/_/de ltar chos rnams rab tu shes pa de dag ni yang dag par zhugs pa yin nam gzhan du shes pa gang dag yin pa de dag ni yang dag par zhugs pa ma yin no/_/nga ni 
[\[167b.6\]]mi blun po de dag la lam sgom pa yin no zhes mi smra ste/_de dag ni log par zhugs pa zhes bya'o/_/rigs kyi bu 'di lta ste dper na bud med gcig gis me long blangs te bzhin gyi mtshan ma brtags na des me long shin tu phyis pa de la gzugs brnyan mdzes shing blta na sdug pa mthong 
[\[167b.7\]]nas/_des de la bdag gis gzugs brnyan 'di la 'dod chags kyi sems bskyed par mi bya'o/_/de ci'i phyir zhe na/_'di ni bdag gi ma yin la bdag kyang 'di'i ma yin pa'i phyir ro snyam du so sor rtog par byed na/_rigs kyi bu 'di ji snyam du sems/_de ltar gzugs brnyan de 
[\[168a\]]
[\[168a.1\]]bud med 'di la 'dod chags kyi sems mi skyed pa ngo mtshar to snyam du 'dzin tam/_gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das gzugs brnyan ni rnam par rtog pa ma mchis pa dang /_yongs su ma grub pa 
[\[168a.2\]]lags te/_de la rtog pa ci yang ma mchis pa'i slad du'o/_/bcom ldan 'das kyis bka' stsal pa/_rigs kyi bu de de bzhin te/_byis pa so so'i skye bo rnams ni gzugs rnams la rtog par byed de gzugs 'di dag ni ngan no/_/'di dag ni 'bring ngo /_/'di dag ni rab bo snyam 
[\[168a.3\]]du sems mod kyi 'on kyang gzugs rnams ni gzugs kyi ngo bo nyid la rnam par rtog pa mi skyed de rtog par mi byed/_rnam par rtog par mi byed do/_/sgra dang /_dri dang /_ro dang reg bya rnams kyang de dang 'dra'o/_/'di ltar yang byis pa so so'i skye bo rnams ni chos rnams la rtog par byed 
[\[168a.4\]]de chos 'di dag ni ngan no/_/'di dag ni 'bring ngo /_/'di dag ni rab bo snyam du sems mod kyi/_'on kyang chos rnams ni chos kyi ngo bo nyid la rnam par rtog pa mi skyed de/_rtog par mi byed/_rnam par rtog par mi byed do/_/rigs kyi bu 'di lta ste dper na bud med des med pa la yod pa'i 
[\[168a.5\]]'du shes bskyed nas/_de yang so sor rtog par byed cing de la mngon par zhen pa de bzhin du rigs kyi bu 'di dag ni dge slong dang /_dge slong ma dang /_dge bsnyen dang /_dge bsnyen ma kha cig chos thams cad gzugs brnyan lta bur shes nas 'di skad du bdag cag gzugs rnams la 
[\[168a.6\]]chags par mi bya'o/_/de bzhin du bdag cag sgra rnams dang /_dri rnams dang /_ro rnams dang /_reg bya rnams dang /_chos rnams la chags par mi bya'o/_/bdag cag gis sdom pa bsgrub par bya'o zhes zer te/_de dag med pa de la yod par 'du shes bskyed nas med bzhin du 
[\[168a.7\]]so sor rtog par byed de de la mngon par zhen la/_des kyang dga' bar 'dzin cing bdag la ni stod par byed/_gzhan la ni brnyas par byed pa gang dag yin pa rnams kyang de dang 'dra bar blta bar bya'o/_/nga ni mi blun po de dag la lam sgom pa yin no zhes mi smra ste/_de dag ni 
[\[168b\]]
[\[168b.1\]]log par zhugs pa zhes bya'o/_/rigs kyi bu 'di lta ste dper na mo sham zhig yod la de dran pa nyams pas 'di ltar bdag ni bu mi 'dod par bya'o zhes dam 'cha' bar byed pa de la/_bud med la la zhig gis yid bsrung ba'i phyir shes shing rtogs bzhin du 'di skad ces/_khyod 
[\[168b.2\]]kyi bu gzugs bzang zhing mdzes la blta na sdug pa zhig yod par 'gyur gyis/_'di ltar dam mi bca' bar gsol zhes zer la/_de nas mo sham des bud med de'i tshig mnyan nas dran pa nyams pas bdag gi bu gzugs bzang zhing mdzes la blta na sdug pa zhig yod 
[\[168b.3\]]par 'gyur ro snyam du re ba'i sems skyed par byed de/_sems 'khrul pa des 'du shes kyi rnam pa des sems yongs su mgu bar byed la/_bu ni skyes kyang ma skyes skye bar yang mi 'gyur ba de bzhin du rigs kyi bu de bzhin gshegs pa ni chos thams cad/_mo sham gyi bu dang 
[\[168b.4\]]'dra bar mkhyen cing gzigs bzhin du 'jig rten gyi rjes su 'thun par bya ba'i phyir gnyis su ston te/_'das pa'i dus na khyod ming 'di zhes bya bar gyur/_rigs ni 'di zhes bya/_rus ni 'di zhes bya/_kha dog ni 'di 'dra bar gyur/_zas ni 'di lta bu zhig za za/_yun 
[\[168b.5\]]ni 'di srid cig tu gnas gnas/_bde ba dang sdug bsngal ni 'di lta bu zhig nyams su myong /_tshe'i mtha' ni 'di srid cig tu gyur to/_/ma 'ongs pa'i dus na ni 'di lta bu zhig tu 'gyur te/_ming ni 'di skad ces bya bar 'gyur/_rigs ni 'di zhes bya/_rus ni 'di 
[\[168b.6\]]zhes bya/_kha dog ni 'di 'dra bar 'gyur/_zas ni 'di lta bu zhig za bar 'gyur/_yun ni 'di srid cig tu gnas par 'gyur/_bde ba dang sdug bsngal ni 'di lta bu zhig nyams su myong bar 'gyur/_tshe'i mtha' ni 'di srid cig tu 'gyur ro/_/de bzhin du da ltar byung 
[\[168b.7\]]ba'i dus na ming ni 'di zhes bya/_rigs ni 'di zhes bya/_rus ni 'di zhes bya/_kha dog ni 'di 'dra ba zhig_/zas ni 'di lta bu zhig za/_yun ni 'di srid cig gnas/_bde ba dang sdug bsngal ba ni 'di lta bu zhig nyams su myong /_tshe'i mtha' ni 'di srid cig thub po zhes 
[\[169a\]]
[\[169a.1\]]ston par mdzad do/_/rigs kyi bu dper na mo sham de rang gi brtags pas bu'i 'du shes des re bar byed la bu de ni mi skye ba'i chos can no/_/mi skye ba'i chos can yin pas na mi 'gag pa'i chos can no/_/mi 'gag pa'i chos can yin pas na rnam par rig byed ma yin 
[\[169a.2\]]pa'i chos can no/_/rigs kyi bu de bzhin du gzugs thams cad ni gzugs kyi ngo bo nyid kyis mi skye ba'i chos can no/_/mi skye ba'i chos can yin pas na mi 'gag pa'i chos can no/_/mi 'gag pa'i chos can yin pas na rnam par rig byed ma yin pa'i chon can no/_/tshor ba 
[\[169a.3\]]thams cad dang /_'du shes thams cad dang /_'du byed thams cad dang /_rnam par shes pa thams cad kyang de dang 'dra ste/_rnam par shes pa'i ngo bo nyid kyis mi skye ba'i chos can no/_/mi skye ba'i chos can yin pas na mi 'gag pa'i chos can no/_/mi 'gag pa'i chos 
[\[169a.4\]]can yin pas na rnam par rig byed ma yin pa'i chos can te/_chos kyi ngo bo nyid de ltar mi shes pa gang dag yin pa de dag ni yang dag par zhugs pa ma yin no/_/nga ni mi blun po de dag la lam sgom pa yin no zhes mi smra ste/_de dag ni log par zhugs pa zhes bya'o/_/chos 
[\[169a.5\]]rnams de ltar shes pa gang dag yin pa de dag ni yang dag par zhugs pa yin te/_de dag ni lam la gnas pa yin no/_/de dag ni lam las mi g.yo ba yin no/_/de ci'i phyir zhe na/_de bzhin gshegs pa rnams kyi chos gnas pa ni chos kyi dbyings mi g.yo ba'i 
[\[169a.6\]]tshul gyis mi g.yo ba yin pa'i phyir ro/_/rigs kyi bu de lta bas na/_rigs kyi bu'am/_rigs kyi bu mo de bzhin gshegs pa rnams kyi chos kyi tshul la 'jug par 'dod pas 'dod chags las g.yo bar mi bya'o/_/zhe sdang las g.yo bar mi bya'o/_/gti mug las 
[\[169a.7\]]g.yo bar mi bya'o/_/nyon mongs pa thams cad las g.yo bar mi bya'o/_/mig dang /_gzugs dang /_mig gi rnam par shes pa las g.yo bar mi bya'o/_/de bzhin du rna ba dang /_sgra dang /_rna ba'i rnam par shes pa dang /_sna dang /_dri dang /_sna'i rnam par shes pa 
[\[169b\]]
[\[169b.1\]]dang /_lce dang /_ro dang /_lce'i rnam par shes pa dang /_lus dang /_reg bya dang /_lus kyi rnam par shes pa dang /_yid dang /_chos dang /_yid kyi rnam par shes pa las g.yo bar mi bya'o/_/chos thams cad kyi 'du shes las g.yo bar mi bya'o/_/chos thams cad kyi 'du shes la yang gnas par 
[\[169b.2\]]mi bya'o/_/de ci'i phyir zhe na/_gal te 'dod chags las g.yo bar gyur na chos kyi dbyings las g.yo bar 'gyur ro/_/de ci'i phyir zhe na/_stong pa nyid mi g.yo ba'i don gyis 'dod chags nyid chos kyi dbyings yin pa'i phyir ro/_/gal te zhe sdang las g.yo bar gyur na chos kyi dbyings las g.yo 
[\[169b.3\]]bar 'gyur ro/_/de ci'i phyir zhe na/_mtshan ma med pa mi g.yo ba'i don gyis zhe sdang nyid chos kyi dbyings yin pa'i phyir ro/_/gal te gti mug las g.yo bar gyur na chos kyi dbyings las g.yo bar 'gyur ro/_/de ci'i phyir zhe na/_smon pa med pa mi g.yo ba'i don gyis gti mug nyid 
[\[169b.4\]]chos kyi dbyings yin pa'i phyir ro/_/gal te nyon mongs pa thams cad las g.yo bar gyur na chos kyi dbyings las g.yo bar 'gyur ro/_/de ci'i phyir zhe na/_nyon mongs pa thams cad kyi ngo bo nyid ji lta ba bzhin du rtogs pa mi g.yo ba'i don gyis nyon mongs pa thams cad nyid chos kyi dbyings 
[\[169b.5\]]yin pa'i phyir ro/_/gal te mig dang /_gzugs dang /_mig gi rnam par shes pa las g.yo bar gyur na chos kyi dbyings las g.yo bar 'gyur ro/_/de ci'i phyir zhe na/_rten cing 'brel par 'byung ba mi g.yo ba'i don gyis mig dang /_gzugs dang /_mig gi rnam par 
[\[169b.6\]]shes pa nyid chos kyi dbyings yin pa'i phyir ro/_/de bzhin du gal te rna ba dang /_sgra dang /_rna ba'i rnam par shes pa dang /_sna dang /_dri dang /_sna'i rnam par shes pa dang /_lce dang /_ro dang /_lce'i rnam par shes pa dang /_lus dang /_reg 
[\[169b.7\]]bya dang /_lus kyi rnam par shes pa dang /_yid dang /_chos dang /_yid kyi rnam par shes pa las g.yo bar gyur na/_chos kyi dbyings las g.yo bar 'gyur ro/_/de ci'i phyir zhe na/_rten cing 'brel par 'byung ba mi g.yo ba'i don gyis/_yid dang /_
[\[170a\]]
[\[170a.1\]]chos dang /_yid kyi rnam par shes pa nyid chos kyi dbyings yin pa'i phyir ro/_/gal te chos thams cad kyi 'du shes las g.yo bar gyur na chos kyi dbyings las g.yo bar 'gyur ro/_/de ci'i phyir zhe na/_chos thams cad kyi 'du shes kyi ngo bo nyid ji lta ba 
[\[170a.2\]]bzhin du rtogs pa mi g.yo ba'i don gyis chos thams cad kyi 'du shes nyid chos kyi dbyings yin pa'i phyir ro/_/ngas de las dgongs nas tshig 'di skad du log par lta ba/_log par lta ba yin par mthong na/_de de'i yang dag par lta ba yin no zhes gsungs so/_/bsal 
[\[170a.3\]]ba med pa dang /_gzhag pa med pa'i tshul gyis log par lta ba las kyang mi g.yo la/_log par lta ba med par gyur pa las gud na yang /_yang dag par lta ba med de/_chos thams cad gnyis su med pa'i phyir/_log par lta ba yang dag pa ji lta ba bzhin du mthong ba 
[\[170a.4\]]nyid yang dag par lta ba yin gyi gnyis su 'du shes pa la ni yang dag par lta ba med do/_/rigs kyi bu 'di lta ste dper na mi la la zhig nub mo mun pa mun nag gi nang na lam du zhugs te/_des 'brog khong stong zhig tu shing ljon pa phal po che stug po mthong la/_des der shing zhig gi 
[\[170a.5\]]drung na chom rkun yod pa'i 'du shes bskyed nas skrag ste lam der ma song na/_rigs kyi bu 'di ji snyam du sems/_ci mi de snang ba yang ma byung /_shing de yang mngon sum du ma byas par shing stug po de las 'phags pa'am/_chom rkun gyi 'jigs pa med par 'gyur ram/_
[\[170a.6\]]gsol pa/_bcom ldan 'das de ni ma lags so/_/bcom ldan 'das kyis bka' stsal pa/_rigs kyi bu 'di ji snyam du sems/_ci mi de snang ba yang yod la shing yang mngon sum du byas na shing stug po de las 'phags pa'am/_chom rkun gyi 'jigs pa med par 'gyur ram/_
[\[170a.7\]]gsol pa/_bcom ldan 'das de de lta lags so/_/de ci'i slad du zhe na/_bcom ldan 'das 'di ltar mi des 'jigs pa ma mchis pa la 'jigs pa'i 'du shes bskyed cing /_yang dag pa ma lags pa kun brtags pa'i slad du'o/_/bcom ldan 'das kyis bka' stsal 
[\[170b\]]
[\[170b.1\]]pa/_rigs kyi bu de bzhin du byis pa so so'i skye bo rtsod pas yang dag pa ma yin pa'i phyin ci log gis phyin ci log tu gyur pa/_ma rig pa'i mun pas mig kun nas g.yogs pa thams cad med bzhin du sgro btags pas 'khor ba'i 'jigs pas skrag nas 'khor ba las nges par 'byung 
[\[170b.2\]]ba yongs su tshol lo/_/de dag gis gang du 'jigs pa'i 'du shes bskyed pa'i 'khor ba de yang don dam par mi dmigs na de dag mya ngan las 'das pa ni 'jigs pa med pa'o zhes yongs su tshol bar byed do/_/dge ba'i bshes gnyen gyis yongs su zin pa yang dag par zhugs pa 
[\[170b.3\]]rnams ni 'khor ba de nyid mya ngan las 'das pa yin par yang dag pa ji lta ba bzhin du rab tu shes la/_chos thams cad kyi skye ba med pa yang rab tu shes te/_de ltar yang dag par zhugs pa de dag ni chos gang yang len par mi byed/_'dor bar mi byed/_sel bar mi byed/_'jog 
[\[170b.4\]]par mi byed do/_/chos kyi dbyings la gnas te g.yo ba med do/_/mi g.yo bas na gnas sgom par mi byed/_mi sgom pas na gnas med do/_/gnas med pas na g.yo ba med de/_'di ni de bzhin gshegs pa rnams kyi chos kyi tshul g.yo ba med pa ste/_de la ni g.yo bar bya ba'am 
[\[170b.5\]]'phags par bya ba'am/_dor bar bya ba'am blang bar bya ba'i chos ci yang mi dmigs so/_/de ci'i phyir zhe na/_chos kyi tshul ni nam mkha'i tshul nyid yin la/_nam mkha' la ni g.yo ba yang med/_'phags pa yang med pa'i phyir ro/_/rigs kyi bu de ltar yang dag par zhugs pa shes 
[\[170b.6\]]pa dang ldan pa ni sems can thams cad kyis kyang shes pa'i yongs su shes pa de las bskyod cing bsgul bar mi nus so/_/de ci'i phyir zhe na/_'di ltar des mi g.yo ba'i ye shes thob pa'i phyir ro/_/de nas tshe dang ldan pa shA ri'i bu stan las langs te/_bla gos phrag pa 
[\[170b.7\]]gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das rigs kyi bu'am/_rigs kyi bu mo gang dag chos kyi rnam grangs 
[\[171a\]]
[\[171a.1\]]'di 'dzin pa'am/_kun chub par bgyid pa'am/_mos par bgyid pa de dag ni shes rab dang ldan pa'i mchog tu bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di ni mi shes pa thams cad sel ba dang /_shes pa thams 
[\[171a.2\]]cad dang ldan pa'i slad du'o/_/de nas bcom ldan 'das la tshe dang ldan pa maud gal gyi bu chen pos 'di skad ces gsol to/_/bcom ldan 'das rigs kyi bu'am/_rigs kyi bu mo gang dag chos kyi rnam grangs 'di 'dzin pa'am/_kun chub bar bgyid pa'am/_mos 
[\[171a.3\]]par bgyid pa de dag ni/_rdzu 'phrul dang ldan pa'i mchog tu bstan par bgyi ba lags so/_/de ci'i slad du zhe na/_bcom ldan 'das mig gi rnam par shes par bgyi ba gang lags pa de ni rdzu 'phrul ma lags kyi/_bcom ldan 'das gang mig gi rnam 
[\[171a.4\]]par shes par bgyi ba'i chos thams cad la se gol gtogs pa tsam yang mos par mi bgyid pa de ni rdzu 'phrul gyi mchog lags pa'i slad du'o/_/de nas bcom ldan 'das la tshe dang ldan pa nam grus 'di skad ces gsol to/_/bcom ldan 'das rigs kyi bu'am/_rigs 
[\[171a.5\]]kyi bu mo gang dag chos kyi rnam grangs 'di 'dzin pa'am/_kun chub par bgyid pa'am/_mos par bgyid pa de dag ni bsam gtan pa'i mchog tu bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di ni nyon mongs pa thams 
[\[171a.6\]]cad nges par sreg pa lags pa'i slad du'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das rigs kyi bu'am/_rigs kyi bu mo gang dag chos kyi rnam grangs 'di 'dzin pa'am/_kun chub par bgyid pa 
[\[171a.7\]]'am/_mos par bgyid pa de dag ni nyon mongs pa ma mchis par gnas pa'i mchog tu bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di ni nyon mongs pa'i dgra thams cad dang bral ba dang /_chos thams cad kyis ma gos 
[\[171b\]]
[\[171b.1\]]pa lags pa'i slad du'o/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das rigs kyi bu'am/_rigs kyi bu mo gang dag chos kyi rnam grangs 'di 'dzin pa'am/_kun chub par bgyid pa'am/_mos par bgyid 
[\[171b.2\]]pa de dag ni sbyangs pa'i yon tan smra ba'i mchog tu bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di ni nyon mongs pa thams cad sbyangs pa dang /_chos thams cad kyis kun nas nyon mongs pa can du mi 'gyur ba'i slad du'o/_/de nas 
[\[171b.3\]]bcom ldan 'das la tshe dang ldan pa sgra gcan zin gyis 'di skad ces gsol to/_/bcom ldan 'das rigs kyi bu'am/_rigs kyi bu mo gang dag chos kyi rnam grangs 'di 'dzin pa'am/_kun chub par bgyid pa'am/_mos par bgyid pa de dag ni bslab pa la dga' ba'i mchog tu 
[\[171b.4\]]bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di ni bslab pa thams cad kyi pha rol tu phyin pa lags pa'i slad du'o/_/de nas bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das 
[\[171b.5\]]rigs kyi bu'am/_rigs kyi bu mo gang dag chos kyi rnam grangs 'di 'dzin pa'am/_kun chub par bgyid pa'am/_mos par bgyid pa de dag ni 'dul ba 'dzin pa'i mchog tu bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di 
[\[171b.6\]]ni nyon mongs pa thams cad sel bar bgyid pa lags pa'i slad du'o/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das rigs kyi bu'am/_rigs kyi bu mo gang dag chos kyi rnam grangs 'di 'dzin pa'am/_kun chub 
[\[171b.7\]]par bgyid pa'am/_mos par bgyid pa de dag ni mang du thos pa'i mchog tu bstan par bgyi ba lags so/_/de ci'i slad du zhe na/_bcom ldan 'das chos kyi rnam grangs 'di ni thos pa thams cad dang ldan pa lags pa'i slad du'o/_/de ltar nyan thos chen po de dag thams cad kyis 
[\[172a\]]
[\[172a.1\]]rang rang gi mchog brjod pa dag gis chos kyi rnam grangs 'di mngon par bstod do/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo de lta bas na khyod kyis chos thams cad bsal ba med cing gzhag pa med pa la gnas 
[\[172a.2\]]pas sangs rgyas kyi byang chub 'di bdag nyid kyis yang dag par ston cig_/chos gang yang dor du med pa dang /_thob par byar med par chos ston cig_/yongs su shes par byar med pa dang /_spang du med pa dang /_bsgom du med pa dang /_mngon sum du byar med pa dang /_mngon 
[\[172a.3\]]par rtogs par byar med pa dang /_'khor ba las bskyod du med pa dang /_mya ngan las 'das par 'gror med pa dang /_rgyun du zhugs pa'i 'bras bu thob par byar med pa dang /_lan cig phyir 'ong bar 'gyur ba dang /_phyir mi 'ong bar 'gyur ba dang /_dgra bcom pa nyid kyi 'bras 
[\[172a.4\]]bu thob par byar med par chos ston cig_/de ci'i phyir zhe na/_kun dga' bo chos thams cad ni rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa'i chos yin te/_chos kyi dbyings mnyam pa nyid kyi phyir ro/_/kun dga' bo de lta bas na/_
[\[172a.5\]]khyod kyis byang chub sems dpa'i theg pa pa'i gang zag rnams la nyan thos dang /_rang sangs rgyas kyi sa las bzlar med pa dang /_sangs rgyas kyi chos rnams thob par byar med par chos ston cig_/de ci'i phyir zhe na/_kun dga' bo chos thams cad ni sangs rgyas kyi chos 
[\[172a.6\]]yin te/_chos kyi dbyings mnyam pa nyid kyi phyir ro/_/kun dga' bo/_gzhan yang khyod kyis rnal 'byor spyod pa'i dge slong dgra bcom pa nyid mngon sum du bya bar 'dod pa rnams la 'dod chags dang /_zhe sdang dang /_gti mug spang du med par chos ston cig_/de 
[\[172a.7\]]bzhin gshegs pa bltar med pa dang /_chos mnyan du med pa dang /_dge 'dun la bsnyen bkur byar med par chos ston cig_/kun dga' bo 'dod chags dang /_zhe sdang dang /_gti mug rnams ni spang du med pa kho na ste/_'dod chags dang /_zhe sdang dang /_gti 
[\[172b\]]
[\[172b.1\]]mug rnams ya ma brla yin pa'i phyir ro/_/kun dga' bo skad cig pa rnams ni spang bar bya ba ma yin te med pa'i phyir ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das ji ltar de bzhin gshegs pa bltar ma mchis 
[\[172b.2\]]pa lags/_ji ltar chos mnyan du ma mchis pa lags/_ji ltar dge 'dun bsnyen bkur bgyir ma mchis pa lags/_bcom ldan 'das kyis bka' stsal pa/_kun dga' bo de bzhin gshegs pa ni bstan du med pa ste/_de ni mig gis blta bar mi nus so/_/kun dga' bo 
[\[172b.3\]]chos ni brjod du med pa ste/_de ni rna bas mnyan par mi nus so/_/kun dga' bo dge 'dun ni 'dus ma byas pa ste/_de ni lus sam/_ngag gam/_sems kyis bsnyen bkur byar mi nus so/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom 
[\[172b.4\]]ldan 'das sangs rgyas bcom ldan 'das rnams kyi chos nyid 'di ltar rtogs par dka' ba ni ngo mtshar lags so/_/bcom ldan 'das kyis bka' stsal pa/_kun dga' bo de ni khyod ji skad zer ba de bzhin te/_rnam grangs 'dis na sangs rgyas bcom ldan 'das rnams kyi chos nyid 
[\[172b.5\]]ni rtogs par dka'o/_/de ci'i phyir zhe na/_kun dga' bo nyon mongs pa thams cad las kyang sems yongs su sbyang dgos la/_chos gang las kyang bskyod par yang mi bya/_'phags par yang mi bya ba'i phyir ro/_/kun dga' bo gang rnam grangs 'dis de bzhin gshegs pa rnams kyi chos 
[\[172b.6\]]kyi tshul la 'jug cing mos par byed pa'i sems can de dag ni ngo mtshar du gyur pa yin par rig par bya'o/_/kun dga' bo rigs kyi bu'am/_rigs kyi bu mo gang dag nga'i bstan pa 'di la rab tu byung ba chos kyi rnam grangs 'di 'dzin pa'am/_kun chub par byed pa'am/_mos par byed 
[\[172b.7\]]pa de dag gis ni yul 'khor gyi zas legs par zos so/_/de dag ni de bzhin gshegs pa'i bstan pa la legs par rab tu byung ngo /_/de dag gis ni mi'i lus thob pa legs par thob bo/_/de dag gis ni bdud sdig can btul lo/_/de dag gis ni nga'o snyam pa'i nga rgyal nges 
[\[173a\]]
[\[173a.1\]]par bcom mo/_/de dag gis ni sbyin gnas sbyangs so/_/de dag gis ni yon gnas su gzung bar bya'o/_/de dag gis ni bsod nams kyi zhing du blta bar bya'o/_/de ci'i phyir zhe na/_kun dga' bo chos kyi rnam grangs 'di ni mngon pa'i nga rgyal can rnams dang /_'bras bu la 
[\[173a.2\]]dmigs pa rnams dang /_byang chub la dmigs pa rnams dang /_sngon gyi rgyal ba rnams la bya ba ma byas pa rnams kyis bzod par mi nus pa'i phyir ro/_/chos kyi rnam grangs 'di bstan pa na byang chub sems dpa' lhag pa'i bsam pa brtan pas mi skye ba'i chos la bzod pa thob par gyur to/_/
[\[173a.3\]]de nas bcom ldan 'das kyis de'i tshe 'dzum pa mdzad do/_/'di ni sangs rgyas bcom ldan 'das rnams kyi chos nyid de/_gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od zer kha dog du ma kha dog sna tshogs 'di lta ste/_sngon po dang /_ser po dang /_dmar po dang /_dkar po 
[\[173a.4\]]dang /_btsod ka dang shel dang /_dngul gyi kha dog lta bu dag byung nas/_'od zer de dag gis 'jig rten gyi khams mtha' yas mu med pa snang bas khyab par byas te/_tshangs pa'i 'jig rten gyi bar dag tu song nas phyir log ste/_bcom ldan 'das la lan gsum bskor ba byas nas bcom ldan 
[\[173a.5\]]'das kyi spyi gtsug tu nub par gyur to/_/de nas sangs rgyas kyi byin gyi rlabs kyis tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas 
[\[173a.6\]]bcom ldan 'das la 'di skad ces gsol to/_/bcom ldan 'das de bzhin gshegs pa rnams ni rgyu ma mchis rkyen ma mchis par 'dzum pa mi mdzad na/_bcom ldan 'das 'dzum pa mdzad pa'i rgyu ni gang lags/_rkyen ni gang lags de skad ces gsol pa dang /_bcom ldan 'das 
[\[173a.7\]]kyis tshe dang ldan pa kun dga' bo la 'di skad ces bka' stsal to/_/kun dga' bo 'khor 'di'i nang nas dge slong mngon pa'i nga rgyal can du gyur pa nyis brgya po de dag gis mngon pa'i nga rgyal med pa'i chos 'di thos nas len pa med par zag pa rnams las sems rnam par grol lo/_/byang chub 
[\[173b\]]
[\[173b.1\]]sems dpa' lhag pa'i bsam pa brtan pas ni mi skye ba'i chos la bzod pa thob bo/_/kun dga' bo byang chub sems dpa' lhag pa'i bsam pa brtan pa 'di ni bskal pa khris bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_bskal pa rin po che 
[\[173b.2\]]thams cad kun du snang ba la/_'jig rten gyi khams me tog thams cad kyis rnam par bkra ba zhes bya bar de bzhin gshegs pa dgra bcom pa yang dag par rdzogs pa'i sangs rgyas rin po che'i pad ma dpal gyi snying po can zhes bya bar 'gyur ro/_/de'i sangs rgyas kyi zhing yang yon tan 
[\[173b.3\]]bkod pa dpag tu med pa dang ldan par 'gyur te/_sangs rgyas kyi zhing de yang byang chub sems dpa' 'ba' zhig gis yongs su gang bar 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i 
[\[173b.4\]]ming ci lags/_'di ji ltar gzung bar bgyi/_bcom ldan 'das kyis bka' stsal pa/_de'i phyir kun dga' bo khyod kyis chos kyi rnam grangs 'di/_chos thams cad g.yo ba med pa zhes bya bar zung shig_/lhag pa'i bsam pa brtan pa'i le'u zhes bya bar yang zung shig_/bcom 
[\[173b.5\]]ldan 'das kyis de skad ces bka' stsal nas/_tshe dang ldan pa kun dga' bo dang /_byang chub sems dpa' lhag pa'i bsam pa brtan pa dang /_byang chub sems dpa' de dag dang /_dge slong de dag dang /_thams cad dang ldan pa'i 'khor de dang /_lha dang /_mi dang /_lha ma 
[\[173b.6\]]yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa lhag pa'i bsam pa brtan pa'i le'u zhes bya ba theg pa chen po'i mdo rdzogs so//_//rgya gar gyi mkhan 
[\[173b.7\]]po su ren dra bo d+hi dang /_pra dz+nyA bar ma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[174a\]]
[\[174a.1\]{D225}]@##/_/rgya gar skad du/_A r+ya tri sha ra Na ga ma na nA ma ma hA yA na sU tra/_bod skad du/_'phags pa gsum la skyabs su 'gro ba zhes bya ba theg pa chen po'i mdo/_dkon mchog gsum la phyag 'tshal lo/_/'di skad bdag gis thos pa dus gcig na/_bcom ldan 
[\[174a.2\]]'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/_/de nas de'i tshe tshe dang ldan pa sha ra dwa ti'i bu gcig pu dben par 'dug pa dang /_sems kyis sems 
[\[174a.3\]]kyi yongs su rtog pa 'di lta bu skyes so/_/ston pa ni bdag gi mngon sum du gyur na/_bde bar gshegs pa chos kyi rje'i spyan sngar bdag song la/_rigs kyi bu'am/_rigs kyi bu mo dad pa dang ldan pa gang la la sangs rgyas dang /_chos dang /_dge slong gi dge 'dun la 
[\[174a.4\]]skyabs su song ba'i gang zag de'i bsod nams ji snyed cig sogs par 'gyur ba'i don de zhu bar bya'o snyam du sems so/_/de nas tshe dang ldan pa shA ri'i bu phye ma red kyi dus kyi tshe nang du yang dag 'jog las langs te/_bcom ldan 'das ga la ba der song ste phyin nas/_bcom ldan 
[\[174a.5\]]'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das la tshe dang ldan pa shA ri'i bus 'di skad ces gsol to/_/btsun pa bdag gcig pu dben par mchis te/_nang du yang dag 'jog la mchis pa na sems 
[\[174a.6\]]kyis sems kyi yongs su rtog pa 'di lta bu skyes te/_rigs kyi bu'am/_rigs kyi bu mo dad pa dang ldan pa gang la la sangs rgyas dang /_chos dang /_dge slong gi dge 'dun la skyabs su mchis pa'i gang zag de'i bsod nams ji snyed cig sogs par 'gyur snyam bgyid 
[\[174a.7\]]lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_skye bo'i tshogs phal po 
[\[174b\]]
[\[174b.1\]]che'i don dang /_lha dang mi rnams la phan pa dang bde ba'i phyir zhus pa legs so legs so/_/gang khyod de bzhin gshegs pa'i spyan sngar 'ongs te don 'di yongs su zhu bar sems pa de ni shA ri'i bu don de nyid rnam par shes par bya ba'i phyir dpes bstan par bya ste/_skyes bu 
[\[174b.2\]]gang zag 'ga' zhig rdzu 'phrul gyi mthu 'di lta bu dang ldan par gyur pas gang 'di 'dzam bu'i gling dang nye ba'i gling zheng dang /_srid du dpag tshad bdun stong yod pa'i 'dzam bu'i gling de na gang srog chags gnas pa de dag 'jig rten gyi khams gzhan du bkod de/_lag mthil ltar 
[\[174b.3\]]mnyam par byas par rin po che sna bdun la 'di lta ste/_gser dang /_dngul dang /_bai dUr+ya dang /_shel dang /_mu tig dmar po dang /_rdo'i snying po dang /_spug rnams las 'dzam bu'i gling tsam gyi mchod rten srid du tshangs pa'i 'jig rten gyi bar la thug par brtsigs te/_
[\[174b.4\]]mchod rten de la lha'i spos dang /_lha'i me tog dang /_lha'i phreng ba dang /_lha'i gdugs dang /_rgyal mtshan dang /_ba dan rnams kyis mchod pa byas la/_de nas skyes bu de rdzu 'phrul gyi mthu 'di lta bu dang ldan par gyur pas/_gang rgya mtsho chen po bzhi'i chu de dag 
[\[174b.5\]]'jig rten gyi khams gzhan du byo ste/_ma ru ka'i til mar gyis rgya mtsho chen po bzhi ltar bkang ba'i nang du snying po ri rab tsam btsugs la/_bskal pa mang po'i mtha' ji srid par mar me'i rgyun mi 'chad par bus na/_shA ri'i bu de ji snyam du sems/_skyes bu de gzhi 
[\[174b.6\]]de las bsod nams mang du sogs snyam mam/_gsol pa/_bcom ldan 'das mang lags so/_/bde bar gshegs pa mang lags so/_/nyan thos dang /_rang sangs rgyas thams cad las 'das pa lags te/_bcom ldan 'das 'di ni de bzhin gshegs pa'i 
[\[174b.7\]]yul lo/_/bde bar gshegs pa 'di ni de bzhin gshegs pa'i yul lo/_/bka' stsal pa/_shA ri'i bu rigs kyi bu'am/_rigs kyi bu mo gang la la zhig sangs rgyas dang /_chos dang /_dge 'dun la skyabs su song ba'i bsod nams kyi phung po de la bsod nams 
[\[175a\]]
[\[175a.1\]]kyi phung po snga ma des brgya'i char yang nye bar mi 'gro ste/_stong dang /_brgya stong gi cha dang /_grangs dang /_rgyu dang /_bgrang bar yang nye bar mi 'gro'o/_/de nas chos kyi rnam grangs 'di bshad pa'i tshe stong gsum gyi stong chen po'i 'jig rten gyi khams 'di g.yos/_
[\[175a.2\]]rab tu g.yos/_kun tu rab tu g.yos/_'gul rab tu 'gul/_kun tu rab tu 'gul/_ldeg rab tu ldeg_/kun tu rab tu ldeg go/_/de'i tshe der glog gi rgyun chen po byung ngo /_/lha rnams kyis kyang rnga sgra bsgrags so/_/de nas bcom ldan 'das la tshe dang ldan pa kun dga' 
[\[175a.3\]]bos 'di skad ces gsol to/_/bcom ldan 'das chos kyi rnam grangs 'di'i ming ci lags/_ji ltar gzung bar bgyi/_bcom ldan 'das kyis bka' stsal pa/_kun dga' bo khyod kyis 'di ltar chos kyi rnam grangs 'di sgo mtha' yas pas bsgrub pa zhes bya bar zung shig_/
[\[175a.4\]]de'i don ni de ltar blta bar bya ste/_de de bzhin du zung shig_/bcom ldan 'das kyis de skad ces bka' stsal nas/_tshe dang ldan pa shA ri'i bu dang /_dge slong gzhan dag kyang bcom ldan 'das kyis bka' stsal pa la mngon par bstod do//_//'phags pa gsum la 
[\[175a.5\]]skyabs su 'gro ba zhes bya ba theg pa chen po'i mdo rdzogs so//_//rgya gar gyi mkhan po sarba dz+nya de ba dang /_zhu chen gyi lo ts+tsha ba ban de dpal brtsegs kyis bsgyur cing zhus te gtan la phab pa//_//
[\[175a.6\]{D226}]@#/_/rgya gar skad du/_Ar+ya b+ha ba saM krAn+ti nA ma ma hA yA na sU tra/_bod skad du/_'phags pa srid pa 'pho ba zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom 
[\[175a.7\]]ldan 'das rgyal po'i khab na 'od ma'i tshal bya ka lan da ka gnas pa na dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_de nas bcom ldan 'das 'khor 
[\[175b\]]
[\[175b.1\]]brgya stong du mas yongs su bskor cing mdun gyis bltas nas chos ston te/_tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba yang dag 
[\[175b.2\]]par ston to/_/de'i tshe yul ma ga d+hA'i rgyal po bzo sbyangs gzugs can snying po rgyal po'i khab kyi grong khyer chen po nas byung ste/_rgyal po'i 'byor pa chen po dang /_rgyal po'i mthu chen pos 'od ma'i tshal ga la ba dang /_bcom ldan 'das ga la ba der song ste phyin nas/_bcom 
[\[175b.3\]]ldan 'das kyi zhabs la mgo bos phyag 'tshal te/_lan gsum bskor ba byas nas phyogs gcig tu 'dug go/_/phyogs gcig tu 'dug nas yul ma ga d+hA'i rgyal po bzo sbyangs gzugs can snying pos bcom ldan 'das la 'di skad ces gsol to/_/bcom ldan 
[\[175b.4\]]'das ji ltar na las bgyis shing bsags pa 'gags nas yun ring du 'gags pa 'gum pa'i dus kyi tshe nye bar gnas shing yid la mngon du 'gyur lags/_'du byed thams cad stong pa la ji ltar las rnams chab mi 'tshal bar gda'/_de skad ces gsol pa dang /_bcom 
[\[175b.5\]]ldan 'das kyis yul ma ga d+hA'i rgyal po bzo sbyangs gzugs can snying po la 'di skad ces bka' stsal to/_/rgyal po chen po 'di lta ste/_dper na mi zhig nyal ba'i rmi lam na yul gyi bud med bzang mo dang lhan cig tu yongs su spyod pa rmis la/_de nyal ba las sad nas yul 
[\[175b.6\]]gyi bud med bzang mo de dran na rgyal po chen po 'di ji snyam du sems/_rmi lam gyi yul gyi bud med bzang mo de yod dam/_gsol pa/_bcom ldan 'das de ni ma mchis lags so/_/bcom ldan 'das kyis bka' stsal pa/_rgyal po chen po 'di ji snyam du sems/_'o na 
[\[175b.7\]]gang rmi lam gyi yul gyi bud med bzang mo la mngon par zhen pa'i mi de ci mkhas pa'i rang bzhin can yin nam/_gsol pa/_bcom ldan 'das de ni ma lags te/_de ci'i slad du zhe na/_bcom ldan 'das rmi lam gyi yul gyi bud med bzang mo yang shin tu ma mchis shing mi 
[\[176a\]]
[\[176a.1\]]dmigs lags na de dang yongs su spyod pa lta ga la mchis te/_'di ltar mi de ni phongs shing dub pa'i skal ba can du 'gyur lags so/_/bcom ldan 'das kyis bka' stsal pa/_rgyal po chen po de bzhin du byis pa so so'i skye bo thos pa dang mi ldan pa yang mig gis 
[\[176a.2\]]gzugs rnams mthong na yid bde bar 'gyur ba'i gzugs rnams la mngon par zhen te/_mngon par zhen par gyur nas rjes su chags par 'gyur ro/_/rjes su chags nas kun tu chags par 'gyur ro/_/kun tu chags nas 'dod chags las byung ba dang /_zhe sdang 
[\[176a.3\]]las byung ba dang /_gti mug las byung ba'i las lus dang /_ngag dang /_yid kyis mngon par 'du byed de/_las de mngon par 'dus byas par gyur nas 'gag go/_/'gag pa ni shar phyogs su brten te gnas pa ma yin/_lho phyogs su ma yin/_nub phyogs 
[\[176a.4\]]su ma yin/_byang phyogs su ma yin/_steng du ma yin/_'og tu ma yin/_phyogs mtshams rnams su brten te gnas pa ma yin no/_/dus gzhan ji tsam zhig na 'chi ba'i dus dang tshod nye bar gnas pa'i tshe de dang /_skal ba 'dra ba'i las zad nas rnam par shes pa tha ma 
[\[176a.5\]]'gag pa'i tshe 'di lta ste/_dper na nyal nyal ba las sad pa'i mi'i yul gyi bud med bzang mo lta bur las de yid la mngon du 'gyur ro/_/rgyal po chen po de ltar rnam par shes pa tha ma 'gag cing skye ba'i char gtogs pa'i rnam par shes pa dang po yang na ni lha'i nang du/_
[\[176a.6\]]yang na ni mi'i nang du/_yang na ni lha ma yin gyi nang du/_yang na ni sems can dmyal ba rnams su/_yang na ni dud 'gro rnams su/_yang na ni [{]yi dgas [,]yi dwags [}]rnams su 'byung bar 'gyur ro/_/rgyal po chen po rnam par shes pa dang po de 'gags ma thag tu gang la rnam par smin 
[\[176a.7\]]pa myong bar 'gyur ba mngon pa de dang skal ba 'dra ba'i sems kyi rgyud 'byung ngo /_/rgyal po chen po de la chos gang yang /_'jig rten 'di nas 'jig rten pha rol tu 'pho ba yang med la 'chi 'pho dang skye bar mngon pa yang yod de/_rgyal po chen po de la gang rnam par shes pa tha ma 'gag pa 
[\[176b\]]
[\[176b.1\]]de ni 'chi 'pho zhes bya/_gang rnam par shes pa dang po 'byung ba de ni skye ba zhes bya'o/_/rgyal po chen po rnam par shes pa tha ma 'gag pa'i tshe yang gang du yang mi 'gro/_rnam par shes pa dang po skye ba'i char gtogs pa 'byung ba'i tshe yang gang nas kyang mi 'ong ngo /_/de ci'i phyir zhe na/_
[\[176b.2\]]ngo bo nyid dang bral ba'i phyir ro/_/rgyal po chen po de la rnam par shes pa tha ma ni rnam par shes pa tha mas stong /_'chi 'pho ni 'chi 'phos stong /_las ni las kyis stong /_rnam par shes pa dang po ni rnam par shes pa dang pos stong /_skye ba ni skye bas stong la las rnams chud 
[\[176b.3\]]mi za bar mngon pa yang yod do/_/rgyal po chen po rnam par shes pa dang po'i skye ba'i char gtogs pa 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud 'byung ngo /_/bcom ldan 'das kyis de skad ces bka' stsal te/_bde bar gshegs 
[\[176b.4\]]pas de skad gsungs nas ston pas gzhan yang 'di skad bka' stsal to/_/'di dag thams cad ming tsam ste/_/'du shes tsam du gnas pa yin/_/brjod pa las ni gzhan gyur pa/_/brjod par bya ba yod ma yin/_/ming ni gang dang gang gis su/_/chos rnams gang dang gang brjod 
[\[176b.5\]]pa/_/de la de ni yod ma yin/_/'di ni chos rnams chos nyid do/_/ming gis ming nyid stong pa ste/_/ming ni ming gis yod ma yin/_/ming med pa yi chos rnams kun/_/ming gis yongs su brjod par byas/_/chos rnams 'di dag yod min te/_/rtog pa las 
[\[176b.6\]]ni kun tu 'byung /_/gang gis stong par rnam rtog pa/_/rtog pa de yang 'di na med/_/mig gis gzugs ni mthong ngo zhes/_/yang dag gzigs pas gang gsungs pa/_/'jig rten log pa'i nga can la/_/kun rdzob bden par de gsungs so/_/tshogs nas mthong zhes 
[\[176b.7\]]gang dag tu/_/'dren pas rab tu bstan mdzad pa/_/de ni don dam gdags pa'i sar/_/blo dang ldan pas bka' stsal to/_/mig gis gzugs rnams mi mthong zhing /_/yid kyis chos rnams mi rig pa/_/de ni bden pa mchog yin te/_/de la 'jig rten mi dpogs 
[\[177a\]]
[\[177a.1\]]so/_/bcom ldan 'das kyis de skad ces bka' stsal nas/_yul ma ga d+hA'i rgyal po bzo sbyangs gzugs can snying po dang /_byang chub sems dpa' de dag dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig 
[\[177a.2\]]rten yi rangs te/_bcom ldan 'das kyis gsungs pa la mngon par bstod do//_//'phags pa srid pa 'pho ba zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lo ts+tsha ba ban de ye shes 
[\[177a.3\]]sdes bsgyur cing zhus te/_skad gsar chad kyis kyang bcos nas gtan la phab pa//[ {D227}]@#/_/rgya gar skad du/_Ar+ya sarba bi da l+ya saMgra ha nA ma ma hA yA na sU tra/_bod skad du/_'phags pa rnam par 'thag pa 
[\[177a.4\]]thams cad bsdus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong drug khri nyis stong gi dge slong gi dge 
[\[177a.5\]]'dun chen po dang /_byang chub sems dpa' bye ba phrag brgyad cu dang /_lha drug khri dang /_dge bsnyen stong phrag mang po dang thabs cig tu bzhugs te/_de'i tshe bcom ldan 'das yongs su mya ngan las 'da' ba'i dus la bab ste/_'di ni bcom ldan 'das rgyal po'i khab na dbyar 
[\[177a.6\]]gnas shing bzhugs pa'i tha ma yin no/_/de nas bcom ldan 'das kyis ting nge 'dzin rnam pa ji lta bus stong gsum gyi stong chen po'i 'jig rten gyi khams 'di dar gyi lda ldi bres pas brgyan pa dang /_pog phor gyis brgyan cing bdug pas bdugs pa dang /_me tog sil mas chal 
[\[177a.7\]]par gang ba dang /_pad ma 'dab ma stong phrag brgya pas khebs par gyur pa de lta bu'i ting nge 'dzin la snyoms par zhugs so/_/stong gsum gyi stong chen po'i 'jig rten gyi khams 'di na tshangs pa bye ba phrag stong ji snyed yod pa'i tshangs pa de dag re re zhing yang g.yog 'khor bye ba phrag stong dang /_
[\[177b\]]
[\[177b.1\]]bcom ldan 'das ga la ba der dong nas phyin pa dang /_bcom ldan 'das kyi zhabs la mgo bos phyag 'tshal te thal mo sbyar nas/_bcom ldan 'das la phyag 'tshal zhing phyogs gcig tu 'khod par gyur to/_/stong gsum gyi stong chen po'i 'jig rten gyi khams 'di na gnas gtsang 
[\[177b.2\]]ma'i ris kyi lha'i bu rnams dang /_lha'i bu dbang phyug rnams dang /_dbang phyug chen po rnams dang /_lha'i dbang po rnams dang /_klu'i dbang po rnams dang /_gnod sbyin gyi dbang po rnams dang /_lha ma yin gyi dbang po rnams dang /_nam mkha' lding gi dbang po rnams dang /_
[\[177b.3\]]mi 'am ci'i dbang po rnams dang /_lto 'phye chen po'i dbang po rnams ji snyed pa de dag thams cad g.yog 'khor bye ba brgya stong phrag du ma dang /_bcom ldan 'das ga la ba der dong ste phyin pa dang /_bcom ldan 'das kyi zhabs la mgo bos phyag 'tshal te/_thal mo sbyar 
[\[177b.4\]]nas bcom ldan 'das la phyag 'tshal zhing phyogs gcig tu 'khod par gyur to/_/phyogs bcu'i 'jig rten gyi khams gang gA'i klung gi bye ma snyed dag na/_byang chub sems dpa' sems dpa' chen po dbang che ba/_dbang che bar grags pa ji snyed pa de dag kyang /_bcom 
[\[177b.5\]]ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te/_thal mo sbyar nas bcom ldan 'das la phyag 'tshal zhing phyogs gcig tu 'khod par gyur to/_/de'i tshe stong gsum gyi stong chen po'i 'jig rten gyi khams 'di 
[\[177b.6\]]srid pa'i rtse mo man chad/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dbang che ba/_dbang che bar grags pa dag gis gang bar ma gyur pa ni/_tha na 'khar ba'i rtse mo gzugs 
[\[177b.7\]]pa'i phyogs tsam yang med do/_/de nas bcom ldan 'das dgongs shing mkhyen bzhin du ting nge 'dzin de las bzhengs te/_bzhengs nas kyang 'khor la lan gsum gzigs so/_/'khor la gzigs nas kyang seng ge'i bsgyings pa chen po lan gsum mdzad do/_/bsgyings 
[\[178a\]]
[\[178a.1\]]nas kyang ljags kyi dbang po lan gsum phyung ngo /_/ljags kyi dbang po lan gsum phyung nas kyang stong gsum gyi stong chen po'i 'jig rten gyi khams ljags kyi dbang pos lan gsum khyab par mdzad do/_/stong gsum gyi stong chen po'i 'jig rten gyi khams 
[\[178a.2\]]ljags kyi dbang pos lan gsum khyab par mdzad cing rdzu 'phrul mngon par 'du bya ba des khyab par mdzad nas yang rnam par gzigs so/_/de nas thams cad dang ldan pa'i 'khor de stan las langs te thal mo sbyar nas/_bcom ldan 'das nyid la phyag 'tshal zhing 'khod par yang 
[\[178a.3\]]gyur to/_/de nas bcom ldan 'das kyis byang chub sems dpa' sems dpa' chen po byams pa la bka' stsal pa/_mi pham pa de bzhin gshegs pa ring por mi thogs par yongs su mya ngan las 'da' bar 'gyur gyis 'di ni khyed de bzhin gshegs pa la yongs su dri ba'i 
[\[178a.4\]]dus yin no/_/'di ni tshod yin no/_/khyed gang su dag chos la the tshom yod pa de dag de bzhin gshegs pa la yongs su ma zhus na de bzhin gshegs pa mngon sum du bzhugs pa'i tshe bdag cag gis ma zhus pa ga la srid ces phyis 'gyod par gyur ta re/_de skad ces bka' stsal 
[\[178a.5\]]pa dang /_byang chub sems dpa' sems dpa' chen po byams pas/_bcom ldan 'das la 'di skad ces gsol to/_/bcom ldan 'das nyid mkhas pa/_bcom ldan 'das nyid dus mkhyen pa/_tshod mkhyen pa/_ran pa mkhyen pa/_bcom ldan 'das nyid thams cad 
[\[178a.6\]]mkhyen cing thams cad gzigs pa ste/_chos thams cad rtogs par thugs su chud pa lags na/_bcom ldan 'das kyis chos bstan pa rnam pa ji lta bus yang dag par rdzogs pa'i sangs rgyas thams cad kyi chos kyi tshul 'di yun ring du gnas par 'gyur ba/_de lta bur 
[\[178a.7\]]chos legs par bstan du gsol/_de nas lha'i bu dbang phyug chen po gnas gtsang ma'i ris kyi lha'i bu bye ba phrag brgyad cu'i g.yog 'khor dang ldan pas/_bcom ldan 'das kyi zhabs la mgo bos phyag 'tshal te thal mo sbyar nas/_bcom ldan 'das la 'di skad 
[\[178b\]]
[\[178b.1\]]ces gsol to/_/bcom ldan 'das rnam par 'thag pa thams cad bsdus pa zhes bgyi ba'i chos kyi rnam grangs 'di sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis sngon gsungs na de skye bo mang po la sman pa dang /_skye bo mang po la bde 
[\[178b.2\]]ba dang /_de bzhin gshegs pa'i bstan pa 'di yang yun ring du gnas par 'gyur ba'i slad du bcom ldan 'das kyis kyang bstan du gsol zhes gsol nas/_bcom ldan 'das kyis lha'i bu dbang phyug chen po la cang mi gsung bas gnang bar mdzad do/_/de nas lha'i bu dbang phyug chen 
[\[178b.3\]]pos bcom ldan 'das kyis cang mi gsung bas gnang bar rig nas phyogs gcig tu 'dug go/_/de nas bcom ldan 'das kyis byang chub sems dpa' sems dpa' chen po byams pa la bka' stsal pa/_mi pham pa 'das pa'i dus kyi de bzhin gshegs pa 
[\[178b.4\]]dgra bcom pa yang dag par rdzogs pa'i sangs rgyas gang rnam par 'thag pa thams cad bsdus pa'i mdo'i chos kyi rnam grangs 'di ma gsungs pa de mi bzhugs so/_/ma 'ongs pa'i dus na de bzhin gshegs pa 'byung ba gang chos kyi rnam grangs 'di gsung bar mi 'gyur ba gang 
[\[178b.5\]]yang mi 'byung ngo /_/de ci'i phyir zhe na/_gang zhig chos 'di la sbyang ba ma byas par chos ston pa de ni de bzhin gshegs pa la skur pa 'debs pa yin/_chos spong ba yin/_dge 'dun la smod pa yin no/_/su dkon mchog gsum la log par zhugs pa de ni ngas ngan song 
[\[178b.6\]]ba sems can dmyal ba par gsungs so/_/byams pa de lta bas na rigs kyi bu'am rigs kyi bu mo byang chub la yang dag par zhugs pa gang dag bdag la 'khrul pa med par 'dod pa de dag gis chos kyi rnam grangs 'di rtogs par khong du chud par byas la de nas gdod chos 
[\[178b.7\]]bstan par bya'o/_/byams pa phyi ma'i dus na dam pa'i chos bsdu ba 'di khyod kyi las yin gyis soms shig_/byang chub sems dpa' sems dpa' chen po byams pas bcom ldan 'das de bzhin no zhes gsol to/_/bcom ldan 'das kyi ltar nyan to/_/de nas yang 
[\[179a\]]
[\[179a.1\]]bcom ldan 'das kyis byang chub sems dpa' sems dpa' chen po byams pa la bos te 'di skad ces bka' stsal to/_/mi pham pa gang gi nub mo de bzhin gshegs pa bla na med pa yang dag par rdzogs pa'i byang chub mngon par rdzogs par sangs rgyas pa dang /_
[\[179a.2\]]byams pa gang gi nub mo de bzhin gshegs pa len pa med par yongs su mya ngan las 'da' bar 'gyur ba'i bar du de bzhin gshegs pa la 'khrul pa'am/_ca co'am/_bsnyel ba'am/_gsung gis nyes par gsungs pa'am/_nyes par dgongs pa'am/_phrin las 
[\[179a.3\]]nyes par mdzad pa ci yang yod dam/_gsol pa/_bcom ldan 'das de ni ma mchis so/_/bka' stsal pa/_mi pham pa gang gi nub mo de bzhin gshegs pa bla na med pa yang dag par rdzogs pa'i byang chub mngon par rdzogs par sangs rgyas pa dang /_gang gi nub mo/_de 
[\[179a.4\]]bzhin gshegs pa len pa med par yongs su mya ngan las 'da' bar 'gyur ba de'i bar du de bzhin gshegs pas gang ci gsungs pa de dag thams cad ni yang dag pa/_de kho na de bzhin ma nor ba de bzhin te gzhan du ma yin no/_/'di la mi blun po kha cig de bzhin gshegs pa'i thabs 
[\[179a.5\]]la mkhas pa mi shes shing khong du ma chud par nga'i ldem po ngag la 'di skad du 'di ni rung ngo /_/'di ni mi rung ngo zhes zer te/_de lta bu de dag ni dam pa'i chos spong ba yin/_de dag ni de bzhin gshegs pa la skur pa 'debs pa yin te/_rgyu des na de dag ni sems can dmyal ba pa zhes nga 'chad do/_/
[\[179a.6\]]mi pham pa ma 'ongs pa'i dus phyi ma'i tshe phyi ma'i dus lnga brgya pa tha ma la dge slong dang /_dge slong ma dang /_dge bsnyen dang /_dge bsnyen ma byang chub sems dpar khas 'che ba/_sngon mu stegs can du gyur pa/_smon lam gyi dbang gis de bzhin gshegs pa'i bstan pa legs par gsungs pa'i 
[\[179a.7\]]chos 'dul ba la rab tu byung nas phyogs gcig la spyod pa/_gnyen la gdu ba/_rnyed pa dang /_bkur sti la chags pa/_khyim la ser sna byed pa/_khyim sun par byed pa/_mdog ngan pa/_dman pa la mos pa/_bka' blo mi bde ba/_ma grags pa/_rigs dma' ba/_yo byad 
[\[179b\]]
[\[179b.1\]]la yongs su chags pa/_chos la bde bar gnas pa'i zas thams cad dang bral ba/_ting nge 'dzin gyi zas las shin tu ring zhing rnam par ring ba/_sgyu dang g.yo la gnas pa dag gzhan du smra zhing gzhan du byed de/_de dag mi shes bzhin du nged ni shes pa dang ldan no/_/zhes zer mi mkhas 
[\[179b.2\]]bzhin du nged ni mkhas so zhes zer te/_ngas sems can thams cad la sems mnyam pa la gnas nas thugs rje chen po dang thabs la mkhas pas de bzhin gshegs pa'i stobs bsnyel ba mi mnga' ba la gnas te/_mos pa la gzud pa'i phyir sems can thams cad la byang 
[\[179b.3\]]chub bstan pa gang yin pa de la/_de dag kha cig 'di skad du gang nyan thos rnams la gsungs pa'i mdo sde de dag la byang chub sems dpa' rnams kyis bslab par mi bya'o/_/de dag mnyan par mi bya'o/_/de ni bdag cag gi chos ma yin te/_'di ni nyan thos dang ldan pa yin 
[\[179b.4\]]gyis de la byang chub sems dpa' rnams kyis bslab par mi bya'o/_/gang rang sangs rgyas rnams la gsungs pa'i mdo sde de dag la byang chub sems dpa' rnams kyis bslab par mi bya'o/_/de dag mnyan par mi bya'o/_/de ni bdag cag gi chos ma yin te/_'di ni rang 
[\[179b.5\]]sangs rgyas dang ldan pa yin gyis de la byang chub sems dpa' rnams kyis bslab par mi bya'o/_/zhes zer ba dag 'byung bar 'gyur ro/_/mi pham pa ngas ni lha rnams la chos bstan te ngas mos pa ji lta ba bzhin du btul to/_/de bzhin du ngas ni klu rnams dang /_gnod sbyin rnams 
[\[179b.6\]]dang /_lha ma yin rnams dang /_nam mkha' lding rnams dang /_mi 'am ci rnams dang /_lto 'phye chen po rnams dang /_dri za rnams dang /_mi rnams la chos bstan te ngas mos pa ji lta ba bzhin du btul to/_/mi pham pa nga ni sems can rnams kyi don bya ba'i phyir phyogs bcu'i 'jig 
[\[179b.7\]]rten gyi khams gang gA'i klung gi bye ma snyed du 'gro zhing der yang mos pa ji lta ba bzhin du sems can rnams la chos ston na/_de ni byang chub sems dpa' khas 'che ba/_byang chub sems dpa' dmu rgod/_byang chub sems dpa' la skur pa 'debs pa/_
[\[180a\]]
[\[180a.1\]{]brdzun [,]rdzun [}]du smra ba/_thos pa nyung ba de dag nga'i byang chub gnyis kyis rab tu phye ba ma yin pa 'di la gnyis su smra ste/_'di la ni byang chub sems dpas bslab par bya/_'di la ni byang chub sems dpas bslab par mi bya'o zhes zer te/_sems des de bzhin gshegs 
[\[180a.2\]]pa la skur pa 'debs so/_/chos spong ngo /_/dge 'dun la smod do/_/de dag lus zhig ste/_shi nas sems can dmyal ba rnams su skye bar 'gyur te/_de dag der bskal pa mang po dang /_bskal pa brgya phrag mang po 'das nas thar pa 'thob ste/_yang de dag dbul 
[\[180a.3\]]po'i rigs su skye bar 'gyur ro/_/gang gi tshe brgya lam brgya lam na byang chub tu lung bstan pa 'thob par 'gyur na/_yang snyigs ma lnga'i dus na lung bstan pa thob par 'gyur te/_dper na da ltar nga yun ring po 'gyangs pas dus kyi snyigs ma'i tshe byang chub mngon par rdzogs par sangs 
[\[180a.4\]]rgyas pa lta bu'o/_/gang dag de dag gi ltar nyan pa'am/_byed pa'am/_yid ches par sems pa de dag kyang 'di lta ste/_sdig pa'i grogs po la mos pas 'gro ba de lta bu nyid du 'gro bar 'gyur ro/_/mi pham pa sngon byung ba 'das pa'i dus bskal pa grangs med pa'i yang ches 
[\[180a.5\]]grangs med pa de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas dri ma med pa'i 'od 'phro las byung ba'i grags pa zhes bya ba 'jig rten du byung ste/_des lo khrag khrig phrag brgyad cur sems can rnams la chos bstan to/_/de'i gsung 
[\[180a.6\]]rab la dge slong 'tsho ba yongs su dag pa zhes bya ba/_chos smra ba/_gtam sna tshogs smra ba/_skye bo mang po la yang dag par ston pa/_skye bo mang po la yang dag par 'dzin du 'jug pa/_skye bo mang po la yang dag par gzengs bstod pa/_skye bo mang po la yang dag par dga' bar 
[\[180a.7\]]byed pa byung nas/_de la de bzhin gshegs pa dri ma med pa'i 'od 'phro las byung ba'i grags pa des phyi ma'i tshe phyi ma'i dus na dam pa'i chos bsdu bar bcol te/_des de bzhin gshegs pa de yongs su mya ngan las 'das pa'i 'og tu lo bye bar dam pa'i chos kyi tshul bzung ste/_
[\[180b\]]
[\[180b.1\]]de rnam par 'thag pa thams cad bsdus pa'i chos kyi rnam grangs 'di la zhugs nas chos ston te/_mos pa ji lta ba de bzhin du sems can rnams la chos bstan to/_/des grong khyer stong phrag brgyad cur smon lam ji lta ba bzhin du sems can rnams rab tu dga' bar byas nas de grong 
[\[180b.2\]]khyer chen po bzang po zhes bya bar song ste/_khyim bye ba phrag brgyad cu la mos pa ji lta ba bzhin du chos bstan nas grong khyer de nas srog chags bye ba phrag brgyad cu rab tu dad par byas so/_/de'i nang nas bye ba phrag gcig ni bla na med pa'i byang chub la rab tu bkod do/_/sems 
[\[180b.3\]]can bye ba phrag bdun cu rtsa dgu ni nyan thos kyi theg pa la rab tu bkod de btul to/_/de nas dge slong 'tsho ba yongs su dag pa de dge slong khri dang lhan cig tu byang chub kyi snying po ga la ba der yul rgyu zhing song ngo /_/mi pham pa dge slong 'tsho ba yongs su dag pa song nas ring po ma lon 
[\[180b.4\]]par grong khyer chen po bzang po der dge slong chos zhes bya ba phyin te/_des rnam par 'thag pa'i mdo stong bzung ngo /_/bsam gtan bzhi yang thob par gyur to/_/dge slong 'tsho ba yongs su dag pas ni mdo sde bye ba phrag bcu dang /_rnam par 'thag pa'i mdo drug khri bzung 
[\[180b.5\]]bar gyur to/_/de nas dge slong chos des/_grong khyer chen po bzang po der tshul gcig gis chos bstan pas skye bo rab tu dga' bar byas kyang de mos pa ji lta ba bzhin du chos bstan pa la mkhas pa ma yin te/_de skye bo de dag la chos thams cad ni stong pa'o zhes stong pa 
[\[180b.6\]]nyid kyis 'doms shing stong pa nyid kyis rjes su ston te/_gang ngas chos thams cad stong pa'o zhes bstan pa 'di ni de bzhin gshegs pa'i bka' kho na yin no/_/gang 'tsho ba yongs su dag pa des bshad pa de ni skyon chags pa ste/_dge slong de 'tsho ba yongs su 
[\[180b.7\]]dag pa ma yin na/_ci'i phyir dge slong de'i ming 'tsho ba yongs su dag pa zhes bya/_de ni 'tsho ba yongs su dag pa ma yin te/_de ci'i phyir zhe na/_me tog yongs su len cing blangs nas yongs su spyod do/_/spos dang byug pa yongs su len cing blangs nas yongs su spyod 
[\[181a\]]
[\[181a.1\]]do/_/de ni shes pa ma yin te byis pa'o/_/nga ni tshangs par spyad nas yun ring ba yin gyi de ni gsar bu ste/_bsnyen par rdzogs nas ring por ma lon pa yin gyis de ltar yid ches par ma byed cig ces zer ro/_/dge slong de ni bag yod pa yin te/_dge slong 'tsho ba 
[\[181a.2\]]yongs su dag pa de la skye bo de dag rab tu dad pas de ltar des skye bo de dag la dbyen byas na dbye bar ma nus so/_/de nas dge slong chos de 'chi ba'i dus byas par gyur te 'chi ba'i dus byas nas 'di ltar de bzhin gshegs pa la skur pa btab pa dang /_'di ltar chos spangs pas bskal 
[\[181a.3\]]pa bdun cur sems can dmyal bar skyes so/_/de bskal pa bdun cu po de dag 'das nas bskal pa drug cur byang chub kyi sems brjed do/_/bskal pa drug cu po de dag 'das nas de bzhin gshegs pa kun nas spos rin po che'i 'od kyi gsung rab la de bzhin gshegs pa des byang 
[\[181a.4\]]chub tu sems bskyed du bcug nas des byang chub tu sems bskyed do/_/tshe rabs dgu khrir dud 'gro'i skye gnas su skyes so/_/tshe rabs drug khrir mi dbul po rnams kyi nang du skyes te thams cad du yang lce med par gyur to/_/dge slong 'tsho ba yongs su dag pa de sangs rgyas khrag 
[\[181a.5\]]khrig phrag lnga'i gan na chos smra bar gyur te/_thams cad du yang mngon par shes pa lnga dang ldan par gyur to/_/sangs rgyas bcom ldan 'das de dag gis bod par 'os par gyur to/_/chos thams cad la yongs su dag par chos ston par yang gyur to/_/mi pham pa de'i tshe de'i 
[\[181a.6\]]dus na dge slong 'tsho ba yongs su dag pa zhes bya bar gyur pa de gzhan zhig yin pa snyam du khyod sems na khyod kyis de ltar mi blta ste/_de bzhin gshegs pa 'od dpag med ces bya ba de'i tshe de'i dus na dge slong chos smra ba 'tsho ba yongs su dag pa zhes bya bar gyur to/_/mi pham pa de'i tshe 
[\[181a.7\]]de'i dus na dge slong chos zhes bya ba de gzhan zhig yin pa snyam du khyod sems na khyod kyis de ltar mi blta ste/_nga de'i tshe de'i dus na dge slong chos zhes bya bar gyur to nga nyid las de lta bu'i mi tshul ba byung ngo /_/mi pham pa chos kyis phongs par 'gyur ba'i las kyi sgrib pa ni de ltar 
[\[181b\]]
[\[181b.1\]]shes par dka' ste/_las de'i rnam par smin pas nga snyigs ma lnga'i dus na byang chub mngon par rdzogs par sangs rgyas so/_/mi pham pa byang chub sems dpa' gang dag gnyis su 'byed cing chos ston pa de dag ni las de'i rnam par smin pas dus kyi snyigs ma'i tshe byang chub 
[\[181b.2\]]mngon par rdzogs par 'tshang rgya bar 'gyur te/_de dag gi sangs rgyas kyi zhing der byang chub par bya ba dang chos bstan pa la bdud dang bar chad mang po 'byung bar 'gyur ro/_/de nas thams cad dang ldan pa'i 'khor de mchi ma blags te ngus nas tshig 'di skad ces deng phan cad dge 
[\[181b.3\]]slong chos kyis ji skad smras pa ltar su yang chos ston par ma gyur cig ces 'dzer to/_/de'i tshe byang chub sems dpa' sems dpa' chen po 'khor der 'dus pa dag kyang stan las langs te sa la 'khod do/_/sa la 'khod nas kyang ngus so/_/de nas bcom ldan 'das kyis mkhyen 
[\[181b.4\]]bzhin du byang chub sems dpa' de dag la 'di skad ces bka' stsal to/_/rigs kyi bu dag khyed ci'i phyir sa la 'khod cing ngu /_de dag gis gsol pa/_bcom ldan 'das bdag cag ni las kyi sgrib pa de dang ldan par bdag cag nyid kyis mthong lags so/_/bcom ldan 
[\[181b.5\]]'das kyis bka' stsal pa/_rigs kyi bu de de bzhin te/_de bzhin gshegs pa mar me mdzad yongs su mya ngan las 'das nas/_de'i gsung rab la shes rab brtsegs zhes bya ba chos smra ba zhig byung ba la khyed kyis smad de/_de phyin cad khyed kyis nam yang sangs 
[\[181b.6\]]rgyas ma mthong ngo /_/nam yang byang chub kyi sems ma rnyed do/_/gzungs dang ting nge 'dzin ma rnyed do/_/rigs kyi bu dag khyed nga'i byang chub la yang dag par zhugs kyang bskal pa bzang po 'di la de bzhin gshegs pa gang dag 'byung ba'i tha ma pa'i tshe khyed mi skye ba'i chos 
[\[181b.7\]]la bzod pa thob par 'gyur ro/_/de phyin chad bskal pa grangs med pa gsum gyi sa bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/rigs kyi bu dag de bas na byang chub sems dpa' de dag gis byang chub sems dpa' 
[\[182a\]]
[\[182a.1\]]mthong na sems kyis gzhan bsam par mi bya ste/_bdag cag gis mchod rten nam/_de bzhin gshegs pa mthong ngo /_/bdag cag gis mdun na sangs rgyas bzhugs so snyam du bsam mo/_/rigs kyi bu dag gal te byang chub sems dpas byang chub 
[\[182a.2\]]sems dpa' mthong na mchod rten gyi 'du shes sam/_de bzhin gshegs pa'i 'du shes bskyed pa ma gtogs par 'du shes gzhan bskyed par mi bya'o/_/gzhan du gyur na byang chub sems dpas bdag nyid la rma phyung bar 'gyur ro/_/de la dgongs te de bzhin gshegs 
[\[182a.3\]]pa mi 'khrugs pas thugs dam bzhes pa/_gal te bdag gis sems dang po bskyed pa'i byang chub sems dpa' mthong ste sangs rgyas kyi 'du shes ma bskyed na ngas 'jig rten gyi khams dpag tu med pa rnams na gang dag bzhugs pa'i sangs rgyas bcom ldan 'das 
[\[182a.4\]]thams cad la bslus par gyur cig ces bya ba yin no/_/rigs kyi bu dag phyi ma'i tshe phyi ma'i dus lnga brgya tha ma la gang su dag gzungs thob pa'am/_ting nge 'dzin thob par 'gyur ba de dag thams cad ni de bzhin gshegs pa'i mthus thob par 'gyur te/_rigs kyi bu 
[\[182a.5\]]dag de lta bas na 'di la su chos smra ba la mi snyan par brjod pa des ni de bzhin gshegs pa spangs par 'gyur ro/_/rigs kyi bu dag gang su zhig sems can dag ji ltar mos pas mos pa bzhin du de bzhin gshegs pa'i chos ston pa de thams cad ni de bzhin gshegs pa'i 
[\[182a.6\]]mthu yin no/_/'khor gang du byang chub sems dpa'i theg pa pa dag lan 'ga' zhig spu zing zhes byed dam mchi ma lan 'ga' zhig klog pa de thams cad kyang de bzhin gshegs pa'i mthur shes par bya ba yin na/_de la mi blun po byang chub sems dpa' ma yin par byang 
[\[182a.7\]]chub sems dpar khas 'che ba/_byang chub sems dpa' sun 'byin par gyur pa/_chos rku ba/_tshul 'chos pa/_cho ga ngan pa la spyod pa de dag kha cig 'di skad ces 'di lta bu zhig ci shes zhes zer ro/_/byams pa ngas byang chub kyi phyir spyod pa na bdag nyid kyis gang 
[\[182b\]]
[\[182b.1\]]tshigs su bcad pa nyos pa ni rang gi lus yongs su btang ba dang /_chung ma yongs su btang ba dang /_bu dang bu mo yongs su btang ba dang /_rgyal srid yongs su btang bas nyos shing /_byams pa legs par bshad pa'i tshigs su bcad pa gcig gi phyir 'dzam bu'i 
[\[182b.2\]]gling byin te nyos par ngas mngon par dran na/_de dag ni rnyed pa dang bkur sti srung zhing sangs rgyas dang 'dra ba'i gan du 'gro bar mi sems so/_/mi pham pa dam pa'i chos kyi tshul 'di gzung ba yang 'byor pa dang ldan pas nus kyi mi ldan pas ni ma yin no/_/mi pham pa ngas 
[\[182b.3\]]mngon par rdzogs par sangs rgyas nas/_sangs rgyas kyi ye shes kyis chos gang bstan pa de la de dag 'di skad du de ni lung mnod par bya ba ma yin no zhes zer te/_sems can de dag 'byung ba ma yin pa'i nyes pa chen po ji tsam dang ldan pa la ltos/_mi pham pa dge slong 
[\[182b.4\]]chos des rnam par 'thag pa'i mdo stong bstan te/_bsam gtan bzhi bskyed kyang de lta bu'i gnas su gyur na/_gang phyogs tsam 'am/_cha tsam la reg pa/_rnam par 'thag pa 'dzin pa'i dge slong rnams la mngon par mi dga' zhing rnam par 'thag pa la skyon 'dogs pa lta 
[\[182b.5\]]ci smos te/_de dag ni chos smra ba'i dge slong la skur pa 'debs pa yin/_sangs rgyas kyi chos spong ba yin/_rlom sems chen pos skur pa 'debs pa yin te sems can dmyal bar skye ba de dag la ni legs par byas pa zhes nga mi smra'o/_/de ci'i phyir zhe na/_gang dag chos smra ba 
[\[182b.6\]]la rnam par smod pa de dag ni sangs rgyas la rnam par smod pa yin/_chos la rnam par smod pa yin no/_/gang dag chos smra ba la rim gro med pa de dag ni sangs rgyas la rim gro med pa yin no/_/gang dag chos smra ba la mi snyan par brjod pa de dag ni sangs rgyas mthong bar mi 'dod pa yin/_
[\[182b.7\]]sangs rgyas la mi snyan par brjod pa yin no/_/gang dag sems dang po bskyed pa'i byang chub sems dpa' la khong khro ba'i sems bskyed pa de dag gis ni sangs rgyas yongs su btang ba yin te ji snyed du khong khro ba'i sems skyed par byed pa de snyed kyi bskal par sems can dmyal bar gnas 
[\[183a\]]
[\[183a.1\]]par go cha bgo dgos so/_/ji tsam du khong khro ba'i mig gis lta ba de srid du long ba'i skye mched thob par 'gyur ro/_/ji tsam du mi snyan par brjod pa de srid du lce'i skye mched med pa thob par 'gyur ro/_/mi pham pa ji ltar byang chub sems dpa' rnams la gnod pa'i 
[\[183a.2\]]sems bskyed pas byang chub sems dpa' ngan song du 'gro bar log par ltung bar 'gyur ba'i chos de lta bu gzhan ni ngas ma mthong ngo /_/mi pham pa sems can gyi 'du shes dang chos kyi 'du shes la gnas pa rnams la ni las mngon par 'du bya ba yod de mi dmigs pa la ni med do/_/
[\[183a.3\]]byang chub sems dpa' gang dag chos tha dad du 'byed cing ston pa de dag ni spros pa la gnas pa yin no/_/mi pham pa byang chub sems dpa' rnams kyi pha rol tu phyin pa drug yang dag par bsgrub pa 'di ni byang chub kyi phyir yin na/_de la yang mi blun po de dag 'di skad du shes rab 
[\[183a.4\]]kyi pha rol tu phyin pa kho na la byang chub sems dpas bslab par bya'o zhes zer zhing pha rol tu phyin pa lhag ma rnams la sun 'byin to/_/mi pham pa 'di ji snyam du sems/_ka shi ka'i rgyal po gang yin pas mgo byin par gyur pa de 'chal ba'i shes rab yin nam/_gsol pa/_
[\[183a.5\]]bcom ldan 'das de ni ma lags so/_/bka' stsal pa/_mi pham pa ngas pha rol tu phyin pa drug dang ldan pa'i mdo gang dag bstan pa de dag ci byang chub 'thob par 'gyur ba ma yin nam/_gsol pa/_bcom ldan 'das byang chub thob par 'gyur ba lags so/_/bka' 
[\[183a.6\]]stsal pa/_mi pham pa khyod kyis bskal pa drug cur sbyin pa'i pha rol tu phyin pa la spyad/_bskal pa drug cur tshul khrims kyi pha rol tu phyin pa la spyad/_bskal pa drug cur bzod pa'i pha rol tu phyin pa la spyad/_bskal pa drug cur brtson 'grus kyi pha rol tu phyin pa la spyad/_
[\[183a.7\]]bskal pa drug cur bsam gtan gyi pha rol tu phyin pa la spyad na/_de la mi blun po dag 'di skad du 'di lta ste/_mi dmigs pa'i tshul gcig pus byang chub 'thob po zhes zer te/_de dag ni spyod pa yongs su ma dag pa yin/_tshig tsam gyis dga' bar sems shing 
[\[183b\]]
[\[183b.1\]]bsgrub pa snying por byed pa ma yin/_ngag gi las lhur len gyi nan tan las ring ba yin te/_phrag dog can du gyur pa/_chags par gnas pa/_nye du la gdu ba yin no/_/mi pham pa nga yang mgo byin pas dga' ba tsam du 'khor los sgyur ba'i rgyal srid thob pas ni ma yin na 
[\[183b.2\]]de la mi blun po zang zing la ser sna byed pa de dag gzhan gyi khyim rnams su dong nas 'di skad du byang chub tu ni 'di ltar spyad do/_/'di ni byang chub sems dpa'i spyod pa ste 'di ni tshul lo/_/gzhan ni tshul ma yin no/_/chos kyi tshul 'di ni chos smra ba phal cher gyis kyang shes so 
[\[183b.3\]]zhes zer te de dag rnyed pa dang bkur sti'i phyir chos smra ba dag la kun nas mnar sems mang po 'byung ngo /_/mi pham pa 'tsho ba can gyi mi de dag ni bskal pa brgyas kyang 'thun pa'i bzod pa thob par nga mi smra na byang chub lta smos kyang ci dgos te mi pham pa g.yo dang ldan pa la byang 
[\[183b.4\]]chub med do/_/phrag dog can la med do/_/rim gro med pa la med do/_/yang dag pa'i shes pa med pa la med do/_/khyim sun par byed pa la med do/_/gnyis su spyod pa la med do/_/mi pham pa mi blun po de dag ni nga bas kyang ches mkhas par khas 'che zhing nyan thos kyi chos 
[\[183b.5\]]sam/_rang sangs rgyas kyi chos gang yin pa'i chos de ni de bzhin gshegs pas gsungs pa ma yin no zhes zer ro/_/de nas bcom ldan 'das kyis tshe dang ldan pa rab 'byor la bka' stsal pa/_rab 'byor gnyis su med par spyod pa la shes rab kyi pha rol tu phyin pa 
[\[183b.6\]]yod mod/_gsol pa/_bcom ldan 'das de lta lags so/_/bka' stsal pa/_rab 'byor mi gnas pa la byang chub yod mod/_gsol pa/_bcom ldan 'das de lta lags so/_/bka' stsal pa/_rab 'byor spros pa med pa la byang chub yod mod/_gsol pa/_bcom ldan 'das 
[\[183b.7\]]de lta lags so/_/bka' stsal pa/_rab 'byor nye du la gdu ba'i phyir ngo tsha med pa de dag gis 'di lta ste dbul por 'gyur ba'i las kyi rnam par smin pa ji tsam yongs su gzung bar sems pa la ltos/_mi pham pa gzhan yang byang chub sems dpas chos thams cad 
[\[184a\]]
[\[184a.1\]]nyan thos kyi chos so zhes skrag par mi bya'o/_/chos thams cad rang sangs rgyas kyi chos so zhes skrag par mi bya'o/_/chos thams cad sangs rgyas kyi chos so zhes skrag par mi bya'o/_/mngon par zhen par mi bya'o/_/chos thams cad nyan thos kyi chos ma yin no zhes 
[\[184a.2\]]skrag par mi bya'o/_/chos thams cad rang sangs rgyas kyi chos ma yin no zhes skrag par mi bya'o/_/chos thams cad sangs rgyas kyi chos ma yin no zhes skrag par mi bya'o/_/mngon par zhen par mi bya'o/_/chos thams cad so so'i skye bo'i chos so zhes skrag par mi bya'o/_/
[\[184a.3\]]chos thams cad so so'i skye bo'i chos ma yin no zhes skrag par mi bya'o/_/chos thams cad kun nas nyon mongs pa'i chos so zhes skrag par mi bya'o/_/chos thams cad kun nas nyon mongs pa med pa'i chos so zhes skrag par mi bya'o/_/chos thams cad rnam par byang ba'i chos so 
[\[184a.4\]]zhes skrag par mi bya'o/_/chos thams cad rnam par byang ba med pa'i chos so zhes skrag par mi bya'o/_/chos thams cad nye bar len pa'i chos so zhes skrag par mi bya'o/_/chos thams cad nye bar len pa med pa'i chos so zhes skrag par mi bya'o/_/chos thams cad bya ba dang 
[\[184a.5\]]bcas pa'i chos so zhes skrag par mi bya'o/_/chos thams cad bya ba med pa'i chos so zhes skrag par mi bya'o/_/chos thams cad gsar pa'i chos so zhes skrag par mi bya'o/_/chos thams cad gsar pa ma yin pa'i chos so zhes skrag par mi bya'o/_/chos thams cad 
[\[184a.6\]]srid pa'i chos so zhes skrag par mi bya'o/_/chos thams cad srid pa med pa'i chos so zhes skrag par mi bya'o/_/chos thams cad sems kyi chos so zhes skrag par mi bya'o/_/chos thams cad sems med pa'i chos so zhes skrag par mi bya'o/_/chos thams cad 
[\[184a.7\]]sems pa'i chos so zhes skrag par mi bya'o/_/chos thams cad sems pa med pa'i chos so zhes skrag par mi bya'o/_/chos thams cad las kyi chos so zhes skrag par mi bya'o/_/chos thams cad las med pa'i chos so zhes skrag par mi bya'o/_/chos thams cad 
[\[184b\]]
[\[184b.1\]]rnam par smin pa'i chos so zhes skrag par mi bya'o/_/chos thams cad rnam par smin pa med pa'i chos so zhes skrag par mi bya'o/_/chos thams cad bzod pa'i chos so zhes skrag par mi bya'o/_/chos thams cad bzod pa med pa'i chos so zhes skrag par mi bya'o/_/chos thams cad 
[\[184b.2\]]thar pa'i chos so zhes skrag par mi bya'o/_/chos thams cad thar pa med pa'i chos so zhes skrag par mi bya'o/_/chos thams cad rnal 'byor gyi chos sa zhes skrag par mi bya'o/_/chos thams cad rnal 'byor med pa'i chos so zhes skrag par mi bya'o/_/chos thams cad 
[\[184b.3\]]'phags pa'i chos so zhes skrag par mi bya'o/_/chos thams cad 'phags pa med pa'i chos so zhes skrag par mi bya'o/_/chos thams cad sems can gyi chos so zhes skrag par mi bya'o/_/chos thams cad sems can med pa'i chos so zhes skrag par mi bya'o/_/chos 
[\[184b.4\]]thams cad gzung ba'i chos so zhes skrag par mi bya'o/_/chos thams cad gzung du med pa'i chos sa zhes skrag par mi bya'o/_/chos thams cad bden pa'i chos so zhes skrag par mi bya'o/_/chos thams cad bden pa med pa'i chos so zhes skrag par mi bya'o/_/chos thams cad 
[\[184b.5\]]tshul bzhin gyi chos so zhes skrag par mi bya'o/_/chos thams cad tshul bzhin med pa'i chos so zhes skrag par mi bya'o/_/chos thams cad brten pa'i chos so zhes skrag par mi bya'o/_/chos thams cad mi brtan pa'i chos so zhes skrag par mi bya'o/_/mi pham pa ngas byang chub 
[\[184b.6\]]kyi snying por chos nyid mngon par rdzogs par sangs rgyas te chos kyi yul thams cad mkhyen kyang dmigs pas ma yin no/_/chos thams cad kyi ngo bo nyid kun tu mkhyen kyang mngon par zhen pas 'jig rten la chos mi ston to/_/byang chub sems dpa' rnams la chos rnams kyi snang ba thob 
[\[184b.7\]]par bya ba dang /_gzungs dang chos kyi phyag rgya rnams bskyed pa'i phyir ngas de bzhin nyid rnam par dkrugs pa med/_chos rnams bsal ba ma byas/_gzhag pa ma byas so/_/mi pham pa ngas gling bzhi pa chen po'i 'jig rten gyi khams 'dir 'og min gyi gnas man chad du chos bstan pa'i tshe 
[\[185a\]]
[\[185a.1\]]sems can rnams 'di snyam du de bzhin gshegs pa ni bdag cag kho na la chos ston to snyam mo/_/de bzhin du sbyar te/_gling bzhi pa gnyis pa dang /_de bzhin du stong gsum gyi stong chen po'i 'jig rten gyi khams su chos bstan pa'i tshe sems can rnams 'di snyam du de bzhin 
[\[185a.2\]]gshegs pa ni bdag cag kho na la chos ston to/_/'di na de bzhin gshegs pa chos ston to/_/'dir de bzhin gshegs pa skyes so/_/'dir chos kyi 'khor lo bskor ro/_/chos kyi 'khor lo bskor nas chos ston to snyam mo/_/mi pham pa 'di la nga ni thabs 'dis 'jig rten 
[\[185a.3\]]gyi khams mtha' yas mu med pa dag tu snga dro'i dus kyi tshe yang chos ston cing de ltar sangs rgyas kyi mdzad pa mdzad do/_/nyi ma gung gi dus kyi tshe yang de ltar sangs rgyas kyi mdzad pa mdzad do/_/phyi dro'i dus kyi tshe yang de ltar sangs rgyas kyi mdzad pa mdzad de/_chos thams cad dang /_sems can 
[\[185a.4\]]thams cad dang /_'jig rten gyi khams thams cad du de bzhin gshegs pa'i spyan thogs pa mi mnga' bar gzigs pa dang /_shes rab dang ye shes kyi gzigs pa 'jug ste/_de ltar sangs rgyas kyi yul bsam gyis mi khyab cing tshad med na de la de dag 'di ltar chos spong ba la gnas pas byang 
[\[185a.5\]]chub sems dpas 'di la ni bslab par bya'o/_/'di la ni bslab par mi bya'o zhes zer te/_gang su dag chos spong bar gnas pa de dag ni sangs rgyas la skur pa 'debs par gnas pa yin/_gang dag sangs rgyas la skur pa 'debs par gnas pa de dag ni 'di lta ste/_ngan song gi g.yang sa'i sa la 
[\[185a.6\]]gnas pa yin te de dag ni chos kyis phongs par 'gyur ba la gnas pa yin no/_/mi pham pa de lta bas na de bzhin gshegs pa'i thabs mkhas pas bstan pa'i chos la bdag bsrung bar bya'o/_/de nas 'jam dpal gzhon nur gyur pa dang /_byang chub sems dpa' shes rab kyi phung po yang dag 
[\[185a.7\]]grub dang /_byang chub sems dpa' mthong ba don yod dang /_byang chub sems dpa' gcig tu spobs pa rnam par nges pa'i blo gros dang /_byang chub sems dpa' shin tu rnam par nges pa'i sems ston pa'i blo gros dang /_byang chub sems dpa' shes rab spobs pas smra ba dang /_byang chub sems 
[\[185b\]]
[\[185b.1\]]dpa' 'jigs bral yang dag gsal byed dang /_byang chub sems dpa' mchog tu dga' ba'i rgyal po dang /_byang chub sems dpa' khengs med gnas dang /_byang chub sems dpa' sangs rgyas kyi zhing mtha' yas pa'i cho ga sems pa dang /_byang chub sems dpa' spyan ras gzigs dbang 
[\[185b.2\]]phyug dang /_byang chub sems dpa' spos kyi glang po che dang /_byang chub sems dpa' bal glang spos kyi glang po che dang /_byang chub sems dpa' gzi brjid dbyangs kyi dbang phyug dang /_byang chub sems dpa' sgrib pa thams cad rnam par sel ba dang /_byang chub sems dpa' brtson pa mi gtong ba 
[\[185b.3\]]gnas pa dang /_byang chub sems dpa' yon tan brgya stong brgyan dang /_byang chub sems dpa' thams cad mkhyen gyi ye shes la rmongs pa med par sems pa dang /_byang chub sems dpa' brjod pa grags pa'i tog gi rgyal mtshan dang /_byang chub sems dpa' chos thams cad kyis phan gdags 
[\[185b.4\]]pa dang /_byang chub sems dpa' sangs rgyas kyi yul dang ma bral bar gnas pa dang /_byang chub sems dpa' tsan dan gyis brgyan pa'i gzi brjid kyis btul bas rnam par gnon pa dang /_byang chub sems dpa' 'jig rten kun gyis mchod grags dang /_byang chub sems dpa' nyi shu po de dag 
[\[185b.5\]]gis bcom ldan 'das la 'di skad ces gsol to/_/bcom ldan 'das de de lta lags so/_/bde bar gshegs pa de de lta lags te bdag cag kyang shar phyogs kyi sangs rgyas kyi zhing gang gA'i klung drug cu'i bye ma snyed du mchis te/_sangs rgyas bcom ldan 'das la bsnyen bkur bgyis na 
[\[185b.6\]]thams cad na yang bcom ldan 'das nyid chos ston pa mdzad do/_/de bzhin du phyogs bcu'i 'jig rten gyi khams rnams su mchis na yang de bzhin du sems can rnams la chos ston pa mdzad do/_/bcom ldan 'das de dag tu bdag cag gis gdugs bdun du sangs rgyas kyi zhing du rgyu ba bgyis 
[\[185b.7\]]na sangs rgyas gzhan ma mthong nas slar 'dir chos nyan du mchis so/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal ltos/_de bzhin gshegs pa'i yul dang ye shes ni de ltar tshad med/_sangs rgyas kyi yul ni de ltar bsam 
[\[186a\]]
[\[186a.1\]]gyis mi khyab/_de ltar de bzhin gshegs pa ni de bzhin gshegs pa'i chos rnams kyis mi mnyam pa dang mnyam na/_'jam dpal de la skyes bu blun po de dag 'di skad du 'di lta ste/_byang chub sems dpa' rnams kyi de bzhin gshegs pa'i phyir spyod pa ni shes rab kyi pha rol tu phyin 
[\[186a.2\]]pa'o zhes zer ro/_/'jam dpal 'di lta ste byang chub sems dpa'i spyod pa ni dpag tu med pa'i spyod pa'o/_/'di lta ste byang chub sems dpa'i spyod pa ni mnyam pa med pa'i spyod pa'o/_/'di lta ste byang chub sems dpa'i spyod pa ni yongs su 'dzin pa med pa'i spyod pa'o/_/'di lta ste byang chub 
[\[186a.3\]]sems dpa'i spyod pa ni mi 'dor ba'i spyod pa'o/_/byang chub sems dpa'i spyod pa ni dam bcas pa la brtan zhing lhag pa'i bsam pa yongs su dag pa'i spyod pa'o/_/byang chub sems dpa'i spyod pa ni gzhan la phan gdags pas yongs su mi skyo ba'i spyod pa'o/_/'jam dpal byang chub 
[\[186a.4\]]sems dpa' rnams kyi spyod pa yongs su dag pa 'di lta bu ni nga'i chos yin na de'i tshe mthong dka' bar 'gyur ro/_/'jam dpal de lta bas na skyes bu dam pa nyi shu po khyed thams cad kyis ci nas kyang nga'i byang chub bskal pa grangs med pa bye bar yang dag par bsgrubs pa thabs mkhas 
[\[186a.5\]]pas bstan pa 'di gzhan gyis shes par 'gyur bar chos yang dag par blang ba la gnas te bag yod par bya'o/_/dam bcas pa la brtan par bya'o/_/khong khro ba med pa'i sems su bya'o/_/sems can dag 'di lta ste/_chos spong ba'i g.yang sa chen por mi ltung bar bya'o/_/de nas 
[\[186a.6\]]'jam dpal gyis gsol pa/_bcom ldan 'das chos spong ba zhes bgyi ba gang lags/_bcom ldan 'das kyis bka' stsal pa/_'jam dpal gang de bzhin gshegs pas gsungs pa'i bka' la la ni bzang bar 'du shes/_la la ni ngan par 'du shes pa de ni chos spong ba'o/_/gang 
[\[186a.7\]]chos spong ba des chos spangs pas de bzhin gshegs pa la skur pa 'debs pa yin/_dge 'dun la ngan du brjod pa yin no/_/'di ni rigs pa'o/_/'di ni mi rigs pa'o zhes zer na chos spong ba yin no/_/'di ni byang chub sems dpa' rnams kyi ched du gsungs pa'o/_/'di ni nyan thos rnams 
[\[186b\]]
[\[186b.1\]]kyi ched du gsungs pa'o zhes zer na chos spong ba yin no/_/'di ni rang sangs rgyas rnams kyi ched du gsungs pa'o zhes zer na chos spong ba yin no/_/'di ni byang chub sems dpa'i bslab pa'o/_/'di ni byang chub sems dpa'i bslab pa ma yin no zhes zer na chos spong ba yin no/_/spobs pa 
[\[186b.2\]]yod do zhe'am spobs pa med do zhes zer na chos spong ba yin no/_/chos ni chos ma yin par ston to zhes zer na chos spong ba yin no/_/sangs rgyas 'byung ba med par yang gzungs 'thob ces zer na chos spong ba yin no/_/gzungs thob pa'i thob pa ni yongs su dag pa ma yin no zhes zer na chos spong 
[\[186b.3\]]ba yin no/_/chos smra ba'i spyod pa nyes par byas pa dang ldan no zhes zer na chos spong ba yin no/_/chos smra ba sgrub pa phun sum tshogs pa ma yin no zhes zer na chos spong ba yin no/_/bag med par gleng na chos spong ba yin no/_/spyod lam gyis gleng na chos spong ba yin no/_/spyod pa dang tshul 
[\[186b.4\]]khrims nyams pas gleng na chos spong ba yin no/_/spobs pas go bar mi byed do zhes zer na chos spong ba yin no/_/snang ba legs par ma bshad do zhes zer na chos spong ba yin no/_/khong du ma chud pas tshig dang tshig tu 'gal bar byas so zhes zer na chos spong ba yin no/_/yi ge'i ming 
[\[186b.5\]]gis de bzhin gshegs pa'i bka' la 'jug go zhes zer na chos spong ba yin no/_/mdo sde dang mdo sder 'gal bar byas so zhes zer na chos spong ba yin no/_/tshigs su bcad pa dang tshigs su bcad par 'gal bar byas so zhes zer na chos spong ba yin no/_/don la la la mos shing /_
[\[186b.6\]]don la la la ma mos so zhes zer na chos spong ba yin no/_/chos 'chad pa'i tshe gtam gzhan du bsgyur na chos spong ba yin no/_/dkrugs ma byed na chos spong ba yin no/_/kun du rtog pas smra na chos spong ba yin no/_/'di la spyad 'di la mi spyad ces zer na chos spong ba yin no/_/'di ni rigs 
[\[186b.7\]]'di ni mi rigs zhes zer na chos spong ba yin no/_/'jam dpal nyan thos rnams kyi spobs pa gang ji snyed pa dang /_byang chub sems dpa' rnams kyi spobs pa gang ji snyed pa de dag thams cad ni de bzhin gshegs pa'i mthu yin no/_/'jam dpal ngas ni nyan thos rnams kyi spobs 
[\[187a\]]
[\[187a.1\]]pa gang ji snyed pa dang /_byang chub sems dpa' rnams kyi spobs pa gang ji snyed pa de dag thams cad de bzhin gshegs pa'i mthu las 'byung bar smon lam legs par btab pa yin/_'jam dpal ngas ni byang chub tu yang smon lam legs par btab pa yin no/_/'di 
[\[187a.2\]]ltar mi blun po de dag ngan song du 'gro bar bdud kyis byin gyis brlabs pa'i phyir de la yang skyon 'dogs par sems so/_/de bzhin gshegs pas gnang ba'i chos smra ba de dag la yang skyon 'dogs par sems so/_/rnyed pa'i phyir khyim srung bar gnas pa yin gyi de bzhin gshegs 
[\[187a.3\]]pa'i bstan pa bsrung ba'i phyir gnas pa ma yin/_rigs la gdu bas bram ze dang khyim bdag rnams la smra ba ni 'di skad khyod kyis legs par smras so/_/khyod kyis de bzhin gshegs pa'i bka' legs par rtogs so zhes zer te phyogs kyi yang phyogs gcig smras pa 
[\[187a.4\]]la rjes su yi rang ba'i gzhis de dag chos spong bar gyur pas 'di lta ste/_ngan song chen por 'gro bar 'gro ba mtshungs par 'gyur ro/_/'jam dpal mngon par zhen pa la byang chub sems dpa'i spyod pa'o zhes nga mi smra'o/_/khyim la chags pa'i 'tsho ba rnam par dag pa 
[\[187a.5\]]zhes nga mi smra'o/_/gnyis su ston pa rnams chos kyis phongs par 'gyur ba las grol bar nga mi smra'o/_/gcig tu ston pa rnams ngan song las grol bar nga mi smra'o/_/smra ba la dga' ba rnams yongs su dag pa'o zhes nga mi smra'o/_/'jam dpal ngas ni gang gA'i klung 
[\[187a.6\]]gi bye ma ji snyed pa de snyed kyi chos kyi sgo rnams mi dmigs pa'i tshul gyis bstan to/_/'jam dpal gang gA'i klung gi bye ma ji snyed pa de snyed kyi chos kyi sgo rnams ngas dmigs pa'i tshul gyis ma bstan to/_/'jam dpal ngas ni stong pa nyid la mos pa rnams la gang 
[\[187a.7\]]gA'i klung gi bye ma ji snyed pa de snyed kyi chos kyi sgo rnams bstan to/_/ngas ni sems can du 'du shes pas de snyed du chos kyi sgo rnams bstan to/_/ngas ni mtshan ma med pa'i sgo nas de snyed kyi chos kyi sgo rnams bstan to/_/ngas ni rnam par rtog pa'i sgo nas de snyed kyi chos kyi sgo 
[\[187b\]]
[\[187b.1\]]rnams bstan to/_/ngas ni smon pa med pa'i sgo nas de snyed kyi chos kyi sgo rnams bstan to/_/ngas ni smon pa'i sgo nas de snyed kyi chos kyi sgo rnams bstan to/_/ngas ni gang zag pa'i sgo nas de snyed kyi chos kyi sgo rnams bstan to/_/ngas ni gang zag med pa'i sgo nas de snyed kyi chos 
[\[187b.2\]]kyi sgo rnams bstan to/_/ngas ni 'jug pas de snyed dang /_ldog pas de snyed dang /_ngas ni yod pas de snyed dang /_med pas de snyed dang /_ngas ni 'dus byas kyis de snyed dang /_'dus ma byas kyis de snyed dang /_ngas ni drang bas de snyed dang /_drang ba med pas de snyed dang /_ngas ni 
[\[187b.3\]]gsang bas de snyed dang /_gsang ba med pas de snyed dang /_ngas ni 'khor ba'i sgo de snyed dang /_ngas ni mya ngan las 'das pa'i sgo de snyed dang /_ngas ni 'jig rten de snyed dang /_ngas ni 'jig rten las 'das pa de snyed dang /_ngas ni 'dod chags kyi sgo de snyed dang /_ngas ni zhe sdang gi sgo de snyed dang /_
[\[187b.4\]]ngas ni gti mug gi sgo de snyed dang /_'jam dpal ngas ni gang gA'i klung gi bye ma ji snyed pa de snyed kyi spong ba'i sgo'i chos kyi sgo rnams bstan to/_/'jam dpal thams cad kyang 'di lta ste/_mi rtag pa'i tshul du shes rab kyi pha rol tu phyin pa'i tshul yin na de la phyogs kyi yang phyogs gcig shes 
[\[187b.5\]]pas de bzhin gshegs pa la skur pa 'debs so/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das gal te la la zhig sdig pa'i grogs po'i dbang gis chos spong ba 'di lta bu 'di bgyis par gyur na bcom ldan 'das 
[\[187b.6\]]de tshe 'di nyid la ji ltar thar bar 'gyur/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal gal te lo bdun gyi bar du nyin gcig cing dus gsum du nyes pa la nyes par bshags na de'i 'og 
[\[187b.7\]]tu byang bar 'gyur te/_de phyin cad nyung na bskal pa bcus bzod pa 'thob par 'gyur ro/_/'jam dpal gal te byang chub sems dpa'i theg pa pa'i rigs kyi bu'am rigs kyi bu mo zhig chos kyi rnam grangs 'di ma bzung ma bklag par smra na chos kyis phongs par 'gyur ba las ma 
[\[188a\]]
[\[188a.1\]]smas par thar bar shin tu dka'o/_/de lta bas na byang chub sems dpas 'di la bslabs nas phyis chos bstan par bya ste/_de ltar na de smas par mi 'gyur ro/_/'jam dpal byang chub sems dpas mnyam pa nyid bzhi khong du chud par bya ste/_bzhi gang zhe na/_sems 
[\[188a.2\]]can mnyam pa nyid dang /_chos mnyam pa nyid dang /_byang chub mnyam pa nyid dang /_lhag mthong mnyam pa nyid de/_mnyam pa nyid bzhi po de dag byang chub sems dpas khong du chud par bya'o/_/gang zhig mnyam pa nyid bzhi po de dag khong du ma chud par smra na/_ci smra yang 
[\[188a.3\]]de bdag smras par 'gyur ro/_/gzhan yang chos bzhi dang ldan na byang chub sems dpa' sems dpa' chen po rigs kyi bu'am/_rigs kyi bu mo ma smas par thar bar 'gyur te/_bzhi gang zhe na/_sems can thams cad la khong khro ba med pa'i sems dang /_shes pas 
[\[188a.4\]]mos nas chos smra ba rnams la 'gal bar mi byed pa dang /_pha rol mi spong ba dang /_de bzhin gshegs pas gsungs pa thams cad la gus pa yin te/_chos bzhi po de dag dang ldan na rigs kyi bu'am/_rigs kyi bu mo de ma smas par thar bar 'gyur ro/_/'jam 
[\[188a.5\]]dpal byang chub sems dpa' gang zhig gis bskal pa gang gA'i klung gi bye ma snyed du sangs rgyas kyi zhing thams cad rin po che sna bdun gyis brgyan te/_sangs rgyas bcom ldan 'das gang gA'i klung gi bye ma snyed la nyin gcig bzhin du dbul ba phul ba bas/_gang zhig 
[\[188a.6\]]gis rnam par 'thag pa thams cad bsdus pa'i mdo'i chos kyi rnam grangs 'di bris shing glegs bam du byas te tha na lan gsum bklags na/_'di ni de bas bsod nams ches mang du skyed par 'gyur/_de ci'i phyir zhe na/_byang chub sems dpa' gang rnam par 'thag pa 
[\[188a.7\]]thams cad bsdus pa'i mdo 'di la bslabs pa'i bsod nams kyi phung po dang mnyam pa'i sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab de med do/_/chos kyi rnam grangs 'di bshad pa na byang chub sems dpa' gang 
[\[188b\]]
[\[188b.1\]]gA'i klung sum cu'i bye ma snyed mi skye ba'i chos la bzod pa thob par gyur to/_/byang chub sems dpa' gang gA'i klung bdun cu'i bye ma snyed ni bla na med pa yang dag par rdzogs pa'i byang chub las phyir mi ldog par gyur to/_/stong gsum gyi stong chen po'i 'jig rten gyi khams 'di'i 
[\[188b.2\]]sems can bye ba khrag khrig brgya stong phrag drug cus chos kyi rnam grangs 'di la yi rangs nas byang chub tu go cha chen po bgos pas de dag thams cad bskal pa brgyad cur 'khor bar 'khor nas thams cad kyang bskal pa brgyad cus bla na med pa yang dag par rdzogs pa'i byang chub mngon 
[\[188b.3\]]par rdzogs par 'tshang rgya bar 'gyur ro/_/byang chub sems dpa' dag nan tan gyis bsgrubs na/_chos kyi rnam grangs 'di de ltar don che zhing de ltar 'bras bu che ste phan yon che la gsal ba che zhing rgyas pa che'o/_/'jam dpal de lta bas na khyed kyis chos kyi rnam grangs 'di la 
[\[188b.4\]]bslabs te phyi ma'i dus na chos gzung bar bya'o/_/de ltar na khyed ma smas par thar bar 'gyur ro/_/de nas chos smra ba nyi shu po de dag gis bcom ldan 'das la 'di skad ces gsol to/_/bcom ldan 'das chos kyi rje/_chos kyi rgyal po/_bcom ldan 'das kyis ji skad bka' 
[\[188b.5\]]stsal pa de bzhin du bgyi'o/_/sangs rgyas kyi mthu dang /_sangs rgyas kyi byin gyis brlabs kyis de bzhin gshegs pa'i bka' legs par rab tu bsgrub par bgyi'o/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_byang 
[\[188b.6\]]chub sems dpa' sems dpa' chen po de dag dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do//_//'phags pa rnam par 'thag pa thams cad 
[\[188b.7\]]bsdus pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_mu ni bar ma dang /_zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//
[\[189a\]]
[\[189a.1\]{D228}]@##/_/rgya gar skad du/_Ar+ya bud d+ha sang gI ti nA ma ma ha yA na sU tra/_bod skad du/_'phags pa sangs rgyas bgro ba zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis 
[\[189a.2\]]thos pa dus gcig na/_bcom ldan 'das yul dbus gyur 'chang na yul dbus gyur 'chang ba rnams kyi shing /_a mra stug po'i tshal gyi grong 'dab/_ri bzang po bai de ha'i dbang po'i brag gi phug na/_dge slong lnga stong gi dge 'dun chen po dang /_byang chub sems dpa' nyi khri lnga 
[\[189a.3\]]stong dang thabs cig tu bzhugs te/_thams cad kyang bla na med pa yang dag par rdzogs pa'i byang chub las phyir mi ldog pa/_byang chub sems dpa' 'jam dpal dang /_byams pa la sogs pa dang thabs cig go/_/lha'i bu brgyad khri bzhi stong dang yang thabs cig ste/_thams 
[\[189a.4\]]cad kyang byang chub sems dpa'i theg pa la gnas pa sha stag go/_/yang de'i tshe na 'jig rten du rnyog pa lnga dag byung ste/_'di lta ste/_tshe'i rnyog pa dang /_sems can gyi rnyog pa dang /_bskal pa'i rnyog pa dang /_nyon mongs pa'i rnyog pa dang /_lta ba'i rnyog pa byung ba'i phyir 'khor 
[\[189a.5\]]bzhi yang dag par rdzogs pa'i sangs rgyas kyi drung du 'di lta ste/_chos nyan pa'i phyir shin tu 'ong bar ma gyur/_'ongs nas kyang chos la 'thun par mi byed/_de bzhin gshegs pa la'ang bkur sti mi byed de/_sems can dag chos bshad pas skyo zhing 'khod nas brel ba sna 
[\[189a.6\]]tshogs kyis brel to/_/de nas bcom ldan 'das 'di snyam du dgongs te/_kye ma'o sems can 'di dag ni yongs su skyo ste/_chos bshad pa khong du mi chud/_chos nyan pa dang /_de bzhin gshegs pa la lta ba'i phyir mi 'ong /_chos nyan pa'i phyir 'ongs su zin kyang de ltar 
[\[189a.7\]]'thun par mi byed/_bka' yin par sems mi 'jog gis/_gang ngas nang du yang dag 'jog gi tshul gyis skye bo rnams yongs su skom par bya'o/_/sangs rgyas kyi zhing gzhan dag tu yang sangs rgyas bcom ldan 'das gzhan dag dang lhan cig tu sangs rgyas bgro ba 
[\[189b\]]
[\[189b.1\]]zhes bya ba'i chos kyi rnam grangs bgro'o snyam mo/_/yang de'i tshe na sangs rgyas bcom ldan 'das gzhan dag gi sangs rgyas kyi zhing gzhan dag tu'ang 'khor bzhi yongs su skyo ste/_chos nyan pa'i phyir mi 'ong bar gyur nas sangs rgyas bcom ldan 'das de dag kyang bdag bdag gi 
[\[189b.2\]]sangs rgyas kyi zhing du nang du yang dag 'jog la bzhugs pa'i tshul gyis 'khor bzhi yongs su skom par mdzad do/_/yang de'i tshe na shar phyogs su sangs rgyas kyi zhing brgyad khri bzhi stong 'das pa na/_kun du snang ba zhes bya ba'i 'jig rten gyi khams de na 'jug sred kyi rgyal 
[\[189b.3\]]po zhes bya ba de bzhin gshegs pa dgra bcom pa yang dag par rdzogs pa'i sangs rgyas da ltar bzhugs 'tsho gzhes shing chos kyang ston to/_/sangs rgyas bcom ldan 'das de dag kyang /_de bzhin gshegs pa'i bgro ba bgro ba'i phyir der 'dus te/_sangs rgyas 
[\[189b.4\]]bcom ldan 'das de dag la ma bgros pa'am/_bgro ba mi mdzad pa med de/_chos bshad pa dang sems can 'dul ba'i phyir de bzhin gshegs pa dag bgro bar mdzad do/_/de nas bcom ldan 'das 'di snyam du dgongs so/_/sangs rgyas bcom ldan 'das de dag 
[\[189b.5\]]gang du 'du bar 'gyur zhes dgongs pa las de 'di snyam du gyur te/_shar phyogs su sangs rgyas bcom ldan 'das de dag 'du bar 'gyur te/_'di ni sangs rgyas kyi zhing brgyad khri bzhi stong 'das pa na 'jig rten gyi khams kun du snang ba zhes bya ba de na/_de bzhin 
[\[189b.6\]]gshegs pa dgra bcom pa yang dag par rdzogs pa'i sangs rgyas 'jug sred kyi rgyal po zhes bya ba de ltar bzhugs 'tsho gzhes chos kyang ston te/_der sangs rgyas bcom ldan 'das rnams 'du bar 'gyur ro snyam mo/_/de nas bcom ldan 'das kyis tshe dang ldan pa dga' 
[\[189b.7\]]bo la bka' stsal pa/_dga' bo de ni de bzhin gshegs pa dbang po'i brag gi phug tu gshegs so/_/gshegs nas kyang zla ba gsum du nang du yang dag 'jog par 'gyur gyis/_de dga' bo khyod kyis lha dang /_klu dang /_gnod sbyin dang /_dri za dang /_lha ma yin dang /_
[\[190a\]]
[\[190a.1\]]mi 'am ci dang /_lto 'phye chen po dang /_mi la sogs pa gang yang dbang po'i brag gi phug tu zla ba gsum gyi bar du ma gtang shig_/de skad ces bka' stsal pa dang /_tshe dang ldan pa dga' bos bcom ldan 'das la 'di skad ces gsol to/_/bcom ldan 'das 
[\[190a.2\]]bdag gis lha mthu chen po lus phra ba dag gzung mi nus so/_/bcom ldan 'das ji ltar gnas brtan maud gal gyi bu chen po rdzu 'phrul dang cho 'phrul dang ldan pa de 'dra ba bdag la ma mchis kyis/_bcom ldan 'das de la bka' stsal du gsol/_de nas bcom ldan 'das 
[\[190a.3\]]bsrung bar nus so/_/de skad ces gsol pa dang /_bcom ldan 'das kyis tshe dang ldan pa dga' bo la 'di skad ces bka' stsal to/_/dga' bo chog go/_/khyod de bzhin gshegs pa la de skad ma zer cig_/de bzhin gshegs pa ni sus kyang srung mi dgos so/_/kun du 
[\[190a.4\]]srung mi dgos so/_/de bzhin gshegs pa la ni bsrung bar bya ba med de/_dgra las rgyal ba yin no/_/ngas ni lha dang bcas pa/_bdud dang bcas pa/_dge sbyong dang bram zer bcas pa'i skye dgu'i 'jig rten na gang de bzhin gshegs pa'i byin gyis brlabs la chung ngu na/_chos 
[\[190a.5\]]gos kyi mtha' ma la yang /_bskyod pa'am/_sgul bar nus pa su yang ma mthong gis/_dga' bo khyod bya ba nyung bar gyis shig_/de bzhin gshegs pa nyid byin gyis rlob bo/_/dga' bo yang de bzhin gshegs pa nang du yang dag 'jog la zhugs pa'i drung du 
[\[190a.6\]]dge slong dang /_dge slong ma dang /_dge bsnyen dang /_dge bsnyen ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa dag 'ong bar gyur na/_dga' bo khyod kyis 
[\[190a.7\]]de dag la 'di skad du chos shod cig_/grogs po dag mir thob pa ni dkon no/_/'thun pa'i yul la gnas pa ni dkon no/_/de bzhin gshegs pa skye ba yang dkon no/_/de bzhin gshegs pas gsungs pa'i chos 'dul ba la dad pa yang dkon no/_/rab tu byung zhing 
[\[190b\]]
[\[190b.1\]]bsnyen par rdzogs pa'i dge slong gi dngos po yang dkon no/_/dge ba'i bshes gnyen yang dkon no/_/nan tan la gnas pa'i gang zag kyang dkon no/_/stong pa nyid la yid ches zhing mos par byed pa yang dkon no/_/dge slong chos yongs su dag par 'chad pa yang dkon no/_/gtong 
[\[190b.2\]]ba'i sems dang ldan pa yang dkon no/_/len pa yang dkon no/_/gang blangs nas sbyin pa sbyong bar byed pa yang dkon no/_/gang byas pa gzo bar byed pa dang /_byas pa tshor bar byed pa'i sems can de dag kyang dkon no/_/gang bslab pa 'dod cing srog gi phyir yang bslab 
[\[190b.3\]]pa mi gtong ba'i sems can de dag kyang dkon no/_/sems can gang sems can thams cad la snying rje ba dang snying brtse ba bskyed nas bla na med pa yang dag par rdzogs pa'i byang chub tu sems bskyed pa de dag kyang dkon no/_/de bas kyang gang byang chub tu sems bskyed ma thag tu nan tan gyis 
[\[190b.4\]]sbyong ba'i sems can de dag ni shin tu dkon no zhes dga' bo khyod kyis de bzhin gshegs pa nang du yang dag 'jog la zhugs na de ltar chos shod cig_/gal te dge slong dang /_dge slong ma dang /_dge bsnyen dang /_dge bsnyen ma'i 'khor bzhi dang /_lha dang /_klu dang /_
[\[190b.5\]]gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa dag lhags nas 'ongs pa de dag la de skad du chos shod cig_/gzhan yang dga' bo khyod kyis 'di ltar chos shod cig_/de bzhin gshegs 
[\[190b.6\]]pas rnam grangs du mar log par lta ba shin tu kha na ma tho bar gsungs kyis/_de'i phyir khyod kyis log par lta bar mi bya'o/_/de la log par lta ba gang zhe na/_'di lta ste/_ma grol ba dang /_ma sbas pa dang /_ma zhi ba dang /_ma dul ba dang /_rnam par ma dul ba dang /_lha 
[\[190b.7\]]sna tshogs la thal mo sbyor ba dang /_tshul khrims dang /_bzod pa sna tshogs dang /_chu bo dang /_mtshe'u dang /_rdzing bu dang /_'obs dang /_ri dang /[ {]ri dgas [,]ri dwags [}]dang /_bya dang /_shing la dad pa dang /_'dod chags dang /_zhe sdang dang /_gti mug dang bcas pa dang /_
[\[191a\]]
[\[191a.1\]]de lta bu dag gi gzugs byed pa dang /_de la sogs pa yang dag pa ma yin par lta ba de ni log par lta ba zhes bya'o/_/gzhan yang dga' bo log par lta ba ni gang /_bdag tu 'dzin pa la zhen pa de ni log par lta ba zhes bya'o/_/sems can du 'dzin pa la zhen pa 
[\[191a.2\]]dang /_srog tu 'dzin pa dang /_gang zag tu 'dzin pa la zhen pa dang /_chad par 'dzin pa la zhen pa dang /_rtag par 'dzin pa la zhen pa de dag ni log par lta ba zhes bya'o/_/dga' bo mdor na log par lta ba shin tu phra ba bstan to/_/dga' bo rigs kyi bu'am/_rigs kyi bu mo 
[\[191a.3\]]gang yang rung ste/_chung ngu na mya ngan las 'da' bar sems kyang rung /_de lta bu'i 'du shes skye na de ni log par lta ba zhes bya'o/_/dga' bo gzhan yang de bzhin gshegs pa nang du yang dag 'jog la 'jug na 'di ltar chos shod cig_/khyed kyis chos dgos par gyis shig_/chos la 
[\[191a.4\]]dga' ba dang /_mgu ba dang /_rangs pa dang /_'tsho ba yongs su dag pa dang /_bslab pa la 'dod pa dang /_dad pa dang /_dang ba mang ba dang /_khrel ba dang bcas pa dang /_gus pa dang /_bsti stang dang bcas pa dang /_yid la skrag pa dang /_khams gsum thams cad las 'byung 
[\[191a.5\]]bar sems pa dang /_byams pa dang /_snying rje dang /_dga' ba dang /_btang snyoms la bsgom pa'i brtson 'grus dang ldan pa dang /_bzod pa dang /_tshig bzang po dang /_don la rton cing tshig la mi rton pa dang /_ye shes la rton cing rnam par shes pa la mi rton pa dang /_nges pa'i 
[\[191a.6\]]mdo la rton gyi drang ba'i mdo la mi rton pa dang /_chos nyid la rton gyi gang zag la mi rton pa dang /_rnam par thar pa'i sgo gsum la tshul bzhin yid la bya bas rtogs pa dang /_khyed stong pa nyid la spyod yul bar gyis shig_/bdag tu 'dzin pa yongs su spangs pa dang /_mtshan ma'i 
[\[191a.7\]]spyod yul med pa dang /_mtshan ma yongs su spangs pa dang /_smon pa med pa'i rnam par thar pa'i sgo la spyod yul ba dang /_smon lam las 'das par gyis shig_/dga' bo khyod kyis sems can rnams la rten cing 'brel par 'byung ba las brtsams te chos shod cig_/rten 
[\[191b\]]
[\[191b.1\]]cing 'brel par 'byung ba'i chos zhes bya ba ni rkyen med na chos gang yang mi 'byung ba ste/_de ltar khyed kyis rten cing 'brel par 'byung ba khong du chud par bya'o/_/dga' bo de la rten cing 'brel par 'byung ba ji lta ba yang dag par rtogs pa gang zhe na/_rten cing 'brel par 'byung ba ni mi 
[\[191b.2\]]skye ba yin te/_de la ji ltar rtogs par 'gyur zhe na/_mi skye ba la bzod pa yin te/_de la yang rlom sems mi byed pa de ni rten cing 'brel par 'byung ba la ji lta ba yang dag par rtogs pa'o/_/dga' bo khyod kyis 'phags pa'i bden pa'i rab tu tha dad pa las brtsams te 
[\[191b.3\]]sems can rnams la chos bshad par bya'o/_/dga' bo 'phags pa'i bden pa'i rab tu tha dad pa gang zhe na/_dga' bo gang 'phags pa'i bden pa de nyon cig_/dga' bo 'phags pa'i bden pa ni bden pa yang ma yin [{]brdzun [,]rdzun [}]pa yang ma yin te/_gang bden pa yang ma yin [{]brdzun [,]rdzun [}]pa 
[\[191b.4\]]yang ma yin pa de ni 'phags pa'i bden pa zhes bya'o/_/bden pa de'i rab tu tha dad pa ji snyed cig yod ce na/_mi skye ba'i bden pa dang /_ji lta bzhin gyi bden pa dang /_'dod chags dang bral ba'i bden pa dang /_'gog pa'i bden pa dang /_mya ngan las 'da' ba'i bden 
[\[191b.5\]]pa dang /_rnam par grol ba'i bden pa dang /_dngos po med pa'i bden pa dang /_ma spros pa'i bden pa dang /_mi rgyu ba'i bden pa dang /_lhun gyis grub pa'i bden pa dang /_mi len pa'i bden pa dang /_mi gtong ba'i bden pa dang /_ma byas pa'i bden pa dang /_mi byed pa'i bden pa 
[\[191b.6\]]dang /_mi ltung ba'i bden pa dang /_gnas med pa'i bden pa dang /_dga' bo chos gang mi skye ba dang /_mi 'bri ba dang /_mi gnas pa dang /_gzhan du mi 'gyur ba de ni bden pa zhes bya ste/_dga' bo de las dgongs te de bzhin gshegs pa dag 'phags pa'i gang zag ni 
[\[191b.7\]]'dus ma byas pas bskyed pa'o zhes chos 'chad do/_/gang sdug bsngal la mi skye bar shes pa 'di ni 'phags pa'i sdug bsngal bden pa ste de ni sdug bsngal rtogs pa'o/_/gang kun 'byung ba mi rgyu bar rgyu yongs su shes pa 'di ni sdug bsngal gyi kun 'byung ba rtogs pa'o/_/
[\[192a\]]
[\[192a.1\]]gang shin tu 'gog pa'i chos thams cad zad pa shin tu mi skye ba 'di ni sdug bsngal 'gog pa'o/_/de la lam gang zhe na/_lam gang gis gnyis su mi byed cing dge ba dang mi dge ba'i tshul gcig la 'jug pa dang /_chos thams cad kyi tshul gcig rtogs pa 'di ni lam 
[\[192a.2\]]zhes bya'o/_/dga' bo rnam par thar pa'i sgo gsum la yang lam zhes bya ste/_lam des sngon gyi yang dag par rdzogs pa'i sangs rgyas kyi nyan thos kyi dge 'dun dang bcas pa dag 'di lta ste/_mya ngan las 'da' ba'i 'gro ba bzang por gshegs so/_/dga' bo 'di ni 'phags 
[\[192a.3\]]pa'i lam yan lag brgyad pa zhes bya ste/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i 'bad pa dang /_yang dag pa'i dran pa dang /_yang dag pa'i 
[\[192a.4\]]ting nge 'dzin to/_/de ni mnyam par bshad pa yin te/_mnyam pa de'i phyir chos gang la yang rnam par rtog par mi byed pas na de'i phyir lam la zhugs pa zhes bya'o/_/dga' bo gzhan yang 'di skad du chos shod cig_/khyed kyis dran pa nye bar gzhag pa'i rnal 'byor la brtson par 
[\[192a.5\]]gyis shig_/khyed kyis byang chub kyi phyogs kyi chos sum cu rtsa bdun gyi tshul ji lta ba bzhin du rtogs shing 'gro ba la mkhas par gyis shig ces de skad du chos shod cig_/dga' bo de la byang chub kyi phyogs kyi chos sum cu rtsa bdun gyi tshul ji lta ba bzhin du rtogs pa dang 'gro ba 
[\[192a.6\]]la mkhas pa gang zhe na 'di lta ste/_yi ge'i rang bzhin dang skad mnyam pa nyid yin te/_dga' bo de bzhin gshegs pa ni yi ges chos rnam par 'jog la yi ge de dag kyang rang bzhin gyis stong zhing mi skye mi 'jig pas bshad kyang de tsam du zad/_ma bshad kyang de tsam du zad de 
[\[192a.7\]]mi 'phel mi 'bri bas de'i phyir yi ge de dag yi ge ma yin no/_/dga' bo dge slong gang yi ge mnyam pa dang /_skad mnyam pa shes pa'i dge slong de ni byang chub kyi phyogs kyi chos rnams kyi tshul ji bzhin pa rtogs shing 'gro ba la mkhas par rig par bya'o/_/dga' bo gzhan 
[\[192b\]]
[\[192b.1\]]yang de bzhin gshegs pa nang du yang dag 'jog la zhugs pa'i tshe 'khor bzhi gang 'ong ba de dag la dga' bo khyod kyis dus gsum mnyam pa nyid las brtsams te chos shod cig_/dga' bo dus gsum mnyam pa nyid gang zhe na/_dga' bo 'das pa'i dus ni ma skyes pa'o/_/ma 
[\[192b.2\]]'ongs pa'i dus ni ma mthong ba'o/_/da ltar ni mi gnas pa ste/_chos thams cad ni phyin ci log la gnas pa dang /_rang bzhin gyis zhi ba'o/_/stong pa nyid la yang dus gang yang mi gnas te/_'das pa yang stong pa/_ma 'ongs pa yang stong pa/_da ltar yang stong pa'o/_/
[\[192b.3\]]ji ltar dus stong pa yin pa de bzhin nyid kyang de dang 'dra'o/_/ji ltar dus stong pa de bzhin du sems can yang stong ste/_dga' bo 'di lta ste/_sna tshogs su med pa dang /_tshul gcig la 'jug pa de ni dus gsum mnyam pa nyid do/_/dga' bo gzhan yang khams gsum yongs 
[\[192b.4\]]su shes pa'i phyir chos shod cig_/ji ltar na khams gsum yongs su shes pa yin zhe na/_dga' bo 'di la rnal 'byor pa rnal 'byor spyod pa 'di ltar rtog ste/_'dod pa'i khams ni yongs su rtog pa las byung ngo /_/gzugs kyi khams dang /_gzugs med pa'i 
[\[192b.5\]]khams kyang yongs su rtog pa las byung ste/_gang yongs su rtog pa de ni dngos po med pas khams gsum thams cad rang bzhin med par rtogs nas rtog par mi byed rnam par rtog par mi byed/_len par mi byed/_dor bar mi byed/_'dod par mi byed/_smon par mi 
[\[192b.6\]]byed/_snyems par mi byed/_sems par mi byed de/_des sems pa thams cad dang bral bas 'di lta ste/_rnam par thar pa'i sgo gsum stong pa nyid dang /_mtshan ma med pa dang /_smon pa med pa tshegs chung ngus mngon du byed do/_/dga' bo rnam par thar pa'i sgo gsum 
[\[192b.7\]]mngon du bya ba gang zhe na/_gang mnyam pa nyid ma 'khrugs pa dang /_chos gang yang mi bya ba dang /_rnam par mi bya ba ste/_chos thams cad thog ma nas zad par shes nas ye shes dang bcas pa'i yid la byed pa yang mi skyed de/_gcig par yang mi byed sna tshogs su mi byed pa 
[\[193a\]]
[\[193a.1\]]'di ni dga' bo rnam par thar pa'i sgo gsum mngon du byed pa'i mnyam pa nyid do/_/dga' bo khyod kyi phung po lnga yongs su shes par bya ba'i phyir yang chos shod cig_/dga' bo phung po lnga yongs su shes par bya ba gang zhe na/_dga' bo 'di la rnal 'byor pa rnal 
[\[193a.2\]]'byor spyod pa/_dgon pa dang dbye la gnas pa dag 'di ltar slob bo/_/de bzhin gshegs pas kyang 'di skad gsungs te/_gzugs ni dbu ba rdos pa lta bu/_tshor ba ni chu'i chu bur lta bu/_'du shes ni smig rgyu lta bu/_'du byed ni shing chu skyes lta bu/_rnam par 
[\[193a.3\]]shes pa ni sgyu ma lta bu'o zhes nyi ma'i gnyen gyis gsungs so/_/de la rnal 'byor pa rnal 'byor spyod pa dag 'di ltar slob ste/_gang de bzhin gshegs pas gsungs pa'i dpe de dag ni yang dag pa'o/_/de dag ni de bzhin no/_/de dag ni gzhan ma yin te/_dbu ba ni 
[\[193a.4\]]stong pa/_'dod pa'i khams su ma gtogs pa/_gzugs kyi khams su ma gtogs pa/_gzugs med pa'i khams su ma gtogs pa'o/_/gang khams gsum du ma gtogs pa de ni gdags su med pa mi gdags pa'o/_/dbu ba la yang bdag gam 
[\[193a.5\]]sems can du gdags su yang mi nus/_de la bdag gam sems can du mi dmigs shing med do/_/de ci'i phyir zhe na/_chos thams cad ni bdag med pa'i phyir ro/_/tshor ba dang /_'du shes dang /_'du byed kyang de bzhin no/_/gang rnam par shes pa ni sgyu ma lta bu'o zhes 
[\[193a.6\]]gsungs pa/_sgyu ma ni stong pa ste/_'dod pa'i khams su ma gtogs/_gzugs kyi khams su ma gtogs/_gzugs med pa'i khams su ma gtogs so/_/gang khams gsum du ma gtogs pa de ni gdags su med pa mi gdags pa'o/_/sgyu ma la yang 
[\[193a.7\]]bdag gam sems can du gdags su mi nus te/_de la ni bdag gam sems can med cing mi dmigs pa'o/_/dga' bo chos thams cad ni bdag med pa'o zhes de ltar phung po la rtogs pa de ni phung po yongs su shes pa'o/_/dga' bo gzhan yang phyi dang nang gi 
[\[193b\]]
[\[193b.1\]]skye mched drug yongs su shes par bya ba dang /_spang bar bya ba'i phyir khyod kyis chos shod cig_/de la phyi dang nang gi skye mched drug yongs su shes par bya ba gang zhe na/_dga' bo mig ni bdag dang bdag gis stong ste/_de rang bzhin gyis de bzhin no/_/de bzhin du rna ba dang /_
[\[193b.2\]]sna dang /_lce dang /_lus dang /_yid bdag dang bdag gis stong ste/_rang bzhin gyis de bzhin no/_/gzugs bdag dang bdag gis stong ste/_de ni rang bzhin gyis de bzhin no/_/de bzhin du sgra dang /_dri dang /_ro dang /_reg dang /_chos rnams kyang bdag dang bdag gis stong 
[\[193b.3\]]ste/_de'ang rang bzhin gyis de bzhin no zhes de bzhin gshegs pas gsungs te/_dga' bo gang rang bzhin gyis stong pa de la ni chos gang yang gdags su med do/_/de la ni mig med/_rna ba med/_sna med/_lce med/_lus med/_yid med/_gzugs med/_sgra med/_
[\[193b.4\]]dri med/_ro med/_reg med/_chos med do/_/dga' bo gang chos de dag la gzhan gyi dring mi 'jog pa'i ye shes de ni phyi dang nang gi skye mched drug yongs su shes pa'o/_/de la phyi dang nang gi skye mched drug spang ba gang zhe na 'di lta ste/_chos thams cad mi 'dzin pa/_mi snyems 
[\[193b.5\]]pa/_mtshan ma mi rgyu ba de ni phyi dang nang gi skye mched drug spong ba'o/_/de lta bas na dga' bo khyod kyis gal te dge slong dang /_dge slong ma dang /_dge bsnyen dang /_dge bsnyen ma'i 'khor bzhi dang /_lha dang /_klu dang /_gnod sbyin dang /_dri za dang /_mi 'am ci dang /_lto 'phye chen po 
[\[193b.6\]]dang /_mi dang /_mi ma yin pa dag 'ong na de dag la dga' bo khyod kyis de skad du chos shod cig_/yang de'i tshe na bcom ldan 'das kyis 'di 'dra ba'i byin gyis brlab pas byin gyis brlabs par gyur te/_gang dang gang dag chos bshad pa 'di'i snod du gyur pa de dag ni thos so/_/
[\[193b.7\]]lhag ma dag la ni rnar yang mi grag ste/_de bzhin gshegs pa cang mi gsung bar mthong ngo /_/ston pa 'di bstan pa'i tshe dge slong lnga brgya ni zag pa las ma lus par sems rnam par grol lo/_/lha'i bu bzhi khri nyis stong ni chos la chos kyi mig rdul med cing dri ma dang bral ba rnam 
[\[194a\]]
[\[194a.1\]]par dag go/_/dge slong ma sum stong ni zag pa las ma lus par sems rnam par grol lo/_/srog chags khrag khrig phrag bdun gyis ni 'dod chags dang bral ba thob par gyur to/_/de nas bcom ldan 'das kyis tshe dang ldan pa dga' bo la de 'dra bar bstan nas 
[\[194a.2\]]tshe dang ldan pa dga' bo la bka' stsal pa/_dga' bo khyod langs te/_dbang po'i brag gi phug tu song la de bzhin gshegs pa'i rtswa'i gding ba thing shig_/de bzhin gshegs pa ni rtswa'i gding ba la bzhugs te/_zla ba gsum du nang du yang dag 'jog la bzhugs par 'gyur ro/_/de skad 
[\[194a.3\]]ces bka' stsal pa dang /_bcom ldan 'das la tshe dang ldan pa dga' bos 'di skad ces gsol to/_/bcom ldan 'das gdan gding bar bgyi'o/_/gdan gding ba lta zhig cir 'tshal/_bcom ldan 'das kyis bka' stsal pa/_dga' bo chog gis de skad ma zer cig_/
[\[194a.4\]]sngon gyi de bzhin gshegs pa dgra bcom pa yang dag par rdzogs pa'i sangs rgyas dag ni rtswa'i gding ba la dgyes par gyur to/_/dga' bo de bzhin gshegs pa ni yo byad bde bas bde ba ma yin gyi/_dga' bo de bzhin gshegs pa ni chos la gnas pa'i bde bas bde ba yin no/_/de 
[\[194a.5\]]nas tshe dang ldan pa dga' bos bcom ldan 'das kyi ltar mnyan te/_stan las langs nas rtswa'i phyir de bzhin gshegs pa'i 'khor nas byung ngo /_/de nas de'i tshe lha'i bu bye ba khrag khrig brgya phrag stong du mas lha'i rtswa 'jam pa reg na bde ba/_gos ka tsa lin di ka dang 'dra ba dag tshe dang 
[\[194a.6\]]ldan pa dga' bo'i lag tu bzhag par gyur to/_/de nas tshe dang ldan pa dga' bos rtswa de dag blangs te/_dbang po'i brag gi phug gang na ba der song nas dbang po'i brag gi phug gi nang du phyin pa dang /_bcom ldan 'das kyi rtswa'i gding ba bting ngo /_/tshe dang ldan pa dga' bos bcom ldan 'das kyi 
[\[194a.7\]]rtswa'i gding ba bting ma thag tu de nas de'i tshe lha'i bu bye ba khrag khrig brgya phrag stong du mas rtswa'i gding ba'i steng du lha'i gos bting bar gyur te/_gos mang po de dag gis 'dzam bu'i gling yongs su gang zhing byur bur gyur nas bcom ldan 'das kyi rdzu 'phrul gyi byin gyis brlabs kyis gos mang po de 
[\[194b\]]
[\[194b.1\]]snyed dag kyang 'phang du sor bzhi tsam du gyur to/_/de nas bcom ldan 'das gdan las bzhengs te/_dbang po'i brag gi phug tu gshegs so/_/bcom ldan 'das gshegs nas sil snyan thams cad kyang ma dkrol bar sgra byung ngo /_/me tog gi char dag kyang bab ste/_me tog gi char de dag 
[\[194b.2\]]gis stong gsum gyi stong chen po'i 'jig rten gyi khams 'di khyab par gyur to/_/de nas bcom ldan 'das dbang po'i brag gi phug tu gshegs nas skyil mo krung bcas te sku drang por bsrangs nas dran pa mngon par bzhag ste bzhugs so/_/yang de'i tshe na bcom ldan 'das kyis dbang po'i brag gi 
[\[194b.3\]]phug bai dUr+ya las byas pa lta bur gyur pa de 'dra ba'i rdzu 'phrul mngon par 'du bya ba mngon par 'du byas so/_/yang de'i tshe na stong gsum gyi stong chen po'i 'jig rten gyi khams na sems can sangs rgyas kyis 'dul ba/_dge ba'i rtsa ba yongs su smin pa de dag gis dbang po'i brag gi phug na de bzhin 
[\[194b.4\]]gshegs pa bzhugs pa mthong ba ni 'di lta ste/_me long yongs su dag pa'i nang du bzhin snang ba de bzhin du sems can de dag gis de bzhin gshegs pa mthong ngo /_/yang de'i tshe na bcom ldan 'das kyi phyag g.yas pa'i mthil nas 'od zer brgya stong dag btang ste/_'od zer de dag 
[\[194b.5\]]gis stong gsum gyi stong chen po'i 'jig rten gyi khams snang bar gyur nas nyi ma dang zla ba sems can dag gis mig gis mthong bar gyur to/_/yang de'i tshe na sems can thams cad 'dod chags kyi gnod pa med/_zhe sdang med/_gti mug med/_nga rgyal med/_gnong 'chab 
[\[194b.6\]]pa med/_phrag dog med/_ser sna med/_khro ba med/_tha ba med/_gnod sems med de/_de'i tshe sems can thams cad kyang byams pa'i sems dang ldan zhing pha dang mar 'du shes par gyur to/_/de nas bcom ldan 'das kyis gnas med pa lhun gyis grub pa/_nam 
[\[194b.7\]]mkha'i rang bzhin mtshan ma med pa spyod pa dang ldan pa zhes bya ba'i ting nge 'dzin la mnyam par bzhag go/_/bcom ldan 'das kyis ting nge 'dzin de las mnyam par bzhag ma thag tu/_de nas de'i tshe stong gsum gyi stong chen po'i 'jig rten gyi khams 'di rnam pa drug tu g.yos so/_/de nas stong gsum 
[\[195a\]]
[\[195a.1\]]gyi stong chen po'i 'jig rten gyi khams 'di na gnas pa'i sems can de dag thams cad kyis de bzhin gshegs pa'i spyod lam dang /_rdzu 'phrul gyi cho 'phrul dang /_ting nge 'dzin rnam par 'phrul pa mthong ngo /_/mthong nas lha'i bu bzhi khri nyis stong dag bla na med pa yang dag 
[\[195a.2\]]par rdzogs pa'i byang chub tu sems skyes so/_/de'i tshe de dag thams cad kyis kyang lha'i me tog man dA ra ba dag thogs te dbang po'i brag gi phug ga la ba dang /_bcom ldan 'das ga la ba der gtor to/_/de dag gtor ma thag tu dbang po'i brag gi phug lan bdun bskor nas de nyid du mi 
[\[195a.3\]]snang bar gyur to/_/yang de'i tshe bcom ldan 'das kyis dbang po'i brag gi phug tu sprul pa sprul te der bzhag nas/_bcom ldan 'das 'jug sred kyi rgyal po de bzhin gshegs pa'i sangs rgyas kyi zhing kun du 'od ces bya ba'i 'jig rten gyi khams ga la ba der gshegs so/_/yang 
[\[195a.4\]]de'i tshe na phyogs bcu'i sangs rgyas kyi zhing gang gA'i klung gi bye ma snyed kun du de bzhin gshegs pa gang gA'i klung gi bye ma dang mnyam pa rnyog pa lnga'i tshe 'jig rten du byung bar gyur te/_de dag gi sangs rgyas kyi zhing yang shin tu smad pa ste/_dper na da ltar gyi bcom ldan 'das 
[\[195a.5\]]shAkya thub pa'i mi mjed kyi 'jig rten gyi khams 'di ji lta ba de bzhin du sangs rgyas bcom ldan 'das de dag gi sangs rgyas kyi zhing shin tu ngan te/_de bzhin du sems can 'dod chags kyi shas che ba dang /_zhe sdang gi shas che ba dang /_gti mug gi shas che ba dang /_ma gus pa dang /_
[\[195a.6\]]byas pa mi gzo ba dang /_g.yon can dang /_sgyu can dang /_dman pa la mos pa yin no/_/sangs rgyas bcom ldan 'das de dag gi 'jig rten gyi khams de na gnas pa'i sems can de dag kyang shin tu mthong bar 'dod pa ma yin na/_chos la yang 'dun par mi byed/_chos bshad pa 
[\[195a.7\]]dgos par mi byed/_rna ba yang blags te mi nyan nas de bzhin gshegs pa de dag kyang thabs mkhas pas nang du yang dag 'jog la zhugs te/_sprul pa gzhan dag sprul nas bcom ldan 'das 'jug sred kyi rgyal po de bzhin gshegs pa'i sangs rgyas kyi zhing kun du 'od ces bya 
[\[195b\]]
[\[195b.1\]]ba'i 'jig rten gyi khams su 'di lta ste/_sangs rgyas bgro ba zhes bya ba'i chos kyi rnam grangs bshad cing bstan pa'i phyir gshegs par gyur to/_/de'i phyir sangs rgyas bgro ba zhes bya'o/_/sangs rgyas bcom ldan 'das rnams ni skye bo phyi ma dag gi phyir sangs rgyas bgro ba mdzad 
[\[195b.2\]]pa ma gtogs par gzhan cung zad kyang mdzad pa med de/_de bzhin gshegs pa yongs su mya ngan las 'das nas ci nas kyang sems can chos 'dod pa dag 'byung zhing sangs rgyas bcom ldan 'das chos kyi rje de dag kyang chos bgro bar mdzad na bdag cag gis lta ci'i phyir chos mi bgro 
[\[195b.3\]]snyam du sems par 'gyur ba'i don de gzigs nas sangs rgyas bcom ldan 'das sangs rgyas kyi bgro ba mdzad do/_/yang de'i tshe na kun du 'od ces bya ba'i 'jig rten gyi khams der sangs rgyas bcom ldan 'das dpag tu med grangs med pa dag tshogs par gyur to/_/ci'i phyir na/_
[\[195b.4\]]'jig rten gyi khams kun du 'od ces bya zhe na sangs rgyas kyi zhing de na nyan thos dang rang sangs rgyas dag gis ming yang mi grag ste/_sangs rgyas kyi zhing de byang chub sems dpa' 'ba' zhig gis yongs su gang la/_byang chub sems dpa' de dag kyang 'od rang las 'byung zhing lus 
[\[195b.5\]]gser gyi kha dog lta bu dang /_mtshan yongs su rdzogs pa sna tshogs kyi rigs dang ldan zhing kun du'ang byang chub sems dpa' de'i 'od 'byung bas na de'i phyir 'jig rten gyi khams kun du 'od ces bya'o/_/de la sangs rgyas bgro ba gang yin zhe na/_'di lta ste/_chos thams cad kyi 
[\[195b.6\]]tshul yang dag pa ji lta ba bzhin du rtogs pa'o/_/de la chos thams cad ni gang /_tshul ni gang /_rtogs pa ni gang zhe na/_chos thams cad ni chos gcig pa ste/_chos de yang chos dang chos ma yin par yang sus kyang bshad mi nus so/_/de ci'i phyir zhe na/_de dag kyang ma 
[\[195b.7\]]skyes pa ma byung ba ste/_de dag ni chos kyi sgras bshad mod kyi/_gang nang gi skye mched drug dang /_phyi'i skye mched drug dang /_phung po dang /_khams zhes bya ba de dag ni chos thams cad ces bya ste/_de dag thams cad kyang brjod pa tsam du zad do/_/gang chos thams cad kyi byed pa med 
[\[196a\]]
[\[196a.1\]]pa/_yang dag pa ji lta ba bzhin du rtog pa de la ni phung po yang med/_khams kyang med/_skye mched kyang med/_rtag pa yang med/_chad pa yang med de/_de lta bas na dbus kyi gnas kyang med pa de ni chos thams cad kyi mnyam pa nyid bshad pa yin no/_/'di lta ste/_chos 
[\[196a.2\]]thams cad rang bzhin stong pa nyid do zhes ming gis brjod do/_/ming de yang byed pa med de ming gis brjod do/_/ming de yang rang bzhin gyis med de de ni sangs rgyas bgro ba zhes bya'o/_/tshul gang zhe na/_tshul zhes bya ba ni 'di lta ste/_'dod chags med pa'i tshul dang /_mi skye ba'i tshul 
[\[196a.3\]]dang /_dben pa'i tshul dang /_ji lta ba bzhin gyi tshul dang /_de bzhin nyid kyi tshul dang /_chos kyi dbyings kyi tshul dang /_yang dag pa'i mtha'i tshul te/_chos thams cad stong ngo zhes bya ba 'di ni yang dag pa'i tshul lo/_/chos thams cad ni mi ldang ba/_mi skyod pa/_spyod pa 
[\[196a.4\]]med pa/_ma 'ongs pa/_mi 'gro ba/_bdag gi ba med pa/_bdag po med pa/_len pa med pa/_ltos pa med pa ste/_shin tu zad pa'i phyir zad pa'o/_/mi skye ba'i phyir mi zad pa'o/_/ji lta ba bzhin du dben pa'i phyir zhi ba'i rang bzhin can no/_/gnas dang bral ba'i phyir 
[\[196a.5\]]gnas med pa'o/_/tshul dang bral ba'i phyir tshul med pa'o/_/'byung ba med pa ltung ba med pa'o/_/bral bar gyur pa'o/_/ma btud pa btud pa med pa'o/_/ma skyes par bshad pa'i phyir mi skye ba dang mtshungs pa'o/_/mi 'dra ba'i phyir mi mnyam pa'o/_/gang yi ge na 
[\[196a.6\]]'jug pa de ni tshul lo/_/chos thams cad ni ming dang bral ba ste/_ma song ba/_ma 'ongs pa/_ma thob pa/_ma stor ba/_ma khyer ba/_ma blangs pa/_mnyam pa dang mi mnyam par mi bshad pa'o/_/ma mthong ba/_ma thos pa/_mi dran pa/_rnam par mi shes pa/_gzung ba ma 
[\[196a.7\]]yin/_rab tu gzung ba ma yin/_dga' ba ma yin/_zhe sdang ba ma yin/_zhi ba ma yin/_zhi bar byed pa ma yin/_gtor ba ma yin/_ma gtor ba ma yin/_rags pa ma yin/_phra ba ma yin/_ring ba ma yin/_thung ba ma yin/_dbung med pa/_mtha' ma med pa/_thog 
[\[196b\]]
[\[196b.1\]]ma med pa/_'jig pa med pa/_mu med pa/_bde ba med pa/_mi bde ba med pa/_shes pa med pa/_rgyu ba med pa/_spong ba med pa/_len par byed pa med pa/_reg par byed pa med pa/_ston par byed pa med pa/_sems par byed pa med pa/_rnam par shes par byed pa med pa/_rlom sems 
[\[196b.2\]]med pa/_yid la byed pa med pa/_rnam par 'phrul pa med pa/_spang ba med pa/_mi spang ba yang med par brjod par bya'o/_/bsrungs pa med pa/_ma bsrungs pa yang med do/_/ma sbas pa sbas pa med do/_/de la ni 'thob pa med/_'thob par 'gyur ba'ang med de/_de na dngos po yang 
[\[196b.3\]]med/_dngos po med pa yang med do/_/sgom pa yang med/_mi sgom pa yang med do/_/chad pa yang med/_rtag pa yang med do/_/de na thob pa yang med/_stor ba yang med do/_/'das pa ma yin/_ma 'ongs pa ma yin/_da ltar ma yin/_shes pa ma yin/_mi shes pa yang ma yin/_
[\[196b.4\]]rnam par shes pa ma yin/_rnam par mi shes pa yang ma yin/_sgra med/_ngag gi lam med/_brjod pa med/_skad med/_smra ba med/_yi ge med/_yi ge 'jug pa med/_zhugs pa med/_stor ba med/_ring ba ma yin/_nye ba ma yin/_thob pa med/_ma thob pa yang med pa'o/_/de la ni 
[\[196b.5\]]yid 'jug pa yang med/_bdag med/_sems can med/_srog med/_gang zag med/_tshul khrims dang ldan pa med/_ngang tshul ngan pa med/_bzod pa dang ldan pa med/_mi bzod pa spyod pa med/_brtson 'grus med/_le lo med de sus kyang ma yin/_su la'ang ma 
[\[196b.6\]]yin/_cung zad kyang ma yin/_cung zad med pa yang ma yin/_thar pa yang ma yin/_bcings pa ma yin/_nam mkha' 'ang ma yin/_nam mkha' med pa yang ma yin/_ming tsam dang 'dra ba/_mi blang ba/_ma blangs pa/_mi skye ba/_mi 'chi ba/_btul ba med pa/_ma 
[\[196b.7\]]btul ba yang med pa/_bya ba med pa/_mi bya ba'ang med pa/_sdom pa med pa/_ltung ba med pa/_ltung ba gnod pa med pa/_g.yo ba med pa/_mi g.yo ba med pa/_rtog pa med pa/_rnam par rtog pa med pa/_rab tu rtog pa med pa/_len pa med/_dor ba med/_skye ba med/_
[\[197a\]]
[\[197a.1\]]shi 'pho ba med/_sbyin pa med/_len pa med/_g.yeng ba med/_zhi ba med/_zhi bar byas pa med/_chos nyid med/_chos nyid dang 'gal ba med/_rdul med/_rdul dang bral ba med/_sgra 'byin pa med/_sgra 'byin par byed pa med/_sgra 'byin par 'gyur ba med/_'dod 
[\[197a.2\]]chags pa med/_zhe sdang ba med/_gti mug pa med/_chags pa med/_khong khro ba med/_tshu rol med/_pha rol med/_dbung med/_thang med/_mtha' med/_sgrol ba med/_sgrol bar byed pa med/_'gro ba med/_'dug pa med/_smon pa med/_zlog pa med/_'byung ba med/_'jig 
[\[197a.3\]]pa med/_gcad pa med/_gzhig pa med/_sbyor ba med/_sgrel pa med/_bcing ba med/_dgrol ba med/_gzung ba med/_mi gzung ba med/_'od med/_'od ma yin pa med/_srog med/_gso ba med/_gang zag med/_sems can med/_btags pa med/_btags pa 
[\[197a.4\]]dang bral ba'ang med/_brjod par bya ba'ang med/_mi brjod par bya ba'ang med/_de ni yi ge la 'jug pa zhes bya ste/_'jug pa de dang ldan pa'i byang chub sems dpa' sems dpa' chen po ming la mi chags so/_/ma chags na ma chags pa'i chos la 'jug go/_/tshul gyi gnas pa la 
[\[197a.5\]]yang 'jug par 'gyur ro/_/de ni tshul zhes bya ste/_de yang sangs rgyas bgro ba yin no/_/de la nan gtan gang zhe na/_chos thams cad ni chos kyi dbyings gnas pa'i phyir gnas pa ste/_de la chos nyid la 'jug pa de ni nan gtan zhes bya'o/_/de la chos nyid gang zhe na/_chos nyid 
[\[197a.6\]]ces bya ba ni 'di lta ste/_chos rnams la rlom sems med pa'o/_/gang gi tshe na rlom sems med pa de'i tshe na mngon par rlom sems med/_gang gi tshe mngon par rlom sems med pa de'i tshe rnam par rtog pa med/_yongs su rtog pa med do/_/gang gi tshe na yongs su rtog pa med pa 
[\[197a.7\]]de'i tshe rtog pa thams cad ces bya ste/_de ni mang du'ang mi byed/_nyung ngu'ang mi byed/_len par mi byed/_spong bar mi byed do/_/de ni 'das pa la mi sems mi rtog go/_/ma 'ongs pa la ma yin/_da ltar la ma yin/_gang da ltar mi gnas pa de yang yang dag par rjes su mi mthong 
[\[197b\]]
[\[197b.1\]]ste de ni dus gsum mnyam pa nyid do/_/de la gang skye ba med/_god pa med/_gnas pa med/_gzhan du 'gyur ba med pa de ni chos kyi dbyings zhes bya ste/_de bzhin gshegs pa de la dgongs nas de bzhin gshegs pa byung yang rung /_ma byung yang rung ste/_chos nyid chos kyi dbyings 
[\[197b.2\]]chos gnas pa nyid/_chos skyon med pa ni gnas pa nyid do zhes gsung ngo /_/ci'i phyir na/_chos skyon med pa zhes bya zhe na/_gang la skyon med pa de ni skyon med pa ste/_de'i phyir na chos skyon med pa zhes bya'o/_/de la skyon gang zhe na/_bdag tu byed pa ni skyon no/_/bdag gir byed pa 
[\[197b.3\]]ni skyon no/_/rgyur lta ba dang /_ming dang gzugs su 'du shes pa dang /_chos thams cad du 'du shes pa dang /_'gog pa dang /_spyod pa dang /_mngon par chags pa'i rlom sems ni skyon no/_/snyems pa dang /_skrun pa dang /_sems pa dang /_rtog pa dang /_nga lhag pa dang /_phung por 
[\[197b.4\]]'dzin pa dang /_rgyur 'dzin pa dang /_skye mched du 'dzin pa dang /_bdag ni khams gsum spong ngo /_/bdag ni 'dod chags dang /_zhe sdang dang /_gti mug zad par byed do/_/bdag ni lam sgom mo/_/bdag ni rnam par thar pa'i sgo rnams mngon du byed do/_/bdag ni rgyun du zhugs pa'i 'bras bu 
[\[197b.5\]]mngon du byed do/_/bdag ni lan cig phyir 'ong ba'i 'bras bu dang /_phyir mi 'ong ba'i 'bras bu mngon du byed do/_/bdag ni dgra bcom pa nyid mngon du byed do zhes rtog pa ni skyon no/_/bdag ni dran pa nye bar gzhag pa bzhi sgom mo/_/bdag ni yang dag par spong ba bzhi dang /_rdzu 'phrul gyi 
[\[197b.6\]]rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa bsgom mo snyam pa ni skyon no/_/'phags pa'i bden pa bzhi rtogs par bya'o/_/nyon mongs pa 'di dag zad par bya'o snyam pa ni skyon no/_/chos 'di dag 
[\[197b.7\]]bsgom mo snyam pa ni skyon te/_de dag ni nyan thos kyi theg pa la gnas pa'i skyon no/_/de la byang chub sems dpa'i theg pa la gnas pa'i skyon gang zhe na/_bdag sangs rgyas su 'gyur bar bya'o snyam pa ni skyon no/_/bdag gis byang chub thob par bya'o snyam pa ni skyon no/_/bdag gis sbyin pa 
[\[198a\]]
[\[198a.1\]]sbyin no snyam pa ni skyon no/_/bdag gis ser sna tshar gcad do snyam pa ni skyon no/_/bdag gis tshul khrims yongs su dag par bya'o/_/ngang tshul ngan pa spang bar bya'o snyam pa ni skyon no/_/bdag tshul khrims dang ldan par bya'o snyam pa ni skyon no/_/bdag bzod pa la gnas 
[\[198a.2\]]so snyam pa ni skyon no/_/bdag gis gnod sems dang tha ba'i nyes pa rnams spang ngo snyam pa ni skyon no/_/bzod pa bsgom mo snyam pa ni skyon no/_/bdag ni brtson 'grus rtsom pa la gnas te le lo'i dri ma spang zhing brtson 'grus brtsam mo snyam pa ni skyon no/_/bdag ni bsam gtan la gnas pas gnas 
[\[198a.3\]]so/_/ting nge 'dzin bsgom mo/_/bdag gis mnyam par bzhag go snyam pa ni skyon no/_/ldang bar bya'o snyam pa ni skyon no/_/bdag gis bsam gtan thob par bya'o snyam pa ni skyon no/_/shes rab kyi pha rol tu phyin pa bsgom mo/_/shes rab kyi pha rol tu phyin pa la bslabs nas sangs rgyas 
[\[198a.4\]]su 'gyur bar bya'o snyam pa ni skyon no/_/shes rab kyi pha rol tu phyin pas phyung nas sangs rgyas kyi mya ngan las 'da' bas yongs su mya ngan las 'da'o snyam pa ni skyon no/_/sangs rgyas kyi ye shes yongs su bsgrub bo snyam pa ni skyon no/_/sangs rgyas kyi bslab pa bslab po snyam pa ni skyon no/_/de bzhin 
[\[198a.5\]]gshegs pa'i stobs bcu yongs su rdzogs par bya'o snyam pa ni skyon no/_/sangs rgyas kyi chos ma 'dres pa [{]bcwa [,]bco [}]brgyad yongs su rdzogs par bya'o snyam pa ni skyon no/_/stobs rnams dang /_dbang po rnams dang /_mi 'jigs pa rnams dang /_so so yang dag par rig pa rnams thob 
[\[198a.6\]]par bya'o snyam pa ni skyon no/_/spobs pa bsgrub po snyam pa ni skyon te/_byang chub sems dpa' ni ji tsam du sgom pa dang /_rtog pa dang /_smon pa dang /_len pa dang /_'dor ba de tsam du skyon no/_/mtshan ma thams cad ni skyon no/_/rtog pa thams cad ni skyon no/_/'jug pa thams cad ni 
[\[198a.7\]]skyon no/_/de la chos de dag med pas na de'i phyir skyon med pa zhes bya'o/_/gang skyon med pa de ni chos nyid yin pas de'i phyir chos skyon med pa zhes bya ste/_de yang sangs rgyas bgro ba zhes bya'o/_/gzhan yang sangs rgyas bgro ba ni 'di lta ste/_byang chub sems dpa'i sems dang po 
[\[198b\]]
[\[198b.1\]]bskyed pa bsgrub pa'o/_/de la byang chub sems dpa'i sems dang po bskyed pa bsgrub pa gang zhe na/_'di lta ste/_mi skye ba bsgrub pa'o/_/de ci'i phyir zhe na/_sems can thams cad ni sems med pa'o/_/gang sems med pa de ni mi skye ba ste/_'di lta ste/_ma skyes pa'i chos rnams la 
[\[198b.2\]]bzod pa de ni sems dang po bskyed pa'o/_/gzhan yang byang chub sems dpa'i sems dang po bskyed pa ni gang go cha brtan pa 'di yin te/_de la go cha brtan pa gang zhe na/_'di lta ste/_byang chub sems dpas rdo rje lta bu'i sems bskyed par bya'o/_/de la rdo rje lta bu'i sems bskyed pa gang zhe na/_
[\[198b.3\]]bcu po 'di dag ni byang chub sems dpa'i rdo rje lta bu'i sems bskyed pa'o/_/bcu po gang zhe na/_'di lta ste/_'khor ba dpag tu med pa yongs su len pa'i go cha dang /_bdog pa thams cad yongs su gtong ba dang /_sems can thams cad la sems snyoms pa dang /_bdag gis 
[\[198b.4\]]sems can thams cad sangs rgyas kyi mya ngan las 'da' bas yongs su mya ngan las bzla bar bya ste/_sems can thams cad yongs su mya ngan las bzlas kyang /_sems can gang yang yongs su mya ngan las 'das par ma gyur pa dang /_chos thams cad ma skyes par shes shing brtson 
[\[198b.5\]]'grus mi gtong ba dang /_sems can thams cad la bya ba'i ye shes kyi smon lam dang ldan pa dang /_thams cad mkhyen pa'i ye shes yongs su sgrub pa dang /_tshul gcig par rtogs pa dang /_dga' ba dang mi dga' ba la mi lta ba dang /_chags pa dang khong khro ba spangs pa ste/_de 
[\[198b.6\]]dag ni byang chub sems dpa'i rdo rje lta bu'i sems bskyed pa zhes bya'o/_/gzhan yang byang chub sems dpa' sems dang po bskyed pa bsgrub pa ni 'di lta ste/_khams gsum gyi 'du shes bskyed pa thams cad kyang mi byed la 'du shes mi skyed par yang mi ltung ba'o/_/gzhan yang 
[\[198b.7\]]sangs rgyas bgro ba ni 'di lta ste/_pha rol tu phyin pa drug gi rab tu tha dad pa'o/_/pha rol tu phyin pa drug gi rab tu tha dad pa gang zhe na/_sbyin pa'i pha rol tu phyin pa la 'jig rten pa'i yang yod/_'jig rten las 'das pa'i yang yod do/_/de bzhin du shes rab kyi pha rol tu phyin 
[\[199a\]]
[\[199a.1\]]pa'i bar du 'jig rten pa'i yang yod/_'jig rten las 'das pa'i yang yod do/_/de la sbyin pa'i pha rol tu phyin pa 'jig rten pa'i yin gyi 'jig rten las 'das pa'i ma yin pa gang zhe na/_'di ltar byang chub sems dpa' sbyin par byed pa sbyin pa'i bdag po ni dge sbyong dang /_
[\[199a.2\]]bram ze bkren pa phongs pa slong ba dag la sbyin pa sbyin par byed de zas 'dod pa la ni zas/_skom 'dod pa la ni skom/_theg pa 'dod pa la ni theg pa/_gos 'dod pa la ni gos dang /_de bzhin du gser dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_
[\[199a.3\]]dngul dang /_sa le sbram dang /_chung ma dang /_bu pho dang /_bu mo dang /_rgyal srid thams cad kyi bar du 'dod pa la yongs su gtong zhing de ni bdag gi lus ma gtogs par phyi rol gyi dngos po du ma la yang mi lta ste/_thams cad yongs su gtong zhing gnas nas yongs su gtong bar byed 
[\[199a.4\]]de bdag ni sbyin par byed do/_/'di ni len par byed do/_/bdag ni sbyin pa sbyin par byed de ser sna med do/_/bdag ni sbyin pa'i bdag po'o/_/bdag ni bdog pa thams cad gtong bar byed do/_/bdag ni sangs rgyas rnams kyi bka' bzhin du byed do/_/bdag ni sbyin pa'i pha rol tu phyin pa la 
[\[199a.5\]]spyod do zhes sems can thams cad la dmigs pas sbyin pa de byin nas bdag gi sbyin pa des sems can thams cad bde bar gyur cig ces sbyin pa de sems can thams cad la sngo bar byed do/_/de ni chags pa rnam pa gsum gyis chags pa yin te/_gsum gang zhe na/_bdag tu 'du 
[\[199a.6\]]shes pa dang /_gzhan du 'du shes pa dang /_sbyin par 'du shes pa'o/_/de ni 'jig rten gyi sbyin pa'i pha rol tu phyin pa zhes bya ste/_'jig rten las 'das pa ni ma yin no/_/ci'i phyir na/_'jig rten gyi zhes bya zhe na/_de ltar 'jig rten gyi las 'da' bar mi byed pas na de'i phyir 
[\[199a.7\]]'jig rten gyi zhes bya'o/_/de la 'jig rten las 'das pa'i sbyin pa'i pha rol tu phyin pa yin gyi 'jig rten pa'i ma yin pa gang zhe na/_'di lta ste/_'khor gsum yongs su dag pa'o/_/de la 'khor gsum yongs su dag pa gang zhe na/_'di la byang chub sems dpa' sbyin pa sbyin pa na/_
[\[199b\]]
[\[199b.1\]]bdag tu mi dmigs len par mi mthong /_de'i rnam par smin pa la dga' zhing smon par mi byed/_sbyin pa la yang gsob tu mthong ba 'di ni 'khor gsum yongs su dag pa'o/_/gzhan yang byang chub sems dpa' sbyin pa sbyin par byed pa na sems can thams cad la yongs su bsngo zhing 
[\[199b.2\]]sems can thams cad kyang sems can du mi dmigs la/_bla na med pa yang dag par rdzogs pa'i byang chub tu yongs su sngo bar byed cing de la yang chos rdul tsam yang mi mthong ba 'di ni 'jig rten las 'das pa'i sbyin pa'i pha rol tu phyin pa zhes bya'o/_/de ci'i phyir zhe na/_de ltar 
[\[199b.3\]]'jig rten las 'da' bar byed pa'i phyir ro/_/de la 'jig rten gang zhe na/_'di lta ste/_len pa'i phung po lnga'o/_/de dag 'da' bar byed pa gang zhe na/_gang de la mnyam pa nyid dang /_rlom sems med pa dang /_chags pa med pa dang /_gnas pa med pa ste 'di ni de dag 'da' 
[\[199b.4\]]bar byed pa'o/_/de bzhin du gnas pa'i tshul khrims kyi bar du ni 'jig rten gyi'o/_/mi gnas pa ni 'jig rten las 'das pa'o/_/de bzhin du bzod pa dang /_brtson 'grus dang /_bsam gtan dang /_shes rab kyang gnas pa ni 'jig rten gyi'o/_/mi gnas pa ni 'jig 
[\[199b.5\]]rten las 'das pa'i'o/_/yang 'jig rten gyi bya ba thams cad la yi ge'i 'bru dang /_lag brda dang /_grangs dang /_bgrang ba dang /_sngags dang /_gtsug lag la shes pa 'di ni 'jig rten pa'i shes rab ces bya'o/_/yang gang 'jig rten las 'das pa'i shes rab de ni 
[\[199b.6\]]gdags su med pa/_bshad du med pa'o/_/de ltar pha rol tu phyin pa drug gi rab tu tha dad pa yin te de yang sangs rgyas bgro ba yin no/_/bcom ldan 'das 'jug sred kyi rgyal po de bzhin gshegs pa sangs rgyas kyi zhing du bstan pa 'di bstan pa'i tshe/_byang chub sems dpa' 
[\[199b.7\]]khrag khrig phrag bdun mi skye ba'i chos la bzod pa skyes so/_/stong gsum gyi stong chen po'i 'jig rten gyi khams de yang rnam pa drug tu g.yos so/_/gzhan yang sangs rgyas bgro ba 'di ni 'di lta ste/_byang chub sems dpa' rnams kyi sa nas sar 'phar ba'o/_/sa nas sar 'phar 
[\[200a\]]
[\[200a.1\]]ba gang zhe na/_'di lta ste/_chos thams cad mi 'pho ba ste/_chos thams cad mi 'pho zhing mi 'jig pa'o/_/de sa la yang rlom sems med/_sems pa med la sa'i sbyong ba yang med mod kyi/_sa la yang dag par rjes su mthong ba yang med do/_/sa sbyong ba gang 
[\[200a.2\]]zhe na/_'di lta ste/_sa dang po la gnas pa'i byang chub sems dpas sbyong ba bcu bya'o/_/bcu gang zhe na/_bsam pa lhag pa'i sbyong ba dang /_phan pa'i dngos po sbyong ba dang /_sems can thams cad la sems mnyam pa'i sbyong ba dang /_dge ba'i bshes gnyen la sten pa'i 
[\[200a.3\]]sbyong ba dang /_chos yongs su tshol ba'i sbyong ba dang /_phyi phyir zhing 'byung ba sbyong ba dang /_sangs rgyas kyi sku 'dod pa'i sbyong ba dang /_zang zing med pa'i chos kyi sbyin pa 'chad pa'i sbyong ba dang /_nga rgyal gyis khengs pa 'joms pa'i sbyong ba dang bden pa'i tshig sbyong ba ste/_sbyong ba bcu po 'di 
[\[200a.4\]]dag ni byang chub sems dpa'i sa dang po la gnas pa'i byang chub sems dpas bya ba'o/_/byang chub sems dpa'i sa gnyis la gnas pa'i byang chub sems dpas ni phyi phyir zhing chos brgyad yid la byas te de la yang des nan tan du bya'o/_/brgyad po gang zhe na 'di lta ste/_tshul khrims yongs 
[\[200a.5\]]su dag pa dang /_byas pa gzo zhing byas pa shes pa dang /_bzod pa'i mthu la gnas pa dang /_dga' ba dang mgu ba myong bar byed pa dang /_sems can thams cad yongs su mi gtong ba dang /_snying rje chen po la ma rmongs pa dang /_bla ma la gus shing ston par 'du shes 
[\[200a.6\]]pa dang /_pha rol tu phyin pa la brtson pas tshol ba ste/_chos brgyad po de dag ni byang chub sems dpa'i sa gnyis la gnas pa'i byang chub sems dpas phyi phyir yid la bya zhing de dag la bslab par bya'o/_/gzhan yang byang chub sems dpa'i sa gsum la gnas pa'i byang 
[\[200a.7\]]chub sems dpas chos lnga la gnas par bya'o/_/lnga gang zhe na/_'di lta ste/_mang du thos pas chog mi shes pa dang /_zang zing med pas chos kyi sbyin pa 'chad pa dang /_sangs rgyas kyi zhing yongs su sbyong ba'i dge ba'i rtsa ba yongs su bsngo bar byed pa dang /_'khor ba dpag tu 
[\[200b\]]
[\[200b.1\]]med pas mi skyo ba dang /_ngo tsha ba dang 'dzem pa la gnas par bya ba ste/_chos lnga po de dag ni byang chub sems dpa'i sa gsum la gnas pa'i byang chub sems dpas yongs su sbyang bar bya'o/_/yongs su rdzogs par bya'o/_/byang chub sems dpa'i sa bzhi la gnas pa'i byang chub sems 
[\[200b.2\]]dpas chos bcu yongs su mi gtang bar bya'o/_/bcu gang zhe na/_dgon par gnas pa dang /_'dod pa chung ba dang /_chog shes pa dang /_sbyangs pa'i yon tan blangs pa mi gtong ba dang /_bslab pa mi gtong ba dang /_dul ba'i sa la gnas pa dang /_'dod pa'i yon tan la smod 
[\[200b.3\]]pa dang /_sems bskyed pa skyo ba dang bcas pa dang /_bdog pa thams cad gtong yang sems mi zhum pa dang /_dngos po thams cad la mi lta ba ste/_chos bcu po de dag ni byang chub sems dpa'i sa bzhi la gnas pa'i byang chub sems dpas yongs su mi gtang bar bya'o/_/
[\[200b.4\]]byang chub sems dpa'i sa lnga pa la gnas pa'i byang chub sems dpas chos bcu gnyis yongs su gtang bar bya'o/_/bcu gnyis gang zhe na/_'di lta ste/_khyim pa dang sten pa dang /_dge slong ma dang ste na pa dang /_rigs la chags pa dang /_ser sna'i sems dang /_'du 
[\[200b.5\]]'dzi'i gnas dang /_gnod sems dang /_'thab pa dang /_'phya ba dang /_'gyed pa dang /_rtsod pa dang /_bdag stod pa dang /_gzhan smad pa spang ba dang /_mi dge ba'i las kyi lam bcu spang bar bya ba dang /_che ba'i nga rgyal dang khengs pa spang bar bya ba dang /_phyin ci log spang bar bya ba dang /_the tshom spang bar bya ba dang /_
[\[200b.6\]]'dod chags dang /_zhe sdang dang /_gti mug la bzod par byed pa ste/_chos bcu gnyis po de dag ni byang chub sems dpa'i sa lnga pa la gnas pa'i byang chub sems dpas yongs su spang bar bya'o/_/gzhan yang sa drug pa la gnas pa'i byang chub sems dpas chos drug 
[\[200b.7\]]yongs su rdzogs par bya'o/_/drug gang zhe na 'di lta ste/_pha rol tu phyin pa drug go/_/gzhan yang chos drug rnams mi bya'o/_/drug gang zhe na 'di lta ste/_nyan thos kyi sems su mi bya'o/_/rang sangs rgyas kyi sems su mi bya'o/_/skyo ba'i sems su mi bya'o/_/slong ba 
[\[201a\]]
[\[201a.1\]]mthong nas zhum pa'i sems bskyed par mi bya'o/_/yongs su btang nas yid mi bde bar mi bya'o/_/sems can la gnod sems mi bya ste chos drug po de dag mi bya'o/_/gzhan yang sa bdun la gnas pa'i byang chub sems dpas chos nyi shu mi bya'o/_/nyi shu gang 
[\[201a.2\]]zhe na/_'di lta ste/_bdag tu 'dzin pa dang /_sems can du 'dzin pa dang /_srog tu 'dzin pa dang /_gang zag tu 'dzin pa dang /_chad par 'dzin pa dang /_rtag par 'dzin pa dang /_mtshan ma'i 'du shes dang /_rgyur lta ba dang /_ming dang gzugs la chags pa dang /_phung po la chags 
[\[201a.3\]]pa dang /_khams la chags pa dang /_skye mched la chags pa dang /_khams gsum la chags pa dang /_khams gsum la zhen pa dang /_khams gsum la gnas pa dang /_sangs rgyas la gnas pa'i lta ba la chags pa dang /_chos la gnas pa'i lta ba la chags 
[\[201a.4\]]pa dang /_dge 'dun la gnas pa'i lta ba la chags pa dang /_tshul khrims la gnas pa'i lta ba la chags pa dang /_chos ni stong pa'o zhes 'jigs pa ste chos nyi shu po de dag ni byang chub sems dpas mi bya'o/_/gzhan yang byang chub sems dpa' des chos nyi shu yongs su 
[\[201a.5\]]rdzogs par bya'o/_/nyi shu gang zhe na/_'di lta ste/_stong pa nyid rtogs pa dang /_mtshan ma med pa mngon du byed pa dang /_smon pa med pa'i shes pa dang /_'khor gsum yongs su dag pa dang /_sems can thams cad la snying brtse zhing snying rje ba dang /_sems can de dag la 
[\[201a.6\]]mi brnyas pa dang /_chos thams cad la mnyam pa nyid du mthong ba dang /_yang dag pa'i tshul rtogs pa dang /_mi skye ba'i chos la bzod pa thob pa dang /_tshul gcig ston pa dang /_rtog pa 'joms pa dang /_'du shes ldog pa dang /_nyon mongs pa ldog pa dang /_zhi 
[\[201a.7\]]gnas dang /_lhag mthong gi sa dang /_sems dul ba dang /_sems zhi ba dang /_smon pa med pa shes pa dang /_mdza' ba la ma chags pa dang /_sems can thams cad la sems snyoms pa ste nyi shu po de dag yongs su rdzogs par bya'o/_/gzhan yang byang chub sems dpa'i 
[\[201b\]]
[\[201b.1\]]sa brgyad pa la gnas pa'i byang chub sems dpas chos bzhi bya'o/_/bzhi gang zhe na sems can thams cad la sems snyoms par 'jug pa dang /_mngon par shes pas rnam par 'phrul pa dang /_sangs rgyas kyi zhing ston cing de ni de'i lta ba yongs su rdzogs pa dang /_sangs rgyas 
[\[201b.2\]]la bsnyen bkur byed cing sangs rgyas kyi sku de la rtog pa ste/_byang chub sems dpas chos de bzhi bya'o/_/gzhan yang byang chub sems dpas chos bzhi bya'o/_/bzhi gang zhe na dbang po dam pa dang /_dam pa ma yin pa shes pa dang /_sangs rgyas kyi zhing yongs su sbyong ba dang /_
[\[201b.3\]]sgyu ma lta bu'i ting nge 'dzin la phyi phyir zhing mnyam par 'jog pa dang /_ji lta ji ltar sems can rnams mos par 'gyur ba de lta de ltar bdag gis lus sprul nas ched du srid par skye ba len pa ste/_byang chub sems dpa'i sa brgyad la gnas pa'i byang chub sems dpas chos bzhi 
[\[201b.4\]]po de dag yongs su rdzogs par bya'o/_/gzhan yang byang chub sems dpa'i sa dgu pa la gnas pa'i byang chub sems dpas smon lam la mkhas par bya ste/_ji ltar smon par bya ba de bzhin du smon lam bsgrub par bya'o/_/lha dang klu dang gnod sbyin dang dri za dang mi dang mi ma yin pa'i 
[\[201b.5\]]skad la shes shing spobs pa ston pa dang /_mngal nas 'byung ba phun sum tshogs pa dang /_rigs phun sum tshogs pa dang /_skyed par byed pa phun sum tshogs pa dang /_rus phun sum tshogs pa dang /_g.yog phun sum tshogs pa dang /_tshe phun sum tshogs pa dang /_
[\[201b.6\]]'byung ba phun sum tshogs pa dang /_byang chub kyi shing bkod pa phun sum tshogs pa dang /_yon tan gyi tshogs thams cad yongs su rdzogs par bya'o/_/gzhan yang byang chub sems dpa' sa bcu pa la gnas pa ni de bzhin gshegs pa nyid du bshad par bya ste/_byang chub sems 
[\[201b.7\]]dpa' rnams kyi sa nas sar 'phar ba de ni yang dag par rdzogs pa'i sangs rgyas bcom ldan 'das rnams kyi sangs rgyas bgro ba'o//_//bam po gnyis pa/_gzhan yang sangs rgyas bgro ba ni 'di lta ste/_yi ge mnyam pa nyid dang /_skad mnyam pa nyid dang /_
[\[202a\]]
[\[202a.1\]]yi ge'i rnam pa'i sgor 'jug pa'o/_/yi ge'i rnam pa'i sgor 'jug pa gang zhe na/_a'i sgo ni chos thams cad mi skye ba dang skye mched mi dmigs pa'i phyir ro/_/ra'i sgo ni chos thams cad rdul dang bral ba'i phyir ro/_/pa'i sgo ni chos thams cad don dam par 
[\[202a.2\]]bstan pa'i phyir ro/_/tsa'i sgo ni chos thams cad 'chi 'pho dang skye ba dang bral ba'o/_/na'i sgo ni chos thams cad ming dang bral ba'o/_/ming gi rang bzhin can ma thob pa ma stor ba'o/_/la'i sgo ni chos thams cad 'jig rten las 'das shing sred pa'i lcug ma'i rgyu dang rkyen bcom pa'i 
[\[202a.3\]]phyir ro/_/da'i sgo ni chos thams cad dul ba dang dul nas yongs su chad pa'i phyir ro/_/ba'i sgo ni shin tu dben pa'i phyir chos thams cad bcings pa dang bral ba'o/_/ra'i sgo ni chos thams cad gzugs la sogs pa stong pa nyid kyi phyir ro/_/sa'i sgo ni chos thams cad chags 
[\[202a.4\]]pa mi dmigs pa'i phyir chags pa med dgrol ba med pa'o/_/ba'i sgo ni chos thams cad ngag gi lam gyi sgo yongs su chad pa'o/_/ta'i sgo ni chos thams cad de bzhin nyid las mi g.yo ba'o/_/ya'i sgo ni chos thams cad ji lta bzhin gyi phyir ro/_/sta'i sgo ni chos thams cad 
[\[202a.5\]]la khengs pa med de chags pa med/_zhe sdang ba med pa'o/_/ka'i sgo ni chos thams cad dag la byed po ba med pa'o/_/sa'i sgo ni chos thams cad mnyam pa nyid las mi ldog pa'o/_/ma'i sgo ni chos thams cad dri ma dang bral ba shin tu dri ma med pa/_skyon med pa/_rnyog 
[\[202a.6\]]pa med pa'o/_/ga'i sgo ni chos thams cad gzung ba dang /_gzung ba med pa'i mi dmigs pa'i phyir zab pa/_nam mkha'i ngos dang 'dra ba shin tu dben pa'o/_/s+tha'i sgo ni chos thams cad thang dang bral ba/_rlan pa dang bral ba ste/_tshu rol dang pha rol med pa'o/_/dza'i 
[\[202a.7\]]sgo ni chos thams cad skye ba dang /_rga ba dang /_'chi ba mi dmigs pa'i phyir ro/_/shwa'i sgo ni chos thams cad dbugs dang dbugs nang du rngub pa dang /_dbugs phyir 'byin pa dang /_dbugs nang du 'gro ba dang /_dbugs phyir 'gro ba dang bral ba'o/_/d+hA'i sgo ni chos 
[\[202b\]]
[\[202b.1\]]thams cad chos kyi dbyings la gnas pa'i phyir ro/_/sha'i sgo ni chos thams cad zhi gnas yin pa dang /_dul ba dang /_zhi ba'i sar gyur pa'i phyir ro/_/kha'i sgo ni chos thams cad rtsa ba dang gnas med pa'i phyir nam mkha' dang 'dra'o/_/k+Sha'i sgo ni chos thams cad shin tu 
[\[202b.2\]]zad pa'i phyir zad pa las mi ldog pa dang /_mi g.yo ba'i phyir gnas pa dang mi 'gul ba'o/_/dza'i sgo ni chos thams cad ye shes mi rgyu ba'i phyir mi shes pa/_rnam par mi shes pa/_mi sems pa/_mi mthong ba'o/_/a'i sgo ni chos thams cad de bzhin ma yin pa'i tshig bla 
[\[202b.3\]]dgas kyi phyir ldan pa ma yin/_bral ba ma yin/_kun ldan pa ma yin/_kun bral ba ma yin pa'o/_/b+ha'i sgo ni chos thams cad khur dang bral ba'o/_/tsha'i sgo ni chos thams cad mdog kyang med de/_'di lta ste stong pa'o/_/sma'i sgo ni chos thams cad glen pa'i phyir dran pa zhes 
[\[202b.4\]]mi bya/_rmongs pa zhes mi bya'o/_/swa'i sgo ni chos thams cad rang bzhin stong pa nyid dang skad stong pa nyid kyi phyir ro/_/b+ha'i sgo ni chos thams cad skad stong pa nyid kyi phyir ro/_/sa'i sgo ni chos thams cad rtag tu zad pa chad pa dang rtag pa yongs su chad pa'o/_/g+ha'i sgo ni chos thams cad 
[\[202b.5\]]stug po'i mi dmigs pa'i phyir gdeg pa med/_gtor ba med pa'o/_/e'i sgo ni chos thams cad dben pa'i phyir mi gnas pa'i tshul gyis shin tu gnas pa'o/_/na'i sgo ni chos thams cad rdul phra rab mi dmigs pa'i phyir chos thams cad ma gtogs pa/_mi 'gro ba/_mi 
[\[202b.6\]]'ong ba/_mi 'greng ba/_mi 'dug pa/_mi nyal ba/_rnam par mi rtog pa'o/_/s+pha'i sgo ni chos thams cad khyab pa dang bral ba ste/_gang khyab par byed pa'am/_gang gis khyab par byed pa'am/_gang la khyab par byed pa med de/_ma khyab pa nam mkha' dang 'dra ba'o/_/ska'i sgo 
[\[202b.7\]]ni chos thams cad phung po ma dmigs pa'i phyir ro/_/dz+wa'i sgo ni chos thams cad rims nad dang bral ba/_rims med pa/_nad med pa'o/_/s+t+ya'i sgo ni chos thams cad shin tu btang bas btang ba'o/_/ba'i sgo ni chos thams cad lam chad pa'i phyir shin tu mya ngan las 'das pa/_mya 
[\[203a\]]
[\[203a.1\]]ngan las 'da' ba dang 'dra ba'o/_/ha'i sgo ni chos thams cad mtha' la gnas pas 'chi 'pho ba med pa/_skye ba med pa'o/_/'di lta ste/_ha'i pha rol na yi ge med de/_'di la ming ngam/_rang bzhin 'ga' yang med pa/_smrar med pa/_brjod du med pa/_bstan du med 
[\[203a.2\]]pa/_brir med pa/_bklag tu med pa'o/_/ji ltar de ma byas pa de bzhin du chos thams cad la rtogs par bya'o/_/gzungs la 'jug pa 'di ni yi ge a la sogs pa bshad pa la 'jug pa ste/_'jug pa de la gnas na byang chub sems dpa' yi ge thams cad la mkhas pa shes 
[\[203a.3\]]par 'gyur ro/_/chos thams cad kyang chos mnyam pa nyid dang sbyor bar 'gyur ro/_/skad la shes pa yang thob par 'gyur ro/_/byang chub sems dpa' gang yang blo tshul dang ldan pas yi ge la 'jug pa'i phyag rgya a'i sgo'i tshig 'di nyan tam/_len tam/_'dzin tam/_klog gam/_
[\[203a.4\]]gzhan dag la 'chad na/_de la yon tan nyi shu po 'di dag yod par blta'o/_/nyi shu gang zhe na/_dran pa dang ldan pa yin/_rtogs pa dang ldan pa yin/_blo gros dang ldan pa yin/_blo dang ldan pa dang /_spobs pa dang ldan pa dang /_gzungs kyang tshegs chung ngus thob par 'gyur ba 
[\[203a.5\]]dang /_the tshom med par 'gyur zhing nem nur med par 'gyur ba dang /_gzhan las tshig 'jam po thos nas chags pa'i sems mi skyed cing gzhan las tshig rtsub po thos nas zhe sdang ba'i sems mi skyed la/_khengs pa dang 'dud par mi 'gyur ba dang /_dgra las rgyal bar 'gyur ba dang /_
[\[203a.6\]]skad la mkhas pa dang /_phung po la mkhas pa/_khams la mkhas pa/_skye mched la mkhas pa dang /_rgyu la mkhas pa dang /_rkyen la mkhas pa dang /_chos kyi dbyings la mkhas pa dang /_dbang po dam pa dang /_dam pa ma yin pa la mkhas pa dang /_pha rol gyi 
[\[203a.7\]]sems shes pa la mkhas pa dang /_chos 'chad pa la mkhas pa dang /_gnas dang gnas ma yin pa'i ye shes la mkhas pa dang /_thabs mkhas pa dang /_'ong ba dang /_'gro ba la mkhas shing spyod lam la mkhas pa dang /_ngo tsha ba dang 'dzem pa la mkhas pa yang 
[\[203b\]]
[\[203b.1\]]thob par 'gyur ro/_/bud med la la zhig bla na med pa yang dag par rdzogs pa'i byang chub tu sems bskyed de/_de yi ge'i tshul gyi sgo'i phyag rgya a bshad pa la 'jug pa 'di nyan par 'gyur/_len par 'gyur/_'dzin par 'gyur/_klog par 'gyur/_gzhan la rgya cher ston par 'gyur 
[\[203b.2\]]na thos ma thag tu yon tan bcu thob par 'gyur ro/_/bcu gang zhe na/_'di lta ste/_bud med kyi lus tha mar 'gyur/_mi khom pa yongs su spangs par 'gyur/_dal 'byor thob par 'gyur/_sangs rgyas 'byung ba mthong nas dad par 'gyur/_dad nas bkur sti byed par 'gyur/_
[\[203b.3\]]de bzhin gshegs pas de'i bsam pa mkhyen nas chos ston par 'gyur/_chos de thos nas bzod pa thob par 'gyur/_bla na med pa yang dag par rdzogs pa'i byang chub las phyir mi ldog par 'gyur te/_de yang sangs rgyas bgro ba'o/_/gzhan yang sangs rgyas bgro ba ni 'di 
[\[203b.4\]]lta ste/_sangs rgyas kyi mnyam pa nyid 'khor gsum yongs su dag pa mi skye ba'i tshul rtogs pa/_ji lta ba bzhin du chos 'chad pa/_khams gsum pa yongs su shes pa/_'dod chags dang /_zhe sdang dang /_gti mug gi rang bzhin yongs su shes pa/_chad pa ma yin pa/_
[\[203b.5\]]rtag pa ma yin pa/_mi gnas pa/_mi 'gro ba/_theg pa gsum gyi tshul gcig pa la 'jug pa/_tshul gcig pa rtogs pa/_chos thams cad bgro bar mi bya ba/_brtsad par mi bya ba/_mi mnyam pa/_mi mnyam pa dang mnyam pa/_ma 'ongs pa/_mi 'gro ba/_mi 
[\[203b.6\]]rgyu ba/_mtshan nyid med pa/_sangs rgyas rnams kyi chos gang yang mngon par rdzogs par sangs ma rgyas pa/_ma mkhyen pa/_sangs rgyas rnams kyis ye shes dang ye shes ma yin par ma dmigs pa/_nyon mongs pa spangs pa ma yin pa/_rnam par dag pa mngon du byas pa ma 
[\[203b.7\]]yin pa/_ma thob pa/_mngon par mi bya ba/_bsgom pa ma yin pa/_rtogs pa ma yin pa/_sangs rgyas rnams kyis ma dmigs pa/_ma bshig pa/_sangs rgyas rnams kyis sangs rgyas 'byung bar ma dmigs pa/_chos ma yin pa/_dge 'dun ma yin pa/_sangs 
[\[204a\]]
[\[204a.1\]]rgyas rnams kyis sems can dag ma bkrol ma bcings pa'o/_/de ci'i phyir zhe na/_chos thams cad thog ma nas rnam par dag pa'i phyir te/_sangs rgyas rnams kyis chos gang yang ma gzigs ma gsan/_ma dgongs ma mkhyen te/_sangs rgyas rnams kyis 
[\[204a.2\]]ma bshad ma gsungs so/_/sangs rgyas bcom ldan 'das dag mi 'chad mi gsung 'chad par mi 'gyur ro/_/sangs rgyas dag ni ye shes dang ldan pa ma yin/_mi ldan pa'ang ma yin/_sbyin gnas ma yin/_sbyin gnas ma yin pa yang ma yin te/_sbyin pa sbyong bar yang mi 
[\[204a.3\]]mdzad do/_/sangs rgyas dag ni spyod par mi mdzad yongs su spyod par mi mdzad do/_/sangs rgyas dag la ni sku gang yang med do/_/sangs rgyas dag la ni gzugs su mi blta/_chos su ma yin/_mtshan du ma yin/_chos kyi dbyings su ma yin no/_/sangs rgyas dag ni byung 
[\[204a.4\]]ba ma yin no/_/'gags pa ma yin/_mya ngan las 'das pa ma yin/_mya ngan las ma 'das pa yang ma yin/_yongs su mya ngan las 'da' bar 'gyur ba yang ma yin no/_/de ci'i phyir zhe na/_chos thams cad thog ma nas yongs su mya ngan las 'das pa'i phyir te/_sangs 
[\[204a.5\]]rgyas dag ni gcig pu yang ma yin/_skye bo mang po'i nang du gshegs pa yang ma yin no/_/sangs rgyas dag ni sus kyang ma mthong ma thos/_ma mchod mchod par mi 'gyur ro/_/sangs rgyas dag ni chos gang la yang gcig pa'am/_tha dad par mi mdzad do/_/sangs rgyas 
[\[204a.6\]]dag gis ni byang chub ma 'thob bo/_/sangs rgyas dag ni rnyed pa 'dogs par yang mi mdzad do/_/sangs rgyas dag ni chos kyi 'khor lo yang mi skor te/_ming ji lta ba sangs rgyas dag kyang de bzhin/_sgra'i thog ma'i mtha' dang tha ma'i mtha' yang de bzhin no/_/'di ni mnyam pa 
[\[204a.7\]]nyid de gang mnyam pa nyid pa de la ni mi mnyam pa gang yang med do/_/mi mnyam pa med pa de la ni bdud rtsi gang yang med do/_/gang na bdud rtsi gang yang med pa de na ni sman kyang mi skye ste/_'di ni sangs rgyas bgro ba'o/_/sems can rnams ni drang bar bya ba'i phyir dpes bshad pa yin te/_
[\[204b\]]
[\[204b.1\]]sangs rgyas rnams ni bgro bar yang mi mdzad/_rtsod par yang mi mdzad/_bgro bas 'jog par yang mi mdzad do/_/bcom ldan 'das 'jug sred kyi rgyal po de bzhin gshegs pa'i sangs rgyas kyi zhing 'jig rten gyi khams kun du 'od ces bya bar sangs rgyas bgro ba'i chos kyi rnam grangs 
[\[204b.2\]]'di bstan pa'i tshe/_byang chub sems dpa' khri nyis stong gis ni mi skye ba'i chos la bzod pa thob par gyur to/_/byang chub sems dpa' de dag gis ni sangs rgyas bye ba de snyed bzhugs pa las de bzhin gshegs pa gzhan gang yang ma mthong ste/_de bzhin gshegs pa 'jug sred 
[\[204b.3\]]kyi rgyal po nyag gcig mthong ngo /_/de nas 'jam dpal gzhon nur gyur pa mi mjed kyi 'jig rten gyi khams 'di na gnas pa las 'di snyam du gyur te/_de ring shar phyogs na bcom ldan 'das de bzhin gshegs pa 'jug sred kyi rgyal po'i sangs rgyas kyi zhing 'jig rten gyi khams 
[\[204b.4\]]kun du 'od ces bya bar phyogs bcu kun nas sangs rgyas bcom ldan 'das gang gA'i klung gi bye ma snyed 'dus so/_/'dus nas sangs rgyas bgro ba'i chos kyi rnam grangs bgro bar mdzad/_'chad par mdzad kyis/_gang bdag ni sangs rgyas bcom ldan 'das de dag la phyag 
[\[204b.5\]]bya ba dang /_chos bstan pa de dag mnyan pa'i phyir 'gro'o/_/gang bdag ni sangs rgyas bcom ldan 'das de dag la blta ba dang /_chos mnyan pa'i phyir phyogs bcur yang 'gro zhing rgyu bar bya na/_de ltar tshegs chung zhing sangs rgyas kyi zhing gcig tu 'dus kyis gang bdag ni nges 
[\[204b.6\]]par 'gro'o/_/skyes bu dam pa de 'dra ba dag 'jig rten du byung bar thos pa'am mthong ba dkon no snyam mo/_/de nas 'jam dpal gzhon nur gyur pas byang chub sems dpa' byams pa la smras pa/_byams pa da ni bcom ldan 'das de bzhin gshegs pa 'jug sred kyi rgyal po'i sangs 
[\[204b.7\]]rgyas kyi zhing du 'dong ngo /_/de nas sangs rgyas bye ba khrag khrig brgya phrag mang po da ltar 'dus te sangs rgyas bgro ba'i chos kyi rnam grangs 'chad kyis/_de dag la bdag cag gis chos mnyan to/_/de bzhin gshegs pa de dag la bdag cag gis blta'o/_/de ci'i phyir zhe 
[\[205a\]]
[\[205a.1\]]na/_skyes bu glang po chen po de dag gnas gcig tu 'dus pa mthong ba ni dkon no/_/de skad ces smras pa dang /_byang chub sems dpa' byams pas 'jam dpal gzhon nur gyur pa la 'di skad ces smras so/_/'jam dpal khyod bzhud cig bdag ni mi mchi'o/_/
[\[205a.2\]]de ci'i phyir zhe na/_sangs rgyas bcom ldan 'das dag ni mnyes dka' ste/_'dus pa de dag gis bdag cag lta bu la skabs ma phye bar blta ba'am/_mnyan par yang mi nus la/_'jam dpal de bzhin gshegs pa rnams ni gzugs kyi skur mi blta'o/_/de bzhin 
[\[205a.3\]]gshegs pa rnams ni chos kyi sku ste/_gang chos nyid de yang sus kyang ma mthong ma thos ma mchod do/_/'jam dpal gyis smras pa/_byams pa khyod kyis de bzhin gshegs pa la ma mchod dam/_byams pas smras pa/_'jam dpal bdag ni de bzhin gshegs 
[\[205a.4\]]pa la mi mchod do/_/de ci'i phyir zhe na/_de bzhin gshegs pa la ni sus kyang mchod mi nus so/_/de ci'i phyir zhe na/_de bzhin gshegs pa dang de bzhin nyid de gnyis su med do/_/'jam dpal gyis smras pa/_byams pa gnyis su med ces bya ba de gang la bya/_byams pas 
[\[205a.5\]]smras pa/_'jam dpal gnyis su med ces bya ba ni nyon mongs pa rnams gcig pa yang ma yin tha dad pa yang ma yin pa'o/_/'jam dpal gnyis su med ces bya ba ni gang rnam pa gnyis su med pa'o/_/rnam pa gnyis su med pa yang gang zhe na/_'di ni kun nas nyon mongs pa'o/_/
[\[205a.6\]]'di ni rnam par dag pa'o zhes de ltar shes na de ni rnam pa gnyis su med do/_/'di ni tshul khrims dang ldan pa'o/_/'di ni ngang tshul ngan pa can no zhes rtog na rnam pa gnyis su byed do/_/'di ni nyan thos so/_/'di ni rang sangs rgyas so/_/'di ni yang dag par rdzogs pa'i sangs rgyas so 
[\[205a.7\]]zhes rnam par rtog na gnyis su byed do/_/'di dag ni bsgom par bya'o/_/'di dag ni spang bar bya'o/_/'di dag ni mngon du bya'o zhes rnam par rtog na rnam pa gnyis su byed do/_/'di ni ye shes kyis shes par bya'o/_/'di ni rnam par shes pas shes par bya'o zhes yid la 
[\[205b\]]
[\[205b.1\]]byed na rnam pa gnyis su byed do/_/'jam dpal gang du gnyis su 'jug pa'i rnam par shes pa rtog pa ni chung ngu na sangs rgyas so zhes rtog pa de thams cad rnam pa gnyis su byed do/_/'jam dpal bdag gis ni bskal pa'am/_bskal pa'i lhag ma lus kyi bar du rnam pa gnyis 
[\[205b.2\]]su med pa las brtsams te/_bshad du zin kyang spobs pa'i mthar phyin pa las zad par 'gyur ba med do/_/de ci'i phyir zhe na/_bdag gis mtha' dang dbus ma mthong ba'i phyir ro/_/'jam dpal gnyis su med ces bya ba ni 'di lta ste/_chos thams cad kyi tshul gcig pa 
[\[205b.3\]]dang tha dad pa med pa'o/_/smras pa/_byams pa khyod ni chos thams cad ma skyes pa la 'jam dpal ngas ni bskal pa'am/_bskal pa'i lhag ma lus kyi bar du gnyis su med pa las brtsams te bshad na nga'i spobs pa zad par mi 'gyur ro zhes khyod de skad smra ba nyid 
[\[205b.4\]]dmigs pa chen po yin no/_/byams pas smras pa/_'jam dpal yi ge la chags par ma byed cig_/yi ge thams cad ni mi skye ba'i mtshan nyid las mi g.yo'o/_/de nas 'jam dpal gzhon nur gyur pas byang chub sems dpa' de dag thams cad la smras pa/_rigs kyi bu khyed cag 
[\[205b.5\]]tshur sheg_/bcom ldan 'das de bzhin gshegs pa 'jug sred kyi rgyal po'i sangs rgyas kyi zhing du de bzhin gshegs pa de dag la blta ba dang /_chos bstan pa de dag nyan du 'dong ngo /_/de nas byang chub sems dpa' spobs pa'i phung pos 'jam dpal gzhon nur gyur pa la 'di skad 
[\[205b.6\]]ces smras so/_/'jam dpal de bzhin gshegs pa rnams ni sus kyang blta mi nus na ci'i phyir na khyod tshur sheg_/de bzhin gshegs pa la bltar 'dong zhes sa smra/_gang blta bar bya ba'i de bzhin gshegs pa de dag gang yin/_'jam dpal de bzhin gshegs 
[\[205b.7\]]pas ni de bzhin gshegs pa dag 'das pa ma yin/_ma byon pa ma yin/_da ltar ma yin te/_chos gang dus gsum du stong pa de ni blta mi nus so zhes de skad ces gsungs so/_/yang 'jam dpal de bzhin gshegs pa blta'o zhes smras pa mig gi rnam par shes pa gang gis de 
[\[206a\]]
[\[206a.1\]]bzhin gshegs pa blta bar bya/_ci sha'i mig gis blta bar bya'am/_'on tam lha'i mig gis blta bar bya/_gal te sha'i mig gis blta na ni sha'i mig ni stong pa ste stong pas ni mthong bar mi nus so/_/de ste lha'i mig gis blta na ni de la lha'i mig tu 
[\[206a.2\]]brtags na lha'i mig go snyam du 'du shes par 'gyur te/_brtags pa'i mig gis ni de bzhin gshegs pa mi mthong ngo /_/smras pa/_rigs kyi bu khyod ni gang stong pa nyid kyis ston par byed na/_de la sus kyang de bzhin gshegs pa blta bar mi 'gyur/_mchod par mi 'gyur te/_
[\[206a.3\]]rigs kyi bu de bzhin gshegs pa zhe'am/_sangs rgyas zhe'am/_sems can zhe'am/_bgro ba zhe'am/_mchod pa zhe'am/_lta ba zhes gang [{]chung zad [,]cung zad [}]smra ba smos pa brjod pa'i yi ge de thams cad ni yi ge'i rang bzhin gyis stong ngo /_/de bas na mnyam pa nyid ces bya ba'i tshig de ni 
[\[206a.4\]]de bzhin nyid la 'khrugs par mi byed de/_de bzhin nyid ldog par mi byed kyis khyed las gang bzod pa dag ni 'dong ngo /_/gang mi bzod pa dag ni khyed cig bdag ni 'gro'o/_/de nas 'jam dpal gzhon nur gyur pa 'di lta ste/_chos kyis chog mi shes pa'i phyir gnyis su med 
[\[206a.5\]]de gcig tu song ste/_sangs rgyas kyi mthus 'khor de nas su'ang ma song ngo /_/de nas 'jam dpal gzhon nur gyur pa 'di lta ste/_skyes bu stobs po che'i dpung pa brkyang ba las bskum pa'am/_bskum pa las brkyang ba tsam du de'i thang cig skad cig yud tsam gyis 'jam 
[\[206a.6\]]dpal gzhon nur gyur pa mi mjed kyi 'jig rten gyi khams su mi snang bar gyur nas kun du 'od kyi 'jig rten gyi khams su 'dug go/_/de nas 'jam dpal gzhon nur gyur pas stong gsum gyi stong chen po'i 'jig rten gyi khams la lan bdun bskor nas/_sangs rgyas bcom ldan 
[\[206a.7\]]'das de dag gi zhabs la mgo bos phyag 'tshal te phyogs gcig tu 'dug go/_/yang de'i tshe bcom ldan 'das de bzhin gshegs pa 'jug sred kyi rgyal po'i g.yas phyogs na sring mo the tshom sel ba zhes bya ba skyil mo krung du bcas shing 'dug ste/_de kun du zla ba'i 'od dri ma 
[\[206b\]]
[\[206b.1\]]med par snang ba zhes bya ba'i ting nge 'dzin la mnyam par bzhag par gyur to/_/de nas bcom ldan 'das de bzhin gshegs pa 'jug sred kyi rgyal po 'di snyam du dgongs te 'jam dpal gzhon nur gyur pa 'di ni sangs rgyas bcom ldan 'das rnams kyis bdag la bstod do/_/
[\[206b.2\]]bkur ro/_/zab mo la bzod pa'o/_/stong pa la gnas pa'o zhes bshad do snyam du sems te/_'di ni mi mjed kyi 'jig rten gyi khams nas dmigs pa chen pos bskyod cing bdag tu 'dzin pa che ba dang ldan zhing 'ongs kyis/_gang ngas ni 'di ri khor yug gi rtse mo la 'phangs 
[\[206b.3\]]pa dang 'di las brtsams te chos zab mo ston par 'gyur bas skye bo phyi ma dag dang /_ma 'ongs pa'i byang chub sems dpa' dag la yang snang bar byas par 'gyur te/_de ci'i phyir zhe na/_de ltar sangs rgyas kyi chos ni bsam gyis mi khyab de ltar zab pas 'jam dpal gzhon nur gyur pa 
[\[206b.4\]]lta bu stong pa la gnas pa'i mchog kyang ri khor yug gi rtse mor 'phangs par 'gyur ro snyam mo/_/de nas bcom ldan 'das de bzhin gshegs pa 'jug sred kyi rgyal pos 'jam dpal gzhon nur gyur pa la 'di skad ces bka' stsal to/_/'jam dpal khyod kyis don gang 
[\[206b.5\]]gi dbang ma mthong nas 'dir 'ongs/_'jam dpal gyis gsol pa/_bcom ldan 'das bdag ni mi mjed kyi 'jig rten gyi khams de na mchis pa las 'di snyam du gyur te/_sangs rgyas bcom ldan 'das rnams 'jig rten du 'byung ba ni dkon no/_/chos thos pa yang 
[\[206b.6\]]dkon te/_kun tu 'od ces bgyi ba'i 'jig rten gyi khams su yang phyogs bcu nas sangs rgyas bcom ldan 'das dpag tu ma mchis/_grangs ma mchis pa dag tshogs so/_/tshogs nas sangs rgyas bgro ba zhes bgyi ba'i chos kyi rnam grangs 'chad kyis/_bdag ni de 
[\[206b.7\]]bzhin gshegs pa de dag la blta ba dang /_chos bshad pa de dag mnyan du mchi'o snyam nas bcom ldan 'das bdag ni chos nyan pa'i slad du sangs rgyas kyi zhing 'dir mchis so/_/de nas bcom ldan 'das de bzhin gshegs pa 'jug sred kyi rgyal pos de'i tshe ci nas kyang 
[\[207a\]]
[\[207a.1\]]rdzu 'phrul mngon par 'du bya ba mngon par 'dus byas pas 'jam dpal gzhon nur gyur pa ri khor yug gi rtse mor 'phangs par gyur la/_bdag gang du blangs shing khyer snyam du yang mi shes pa de 'dra bar myur du bteg ste 'phang ba'i rdzu 'phrul mngon par 'du bya ba mngon 
[\[207a.2\]]par 'dus byas so/_/de nas 'jam dpal gzhon nur gyur pa ri khor yug gi rtse mor 'phangs pa las sems shing 'di snyam du gyur to/_/rgyu gang dang rkyen gang gis na bdag sangs rgyas kyi 'khor chen po de lta bur blta na bzang ba/_mdzes pa/_glang po che chen po de 'dra ba dag gi nang 
[\[207a.3\]]nas ri khor yug gi rtse mo 'dir 'phangs par gyur/_bdag ri khor yug gi rtse mor sus 'phangs snyam du de ltar sems pa las 'di snyam du gyur te/_bcom ldan 'das de bzhin gshegs pa 'jug sred kyi rgyal po des bdag ri khor yug gi rtse mor 'phangs so snyam mo/_/
[\[207a.4\]]de nas 'jam dpal gzhon nur gyur pa 'di snyam du gyur te bdag ni 'khor de nas 'phangs la/_sring mo the tshom sel ba de ni bcom ldan 'das de bzhin gshegs pa 'jug sred kyi rgyal po'i drung na skyil mo krung bcas shing 'dug pa las sring mo de ni ma 'phangs kyi/_bdag 
[\[207a.5\]]'phangs na/_ci'i phyir zhig tu de ltar mo ni ma 'phangs la bdag 'phangs pa las na sring mo de ni dge ba'i rtsa ba shin tu 'bar ba zab mo la shin tu bzod par gyur pa zhig gi/_/bdag ni de lta bu ma yin pa zhig gam snyam mo/_/de nas 'jam dpal gzhon nur gyur pa 'di snyam du 
[\[207a.6\]]gyur te/_gang bdag gis rdzu 'phrul gyi mthu bskyed de/_slar yang 'khor der 'gro'o snyam mo/_/de nas 'jam dpal gzhon nur gyur pas de'i tshe ji lta bu'i rdzu 'phrul mngon par 'du bya ba mngon par 'dus byas pas sems bskyed pa gcig gis shar phyogs nas sangs rgyas kyi 
[\[207a.7\]]zhing gang gA'i klung gi bye ma snyed 'das par gyur pa de lta bu'i rdzu 'phrul mngon par 'du bya ba mngon par 'dus byas kyang sangs rgyas kyi zhing der chung ngu na skra'i rtse mo'i cha shas tsam du yang 'gro mi nus na 'khor der 'gro ba lta ci smos te/_de lta bu'i gnas med do/_/de nas 'jam dpal gzhon nur 
[\[207b\]]
[\[207b.1\]]gyur pa phyogs bcu'i 'jig rten gyi khams mtha' yas mu med pa kun du song yang 'di lta ste/_sangs rgyas kyi mthu dang /_byin gyi rlabs kyis 'khor der 'gro ma nus so/_/de nas 'jam dpal gzhon nur gyur pa phyogs bcu'i sangs rgyas kyi zhing bye ba khrag khrig brgya stong kun tu 
[\[207b.2\]]song nas slar yang ri khor yug gi rtse mo la 'dug nas 'di snyam du gyur te/_sangs rgyas bcom ldan 'das rnams kyi byin gyi rlabs ni mthu ches/_de la bdag gi rdzu 'phrul gyi rnam pas gnon yang mi nus/_de la sangs rgyas bcom ldan 'das rnams kyis nyes pa yang med do/_/de 
[\[207b.3\]]ci'i phyir zhe na/_de bzhin gshegs pa rnams ni chos la slob dpon gyis 'chab pa med de/_bdag nyid [{]chung zad [,]cung zad [}]cig kho ru chung bas de'i phyir bdag zhi ba'i chos ston pa der 'gro ma nus par gyur du zad de/_de bzhin gshegs pa dag ni chos la slob dpon gyis 'chab pa med kyi/_de 
[\[207b.4\]]bzhin gshegs pa dag ni sems can thams cad la snyoms pas na gang bdag ni dran pa nye bar gzhag pa la gnas pas ri khor yug gi rtse mo 'di nyid la gnas sa snyam mo/_/de la 'jam dpal gzhon nur gyur pa'i dran pa nye bar gzhag pa ni 'di yin te/_'di lta ste/_chos 
[\[207b.5\]]thams cad dran pa med pa/_yid la byed pa med pa/_chos thams cad mi gnas pa/_chos thams cad gnas pa med pa ste/_ci'i phyir mi gnas zhe na 'gro ba med pa'i phyir te/_chos gang yang shin tu yod pa med de/_de'i phyir de dag mi 'gro'o/_/gang mi 'gro ba de ni mi 
[\[207b.6\]]gnas so/_/'di lta ste/_gnas dang gnas ma yin pa ston pa dang /_dran pa med cing yid la byed pa med pa ni 'jam dpal gyi dran pa nye bar 'jog pa yin no/_/de nas 'jam dpal gzhon nur gyur pas dran pa nye bar 'jog pa la gnas pa 'di la gnas pa las/_lha'i bu 
[\[207b.7\]]bzhi khri nyis stong 'jam dpal gzhon nur gyur pa de ga la ba der song ste phyin nas 'jam dpal gzhon nur gyur pa'i rkang pa la phyag 'tshal te phyogs gcig tu 'khod do/_/de nas 'khor der 'od zer gyi rgyal mtshan zhes bya ba'i lha'i bu 'ongs te 'dug nas 'jam dpal gzhon nur gyur 
[\[208a\]]
[\[208a.1\]]pa la 'di skad ces gsol to/_/'jam dpal khyod gnas pa gang la gnas te/_da ltar langs pa lags/_'jam dpal gyis smras pa/_lha'i bu gal te bdag la gnas pa yod na ni bdag gnas pas gnas par byed na/_lha'i bu chos thams cad dben pa'i 
[\[208a.2\]]phyir bdag la gnas pa med mod kyi/_lha'i bu khyod gnas pa gang la gnas te da ltar langs pa yin zhes zer ba/_bdag ni dran pa nye bar gzhag pa la gnas pas gnas te da ltar langs pa yin no/_/gsol pa/_'jam dpal dran pa nye bar gzhag pa la gnas pa ji lta bu zhig 
[\[208a.3\]]lags/_smras pa/_chos thams cad dran pa med yid la byed pa med pa'o/_/gsol pa/_'jam dpal gang na dran pa med/_yid la byed pa med pa der gnas te da ltar langs pa lags sam/_'jam dpal gyis smras pa/_gnas pa gang la gnas na byis pa lta bu so so'i skye bo 
[\[208a.4\]]thams cad 'dod chags dang /_zhe sdang dang /_gti mug rgyu bar 'gyur ba'i gnas pa de la gnas te bdag da ltar langs pa yin no/_/lha'i bu 'od zer gyi rgyal mtshan gyis gsol pa/_'jam dpal gang sangs rgyas kyis ma dmigs pa'i gnas pa de ji lta bu lags/_smras 
[\[208a.5\]]pa/_lha'i bu stong pa nyid la gnas pa ni sangs rgyas kyis ma dmigs pa'o/_/mtshan ma med pa la gnas pa dang /_smon pa med pa la gnas pa ni sangs rgyas kyis ma dmigs pa'o/_/de bas na gnas pa de la gnas te da ltar langs pa yin no/_/gsol pa/_dran pa 
[\[208a.6\]]nye bar gzhag pa la gnas pa ji lta bu lags/_smras pa/_lha'i bu gang na dran pa med yid la byed pa med pa de ni gnas pa'i dam pa yin te/_gang gnas pa de la gnas pa de dag ni 'dod pa'i khams su mi gnas/_gzugs kyi khams su mi gnas/_gzugs med 
[\[208a.7\]]pa'i khams su mi gnas so/_/gang khams gsum la mi gnas pa de dag ni mnyam pa'i gnas pas gnas pa'o/_/gang mnyam pa'i gnas pas gnas pa de dag la ni mi mnyam pa med do/_/gang la mi mnyam pa med pa de dag ni 'gro ba med do/_/gang la 'gro ba med pa 
[\[208b\]]
[\[208b.1\]]de dag la ni ma rig pa mi mthong ngo /_/gang ma rig pa mi mthong ba de dag la ni rig pa ma skyes so/_/gang rig pa ma skyes pa de dag ni mi 'byung ngo /_/gang mi 'byung ba de dag ni 'byung bar mi 'gyur ro/_/gang 'byung bar mi 'gyur ba de dag ni 'jig pa med do/_/gang 'jig pa med pa de dag 
[\[208b.2\]]ni mi 'byung ngo /_/gang ma byung ba de dag ni dbye bar mi nus so/_/gang dbye bar mi nus pa de dag ni lha'i bu shin tu dag pa yin te/_lha'i bu de ni 'phags pa gnas pa rdul dang bral ba'o/_/gsol pa/_'jam dpal rdul ces bgyi ba lags/_smras pa/_lha'i bu chung ngu na sangs 
[\[208b.3\]]rgyas su dmigs pa'i rnam par shes pa 'byung ba de ni rdul to/_/lha'i bu mtshan ma ni rdul to/_/'du shes dang /_'dzin pa dang /_chags pa dang /_rlom sems dang /_'dud pa dang /_khengs pa dang /_phyag 'tshal ba dang /_chags sems dang /_khong khro ba dang /_dmigs pa dang /_
[\[208b.4\]]'gro ba dang /_smon lam dang /_rtog pa dang /_rtog pa'i mtshan ma dang /_yongs su rtog pa dang /_rnam par rtog pa dang /_kun tu rtog pa dang /_yul yid la byed pa dang /_nga slong bar byed pa dang /_chad par 'dzin pa dang /_rtag par 'dzin pa dang /_med par 'dzin pa dang /_log 
[\[208b.5\]]par 'dzin pa dang /_yod par 'dzin pa dang /_med par 'dzin pa dang /_lha'i bu ji tsam du rnam par rtog cing spros pa dang /_yid la byed pa dang /_sems pa dang /_sgrun pa de thams cad ni 'phags pa'i chos 'dul ba la rdul du bshad do/_/de nas 'jam dpal gzhon nur gyur pa 
[\[208b.6\]]la lha'i bu 'od zer gyi rgyal mtshan gyis legs so zhes bya ba byin te/_'jam dpal legs sa legs so/_/yang 'jam dpal khyod kyis dran pa nye bar gzhag pa la gnas pa bshad pa 'di legs sa zhes smras so/_/'jam dpal gyis smras pa/_lha'i bu chog gis ma rtog 
[\[208b.7\]]shig_/khyod ni ma skyes pa ma byung ba ma bstan pa'i chos kyis legs pa sbyin par byed de/_lha'i bu gang dran pa nye bar gzhag pa brtan pa 'di ni bshad pa'am/_brjod par mi nus so/_/de ci'i phyir zhe na/_chos thams cad brjod du med pa'i phyir te/_chos thams cad ni brjod du med 
[\[209a\]]
[\[209a.1\]]pa'o/_/de ci'i phyir zhe na/_de ni brjod pa gang yang med pas de'i phyir de dag ni mi brjod pa'o/_/lha'i bu 'od zer gyi rgyal mtshan gyis gsol pa/_'jam dpal gnas pa gang la gnas pa byis pa lta bu so so'i skye bo thams cad kyi 'dod chags dang /_zhe sdang dang /_
[\[209a.2\]]gti mug rnams rgyu bar 'gyur ba'i gnas pa de la gnas te langs so zhes de skad bshad pa gang la gnas na byis pa lta bu so so'i skye bo thams cad kyi 'dod chags dang /_zhe sdang dang /_gti mug rnams rgyu bar 'gyur ro/_/'jam dpal gyis smras pa/_lha'i bu byis pa lta bu so so'i skye bo 
[\[209a.3\]]thams cad dngos po med pa la gnas na/_'dod chags dang /_zhe sdang dang /_gti mug rnams rgyu bar 'gyur ro/_/chos kyi dbyings la gnas pa/_yang dag pa'i mtha' la gnas pa/_de bzhin nyid la gnas pa'i byis pa lta bu so so'i skye bo thams cad kyi 'dod chags dang /_zhe sdang dang /_
[\[209a.4\]]gti mug rnams rgyu bar 'gyur ro/_/de ci'i phyir zhe na/_chos gang yang chos kyi dbyings dang /_de bzhin nyid dang /_yang dag pa'i mtha' las bral te bshad mi nus so/_/gsol pa/_'jam dpal yang dag pa'i mtha' zhes bgyi ba gang gi tshig [{]bla dgas [,]bla dwags [}]lags/_smras pa/_
[\[209a.5\]]lha'i bu yang dag pa'i mtha' zhes bya ba ni sems can gyi mtha'i tshig [{]bla dgas [,]bla dwags [}]so/_/gsol pa/_'jam dpal sems can gyi mtha' zhes bgyi ba gang gi tshig [{]bla dgas [,]bla dwags [}]lags/_bdag gi mtha'i tshig [{]bla dgas [,]bla dwags [}]so/_/gsol pa/_'jam dpal bdag gi mtha' zhes 
[\[209a.6\]]bgyi ba gang gi tshig [{]bla dgas [,]bla dwags [}]lags/_smras pa/_'khor ba'i mtha'i tshig [{]bla dgas [,]bla dwags [}]so/_/gsol pa/_'jam dpal 'khor ba'i mtha' zhes bgyi ba gang gi tshig [{]bla dgas [,]bla dwags [}]lags/_smras pa/_nam mkha'i tshig [{]bla dgas [,]bla dwags [}]yin no/_/lha'i bu 'di lta ste/_dper na nam mkha'i 
[\[209a.7\]]dbyings la ni mtha' ma med/_chad pa med/_ring ba med/_thung ba med/_zlum pa med/_gru bzhi med/_phra ba med/_sbom pa med/_leb leb po med/_dkar po med/_nag po med/_dmar po med de/_gzhan du na nam mkha' nam mkha' zhes ming tsam du grangs su 'gro ste ming 
[\[209b\]]
[\[209b.1\]]de yang gsob yin no/_/lha'i bu de bzhin du chos thams cad ni nam mkha'i mtha' nam mkha'i 'gros/_nam mkha'i ming gi rang bzhin no/_/lha'i bu 'di lta ste/_dper na nam mkha' ni mi skye/_mi rga/_mi 'chi/_mi 'byung /_nyon mi mongs/_rnam par mi dkar/_chags pa med/_zhe 
[\[209b.2\]]sdang ba med/_bkur ba med/_mi bkur ba'ang med de/_de'i mthas ni mi bgrang ba'i tshul gyis chos thams cad bgrang bar bya'o/_/lha'i bu gdags su med pa'i phyir chos thams cad ni 'du ba dang 'bral bar bstan cing gzhag mi nus so/_/lha'i bu chos thams cad ni ma brtags pa 
[\[209b.3\]]ma btul ba/_dam pa ma yin pa ste/_lha'i bu 'di ni chos thams cad kyi mnyam pa nyid/_mi mnyam pa ma yin pa/_de bzhin nyid phyin ci ma log pa de bzhin nyid do/_/ston pa 'di bstan pa'i tshe lha'i bu de dag thams cad mi skye ba'i chos la bzod pa skyes so/_/de dag mi skye ba'i 
[\[209b.4\]]chos la bzod pa thob nas chos la gus pas 'jam dpal gzhon nur gyur pa la lha'i me tog man da ras gtor to/_/me tog de dag gtor ma thag tu 'jam dpal gzhon nur gyur pa'i byin gyi rlabs kyis steng gi bar snang la gnas med cing yongs su ma btsud bzhin du 'dug par gyur 
[\[209b.5\]]to/_/de nas 'jam dpal gzhon nur gyur pas lha'i bu 'od zer gyi rgyal mtshan la 'di skad ces smras so/_/lha'i bu de ji snyam du sems/_me tog 'di dag gang la gnas/_gsol pa/_'jam dpal me tog 'di dag ni gnas pa ma lags so/_/smras pa/_lha'i bu de bzhin du 
[\[209b.6\]]chos thams cad kyang mi gnas pa ste/_mi gnas par nam mkha' la gnas shing nam mkha' las kyang mi 'phag_/mi ltung /_mi g.yo/_rab tu mi g.yo/_mi 'bugs rab tu mi 'bugs so/_/de ci'i phyir zhe na/_chos de dag thams cad ni nam mkha' dang mtshungs pas de'i phyir de dag 
[\[209b.7\]]mi g.yo rab tu mi g.yo/_mi 'bugs rab tu mi 'bugs so/_/de nas 'jam dpal gzhon nur gyur pa la lha'i bu 'od zer gyi rgyal mtshan gyis 'di skad ces gsol to/_/'jam dpal khyod kyis rdzu 'phrul gyi mthu cho 'phrul thob ste/_khyod sems skyed pa gcig gis 
[\[210a\]]
[\[210a.1\]]phyogs bcu'i sangs rgyas kyi zhing bye ba khrag khrig brgya stong dpag tu med par 'gro zhing 'ong ba ngo mtshar to/_/'jam dpal gyis smras pa/_lha'i bu bdag ni rdzu 'phrul gyi mthu cho 'phrul thob pa yang ma yin/_/sangs rgyas bcom ldan 'das rnams kyi nyan thos 
[\[210a.2\]]kyang ma yin no/_/de ci'i phyir zhe na/_de dag ni ma gtogs shing zad pa med pa'i phyir ro/_/lha'i bu byis pa lta bu so so'i skye bo thams cad ni rdzu 'phrul gyi mthu'i cho 'phrul thob pa'o/_/de ci'i phyir zhe na/_de ltar lha'i bu sangs rgyas thams cad dang /_byang chub sems dpa' 
[\[210a.3\]]thams cad dang /_nyan thos thams cad dang /_rang sangs rgyas thams cad kyis bskal pa grangs med par btsal kyang chos gang yang thob par ma gyur/_ma thob mi 'thob bo/_/byis pa lta bu so so'i skye bo thams cad kyis ni thob bo/_/ci thob ce na/_bdag thob bo/_/sems can 
[\[210a.4\]]dang /_srog dang /_skye ba po dang /_gso ba po dang /_gang zag dang /_shed las skyes pa dang /_shed bu dang /_chad pa dang /_rtag pa dang /_'dod chags dang /_zhe sdang dang /_gti mug thob bo/_/gang sangs rgyas rnams kyis chos ma thob pa ma bskyed pa de skyed par byed pas 
[\[210a.5\]]na/_lha'i bu de'i phyir byis pa lta bu so so'i skye bo rnams ni rdzu 'phrul gyi mthu thob pa yin gyi sangs rgyas rnams ma yin/_byang chub sems dpa' rnams ma yin/_rang sangs rgyas rnams ma yin/_nyan thos rnams ma yin no/_/de nas sangs rgyas bcom ldan 'das de dag 
[\[210a.6\]]sangs rgyas bgro ba'i chos kyi rnam grangs rgya cher bshad nas bdag bdag gi sangs rgyas kyi zhing du gshegs so/_/de nas de bzhin gshegs pa 'jug sred kyi rgyal po 'di snyam du dgongs te/_gang bdag gis 'jam dpal gzhon nur gyur pa sangs rgyas kyi zhing 'dir 'ong 
[\[210a.7\]]bar ltas shig bya'o snyam mo/_/de nas de bzhin gshegs pa 'jug sred kyi rgyal pos byin gyi rlabs snga ma de btang ste/_phyag g.yas pa'i mthil nas 'od zer gser gyi kha dog lta bu phyung ste/_'od de ci nas kyang 'jam dpal gzhon nur gyur pa'i lus la phog nas 
[\[210b\]]
[\[210b.1\]]lan bdun bskor te/_'jam dpal gyi spyi bor nub par 'gyur ba de ltar byin gyis brlabs so/_/de nas 'jam dpal gzhon nur gyur pa 'di snyam du gyur te/_ci'i rgyu ci'i rkyen gyis na 'di lta bu'i snang ba bsam gyis mi khyab pa bdag gi lus la phog nas spyi bor mi snang bar gyur snyam pa las/_
[\[210b.2\]]yang de 'di snyam du gyur te/_de bzhin gshegs pa 'jug sred kyi rgyal po bdag gzigs par bzhed do snyam mo/_/de nas 'jam dpal gzhon nur gyur pas lha'i bu 'od zer gyi rgyal mtshan la 'di skad ces smras so/_/lha'i bu dag tshur sheg_/bcom ldan 'das de bzhin 
[\[210b.3\]]gshegs pa 'jug sred kyi rgyal po'i sangs rgyas kyi zhing du de bzhin gshegs pa de blta ba dang /_phyag bya ba dang /_bsnyen bkur bya ba dang /_kun du zhu ba'i phyir 'dong ngo /_/zab mo zab pa'i phyir chos kyi sgo sgrub pa dag kyang de nas 'chad kyis de dag kyang mnyan par 
[\[210b.4\]]bya'o/_/de nas 'jam dpal gzhon nur gyur pa la lha'i bu 'od zer gyi rgyal mtshan gyis 'di skad ces gsol to/_/'jam dpal de'i dus la bab par mkhyen na bzhud do/_/de nas 'jam dpal gzhon nur gyur pas sems bskyed pa gcig gis ri khor yug gi rtse mo 
[\[210b.5\]]de nas lha'i bu de dag dang bcas te mi snang bar gyur nas/_bcom ldan 'das de bzhin gshegs pa 'jug sred kyi rgyal po'i spyan sngar 'khod do/_/de nas bcom ldan 'das de bzhin gshegs pa 'jug sred kyi rgyal po'i zhabs la 'jam dpal gzhon nur gyur pas 
[\[210b.6\]]mgo bos phyag 'tshal te lan gsum bskor nas phyogs gcig tu 'khod do/_/lha'i bu de dag gis kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jug sred kyi rgyal po'i zhabs la mgo bos phyag 'tshal nas 
[\[210b.7\]]phyogs gcig tu 'khod do/_/de nas bcom ldan 'das de bzhin gshegs pa 'jug sred kyi rgyal po la 'jam dpal gzhon nur gyur pas 'di skad ces gsol to/_/bcom ldan 'das rigs kyi bu dang /_rigs kyi bu mos legs par dge ba'i rtsa ba bskyed 
[\[211a\]]
[\[211a.1\]]par bgyi'o/_/zab mo la bzod pa la yang the tshom ma mchis par bgyi'o/_/des bdag kyang snod du gyur par bgyi'o/_/de ci'i slad du zhe na/_bcom ldan 'das de ltar glang po chen po dag gi nang nas bdag slad rol du byung bar gyur to/_/chos bshad 
[\[211a.2\]]pa de 'dra ba las kyang slad rol du byung bar gyur to/_/bcom ldan 'das sring mo the tshom sel ba 'di ni sa'i phyogs 'di las gang du yang ma g.yos/_gang du yang ma 'phangs par gyur to/_/bdag gis mngon par 'tshal ba snga dro gcig gis shar phyogs su sangs rgyas kyi zhing 
[\[211a.3\]]gang gA'i klung gi bye ma snyed grangs med par mchi zhing sangs rgyas bcom ldan 'das de dag la phyag 'tshal ba dang /_gang de dag gi chos bshad pa de yang 'dzin cing sangs rgyas bcom ldan 'das de dag la yongs su zhu/_yongs su gsol bar bgyid cing /_de bzhin 
[\[211a.4\]]gshegs pa de dag kyang bdag la zhus pa'i lung ston par mdzad de/_bcom ldan 'das bdag ni chos bshad pa gang du yang bskrad pa'am/_'jig rten gyi khams gzhan du 'phangs par ma 'tshal te/_sangs rgyas bcom ldan 'das de dag thams cad kyang bdag gi 
[\[211a.5\]]bsam pa mkhyen nas bdag nyid la chos 'chad par bsgo'o/_/bcom ldan 'das bdag ri khor yug gi rtse mo de la mchis pa'i tshe na chos la 'tshal ba dang /_chos la skom pa dang /_chos la bkur sti bgyid pa dang /_de bzhin gshegs pa yang cher 'tshal bar 
[\[211a.6\]]gyur to/_/yang bdag 'di snyam du gyur te/_ci'i rgyu ci'i rkyen gyis na/_bdag 'khor de nas ri khor yug gi rtse mo 'dir 'phangs shing sring mo the tshom sel ba 'di ni ma 'phangs par gyur snyam pa las bcom ldan 'das yang bdag 'di snyam du gyur te/_de bzhin 
[\[211a.7\]]gshegs pa ni chos rnams la slob dpon gyis 'chab pa yang mi mdzad/_chags pa'i sems kyang ma mchis na de la bdag nyid kho ru chung ngu bas sam/_yang na chos bshad pa 'di la bdag snod du ma gyur pa lta ste/_de'i slad du bdag der 'phangs so snyam bgyid 
[\[211b\]]
[\[211b.1\]]do/_/de ni bdag de bzhin gshegs pa la zhu na ci'i slad du bdag 'khor 'di nas ri khor yug gi rtse mor 'phangs la/_sring mo 'di ma 'phangs par gyur ces de skad gsol pa dang /_de bzhin gshegs pa 'jug sred kyi rgyal pos 'jam dpal gzhon nur gyur pa la 'di skad ces 
[\[211b.2\]]bka' stsal to/_/'jam dpal sangs rgyas bcom ldan 'das rnams kyi chos bshad pa gang du yang khyod snod du ma gyur pa de ni 'ga' yang med mod kyi/_'jam dpal sangs rgyas bcom ldan 'das rnams ni mnyes par dka' ste/_dus thams cad du pha rol gyis chos spyod pa 
[\[211b.3\]]la lan gdab par mi nus te/_'jam dpal khyod thog ma kho nar 'jig rten gyi khams mi mjed pa nas 'byung ba'i tshe 'di snyam du gyur te/_de ring kun du 'od kyi 'jig rten gyi khams su sangs rgyas bcom ldan 'das rnams sangs rgyas bgro ba zhes bya ba'i chos kyi rnam grangs 'chad 
[\[211b.4\]]kyis/_bdag ni der sangs rgyas bcom ldan 'das rnams blta ba dang /_phyag bya ba dang /_bsnyen bkur bya ba dang /_chos bstan pa de dag mnyan pa'i phyir 'gro'o snyam du gyur to/_/'jam dpal khyod ni spobs pa chen po dang /_dmigs pa chen po dang /_rtog pa 
[\[211b.5\]]chen po dang /_yongs su rtog pa chen pos sangs rgyas kyi zhing de nas song ste sangs rgyas rnams blta'o/_/chos kyang mnyan du 'gro'o snyam du sems te/_'jam dpal khyod ni chags pa gsum gyis chags shing sangs rgyas kyi zhing de nas sangs rgyas kyi zhing 
[\[211b.6\]]'dir 'ongs so/_/gsum gang zhe na/_bdag tu dmigs pa dang /_sangs rgyas su dmigs pa dang /_chos su dmigs pa'o/_/'jam dpal byang chub sems dpa' dmigs pa la spyod na ma chags pa thob par 'gyur ba med do/_/'jam dpal de ji snyam du sems/_
[\[211b.7\]]de bzhin gshegs pa la sus kyang shes pa 'am/_mthong ba'am/_de bzhin gshegs pa las gzhan pa'i chos gang yang mthong bar nus sam/_'jam dpal gyis gsol pa/_bcom ldan 'das chos rnams kyi chos nyid de la ni de bzhin gshegs pa la yang 
[\[212a\]]
[\[212a.1\]]blta bar mi bgyi/_chos la ma lags/_sems can la ma lags so/_/bcom ldan 'das gal te sems can yongs su grub par gyur tam/_de bzhin gshegs pa 'byung bar gyur tam/_de bzhin gshegs pa gzugs kyi sku la blta bar bgyi na ni de bzhin 
[\[212a.2\]]gshegs pa yang blta bar nus/_de bzhin gshegs pas gzhan yang gzigs par 'gyur na bcom ldan 'das gang gi slad du/_chos thams cad ma skyes pas de'i slad du/_gang de bzhin gshegs par blta ba de la ma mchis so/_/de bzhin gshegs pas kyang [{]chung zad [,]cung zad [}]
[\[212a.3\]]kyang gzigs pa ma mchis so/_/de ci'i slad du zhe na/_bcom ldan 'das chos thams cad ni mthong bar bgyid pa ma lags so/_/bcom ldan 'das kyis bka' stsal pa/_'jam dpal mig dang rna ba gang dang ldan na de bzhin gshegs pa'i sku mthong ba dang /_de bzhin 
[\[212a.4\]]gshegs pas bstan pa'i chos 'dul ba thos par 'dod pa'i mig dang rna ba [{]chung zad [,]cung zad [}]kyang yod dam/_de nas 'jam dpal gzhon nur gyur pa cang mi smra bar gyur to/_/de nas byang chub sems dpa'i 'khor de na byang chub sems dpa' kha cig 'di snyam du gyur te/_'jam dpal 
[\[212a.5\]]gzhon nur gyur pa 'di ni de bzhin gshegs pas rma ba rmas na cang mi zer bar gyur pas de bzhin gshegs pas rmas pa'i lan 'debs ma nus so snyam mo/_/de nas de bzhin gshegs pa 'jug sred kyi rgyal po'i sems kyis byang chub sems dpa' de dag gi sems kyi 
[\[212a.6\]]rtog pa yongs su mkhyen nas byang chub sems dpa' de dag la bka' stsal pa/_rigs kyi bu dag de ltar ma sems shig_/khyod 'jam dpal gzhon nur gyur pa la brnyas pa'i 'du shes ma skyed cig_/de ci'i phyir zhe na/_'jam dpal gzhon nur gyur pa ni zab 
[\[212a.7\]]mo bzod pa dang ldan pa yin te/_gang de bzhin gshegs pas rma ba rmas pa de'ang 'jam dpal gzhon nur gyur pas lan thebs pa yin no/_/byang chub sems dpa' de dag gis gsol pa/_bcom ldan 'das rigs pa gang dang tshul gang gis na rmas pa'i lan thebs pa 
[\[212b\]]
[\[212b.1\]]lags/_bka' stsal pa/_'di la rigs kyi bu dag 'jam dpal ni 'di snyam du sems te/_gal te bdag gis bdag la mig mchis so/_/bdag la rna ba mchis so zhes bshad na ni rtag par lta bar 'gyur/_gal te bdag la mig ma mchis so/_/rna ba ma mchis 
[\[212b.2\]]sa zhes bshad na ni chad par lta bar 'gyur te/_rtag pa dang chad par spyod pas chos nyid shes par mi 'gyur te/_chos nyid gang yin pa de la ni chad pa yang med rtag pa yang med do/_/gang na chad pa yang med rtag pa yang med pa de ni mi skye ba'o/_/gang mi skye ba de ni brjod 
[\[212b.3\]]du med pa'o zhes de ltar sems shing 'jam dpal gzhon nur gyur pas rmas pa'i lan btab pa 'di yin no/_/ston pa 'di bstan pa'i tshe byang chub sems dpa' drug brgya mi skye ba'i chos la bzod pa skyes so/_/de nas de bzhin gshegs pa 'jug sred kyi rgyal pos 
[\[212b.4\]]'jam dpal gzhon nur gyur pa la 'di skad ces bka' stsal to/_/'jam dpal rgyu 'di dang rkyen 'di yin te de'i phyir khyod ri khor yug gi rtse mor 'phangs so/_/'jam dpal gang yang ci'i slad du zhe na/_sring mo the tshom sel ba 'di ma 'phangs par gyur ces khyod de 
[\[212b.5\]]skad zer ba ni 'jam dpal sring mo 'di zla ba'i 'od kun du dri ma med par snang ba zhes bya ba'i ting nge 'dzin la mnyam par bzhag ste/_de ni sangs rgyas dag 'dir gshegs sam ma gshegs zhe'am/_chos 'chad dam mi 'chad cig snyam du mi sems te 'di la ni sangs 
[\[212b.6\]]rgyas su 'du shes med/_chos su 'du shes med/_dge 'dun du 'du shes med/_bdag tu 'du shes med/_gzhan du 'du shes med de/_'jam dpal sring mo de ni 'du shes dang yid la byed pa thams cad dang bral ba'o/_/de ni ting nge 'dzin de la gnas nas phyogs 
[\[212b.7\]]bcu'i sangs rgyas bcom ldan 'das gang gA'i klung gi bye ma snyed rnams kyi chos nyan to/_/'dzin to/_/thos nas kyang gzhan la ston par byed mod kyi/_'jam dpal sring mo 'di ni zhing la zhing du 'du shes pa med do/_/sangs rgyas la sangs rgyas su 'du shes pa med/_
[\[213a\]]
[\[213a.1\]]chos la chos su 'du shes pa med/_dge 'dun la dge 'dun du 'du shes pa med/_bdag la bdag tu 'du shes pa med/_gzhan la gzhan du 'du shes pa med de/_'jam dpal 'di lta ste/_dper na zla ba'i dkyil 'khor ni gzhal med khang las kyang mi 
[\[213a.2\]]g.yo la kun du yang snang bar byed de/_thams cad du yang bstan mod kyi/_zla ba'i dkyil 'khor ni gang la yang nye bar mi byed/_'di la 'od snang bar bya'o/_/'di la 'od mi snang bar bya'o zhes rtog pa yang med do/_/'jam dpal de bzhin du sring mo de ting nge 'dzin 'di la gnas na 
[\[213a.3\]]'jig rten gyi khams mtha' yas mu med par sems can dpag tu med pa rnams la snang bar byed/_sangs rgyas kyi zhing dpag tu med par ston par byed/_rnam par rtog pa med/_sems can thams cad la sems mnyam par byed cing sems can thams cad la chos ston to/_/
[\[213a.4\]]'jam dpal ngas ni bskal pa'am/_bskal pa'i lhag ma lus kyi bar du sring mo 'di'i yon tan brjod kyang yon tan zad par mi 'gyur te/_'jam dpal de ltar sring mo 'di ni yon tan bsam gyis mi khyab pa dang ldan no/_/'jam dpal gyis gsol pa/_bcom ldan 
[\[213a.5\]]'das sangs rgyas kyi zhing 'di na gang byang chub sems dpa' bye ba khrag khrig brgya stong dag mchis na ci lags/_sangs rgyas bcom ldan 'das de dag tshogs pa'i tshe byang chub sems dpa' de dag kyang bdag bzhin du 'jig rten gyi khams gzhan du 'phangs par gyur tam/_
[\[213a.6\]]bcom ldan 'das kyis bka' stsal pa/_'jam dpal de skad ma zer cig_/de bzhin gshegs pa'i ye shes la ma rtog shig_/de bzhin gshegs pas rnam par sprul pa la ma rtog shig_/de bzhin gshegs pa'i byin gyi rlabs la ma rtog shig_/de ci'i phyir zhe na/_'jam 
[\[213a.7\]]dpal stong gsum gyi stong chen po'i 'jig rten gyi khams 'di ni sangs rgyas bcom ldan 'das rnams tshogs pas 'di lta ste/_dper na bu ram shing gi tshal lam/_'dam bu'i tshal lam/_smyig ma'i tshal bzhin du de 'dra bar mang ba'i de bzhin gshegs pa rnams kyis 
[\[213b\]]
[\[213b.1\]]yongs su khyab par gyur kyang /_gang sangs rgyas kyi zhing 'di na byang chub sems dpa' dag dang /_lha dang /_klu dang /_gnod sbyin dang /_dri za dang /_lha ma yin dang /_mi dang mi ma yin pa gnas pa de dag thams cad kyis kyang thams cad du thams cad de bzhin gshegs pa gzhan cig kyang 
[\[213b.2\]]ma mthong ste nga gcig pu gnyis su med par mthong ngo /_/de dag gi chos bshad pa yang ma thos te nga gcig pu'i thos so/_/'jam dpal de bzhin gshegs pa'i byin gyi rlabs dang /_de bzhin gshegs pa'i cho 'phrul dang /_de bzhin gshegs pa'i rnam par 'phrul pa dang /_
[\[213b.3\]]de bzhin gshegs pa'i sku phra ba la ltos/_stong gsum gyi stong chen po'i 'jig rten gyi khams de bzhin gshegs pa'i skus yongs su gang yang /_byang chub sems dpa' de dag gi lha'i mig gis kyang de bzhin gshegs pa gcig kyang ma mthong na sems can gzhan gyis mthong 
[\[213b.4\]]bar 'gyur ba lta ci smos te de ni gnas med do/_/'jam dpal byang chub sems dpa' de dag dang /_lha dang /_klu dang /_gnod sbyin dang /_dri za dang /_lha ma yin dang /_mi dang mi ma yin pa de dag stong gsum gyi stong chen po'i 'jig rten gyi khams 'di na gnas shing rgyu ba dang /_'chag pa dang /_
[\[213b.5\]]'gro ba dang /_'greng ba dang /_'dug pa dang /_nyal ba dag ji ltar sems pa bzhin du spyod pa de dag la de bzhin gshegs pa'i sku de ltar mang ba sgrib par mi byed/_thogs par mi byed pa la ltos/_'jam dpal rnam grangs 'dis kyang 'di ltar rig par bya ste/_de bzhin 
[\[213b.6\]]gshegs pa ni chos kyi sku yin gyi gzugs yongs su grub pa'i sku ma yin no/_/'jam dpal de bzhin gshegs pa'i sku ni zag pa med pa ste/_nam mkha' dang 'dra ba/_ma skyes pa/_ma byung ba/_ma mthong ba/_ma thos pa/_rnam par ma shes pa'o/_/'jam dpal 'di lta ste/_
[\[213b.7\]]dper na nam mkha' ni zag pa med pa/_gtogs pa med pa/_gzugs med pa/_bstan du med pa/_thogs pa med pa/_rnam par mi dmigs pa ste/_nam mkha' ni sus kyang blta mi nus so/_/yang nam mkha' ni spyan lngas mthong bar mi 'gyur ro/_/spyan lnga gang zhe na/_'di 
[\[214a\]]
[\[214a.1\]]lta ste/_sha'i spyan dang /_lha'i spyan dang /_shes rab kyi spyan dang /_chos kyi spyan dang /_sangs rgyas kyi spyan te/_gzhan du na nam mkha' nam mkha' zhes grangs su 'gro bar zad do/_/'jam dpal de bzhin du de bzhin gshegs pa'i sku yang zag pa med pa/_gtogs 
[\[214a.2\]]pa med pa/_gzugs med pa/_bstan du med pa/_thogs pa med pa/_dmigs su med pa ste/_de bzhin gshegs pa'i sku ni sus kyang mthong bar mi nus so/_/yang de bzhin gshegs pa'i sku ni sus kyang ma mthong ngo /_/de bzhin gshegs pa'i sku ni sha'i spyan nas sangs rgyas 
[\[214a.3\]]kyi spyan gyi bar du spyan lnga la snang bar mi 'gyur gyi/_gzhan du na de bzhin gshegs pa de bzhin gshegs pa zhes ming tsam gyi grangs su 'gro ste ming de yang gsob bo/_/'jam dpal de bzhin gshegs pa'i cho 'phrul la la ltos/_de bzhin gshegs pa dag ni nam mkha' 
[\[214a.4\]]dang 'dra ste/_de dag gzugs kyi sku'i kha dog yongs su rdzogs pa yang ston to/_/skyes bu chen po'i mtshan sum cu rtsa gnyis dang yang ldan no/_/'jam dpal gang yang de bzhin gshegs pa de dag khyod kyi mig gis mthong bar ma gyur pa de dag thams cad ni/_de bzhin 
[\[214a.5\]]gshegs pa de dag gi byin gyi rlabs dang mthus de ltar gyur to/_/de ci'i phyir zhe na/_de ltar 'jam dpal gzhon nu khyod yin te khyod las brtsams nas chos zab mo bstan par 'gyur ro/_/de nas sangs rgyas kyi zhing de na gnas pa'i byang chub sems dpa' de dag thams cad kyis 
[\[214a.6\]]mgrin gcig tu ngo mtshar che ba'i sgra phyung nas ngo mtshar to/_/ngo mtshar to/_/de bzhin gshegs pa dag ni de ltar rdzu 'phrul che/_mthu che ste/_de ltar de bzhin gshegs pa dag mang yang bdag cag gis de bzhin gshegs pa gcig kyang ma mthong ste/_'dir su zhig gshegs/_su 
[\[214a.7\]]zhig bzhud/_su zhig 'chang /_su zhig 'chad ces mtshan ma tsam yang ma 'tshal te/_'di na de bzhin gshegs pa gcig pu 'chad par mthong ngo /_/bcom ldan 'das gal te ye shes chen po 'di 'dra ba'i slad du byang chub sems dpa' sems dpa' chen po sems can 
[\[214b\]]
[\[214b.1\]]re re'i phyir bskal pa gang gA'i klung gi bye ma snyed du sems can dmyal ba chen por bsgral kyang bcom ldan 'das byang chub sems dpa' sems dpa' chen pos bzod par bgyi'o/_/ye shes chen po de 'dra ba yongs su dor bar ni mi bgyi'o/_/de nas de bzhin gshegs pa 'jug sred 
[\[214b.2\]]kyi rgyal po la 'jam dpal gzhon nur gyur pas 'di skad ces gsol to/_/bcom ldan 'das sring mo 'dis ji srid nas bla na med pa yang dag par rdzogs pa'i byang chub tu sems bskyed na sring mo de 'di 'dra bar zhi ba dang dam pa'i ting nge 'dzin la mnyam par bzhag pa thob par gyur/_
[\[214b.3\]]bcom ldan 'das kyis bka' stsal pa/_sangs rgyas bcom ldan 'das rnams kyi bla na med pa yang dag par rdzogs pa'i byang chub ni bskal pa dpag tu med pas bskyed pa ste/_rtag par skyes pa/_tshad med par skyes pa/_sbyin pa dang /_tshul khrims dang /_bzod pa dang /_brtson 'grus 
[\[214b.4\]]dang /_bsam gtan dang /_shes rab las skyes pa ni sangs rgyas bcom ldan 'das rnams kyi bla na med pa yang dag par rdzogs pa'i byang chub yin te/_'jam dpal sring mo 'di ni yun ring po nas spyad pa/_sngon gyi rgyal ba la bya ba byas pa/_dge ba'i rtsa ba bskyed pa ste sring mo 'di ni 
[\[214b.5\]]sangs rgyas bye ba khrag khrig brgya phrag stong du ma la bsnyen bkur byas pa yin mod kyi/_'jam dpal khyod kyis 'di ting nge 'dzin las slong la yun ji srid nas spyod ces dris shig dang /_sring mo 'di nyid khyod la ston par 'gyur ro//_//bam po gsum pa ste tha ma/_de 
[\[214b.6\]]nas 'jam dpal gzhon nur gyur pas sring mo de slong bar 'dod nas se gol gyi sgra tha mal pa byas kyang sring mo de ting nge 'dzin de las ma langs so/_/de nas 'jam dpal gzhon nur gyur pas se gol ji lta bus phyogs bcu'i 'jig rten gyi khams mtha' yas mu med pa'i sgra thos 
[\[214b.7\]]par 'gyur ba de 'dra ba'i se gol gyi sgra byas kyang sring mo de ting nge 'dzin de las ma langs so/_/de nas 'jam dpal gzhon nur gyur pas rdzu 'phrul mngon par 'du bya ba mngon par 'dus byas pa ji lta bus stong gsum gyi stong chen po'i 'jig rten gyi khams lha dang mi'i sil snyan thams 
[\[215a\]]
[\[215a.1\]]cad ma dkrol bar sgra 'byung ba de lta bu'i rdzu 'phrul mngon par 'du bya ba mngon par 'du byas te/_bdag nyid kyang sil snyan bye ba khrag khrig brgya stong sprul nas yid du 'ong ba chags par byed pa rnar 'ong ba'i sgra 'byin to/_/yang de'i tshe na sil snyan gyi sgra gang gis phyogs 
[\[215a.2\]]bcu'i 'jig rten gyi khams mtha' yas mu med pa kun tu grags par 'gyur ba'i sgra shin tu chen po byung bar gyur kyang sring mo de ting nge 'dzin de las ma langs te/_yang de'i tshe gang phyogs bcu na sangs rgyas bcom ldan 'das bzhugs pa 'tsho ba gzhes pa de dag la bdag gi g.yog 
[\[215a.3\]]gis zhus pa/_bcom ldan 'das ci'i rgyu ci'i rkyen gyis na sil snyan gyi sgra dbyangs bcom ldan 'das sngon ma thos pa'i sgra gda' ba 'di 'jig rten du byung bar gyur/_de skad ces gsol pa dang /_de bzhin gshegs pa de dag gis bdag gi g.yog la 'di skad ces bka' stsal 
[\[215a.4\]]to/_/'jig rten gyi khams kun tu 'od ces bya ba zhig yod de/_de na de bzhin gshegs pa 'jug sred kyi rgyal po zhes bya ba bzhugs 'tsho gzhes te/_de'i sangs rgyas kyi zhing na sring mo the tshom sel ba zhes bya ba de bzhin gshegs pa de'i g.yas phyogs na zla ba'i 'od 
[\[215a.5\]]kun tu dri ma med par snang ba zhes bya ba'i ting nge 'dzin la mnyam par bzhag ste/_de na 'jam dpal gzhon nur gyur pa zhes bya ba go cha bsam gyis mi khyab pa bgos pa phyir mi ldog pa'i byang chub sems dpa' zhig yod de/_sring mo de ting nge 'dzin de las slong bar 'dod 
[\[215a.6\]]nas rigs kyi bu 'jam dpal gzhon nur gyur pa des lha dang mi'i sil snyan gyi sgra phyung ste/_de'i byin gyi rlabs kyis sil snyan 'di dag ma dkrol bar sgra 'byin cing 'di lta ste/_sring mo 'di ting nge 'dzin de las bslang ba'i phyir des sil snyan bye ba khrag khrig brgya stong dag 
[\[215a.7\]]sprul te/_rigs kyi bu de dag kyang ma dkrol bar sgra 'byung mod kyi/_sring mo de ting nge 'dzin de las bslang bar ma nus so/_/rigs kyi bu rgyu de dang rkyen de'i phyir sil snyan gyi sgra chen po 'jig rten du byung ngo /_/de skad ces bka' stsal pa dang /_sangs rgyas bcom ldan 'das 
[\[215b\]]
[\[215b.1\]]de dag la g.yog de dag gis 'di skad ces gsol to/_/bcom ldan 'das sring mo de 'di 'dra ba'i ting nge 'dzin zhi ba thob cing 'di 'dra ba'i sil snyan gyi sgras kyang mi ldang ba ngo mtshar to/_/bka' stsal pa/_rigs kyi bu de bzhin te/_sring mo 'di ni ting nge 'dzin bsam gyis 
[\[215b.2\]]mi khyab pa thob pa'o/_/de nas gtam 'di brjod pa'i tshe phyogs bcu nas sems can grangs med tshad med pa dag bla na med pa'i byang chub tu zhugs par gyur te/_sring mo de ji lta ba bzhin du bdag cag kyang de dang 'dra ba'i ting nge 'dzin zhi ba thob par gyur cig_/'jam dpal 
[\[215b.3\]]gzhon nur gyur pa ji lta ba bzhin du bdag cag kyang de 'dra ba'i rnam par sprul pa thob par gyur cig ces de skad kyi tshig smras so/_/de nas yang 'jam dpal gzhon nur gyur pas rdzu 'phrul mngon par 'du bya ba mngon par 'du byed pa ji lta bus stong gsum gyi stong chen po'i 'jig 
[\[215b.4\]]rten gyi khams na ri rab lhun po'i ri'i rgyal po dang /_gangs kyi ri dang /_ri btang bzung dang /_ri btang bzung chen po dang /_ri khor yug dang /_khor yug chen po dang /_gzhan yang ri rab 'bring tha ma de dag thams cad gcig la gcig 'dus shing gcig la gcig thug pa dang /_
[\[215b.5\]]gcig la gcig 'thab pa 'di lta ste/_skyes bu stobs po che stobs po che'i zla bo la mthu'i shugs thams cad kyis thal mo rdob par byed pa de bzhin du ri chen po dang /_ri khor yug chen po de dag gcig la gcig 'dus nas ri'i rgyal po de dag 'jigs pa'i sgra'i dbyangs 
[\[215b.6\]]kyis ba spu zing zhes byed par gyur pa de 'dra ba'i sgras 'jig rten gyi khams mtha' yas mu med par grags par 'gyur ba de 'dra ba'i rdzu 'phrul mngon par 'du bya ba mngon par 'dus byas kyang sring mo de ting nge 'dzin de las bslang ma nus so/_/de nas 'jam dpal gzhon nur gyur pas 
[\[215b.7\]]sring mo de lag pa gnyis kyis ma reg la/_byin gyi rlabs kyis lag pa gnyis bzung ste bslang bar 'dod nas de de ltar bskyod pa dang /_'og gi phyogs kyis sangs rgyas kyi zhing gang gA'i klung gi bye ma snyed g.yos/_rab tu g.yos/_kun tu rab tu g.yos kyang sring mo de 
[\[216a\]]
[\[216a.1\]]bslang bar ma nus te/_chung ngu na skra'i rtse mo'i cha shas tsam yang g.yo bar ma nus/_'gul bar ma nus so/_/ting nge 'dzin de las bslang bar yang ma nus nas/_de yang shin tu shugs thams cad kyis gdeg go snyam nas shugs phyung ste bteg pa dang /_sangs 
[\[216a.2\]]rgyas kyi zhing gang gA'i klung gi bye ma dang mnyam pa rnams gyen du 'phangs kyang ting nge 'dzin de las ma langs so/_/de nas 'jam dpal gzhon nur gyur pas sa gang gi phyogs na sring mo de mnyam par gzhog pas de'i phyogs kho ra khor yug tu drangs te lag pa g.yas pa la 
[\[216a.3\]]gzhog go/_/lag pa g.yas par bzhag nas tshangs pa'i 'jig rten gyi bar du 'phangs kyang sring mo de ting nge 'dzin de las ma langs so/_/tshangs pa'i 'jig rten nas slar yang sa la bzhag kyang ma langs so/_/de nas 'jam dpal gzhon nur gyur pas sring mo de lag pa g.yas 
[\[216a.4\]]par bzhag nas shar phyogs su sangs rgyas kyi zhing gang gA'i klung gi bye ma snyed du song zhing sil snyan gyi sgra de dag dang ri'i sgra dbyangs de dag 'byin cing me tog gi char 'bebs bzhin du song yang sring mo de ting nge 'dzin de las ma langs so/_/de bzhin du lho phyogs dang /_nub phyogs 
[\[216a.5\]]dang /_byang phyogs dang /_phyogs bcu'i 'jig rten kun tu sring mo de khyer te song nas sa phyogs de nyid du bzhag ste thal mo sbyar nas/_bcom ldan 'das de bzhin gshegs pa 'jug sred kyi rgyal po la 'di skad ces gsol to/_/bcom ldan 'das byang chub sems dpa' 
[\[216a.6\]]rnams kyi spyod pa ni ngo mtshar te sems can thams cad kyis kyang 'tshal ba'am/_sems par sla ba ma lags so/_/bcom ldan 'das gal te bdag gis sems ma mchis pa'i dngos po dag smrar stsal na'ang smra bar 'gyur na sring mo 'di la 'di 'dra ba'i sgra rdzu 'phrul dang /_
[\[216a.7\]]rnam par 'phrul pa dang /_cho 'phrul gyi sgras bslang bar ma nus te/_bcom ldan 'das sring mo 'di dang gang su'ang de las gzhan pa bla na med pa yang dag par rdzogs pa'i byang chub la zhugs pa dang /_gang 'jug pa dang /_gang de 'dra ba'i ye shes chen po bsgrub par bgyid 
[\[216b\]]
[\[216b.1\]]pa de la phyag 'tshal lo/_/de ci'i slad du zhe na/_gang bcom ldan 'das byang chub sems dpa'i spyod pa 'di ni 'dul ba chen po'i spyod pa lags so/_/sring mo de ting nge 'dzin de las bslang ba'i phyir 'jam dpal gzhon nur gyur pas phyogs bcu thams cad du slong bar bgyid pa'i tshe sems 
[\[216b.2\]]can dpag tu med pa byang chub tu yongs su smin par byas so/_/sems can dpag tu med pa dag gi dge ba'i rtsa ba yongs su grub par gyur to/_/de skad ces gsol pa dang /_bcom ldan 'das de bzhin gshegs pa 'jug sred kyi rgyal pos 'jam dpal gzhon nur gyur pa la 'di 
[\[216b.3\]]skad ces bka' stsal to/_/de bzhin no/_/'jam dpal ji skad smras pa de bzhin te/_byang chub sems dpa' rnams kyi go cha ni bsam gyis mi khyab ste/_nyan thos dang /_rang sangs rgyas rnams kyis kyang bde bar shes par mi nus na sems can gzhan gyis lta ci smos te/_'jam 
[\[216b.4\]]dpal 'di lta ste/_dper na stong gsum gyi stong chen po'i 'jig rten gyi khams 'di rnga'i kha ya gcig tu gyur/_yang stong gsum gyi stong chen po'i 'jig rten gyi khams gcig kyang rnga'i kha ya gcig tu gyur te yongs su brtag pa bzung na/_'jam dpal de 'dra ba'i rnga chen 
[\[216b.5\]]por gyur na de ni skyes bu de 'dra bar stobs che zhing /_de 'dra bar mthu che ba de lta bu'i lus dang ldan pas stong gcig gi 'jig rten gyi khams dang mnyam pa'i dbyug gu thogs te/_sring mo de'i mdun du bskal pa'am/_bskal pa'i lhag ma lus kyi bar du rnga chen po de 
[\[216b.6\]]brdungs su zin kyang sgra de sring mo de'i rnar grag par mi 'gyur na ting nge 'dzin las bslang bar lta ci smos te/_de ni gnas med de sring mo de ni de 'dra ba'i ting nge 'dzin zhi ba thob bo/_/'jam dpal gyis gsol pa/_bcom ldan 'das sring mo 'di ting nge 'dzin 'di las slong bar su 
[\[216b.7\]]zhig gis nus/_bka' stsal pa/_'jam dpal de bzhin gshegs pa'am/_byang chub sems dpa' sgrib pa thams cad rnam par sel ba ma gtogs par gzhan sring mo 'di ting nge 'dzin 'di las slong bar nus pa med do/_/de nas rigs kyi bu de'i ming brjod ma thag tu 
[\[217a\]]
[\[217a.1\]]stong gsum gyi stong chen po'i 'jig rten gyi khams de rnam pa drug tu g.yos so/_/de nas bcom ldan 'das 'jug sred kyi rgyal po'i g.yog byang chub sems dpa' rab tu dga' ba'i rgyal po zhes bya ba des de bzhin gshegs pa de la zhus pa/_bcom ldan 
[\[217a.2\]]'das ci'i rgyu ci'i rkyen gyis na 'jig rten na sa chen po 'di g.yo bar gyur/_bka' stsal pa/_rigs kyi bu byang chub sems dpa' sgrib pa thams cad rnam par sel ba'i ming brjod ma thag tu nges par stong gsum gyi stong chen po'i 'jig rten gyi khams g.yo bar 'gyur te/_'jig 
[\[217a.3\]]rten gyi khams gzhan na yang gang na de bzhin gshegs pa dag rigs kyi bu de'i ming brjod par gyur pa de'i tshe brjod ma thag tu sa chen po rnam pa drug tu g.yo'o/_/de nas 'khor de na byang chub sems dpa' de dag byang chub sems dpa' sgrib pa thams cad rnam par sel ba mthong bar 
[\[217a.4\]]skom/_'jam dpal gzhon nur gyur pa yang byang chub sems dpa' de mthong bar 'dod do/_/de nas 'jam dpal gzhon nur gyur pas byang chub sems dpa' de dag yongs su skom par yang shes/_bdag kyang mthong ba dang /_sring mo de ting nge 'dzin de las bslang ba'i 
[\[217a.5\]]phyir de bzhin gshegs pa 'jug sred kyi rgyal po la 'di skad ces gsol to/_/bcom ldan 'das ci nas kyang bdag gis byang chub sems dpa' sgrib pa thams cad rnam par sel ba mthong bar 'gyur ba de 'dra ba'i rdzu 'phrul gyi mthu legs par bstan par gsol/_bcom ldan 
[\[217a.6\]]'das 'khor 'di dag kyang rigs kyi bu de mthong bar 'tshal na/_bcom ldan 'das bdag kyang skyes bu dam pa de mthong bar 'tshal na ci nas kyang skyes bu de sangs rgyas kyi zhing 'dir mchi zhing rigs kyi bu de las brtsams nas chos zab mo bshad par 'gyur ba dang /_byang chub 
[\[217a.7\]]sems dpa' 'di dag kyang byang chub sems dpa' de mthong bar 'gyur zhing mthong nas kyang de'i rjes su slob pa dang /_sring mo de yang ting nge 'dzin de las ldang bar 'gyur ba de 'dra ba'i rdzu 'phrul rnam par 'phrul pa bstan na legs so/_/de nas bcom ldan 'das 'jug sred kyi 
[\[217b\]]
[\[217b.1\]]rgyal po de la byang chub sems dpa' rab tu dga' ba'i rgyal pos 'di skad ces gsol to/_/bcom ldan 'das phyogs gang dang /_sangs rgyas kyi zhing gang na rigs kyi bu de ltar gnas pa lags/_de'i sangs rgyas kyi zhing na de bzhin gshegs pa de'i mtshan ci lags/_bka' 
[\[217b.2\]]stsal pa/_rigs kyi bu 'og gi phyogs su sangs rgyas kyi zhing 'di nas sangs rgyas kyi zhing gang gA'i klung gi bye ma snyed 'das pa na 'jig rten gyi khams sna tshogs kyi rgyal mtshan zhes bya ba zhig yod do/_/de na de bzhin gshegs pa seng ge dang /_ngang pa dang /_bal glang gi phung 
[\[217b.3\]]po'i sgra bsgrags pa zhes bya ba bzhugs 'tsho gzhes shing chos kyang ston te/_de na byang chub sems dpa' sgrib pa thams cad rnam par sel ba zhes bya ba de da ltar gnas so/_/de nas de bzhin gshegs pa 'jug sred kyi rgyal pos de'i tshe de ltar gdan la bzhugs bzhin du zhabs 
[\[217b.4\]]g.yas pa'i mthe bo las byang chub sems dpa' skul bar byed pa zhes bya ba'i 'od zer gyi kha dog lta bu gtong ngo /_/'od de btang ma thag tu 'og gi phyogs su sangs rgyas kyi zhing gang gA'i klung gi bye ma dang mnyam pa brtol nas byang chub sems dpa' sgrib pa thams cad rnam par 
[\[217b.5\]]sel ba'i lus la phog ste/_rigs kyi bu de la lan gsum bskor nas spyi bor mi snang bar song ngo /_/de nas byang chub sems dpa' sgrib pa thams cad rnam par sel ba ci'i rgyu ci'i rkyen gyis na/_gang gi phyir de ltar 'od dang ba bdag la lan bdun bskor nas spyi bor mi snang 
[\[217b.6\]]bar song snyam du bsams pa las/_de 'di snyam du sems te/_de bzhin gshegs pa 'jug sred kyi rgyal po bdag gzigs par bzhed do snyam mo/_/de nas byang chub sems dpa' sgrib pa thams cad rnam par sel ba seng ge dang /_ngang pa dang /_bal glang gi phung po'i sgra 
[\[217b.7\]]bsgrags pa de bzhin gshegs pa ga la ba der song nas phyin pa dang /_bcom ldan 'das de'i zhabs la mgo bos phyag 'tshal nas 'di skad ces gsol to/_/bcom ldan 'das bdag ni steng gi phyogs su bcom ldan 'das de bzhin gshegs pa 'jug sred kyi rgyal po 
[\[218a\]]
[\[218a.1\]]blta bar 'tshal lo/_/bka' stsal pa/_de'i dus la bab par shes na song shig_/de nas bcom ldan 'das de bzhin gshegs pa seng ge dang /_ngang pa dang /_bal glang gi phung po'i sgra bsgrags pa de'i g.yog don thams cad grub pa zhes bya ba des/_de bzhin gshegs 
[\[218a.2\]]pa de la 'di skad ces gsol to/_/bcom ldan 'das bdag ni de bzhin gshegs pa 'jug sred kyi rgyal po mthong bar 'tshal lo/_/de nas de bzhin gshegs pa seng ge dang /_ngang pa dang /_bal glang gi phung po'i sgra bsgrags pas de'i tshe smin mtshams kyi mdzod spu nas 'od byung ngo /_/'od byung ba 
[\[218a.3\]]des steng gi phyogs kyi sangs rgyas kyi zhing gang gA'i klung gi bye ma dang mnyam pa brtol nas/_'jig rten gyi khams kun tu 'od ces bya bar snang bar gyur te de nyid du byung ba bzhin du snang ste/_de bzhin gshegs pa 'jug sred kyi rgyal po byang chub sems dpa' mang pos bskor cing 'dzam 
[\[218a.4\]]bu'i chu bo'i gser gyi ri bzhin du chos 'chad de/_'di lta ste/_dper na 'dom gang tsam na skyes bu mig dang ldan pa gcig gis skyes bu gcig gi rang bzhin la rtog pa de bzhin du 'khor de dag thams cad kyis de bzhin gshegs pa 'jug sred kyi rgyal po byang chub sems dpa'i dge 'dun dang bcas 
[\[218a.5\]]pa mthong ngo /_/de nas byang chub sems dpa' sgrib pa thams cad rnam par sel ba byang chub sems dpa' lnga 'bum dang sems gcig bskyed pas sangs rgyas kyi zhing de nas mi snang bar gyur nas 'jig rten gyi khams kun tu 'od ces bya bar gnas te/_de bzhin gshegs pa 'jug sred 
[\[218a.6\]]kyi rgyal po'i zhabs la mgo bos phyag 'tshal te spyan sngar 'dug go/_/de nas byang chub sems dpa' sgrib pa thams cad rnam par sel ba byang chub sems dpa' de dag dang bcas te lus mi snang bar song nas/_bcom ldan 'das de'i zhabs la mgo bos phyag 'tshal te/_bcom 
[\[218a.7\]]ldan 'das la lan gsum bskor nas steng gi bar snang la gnas shing lus thams cad sun 'byin ces bya ba'i ting nge 'dzin la mnyam par bzhag go/_/de nas byang chub sems dpa' sgrib pa thams cad rnam par sel bas ji lta bu'i ltas kyis steng gi bar snang las lha'i me tog gi char 
[\[218b\]]
[\[218b.1\]]'bab pa dang /_me tog de dag kyang bcom ldan 'das de bzhin gshegs pa 'jug sred kyi rgyal po'i zhabs la 'bab cing /_me tog de dag las seng ge dang /_ngang pa dang /_bal glang gi phung po'i sgra bsgrags pa de bzhin gshegs pa ni bcom ldan 'das la bsnyung ba ma mchis 
[\[218b.2\]]sam/_'o ma brgyal tam/_bzhengs pa yang ngam/_so bzhin nam/_mthu mnga' 'am/_bde ba la reg par gnas sam zhes gsung ngo zhes zer ba de 'dra ba'i sgra 'byung bar 'gyur ba de lta bu'i ltas mdzad do/_/de nas 'khor de thams cad ngo mtshar thob par gyur nas/_bcom ldan 
[\[218b.3\]]'das gang me tog 'di 'dra ba dag dang /_sgra 'di 'dra bar yid du mchi ba sgrogs par bgyid pa su'i mthu lags zhes de skad kyi tshig smras so/_/de nas de bzhin gshegs pa 'jug sred kyi rgyal po la 'jam dpal gzhon nur gyur pas 'di skad ces gsol to/_/bcom ldan 
[\[218b.4\]]'das gang me tog 'di dag char 'bab pa dang /_me tog de dag las 'di 'dra ba'i sgra yid du mchi ba 'byung ba su'i mthu lags/_bka' stsal pa/_'jam dpal byang chub sems dpa' sgrib pa thams cad rnam par sel ba de'i mthu yin no/_/gsol pa/_bcom ldan 'das byang 
[\[218b.5\]]chub sems dpa' sgrib pa thams cad rnam par sel ba de gang na mchis/_bka' stsal pa/_'jam dpal byang chub sems dpa' sgrib pa thams cad rnam par sel ba de ni steng gi bar snang la 'dug ste/_byang chub sems dpa' lnga 'bum dang 'grogs nas nga'i rkang pa la 
[\[218b.6\]]phyag 'tshal te/_steng gi bar snang la lus thams cad sun 'byin pa zhes bya ba'i ting nge 'dzin la mnyam par gzhog go/_/gsol pa/_bcom ldan 'das byang chub sems dpa' de dag mi gda'o/_/bka' stsal pa/_byang chub sems dpa' sgrib pa thams cad rnam 
[\[218b.7\]]par sel ba'i mthus mi snang ngo /_/de nas 'jam dpal gzhon nur gyur pa 'di snyam du gyur te/_bdag kyang lus thams cad sun 'byin pa'i ting nge 'dzin la mnyam par bzhag go/_/bdag gis kyang ting nge 'dzin de la mnyam par bzhag ste skyes bu dam pa sgrib pa thams cad 
[\[219a\]]
[\[219a.1\]]rnam par sel ba de dang /_byang chub sems dpa' de dag yongs su btsal bar bya'o snyam mo/_/de nas byang chub sems dpa' sgrib pa thams cad rnam par sel bas 'jam dpal gzhon nur gyur pa'i sems kyi rnam par rtog pa sems kyis shes nas bar snang la lus mi 
[\[219a.2\]]snang bar byas te/_'jam dpal gzhon nur gyur pa la 'di skad ces smras so/_/'jam dpal de ji snyam du sems/_lus thams cad sun 'byin pa'i ting nge 'dzin ces bya ba gcig pu'o snyam du khyod de ltar ma lta shig_/de ci'i phyir zhe na/_'jam dpal rgya mtsho mching rnam chen po na chu'i 
[\[219a.3\]]phung po ji tsam yod pa de'i chu'i thigs pa ji snyed yod pa de snyed kyi lus thams cad sun 'byin pa'i ting nge 'dzin la nga mnyam par gzhog par yang byed ldang bar yang byed de/_khyod ni de dag gi ming tsam yang mi shes so/_/de nas 'jam dpal gzhon nur gyur pa 'di snyam du gyur te/_
[\[219a.4\]]gal te bdag gis ting nge 'dzin de ma bsgrubs na bdag gis sngar sbyangs pa dag don med do snyam mo/_/de nas 'jam dpal gzhon nur gyur pas de'i tshe ji lta bu'i brtson 'grus kyis se gol gcig gis 'grub par 'gyur ba de 'dra ba'i brtson 'grus brtsams so/_/de nas de bzhin 
[\[219a.5\]]gshegs pa 'jug sred kyi rgyal pos byang chub sems dpa' de dag la bka' stsal pa/_rigs kyi bu dag ting nge 'dzin gang byang chub sems dpa' gzhan gyis bskal pa bye ba khrag khrig tu'ang grub par mi 'gyur ba de 'jam dpal gzhon nur gyur pas se gol gcig gis 
[\[219a.6\]]bsgrubs so/_/lhag pa'i bsam pa'i sbyangs pa'i khyad par la ltos/_de nas de bzhin gshegs pa 'jug sred kyi rgyal po la 'jam dpal gzhon nur gyur pas 'di skad ces gsol to/_/bcom ldan 'das 'khor 'di dag skyes bu dam pa de rnams dang /_byang chub 
[\[219a.7\]]sems dpa' de mthong bar 'tshal na bstan par gsol/_byang chub sems dpa' sgrib pa thams cad rnam par sel ba la bka' stsal pa/_'khor 'di dag khyod mthong bar 'dod kyis/_rigs kyi bu khyod kyis bdag gi lus ston cig_/de nas byang chub sems 
[\[219b\]]
[\[219b.1\]]dpa' sgrib pa thams cad rnam par sel bas bar snang de las babs te/_slar yang bcom ldan 'das kyi zhabs la mgo bos phyag 'tshal nas byang chub sems dpa' de dang 'grogs te/_lus mi snang bar byas nas 'jam dpal gzhon nur gyur pa la 'di skad ces smras so/_/nga mthong 
[\[219b.2\]]ngam/_'jam dpal gyis smras pa/_ngas ma mthong ngo /_/de nas de bzhin gshegs pa 'jug sred kyi rgyal pos byang chub sems dpa' sgrib pa thams cad rnam par sel ba la bka' stsal pa/_rigs kyi bu 'di dag dang /_'khor 'di khyod kyi lus mthong bar 'dod kyis rigs kyi bu khyod 
[\[219b.3\]]kyis bdag gi lus ston cig_/de nas byang chub sems dpa' sgrib pa thams cad rnam par sel ba byang chub sems dpa' lnga 'bum de dag dang 'grogs te gzugs kyi lus yongs su rdzogs pas bdag gis lus ston to/_/de nas 'jam dpal gzhon nur gyur pas byang chub 
[\[219b.4\]]sems dpa' sgrib pa thams cad rnam par sel ba la smras pa/_rigs kyi bu khyod kyis sring mo 'di ting nge 'dzin 'di las slongs shig_/smras pa/_'jam dpal sring mo 'di ting nge 'dzin 'di las slongs shig ces de skad smras pa dang /_ci 'di ming bslang bar bya'am/_'on te 
[\[219b.5\]]gzugs dang /_tshor ba dang /_'du shes dang /_'du byed dang /_rnam par shes pa bslang bar bya/_'jam dpal gzugs kyi rang bzhin ni mnyam par mi gzhog go/_/tshor ba'i rang bzhin dang /_'du shes dang /_'du byed dang /_rnam par shes pa'i rang bzhin ni mnyam par yang mi 
[\[219b.6\]]gzhog ldang bar yang mi byed do/_/'jam dpal chos thams cad kyi rang bzhin gang yin pa de ni mnyam par yang mi gzhog_/ldang bar yang mi byed na chos de gang zhig bslang bar bya/_'jam dpal gal te sring mo 'di mnyam par gzhog par 'gyur na ni de'i phyir bslang bar 
[\[219b.7\]]bya na/_'jam dpal sring mo 'dis ni cung zad kyang mnyam par bzhag pa med do/_/de ci'i phyir zhe na/_chos thams cad ni g.yo zhing byed pa med pa'i phyir ro/_/de nas de bzhin gshegs pa 'jug sred kyi rgyal pos byang chub sems dpa' sgrib pa thams cad rnam par sel 
[\[220a\]]
[\[220a.1\]]ba la bka' stsal pa/_rigs kyi bu khyod kyis sring mo 'di ting nge 'dzin 'di las slong shig_/gsol pa/_bcom ldan 'das bdag ni spyi brtol bgyid pa'i rngo mi thogs te/_de bzhin gshegs pas khyod kyis dge ba ni bcab par gyis shig ces bka' stsal pas de 
[\[220a.2\]]bzhin gshegs pa nyid kyis sring mo 'di bslang bar gsol/_bcom ldan 'das bdag gis ni sring mo 'di ting nge 'dzin 'di las bslang ba'i rngo yang thogs mod kyi de bzhin gshegs pa dag chos thams cad shes pa dang ston pa la mkhas pa lags kyis de bzhin gshegs pa nyid kyis 
[\[220a.3\]]sring mo 'di bslang bar gsol/_de nas de bzhin gshegs pa 'jug sred kyi rgyal pos ting nge 'dzin gyi sems las ldang byed ces bya ba'i ting nge 'dzin la mnyam par bzhag nas de bzhin gshegs pas mnyam par bzhag ma thag tu stong gsum gyi stong chen po'i 'jig rten gyi khams de 
[\[220a.4\]]na lha dang /_klu dang /_gnod sbyin dang /_dri za dang /_byang chub sems dpa' mnyam par gzhog pa ji snyed yod pa de dag thams cad langs par gyur to/_/sring mo de yang ting nge 'dzin de las langs par gyur te langs nas sa chen po rnam pa drug tu g.yo bar byas te steng gi bar snang la 'dug go/_
[\[220a.5\]]yang de'i tshe lha'i bu brgya stong phrag du ma dag 'dus par gyur to/_/de nas sring mo de steng gi bar snang la 'dug pa des me tog ud pa la dang /_ku mu da dang /_pun da ri kas de bzhin gshegs pa'i sku la gtor to/_/de nas 'jam dpal gzhon nur gyur pas sring mo the tshom sel ba la 'di 
[\[220a.6\]]skad ces smras so/_/sring mo khyod de 'dra ba'i ting nge 'dzin zhi ba thob pa ngo mtshar to/_/smras pa/_'jam dpal de skad ma gsung rnam par rtog pa la ma spyod cig_/bdag ni zhi ba'i ting nge 'dzin thob pa ma lags so/_/de ci'i phyir zhe na/_sangs rgyas bcom ldan 'das kyi byang chub ni ma thob pas 
[\[220a.7\]]bskyed pa'o/_/'jam dpal gang na thob pa yod pa de na ni dmigs pa yang yod do/_/'jam dpal chos thams cad ni zhi ba rab tu zhi ba nye bar zhi ba ste zhi ba ni zhi bar mi bya'o/_/zhi ba ni mnyam par yang mi gzhog ldang bar yang mi byed do/_/smras pa/_sring mo de bzhin te/_ji skad smras pa bzhin mod kyi 
[\[220b\]]
[\[220b.1\]]'on kyang khyod ni ting nge 'dzin rgya chen po thob pa ste/_khyod ni sil snyan gyi sgra chen po phyung bas kyang langs par ma gyur to/_/smras pa/_'jam dpal ci chos kyi dbyings la mnyam par gzhog pa'am/_ldang ba mchis sam/_smras pa/_sring mo de ma lags so/_/smras pa/_'jam 
[\[220b.2\]]dpal ci gang mnyam par ma bzhag pa de bslang bar nus sam/_smras pa/_de ma lags so/_/smras pa/_'jam dpal gang dag la kha dog dang /_mtshan dang /_dbyibs dang /_mtshan ma ma mchis pa de dag mnyam par gzhog gi_/gang la kha dog ma mchis/_
[\[220b.3\]]mtshan ma mchis/_dbyibs ma mchis/_mtshan ma ma mchis pa de dag gang du mnyam par gzhog ste/_'jam dpal de dag ni rang bzhin gyis dus thams cad du mnyam par bzhag gi/_/de dag ni slar mnyam par mi gzhog_/ldang bar mi byed do/_/de bas 
[\[220b.4\]]na 'jam dpal gson cig_/'jam dpal 'di lta ste/_dper na lha dang mi'i sil snyan thams cad dkrol na ci yid du 'ong ba'i sgra 'byung ngam/_smras pa/_sring mo de bzhin no/_/'jam dpal ci nam mkha'i khams ni sil snyan 'di dag las yid du 'ong ba'i sgra 'byung 
[\[220b.5\]]ngo snyam du 'gyur ram/_smras pa/_sring mo de ma lags so/_/'jam dpal de bas na 'di la chos thams cad nam mkha' dang mtshungs na 'di la su zhig sgra thos par 'gyur/_gang la rnam par shes pa yod pa des thos su zad do/_/smras pa/_sring mo gang 
[\[220b.6\]]gis sgra thos par gyur pa'i rna ba khyod la med dam/_de nas sring mo de cang mi smra bar gyur nas/_smras pa/_sring mo ci'i phyir cang mi smra bar gyur/_smras pa/_mi thos so/_/smras pa/_ci'i phyir/_smras pa/_rna ba mi dmigs pa'i phyir ro/_/gzhan yang 
[\[220b.7\]]sring mo the tshom sel ba des/_'jam dpal gzhon nur gyur pa la 'di skad ces smras so/_/'jam dpal 'di lta ste/_dper na rlung gi dkyil 'khor chen po zhig langs te shing chen po dag g.yo bar gyur kyang rlung ni sus kyang bltar mi nus la/_de yang rnam par 
[\[221a\]]
[\[221a.1\]]mi rtog pa de dag kyang rnam par mi rtog ste/_rlung yang bdag gis shing dag bsgul bar bya'o snyam du de ltar mi sems so/_/shing dag kyang bdag cag ni rlung dag gis bsgul to snyam du mi sems so/_/'jam dpal de bzhin du byang chub sems dpa' shes 
[\[221a.2\]]rab kyi pha rol tu phyin pa la spyod pa rnam par rtog pa thams cad spangs pa yang bdag ni mnyam par gzhog pa dang ldang bar bya'o snyam du mi sems so/_/de ci'i phyir zhe na/_chos thams cad rang bzhin gyis dben pa'i phyir ro/_/'jam dpal gyis smras pa/_sring mo bar 
[\[221a.3\]]snang las bobs la de bzhin gshegs pa'i spyan sngar 'dug la shod cig_/sring mo des smras pa/_'jam dpal bdag gi spyod yul du mchis kyi/_bdag la gzhan gyi spyod yul ni mi 'tshal lo/_/smras pa/_sring mo khyod kyi bdag gi spyod yul gang yin smras 
[\[221a.4\]]pa/_'jam dpal nam mkha'i dbyings ni sems can thams cad kyi spyod yul lo/_/de ci'i phyir zhe na/_sems can thams cad ni nam mkha' las 'gro zhing 'ong ste/_sems can gyi spyod pa de ji tsam pa de thams cad ni nam mkha' la spyod do/_/de bas na nam 
[\[221a.5\]]mkha' ni sems can thams cad kyi spyod yul te/_'di lta ste/_nam mkha'i phyag rgya 'di ni chos thams cad kyi phyag rgya'o/_/de nas sring mo de steng gi bar snang las babs nas phyogs gcig tu pad mo la 'dug gi/_/de bzhin gshegs pa'i zhabs la mgo 
[\[221a.6\]]bos phyag kyang mi 'tshal/_tshig kyang mi smra'o/_/de nas 'jam dpal gzhon nur gyur pas sring mo de la 'di skad ces smras so/_/sring mo gang khyod ni de bzhin gshegs pa la phyag mi 'tshal bar 'dug ste gus pa ma yin no/_/smras pa/_'jam dpal de bzhin 
[\[221a.7\]]te/_'jam dpal bdag ni gus pa ma lags so/_/de ci'i phyir zhe na/_de ltar ci nas kyang byed pa yang med/_mi byed pa yang med pa de ltar bdag ma gus mod kyi/_'jam dpal de bzhin nyid la phyag bgyi bar nus sam/_smras pa/_de ma lags so/_/
[\[221b\]]
[\[221b.1\]]smras pa/_de bzhin gshegs pa la'ang phyag 'tshal bar mi nus so/_/de ci'i phyir zhe na/_de ltar de bzhin gshegs pa dang de bzhin nyid de ni gnyis su med de/_gnyis lta bur dbyer med pa'i phyir ro/_/yang smras pa/_'jam dpal khyod kyis de bzhin gshegs pa mthong 
[\[221b.2\]]ngam/_smras pa/_mthong ngo /_/smras pa/_ji ltar mthong /_smras pa/_ji ltar rdul tsam yang ma mthong ba de ltar mthong ste de 'dra bar mthong ngo /_/smras pa/_de ltar mthong na ci zhig mthong /_smras pa/_de ltar mthong na cung zad kyang ma mthong ngo /_/smras pa/_'jam 
[\[221b.3\]]dpal gang khyod cung zad kyang ma mthong na ci khyod mig rtul lam/_smras pa/_bdag ni mig rtul ba yang ma yin/_mig lnga dang ldan pa'ang ma yin/_mig med pa yang ma yin no/_/de ci'i phyir zhe na/_sring mo mig ni ma skyes pa/_yang dag par ma skyes pa/_sgyu ma 
[\[221b.4\]]lta bu ste/_chos thams cad dngos po med pa'i phyir de ni dngos po'am/_dngos po med pa gang gis kyang bshad par mi bya'o/_/smras pa/_'jam dpal ci chos thams cad dngos po med pa'am/_smras pa/_dngos po yod pa yang ma yin/_dngos po med pa yang ma 
[\[221b.5\]]yin no/_/smras pa/_'jam dpal de bzhin du ji skad smras pa bzhin no/_/de nas 'jam dpal gzhon nur gyur pas sring mo de la 'di skad ces smras so/_/ci'i phyir na sring mo khyod bud med kyi lus las sgyur bar mi byed/_smras pa/_'jam dpal de skad ma smra/_
[\[221b.6\]]rnam par ma rtog shig_/khyod kyis chos gang yang skyes pa'am/_bud med du gyur pa de mthong ngam/_smras pa/_de ma yin no/_/smras pa/_'jam dpal ji snyam du sems/_gzugs skyes pa'am/_bud med yin nam/_smras pa/_ma yin no/_/tshor 
[\[221b.7\]]ba dang /_'du shes dang /_'du byed dang /_rnam par shes pa skyes pa'am/_bud med yin nam/_smras pa/_ma yin no/_/'jam dpal de ji snyam du sems/_mig skyes pa'am/_bud med yin nam/_rna ba dang /_sna dang /_lce dang /_lus dang /_yid skyes pa'am/_bud 
[\[222a\]]
[\[222a.1\]]med yin nam/_smras pa/_ma yin no/_/'jam dpal de ji snyam du sems/_sa'i khams skyes pa'am/_bud med yin nam/_smras pa/_ma yin no/_/chu'i khams dang /_me'i khams dang /_rlung gi khams dang /_nam mkha'i khams dang /_rnam par 
[\[222a.2\]]shes pa'i khams skyes pa'am/_bud med yin nam/_smras pa/_ma yin no/_/'jam dpal de ji snyam du sems/_yi ge gang dag gis bshad pa'i yi ge dag tu skyes pa'am/_bud med du dmigs sam/_smras pa/_de ni ma yin no/_/'jam dpal 'o na da 'jam 
[\[222a.3\]]dpal ji ltar na sring mo khyod ci'i phyir bud med kyi lus las bsgyur ba med ces de skad smra/_'jam dpal gal te bdag bud med du dmigs sam/_skyes par mthong na ni bud med kyi lus de bor te skyes pa'i lus blang na/_'jam dpal bdag ni bud med du'ang mi 
[\[222a.4\]]dmigs/_skyes par yang mi mthong na de ji ltar na bud med kyi lus las bsgyur bar bgyi/_'jam dpal chos kyi dbyings ni 'byung bar yang mi 'gyur/_'jig par yang mi 'gyur ro/_/de bzhin nyid dang /_yang dag pa'i mtha' dang /_stong pa nyid dang /_nam 
[\[222a.5\]]mkha'i dbyings kyang 'byung bar mi 'gyur/_'jig par yang mi 'gyur na/_de ji ltar na chos thams cad nam mkha' dang mtshungs pa la bud med kyi lus dor zhing skyes pa'i lus blang bar nus par 'gyur/_de ci'i phyir zhe na/_de bzhin gshegs pa ni blang ba'am/_
[\[222a.6\]]mi blang ba'i phyir chos 'chad par mi 'gyur te/_yang 'jam dpal mig ni skyes pa ma yin/_bud med ma yin/_de bzhin du rna ba dang /_sna dang /_lce dang /_lus dang /_yid skyes pa ma yin/_bud med ma yin no zhes de bzhin gshegs pas gsungs te/_
[\[222a.7\]]chos gang skyes pa ma yin/_bud med ma yin pa de ni 'byung ba yang med/_'jig pa yang med do/_/smras pa/_sring mo khyod kyis ji srid nas bla na med pa yang dag par rdzogs pa'i byang chub tu sems bskyed/_smras pa/_sgyu ma'i skyes bus ji srid nas rnam 
[\[222b\]]
[\[222b.1\]]par shes pa'o/_/smras pa/_sgyu ma'i skyes bu yod dam/_smras pa/_de ma yin no/_/smras pa/_'o na ci'i phyir na de skad smra/_khyod ci bzod pa skyes sam/_smras pa/_de ma yin no/_/smras pa/_'o na ci'i phyir na 'chad par byed/_smras pa/_sgyu ma'i skyes bus ji 
[\[222b.2\]]srid nas byang chub tu sems bskyed pa de srid nas bdag gis byang chub tu sems bskyed do/_/de ci'i phyir zhe na/_chos thams cad sgyu ma lta bu yin pa'i phyir ro/_/yang ji srid nas khyod kyis byang chub tu sems bskyed ces de skad smras pa'i 'dri ba 'di ni tshul bzhin ma yin no/_/de ci'i phyir 
[\[222b.3\]]zhe na/_mi skye ba ni bskyed par mi nus/_dgag par mi nus/_gdags par mi nus/_gang dgag tu med pa'i chos de ni skyed pa'am/_dgag par mi nus so/_/smras pa/_tshul bzhin du 'dri ba ni gang /_tshul de ni gang /_smras pa/_mi skye ba ni tshul te/_de 'dra 
[\[222b.4\]]bar 'di 'dra ba ni tshul bzhin du 'dri ba'o/_/yang sring mo khyod bzod pa skyes sam/_zhes de skad smra ba/_bdag ni bzod pa skyes pa yang ma lags/_bzod pa ma skyes pa yang ma lags so/_/de ci'i phyir zhe na/_bzod pa ni mi dmigs pa'i phyir bskyed par yang ma 
[\[222b.5\]]lags/_'bri ba yang ma lags so/_/de bas na bdag bzod pa skyes pa yang ma lags/_bzod pa ma skyes pa yang ma lags so/_/sring mo byang chub sems dpa' don gang gi dbang mthong na/_bla na med pa yang dag par rdzogs pa'i byang chub la 'jug_/smras pa/_
[\[222b.6\]]'jam dpal sems can yongs su mya ngan las bzla ba'i phyir byang chub sems dpa' byang chub kyi phyir go cha bgo bar byed do/_/de ci'i phyir zhe na/_'jam dpal chos thams cad thog ma nas mya ngan las 'das pa'i phyir ro/_/'das pa'i yang dag par rdzogs pa'i sangs 
[\[222b.7\]]rgyas rnams kyis kyang sems can gang yang yongs su mya ngan las ma bzlas ma byon pa rnams kyang yongs su mya ngan las zlo bar mi 'gyur/_da ltar bzhugs pa rnams kyang yongs su mya ngan las zlo bar mi mdzad do/_/de ci'i phyir zhe na/_sems can med pa'i phyir ro/_/
[\[223a\]]
[\[223a.1\]]smras pa/_sring mo ci'i phyir sangs rgyas 'byung bar 'gyur/_'jam dpal mi bya mi byed pa'i phyir sangs rgyas 'byung bar 'gyur ro/_/smras pa/_ci'i phyir/_smras pa/_'di la cung zad kyang byar med do/_/smras pa/_sring mo ci'i phyir na rab tu 'byung 
[\[223a.2\]]ba dang bsnyen par rdzogs shing dge slong gi dngos por 'gyur/_smras pa/_mtshams med pa lnga yongs su rdzogs par bya ba'i phyir ro/_/smras pa/_sring mo de su zhig yid ches par 'gyur/_smras pa/_gang dag ye shes ma skyes pa mi 'jig pa'o/_/smras pa/_
[\[223a.3\]]de la su zhig mos par 'gyur/_smras pa/_gang mos pa'o/_/sring mo mos pa la yon tan ci zhig yod/_smras pa/_'jam dpal mos pa la ni rnam par grol ba'i yon tan mchis so/_/smras pa/_sring mo khyod thogs pa med pa'i yon tan dang ldan pa ngo mtshar to/_/
[\[223a.4\]]smras pa/_'jam dpal dmigs pa la ma spyod cig_/'jam dpal gang du'ang chags pa yod dam ci na/_de'i phyir bdag la khyod ni ma thogs pa'i spobs pa dang ldan no zhes smra/_smras pa/_de ma yin no/_/de bas na bdag ni thogs pa med pa'i spobs pa dang ldan 
[\[223a.5\]]pa ma yin no/_/smras pa/_sring mo gang spobs pa zhes bya ba de ci la spobs pa zhes bya/_smras pa/_gang dag gis rtogs pa de dag la ni spobs pa yod do/_/smras pa/_gang du rtogs/_smras pa/_gang du yang ma rtogs pas de'i phyir rtogs pa'o/_/chos kyi dbyings 
[\[223a.6\]]dang /_de bzhin nyid dang /_yang dag pa'i mtha' ma rtogs pas de'i phyir rtogs pa zhes bya'o/_/'jam dpal yang gang dag gis ma rtogs pa bdag gis rtogs pa'o/_/smras pa/_gang du ma rtogs/_smras pa/_khams gsum du ma rtogs pa ste/_gang dag gis 
[\[223a.7\]]khams gsum du ma rtogs pa de ni khong du ma chud pas rtogs so/_/smras pa/_sring mo khyod kyis ji srid nas byang chub mngon par rdzogs par 'tshang rgya bar 'gyur/_smras pa/_gang gi tshe na de bzhin gshegs pa 'jug sred kyi rgyal po byang chub mngon par rdzogs par 'tshang 
[\[223b\]]
[\[223b.1\]]rgya bar 'gyur ba de'i tshe na bdag kyang byang chub mngon par rdzogs par 'tshang rgya bar 'gyur mod kyi/_'jam dpal byang chub la mngon par 'tshang rgya ba'am/_thob par nus sam/_de nas 'jam dpal gzhon nur gyur pa cang mi smra bar gyur pa dang /_sring mo des 'di skad ces smras so/_/'jam 
[\[223b.2\]]dpal cang mi smra bar bya ba dus la ma bab kyis shod cig_/'jam dpal gyis smras pa/_sring mo byang chub ni bshad du med na de'i phyir ci bshad ma 'tshal to/_/de nas de bzhin gshegs pa 'jug sred kyi rgyal po la 'jam dpal gzhon nur gyur pas 'di skad ces gsol to/_/bcom 
[\[223b.3\]]ldan 'das sring mo 'di ye shes bsam gyis mi khyab pa dang ldan zhing 'di 'dra ba'i bstan pa ston par bgyid/_bgyid pa ngo mtshar na/_bcom ldan 'das sring mo 'dis yun ji srid nas bla na med pa yang dag par rdzogs pa'i byang chub tu sems bskyed/_ji srid nas byang chub mngon 
[\[223b.4\]]par rdzogs par 'tshang rgya bar 'gyur/_'di sangs rgyas kyi zhing ji lta bur 'gyur/_'di'i ming cir 'gyur/_bcom ldan 'das kyis bka' stsal pa/_sring mo 'dis byang chub kyi phyir spyad nas bskal pa grangs med pa bye ba khrag khrig brgya phrag stong gi phrag dgu bcu rtsa dgu 'das 
[\[223b.5\]]pa dang /_de'i 'og tu khyod kyis byang chub tu sems bskyed do/_/'jam dpal gyis gsol pa/_sring mo 'dis gang gi drung du byang chub tu sems bskyed pa'i de bzhin gshegs pa de'i mtshan ci lags/_bka' stsal pa/_'jam dpal de bzhin gshegs pa dkon mchog 
[\[223b.6\]]'byung ba zhes bya ba zhig byung ste/_'dis de bzhin gshegs pa dkon mchog 'byung ba'i drung du byang chub tu sems bskyed do/_/de'i sangs rgyas kyi zhing gi yon tan bkod par gyur pa de dag bskal pa gang gA'i klung gi bye ma snyed du bshad kyang cha tsam yang bshad par mi 'gyur te/_sring 
[\[223b.7\]]mo 'dis ni der byang chub tu sems bskyed do/_/gsol pa/_ci bud med du gyur pa lags sam/_bka' stsal pa/_de ni ma yin te/_'di ni de'i tshe de'i dus na/_'khor los sgyur ba'i rgyal po sgra dang bral ba zhes bya bar gyur te/_'jam dpal sring mo 'di la ni bud med 
[\[224a\]]
[\[224a.1\]]ces kyang mi bya/_skyes pa zhes kyang mi bya'o/_/sring mo 'di ni sgyu ma lta bu'i ting nge 'dzin thob pa ste/_de ji ltar 'dod pa ltar bdag gi lus sprul par byed do/_/'jam dpal sring mo 'di ni stong gsum gyi stong chen po'i 'jig rten gyi khams na rdul dang /_yal ga 
[\[224a.2\]]dang /_'dab ma ji snyed yod pa de snyed kyi bskal pa grangs med pa brgya phrag stong gis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/_kun tu snang ba sbyin pa zhes bya ba'i de bzhin gshegs pa sangs rgyas bcom ldan 'das yon tan gyi tshogs 
[\[224a.3\]]chen pos brgyan pa'i sangs rgyas kyi zhing du 'byung bar 'gyur te/_bcom ldan 'das de bzhin gshegs pa dkon mchog 'byung ba'i sangs rgyas kyi zhing ci 'dra bar gyur pa 'di yang de bzhin te/_lhag pa med/_chad pa med do/_/de nas de bzhin gshegs pa 'jug sred kyi 
[\[224a.4\]]rgyal po la byang chub sems dpa' sgrib pa thams cad rnam par sel bas 'di skad ces gsol to/_/bcom ldan 'das 'jam dpal gzhon nur gyur pa 'di ni bgyid pa dang /_bgyi ba mang ste/_'das pa dang /_ma 'ongs pa'i chos rnams la yang rnam par rtogs par bgyid do/_/
[\[224a.5\]]'jam dpal gyis smras pa/_rigs kyi bu de bzhin te/_ji skad smras pa bzhin no/_/de ltar bdag ni byed pa mang ba ste/_de dag ni chos kyi dbyings mi zad pa'i phyir byed pa zad par mi 'gyur ro/_/de nas de bzhin gshegs pa 'jug sred kyi rgyal pos 'jam dpal gzhon 
[\[224a.6\]]nur gyur pa la 'di skad ces bka' stsal to/_/'jam dpal khyod byang chub sems dpa' sgrib pa thams cad rnam par sel ba dang ma rtsod cig_/de ci'i phyir zhe na/_rigs kyi bu 'di ni spobs pa dang /_'dri ba bsam gyis mi khyab pa dang ldan pa yin te/_byang chub sems 
[\[224a.7\]]dpa' sgrib pa thams cad rnam par sel ba mnyam par bzhag pa gang la mnyam par gzhog pa dang ldan par byed pa'i ting nge 'dzin dang /_mnyam par gzhog pa de dag gi ming tsam yang khyod kyis mi shes so/_/de nas 'khor de na byang chub sems dpa' las thog ma 
[\[224b\]]
[\[224b.1\]]bdag 'di snyam du gyur te/_kye ma'o byang chub sems dpa' sgrib pa thams cad rnam par sel ba de ni de bzhin gshegs pa rnams kyis bsngags par 'gyur ro snyam mo/_/de nas bcom ldan 'das kyis byang chub sems dpa' de dag gi sems sems kyis mkhyen nas/_byang chub sems 
[\[224b.2\]]dpa' sems shin tu dul ba zhes bya ba la bka' stsal pa/_rigs kyi bu stong gsum gyi stong chen po'i 'jig rten gyi khams na sems can ji snyed pa de dag thams cad 'jam dpal 'dra bar gyur du zin kyang sring mo 'di'i ting nge 'dzin gyi mthu dang /_rnam par 'phrul pa dang /_cho 'phrul 
[\[224b.3\]]dang /_ye shes kyi brgya phrag stong gi char yang mi phod do/_/ting nge 'dzin gang dag la sring mo 'di mnyam par gzhog pa dang ldang bar byed pa'i ming yang 'jam dpal gyis mi shes so/_/rigs kyi bu gal te stong gsum gyi stong chen po'i 'jig rten gyi khams na/_sems can 
[\[224b.4\]]ji snyed yod pa de dag thams cad ting nge 'dzin gyi mthu dang ye shes dang mnyam par gzhog pas the tshom sel ba dang 'dra bar gyur du zin kyang /_de dag thams cad kyis byang chub sems dpa' sgrib pa thams cad rnam par sel ba'i ting nge 'dzin dang /_ye shes dang /_stobs dang /_rnam 
[\[224b.5\]]par 'phrul pa'i brgya phrag stong gi char yang mi phod de/_byang chub sems dpa' sgrib pa thams cad rnam par sel ba gang la mnyam par gzhog cing ldang bar byed pa'i ting nge 'dzin de dag gi ming tsam yang sring mo 'dis mi shes so/_/rigs kyi bu gal te sems can thams cad ting nge 
[\[224b.6\]]'dzin dang /_ye shes dang mnyam par gzhog pas sgrib pa thams cad rnam par sel ba dang 'dra bar gyur te ye shes de dang ldan du zin kyang de bzhin gshegs pa'i gom pa 'dor ba yang mi shes te rmongs par 'gyur zhing /_de bzhin gshegs pa'i zhabs gom pa ji ltar 'dor/_ji 
[\[224b.7\]]ltar 'jog mi shes par 'gyur te/_rigs kyi bu de ltar sangs rgyas kyi ye shes ni bsam gyis mi khyab bo/_/sangs rgyas kyi ye shes bsam gyis mi khyab pa bstan pa 'di ston pa'i tshe/_srog chags brgya stong phrag bdun cu bla na med pa yang dag par rdzogs pa'i byang chub 
[\[225a\]]
[\[225a.1\]]tu sems bskyed nas/_bdag cag kyang ye shes de dang ldan par gyur cig ces de skad kyi tshig kyang smras so/_/de nas bcom ldan 'das kyis byang chub sems dpa' sems shin tu dul ba la bka' stsal pa/_rigs kyi bu sring mo 'dis ni 'jam dpal gzhon nur gyur pa 
[\[225a.2\]]byang chub tu sems bskyed du bcug ste/_'jam dpal gzhon nur gyur pa ji lta ba de dang 'dra ba'i byang chub sems dpa' shar phyogs na gang gA'i klung gi bye ma snyed yod pa de bzhin du lho phyogs dang /_nub phyogs dang /_byang phyogs dang /_phyogs bcu na yod do/_/rigs kyi bu byang 
[\[225a.3\]]chub sems dpa' sgrib pa thams cad rnam par sel ba 'dis sring mo 'di byang chub tu sems bskyed du bcug ste/_sring mo 'di ji lta ba de dang 'dra ba'i byang chub sems dpa' gang gA'i klung gi bye ma snyed rigs kyi bu 'dis ni shar phyogs su byang chub tu sems bskyed du bcug go/_/phyogs 
[\[225a.4\]]bcu kun gyi bar du'ang de bzhin no/_/rigs kyi bu nga nyid da ltar bla na med pa yang dag par rdzogs pa'i byang chub mngon par rdzogs par sangs rgyas shing de bzhin gshegs pa chos kyi 'khor lo bskor ba mthong ngam/_rigs kyi bu nga yang 'das pa'i dus na de bzhin gshegs pa 
[\[225a.5\]]ri rab rgyal mtshan gyi gsung rab las byang chub sems dpa' sgrib pa thams cad rnam par sel bas byang chub tu sems bskyed du bcug ste/_nga ji lta ba de 'dra ba'i de bzhin gshegs pa gang gA'i klung gi bye ma snyed phyogs bcur byang chub tu sems bskyed du bcug ste/_de dag 
[\[225a.6\]]da ltar bzhugs so/_/'tsho gzhes so/_/dpag tu med pa de dag kyang yongs su mya ngan las 'das so/_/tshig de gsungs ma thag tu de nas stong gsum gyi stong chen po'i 'jig rten gyi khams rnam pa drug tu g.yos so/_/chos kyi rnam grangs 'di bshad pa'i tshe kun tu 
[\[225a.7\]]'od kyi 'jig rten gyi khams der byang chub sems dpa' khrag khrig phrag dgu bcu rtsa gnyis mi skye ba'i chos la bzod pa thob par gyur to/_/'jig rten gyi khams 'dir yang sems can bsam pa yongs su dag pa rnams kyi rna ba'i dbang po la chos kyi rnam grangs 
[\[225b\]]
[\[225b.1\]]grags par gyur to/_/byang chub sems dpa' byams pas kyang ma lhag ma chad par kun bzung ngo /_/'jig rten gyi khams 'dir yang chos kyi rnam grangs 'di thos nas srog chags bye ba drug cu rtsa bzhi bla na med pa yang dag par rdzogs pa'i byang chub tu sems skyes so/_/byang chub 
[\[225b.2\]]sems dpa' stong phrag bdun cus ni mi skye ba'i chos la bzod pa rab tu thob bo/_/dge slong stong phrag bcu bzhis ni zag pa las ma lus par sems rnam par grol lo/_/dge slong ma lnga stong dang /_lha dang mi'i skye dgu sems can khrag khrig phrag drug cu rtsa drug ni chos la chos 
[\[225b.3\]]kyi mig rdul med cing dri ma dang bral ba rnam par dag go/_/de nas bcom ldan 'das shAkya thub pa de bzhin gshegs pas byang chub sems dpa' byams pa la bka' stsal pa/_ma pham pa khyod kyis chos kyi rnam grangs 'di long shig_/gzhan la yang rgya cher shod cig_/
[\[225b.4\]]gsol pa/_bcom ldan 'das bdag gis chos kyi rnam grangs 'di blangs lags so/_/bcom ldan 'das kyis bka' stsal pa/_ma pham pa ci nas kyang chos kyi rnam grangs 'di phyi ma'i dus phyi ma'i tshe spyod par 'gyur bar khyod la gtad do/_/ma pham pa gal te byang 
[\[225b.5\]]chub sems dpa' da ltar phyogs bcu'i 'jig rten na de bzhin gshegs pa dgra bcom pa yang dag par rdzogs pa'i sangs rgyas bzhugs pa 'tsho ba/_gzhes pa ji snyed pa dang /_gang ma 'ongs pa'i dus na spyad pa spyod pa dang /_spyod par 'gyur ba dang /_yongs su brtag 
[\[225b.6\]]pa bzung na sems can thams cad kyang bla na med pa yang dag par rdzogs pa'i byang chub mngon par rdzogs par sangs rgyas shing stobs bcu dang ldan par 'gyur/_gang de bzhin gshegs pa yongs su mya ngan las 'das pa de dag kyang yongs su brtag pa bzung na/_nyan thos dang 
[\[225b.7\]]rang sangs rgyas dang bcas te slar zhugs par gyur la/_de snyed kyi de bzhin gshegs pa mang po la phyi ma'i mthar thug gi bar du bde ba'i yo byad thams cad kyis bkur sti byas/_rim gro byas/_bsti stang byas/_mchod pa byas shing yongs su mya ngan las 'das 
[\[226a\]]
[\[226a.1\]]nas kyang yun de srid du mchod pa byas na byang chub sems dpa' bsod nams mang du 'phel bar 'gyur ram/_ma pham pas gsol pa/_bcom ldan 'das bdag gis dpe 'di thos nas sems kyang rmongs par 'gyur te/_de ltar bsod nams kyi phung po dpag 
[\[226a.2\]]tu ma mchis par 'gyur ro/_/bcom ldan 'das kyis bka' stsal pa/_ma pham pa gang chos kyi rnam grangs 'di len par byed/_'dzin par byed/_klog par byed/_kun chub par byed/_gzhan la yang rgya cher ston par byed cing chung ngu na thos nas mos par byed pa'i byang chub sems 
[\[226a.3\]]dpa' de ni de bas kyang shin tu bsod nams mang du 'phel bar 'gyur ro/_/ma pham pa nga da mya ngan las 'das nas gang bud med la la zhig gis sring mo the tshom sel ba de'am/_byang chub sems dpa' sgrib pa thams cad rnam par sel ba de'am/_de bzhin gshegs pa 'jug 
[\[226a.4\]]sred kyi rgyal po de'i mtshan thos sam/_chung ngu na chos kyi rnam grangs 'di thos na/_de nyid de'i lus tha mar gyur te/_bla na med pa yang dag par rdzogs pa'i byang chub tu yang myur du mngon par rdzogs par 'tshang rgya bar 'gyur ro/_/tshe 'das nas kyang sangs rgyas 'byung ba mnyes par 
[\[226a.5\]]byed par 'gyur ro/_/mi khom pa brgyad kyang yongs su spong bar 'gyur ro/_/tshe rabs kyang dran par 'gyur ro/_/gzungs kyang thob par 'gyur ro/_/skyes bu chen po'i mtshan sum cu rtsa gnyis kyang thob par 'gyur ro/_/gzhan yang mngal du mi gnas par 'gyur ro/_/de ci'i 
[\[226a.6\]]phyir zhe na/_skyes bu dam pa de dag ni bud med gang dag bdag cag gi ming thos pa de yon tan 'di dag dang ldan par gyur cig ces smon lam 'debs pa'i phyir ro/_/bcom ldan 'das dgyes shing de skad ces bka' stsal pa dang /_byang chub sems dpa' sems dpa' chen po ma pham pa dang /_lha 
[\[226a.7\]]dang /_mi dang /_lha ma yin dang /_dri zar bcas pa'i 'jig rten bcom ldan 'das kyis bka' stsal pa la mngon par dga'o/_/sangs rgyas bgro ba zhes bya ba theg pa chen po'i mdo rdzogs so//_//lo ts+tsha ba ban de dpal dbyangs dang dpal brtsegs kyis bsgyur cing zhus//_//
[\[226b\]]
[\[226b.1\]{D229}]@##/_/rgya gar skad du/_ta tha ga ta saM gI ti na ma ma hA yA na sU tra/_bod skad du/_de bzhin gshegs pa bgro ba zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus 
[\[226b.2\]]gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/_/de'i tshe de bzhin gshegs pa bsod snyoms gcig gis zla ba 
[\[226b.3\]]gsum nang du yang dag 'jog la zhugs nas bzhugs so/_/de nas 'jam dpal gzhon nur gyur pa zla ba gsum po de nyid 'das pa dang /_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/
[\[226b.4\]]tshe dang ldan pa shA ri'i bu yang zla ba gsum po 'das nas bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/de nas tshe dang ldan pa maud gal gyi bu chen po dang /_tshe dang ldan pa 'od srung chen po dang /_
[\[226b.5\]]tshe dang ldan pa kA t+yA'i bu chen po dang /_tshe dang ldan pa gsus po che chen po dang /_tshe dang ldan pa ka pi na dang /_tshe dang ldan pa don yod rgyal po dang /_tshe dang ldan pa rab 'byor dang /_tshe dang ldan pa byams ma'i bu gang po dang /_tshe dang ldan pa nye bar 'khor dang /_tshe dang ldan pa nam gru 
[\[226b.6\]]dang /_tshe dang ldan pa 'char ka nag po dang /_tshe dang ldan pa kun dga' bo dang /_tshe dang ldan pa grags 'byin dang /_tshe dang ldan pa yul 'khor skyong dang /_tshe dang ldan pa gro zhin skyes bye ba nyi shu pa dang /_tshe dang ldan pa sgra gcan zin dang /_gnas brtan de lta bu dag dang /_de dag la 
[\[226b.7\]]sogs pa nyan thos stong nyis brgya lnga bcu'i bar dag bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'khod do/_/rigs kyi bu bzang skyong dang /_rigs kyi bu rin chen 'byung gnas dang /_yon tan sbed 
[\[227a\]]
[\[227a.1\]]dang /_ral gri'i tshogs can dang /_mis byin dang /_chu lha dang /_dbang pos byin dang /_gus byin dang /_mis byin dang /_de dag dang gzhan yang de dag la sogs pa byang chub sems dpa' lnga stong tham pa bcom ldan 'das ga la ba der dong ste phyin nas/_bcom ldan 
[\[227a.2\]]'das kyi zhabs la mgo bos phyag 'tshal te phyogs gcig tu 'khod do/_/de nas lha'i dbang po brgya byin sum cu rtsa gsum pa'i lha rnams dang lhan cig bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'khod 
[\[227a.3\]]do/_/lha'i bu yongs su dga' ldan dang /_lha'i bu dpal bzang dang /_lha'i bu sprul pa dag kyang bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'khod do/_/mi mjed kyi bdag po tshangs pa yang lha'i bu stong 
[\[227a.4\]]phrag du ma dag dang lhan cig bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'khod do/_/de nas lha'i bu dbang phyug dang /_lha'i bu dbang phyug chen po dang /_lha'i bu rab zhi dul ba'i dbang phyug rnams 
[\[227a.5\]]gnas gtsang ma'i ris kyi lha'i bu stong phrag du ma dag dang lhan cig bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'khod do/_/de nas lha'i bu nyi ma dang /_lha'i bu zla ba yang bcom ldan 'das ga 
[\[227a.6\]]la ba der dong ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'khod do/_/de nas 'jam dpal gzhon nur gyur pa stan las langs te bla gos phrag pa gcig tu gzar nas/_pus mo g.yas pa'i lha nga sa la btsugs 
[\[227a.7\]]te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das gnas pa gang gis dgung zla gsum bzhugs shing /_bcom ldan 'das kyi dbang po rnams ni yongs su dang /_zhal 
[\[227b\]]
[\[227b.1\]]mdog ni yongs su dag_/sku mdog ni yongs su dkar lags/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal nga ni sangs rgyas bgro bas zla ba gsum gnas shing /_'jam dpal nga ni 
[\[227b.2\]]de bzhin gshegs pa bgro ba dang /_chos bgro bas zla ba gsum gnas gnas so/_/'jam dpal gyis gsol pa/_bcom ldan 'das sangs rgyas bgro ba dang /_de bzhin gshegs pa bgro ba dang /_chos bgro ba de gang lags/_bcom ldan 'das sangs 
[\[227b.3\]]rgyas bgro ba dang /_de bzhin gshegs pa bgro ba dang /_chos kyi bgro ba de'i ngo bo ji lta bu lags/_bcom ldan 'das de bzhin gshegs pa rnams dang /_de bzhin gshegs pa thabs cig tu mol pa mdzad pa ji lta bu lags pa'i bka' mchid de'i snod du bdag kyang gyur 
[\[227b.4\]]na legs lags so/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal legs so legs so/_/'jam dpal khyod de bzhin gshegs pa la de bzhin gshegs pa de bzhin gshegs pa de dag dang thabs cig 
[\[227b.5\]]tu bgro ba'i ngo bo gang yin pa'i don 'di nyid 'dri bar sems pa ni 'jam dpal khyod yang legs so/_/'jam dpal khyod sngon gyi rgyal ba la lhag par bya ba byas shing sangs rgyas 'bum phrag mang po la dge ba'i rtsa ba bskyed pa/_sangs rgyas 'bum phrag mang po la bsnyen bkur byas su 
[\[227b.6\]]zin kyang /_'jam dpal rigs kyi bu dang /_rigs kyi bu mo de dag gi mthus na chos bgro ba la khyod spobs so/_/'jam dpal sangs rgyas bgro ba dang /_de bzhin gshegs pa bgro ba dang /_chos kyi bgro ba'i chos kyi rnam grangs 'di gang dag gi lag tu 'gro ba de dag 
[\[227b.7\]]ni bdud sdig can gyi lag tu 'gro bar mi 'gyur ro/_/'jam dpal sangs rgyas bgro ba dang /_de bzhin gshegs pa bgro ba dang /_chos bgro ba'i chos kyi rnam grangs 'di gang dag gi lag tu 'gro ba'i rigs kyi bu'am/_rigs kyi bu mo de dag gi mdun du yang de bzhin 
[\[228a\]]
[\[228a.1\]]gshegs pa mngon sum du gyur la/_de dag kyang ngas mthong bar rig par bya'o/_/'jam dpal sangs rgyas bgro ba dang /_de bzhin gshegs pa bgro ba dang /_chos bgro ba 'di rigs kyi bu 'am/_rigs kyi bu mo gang dag gi lag tu 'gro ba dang /_gang dag spong 
[\[228a.2\]]bar byed pa de dag kyang ngas mthong ngo /_/'jam dpal rigs kyi bu dang /_rigs kyi bu mo gang dag chos kyi rnam grangs 'di spong bar mi byed pa'i rigs kyi bu dang /_rigs kyi bu mo de dag ni dad pa dang ldan par 'gyur/_dang bar 'gyur/_drang ba dang /_g.yo med pa dang /_spyod lam 
[\[228a.3\]]phun sum tshogs pa dang /_lhag pa'i bsam pa phun sum tshogs par 'gyur ro/_/'jam dpal yang rigs kyi bu dang /_rigs kyi bu mo de dag tshul khrims dang ldan par 'gyur ro/_/le lo can dang /_brnab sems can dang /_gnod sems can gyi sems su mi 'gyur ro/_/
[\[228a.4\]]dran pa nyams pa dang /_ser sna can du mi 'gyur ro/_/'jam dpal rigs kyi bu dang /_rigs kyi bu mo de dag tshul khrims dang ldan par 'gyur ro/_/de dag ni le lo med pa dang /_brnab sems med pa dang /_gnod sems kyi sems med pa dang /_ser sna med pa dang /_dran 
[\[228a.5\]]pa dang ldan pa dang /_blo gros dang ldan pa dang /_rtogs pa dang ldan pa dang /_khrel yod pa phun sum tshogs pa dang /_brtson 'grus brtsams pa dang /_mos pa mang bar 'gyur ro/_/de skad ces bka' stsal pa dang /_bcom ldan 'das la 'jam dpal gzhon nur 
[\[228a.6\]]gyur pas 'di skad ces gsol to/_/bcom ldan 'das 'di ltar bcom ldan 'das kyis lha dang /_mi dang /_lha ma yin du bcas pa dang /_lha dang bcas pa'i 'jig rten gyi mdun du sangs rgyas bgro ba dang /_de bzhin gshegs pa bgro ba dang /_chos bgro ba'i chos 
[\[228a.7\]]kyi rnam grangs kyi ting nge 'dzin 'di bka' stsal cing bshad pa de'i dus la bab lags so/_/bde bar gshegs pa de'i dus la bab lags te/_'di ltar bcom ldan 'das las thos nas de bzhin nyid du 'dzin par 'gyur lags so/_/de skad ces gsol pa dang /_
[\[228b\]]
[\[228b.1\]]bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod de'i phyir legs par rab tu nyon la yid la zung shig dang bshad do/_/bcom ldan 'das legs so zhes gsol te/_'jam dpal gzhon nur gyur pa bcom ldan 'das kyi ltar 
[\[228b.2\]]nyan pa dang /_bcom ldan 'das kyis de la 'di skad ces bka' stsal to/_/'jam dpal shar phyogs logs na/_sangs rgyas kyi zhing stong 'das pa na 'jig rten gyi khams mngon par dga' ba zhes bya ba yod de/_de na de bzhin gshegs pa dgra bcom pa yang dag par rdzogs pa'i 
[\[228b.3\]]sangs rgyas mi 'khrugs pa zhes bya ba bzhugs te/_'tsho zhing gzhes la chos kyang ston to/_/'jam dpal de nas ngas de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la 'di skad ces smras so/_/de bzhin gshegs pa dgra bcom pa 
[\[228b.4\]]yang dag par rdzogs pa'i sangs rgyas mi 'khrugs pas gang la gnas te/_bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_'jam dpal de bzhin gshegs pa mi 'khrugs pa des nga la 'di skad ces smras so/_/
[\[228b.5\]]byis pa so so'i skye bo'i bdag tu 'du shes pa gang la gnas pa de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/_/de skad ces smras pa dang /_'jam dpal ngas de bzhin gshegs pa mi 'khrugs pa de la 'di skad ces smras 
[\[228b.6\]]so/_/byis pa so so'i skye bo'i bdag tu 'du shes pa gang la gnas/_de skad ces smras pa dang /_des nga la 'di skad ces smras so/_/mi shes pa la gnas nas byis pa so so'i skye bo'i bdag tu 'du shes pa byung ba ni mi gnas pa ste/_de lta bu la gnas nas kho bo bla na med pa 
[\[228b.7\]]yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa mi 'khrugs pas nga la 'di skad ces smras so/_/shAkya'i rgyal po'i mchog shAkya thub pas ci la gnas te bdag bla na med pa yang dag par rdzogs pa'i byang 
[\[229a\]]
[\[229a.1\]]chub mngon par rdzogs par sangs rgyas/_de skad ces smras pa dang /_'jam dpal ngas de bzhin gshegs pa mi 'khrugs pa la 'di skad ces smras so/_/byis pa so so'i skye bo gang la gnas pa'i lta bar gyur pa drug cu rtsa gnyis kun tu 'byung ba de la gnas nas kho bo bla na med pa 
[\[229a.2\]]yang dag par rdzogs pa'i byang chub mngon par rdzogs par sangs rgyas so/_/de skad ces smras pa dang /_'jam dpal de bzhin gshegs pa mi 'khrugs pas nga la 'di skad ces smras so/_/byis pa so so'i skye bo'i lta bar gyur pa drug cu rtsa gnyis gang la gnas te kun tu 'byung bar 
[\[229a.3\]]'gyur/_de skad ces smras pa dang /_'jam dpal ngas de bzhin gshegs pa mi 'khrugs pa la 'di skad ces smras so/_/sgyu ma'i skyes bu gang la gnas pa'i sems dang sems las byung ba'i chos rnams rab tu 'jug pa de la gnas nas byis pa so so'i skye bo'i lta bar gyur pa drug cu 
[\[229a.4\]]rtsa gnyis kun tu 'byung ba de lta bu la gnas te/_kho bo bla na med pa yang dag par rdzogs pa'i byang chub mngon par rdzogs par sangs rgyas te/_de ni yid kyis yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa dgra bcom pa 
[\[229a.5\]]yang dag par rdzogs pa'i sangs rgyas kun tu srung zhes bya ba des nga la 'di skad ces smras so/_/de bzhin gshegs pa shAkya'i rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces 
[\[229a.6\]]smras pa dang /_'jam dpal ngas de bzhin gshegs pa de la 'di skad ces smras so/_/byis pa so so'i skye bo gang la gnas pa'i 'dod chags dang /_zhe sdang dang /_gti mug kun tu 'byung ba de la gnas nas kho bo bla na med pa yang dag par rdzogs pa'i byang chub mngon par rdzogs par 
[\[229a.7\]]sangs rgyas so/_/de skad ces smras pa dang /_'jam dpal de bzhin gshegs pa des nga la 'di skad ces smras so/_/byis pa so so'i skye bo'i 'dod chags dang /_zhe sdang dang /_gti mug gang la gnas te kun tu 'byung bar 'gyur/_de skad ces smras pa dang /_'jam dpal ngas 
[\[229b\]]
[\[229b.1\]]de bzhin gshegs pa de la 'di skad ces smras so/_/bsam gyis mi khyab pa'i dbyings la gnas nas byis pa so so'i skye bo'i 'dod chags dang /_zhe sdang dang /_gti mug kun tu 'byung bar 'gyur ro/_/de skad ces smras pa dang /_'jam dpal gzhon nur gyur pas bcom ldan 'das la 'di 
[\[229b.2\]]skad ces gsol to/_/bcom ldan 'das ci'i slad du bsam gyis mi khyab pa'i dbyings de bsam gyis mi khyab pa lags/_bka' stsal pa/_'jam dpal gnas med pa zhes bya ba'i gnas med pa la gnas te/_byis pa so so'i skye bo rnams kyi 'dod chags dang /_zhe sdang dang /_gti 
[\[229b.3\]]mug kun tu 'byung ngo /_/'jam dpal gzhan yang ngas de bzhin gshegs pa kun tu srung de la 'di skad ces smras so/_/de bzhin gshegs pa dgra bcom pa yang dag par rdzogs pa'i sangs rgyas kun tu srung gang la gnas te bla na med pa yang dag par rdzogs pa'i byang chub mngon 
[\[229b.4\]]par rdzogs par sangs rgyas/_de skad ces smras pa dang /_de bzhin gshegs pa des nga la 'di skad ces smras so/_/byis pa so so'i skye bo rnams kyi mtshams med pa'i las rnams gang la gnas te kun tu 'byung ba de la gnas nas kho bo bla na med pa yang dag par rdzogs pa'i byang chub 
[\[229b.5\]]mngon par rdzogs par sangs rgyas so/_/de skad ces smras pa dang /_'jam dpal gzhon nur gyur pas bcom ldan 'das la 'di skad ces gsol to/_/byis pa so so'i skye bo rnams kyi mtshams ma mchis pa'i las rnams gang la gnas te kun tu 'byung lags/_bcom 
[\[229b.6\]]ldan 'das kyis bka' stsal pa/_'jam dpal byis pa so so'i skye bo rnams kyi mtshams med pa'i las rnams ni yod pa ma yin pa de la gnas te kun tu 'byung ngo /_/'jam dpal 'di lta ste/_dper na mi zhig gnyid kyis log pa'i rmi lam na sbrul gdug pa zhig lag gis bzung ba 
[\[229b.7\]]las/_des de zin nas gzhi de las de 'chi bar 'gyur ba'am/_'chi ba la thug pa tsam du sdug bsngal zhing de 'chi bar nye ba'i tshor bas reg pa las sad par gyur na/_sad ma thag tu de'i sdug bsngal gyi tshor ba nyams su myong ba de dang de dag med pa nyid du shes pa na 'jam 
[\[230a\]]
[\[230a.1\]]dpal de ji snyam du sems/_ci mi de sbrul gdug pa des zin tam/_gsol pa/_bcom ldan 'das de ni ma lags so/_/'jam dpal 'di ji snyam du sems/_mi de ma zin bzhin du sdug bsngal bar gyur tam/_gsol pa/_bcom ldan 'das de ni ma lags so/_/
[\[230a.2\]]de ci'i slad du zhe na/_bcom ldan 'das de na sbrul gdug pa yang ma mchis la/_bcom ldan 'das gang zin pa de yang ma mchis pa lags na/_de na tshor bar 'gyur zhing mngon pa lta ga la zhig mchis/_bka' stsal pa/_'jam dpal de bzhin du chos thams cad ni mi gnas pa 
[\[230a.3\]]ste/_chos thams cad mi gnas pa ci 'dra bar zin pa yang de dang 'dra ste/_tshor ba yang de dang 'dra'o/_/tshor ba ci 'dra bar sbrul gdug pa yang de dang 'dra'o/_/sbrul gdug pa ci 'dra bar chos thams cad kyang de dang 'dra'o/_/chos thams cad ci 'dra bar mtshams med pa yang de dang 'dra'o/_/
[\[230a.4\]]mtshams med pa ci 'dra bar byang chub kyang de dang 'dra'o/_/byang chub ci 'dra bar gnas kyang de dang 'dra ste/_de lta bu la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas te/_de ni yid kyi yang dag par bgro ba'i dri ba'o/_/'jam dpal 
[\[230a.5\]]gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas ri rab lta bu zhes bya ba de la ngas 'di skad ces smras so/_/de bzhin gshegs pa dgra bcom pa yang dag par rdzogs pa'i sangs rgyas ri rab lta bus ci la gnas te bla na med 
[\[230a.6\]]pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_'jam dpal de bzhin gshegs pa ri rab lta bus nga la 'di skad ces smras so/_/sa'i khams dang /_chu'i khams dang /_me'i khams dang /_rlung gi khams dang /_nam mkha'i 
[\[230a.7\]]khams gang la gnas pa'i mtha' de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa ri rab lta bus nga la 'di skad ces smras so/_/de bzhin gshegs pa dgra bcom pa 
[\[230b\]]
[\[230b.1\]]yang dag par rdzogs pa'i sangs rgyas shAkya'i rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_ngas de la 'di skad ces smras so/_/de bzhin gshegs pa ri rab lta bus gang la gnas 
[\[230b.2\]]te 'gro ba drug ston pa de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas te/_de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs 
[\[230b.3\]]rgyas kun tu me tog ces bya ba da ltar bzhugs te 'tsho zhing gzhes la chos kyang ston te/_de la ngas 'di skad ces smras so/_/de bzhin gshegs pa dgra bcom pa yang dag par rdzogs pa'i sangs rgyas kun tu me tog gis gang la gnas te bla na med pa yang dag par rdzogs pa'i byang chub 
[\[230b.4\]]mngon par rdzogs par sangs rgyas la/_sangs rgyas kyi zhing 'di yang ji ltar mngon par bsgrubs/_de skad ces smras pa dang /_'jam dpal de bzhin gshegs pa dgra bcom pa yang dag par rdzogs pa'i sangs rgyas kun tu me tog gis nga la 'di skad ces smras so/_/kho bo dang po 
[\[230b.5\]]sems bskyed pa la gnas nas bla na med pa yang dag par rdzogs pa'i byang chub mngon par rdzogs par sangs rgyas la/_sgyu ma'i skyes bus rnam par thar pa brgyad ji ltar mngon par bsgrubs pa de ltar sangs rgyas kyi zhing 'di yang mngon par bsgrubs so/_/de skad ces bka' stsal pa dang /_'jam 
[\[230b.6\]]dpal gzhon nur gyur pas bcom ldan 'das la 'di skad ces gsol to/_/bcom ldan 'das ji ltar na de bzhin gshegs pa kun tu me tog des dang po sems bskyed pa la gnas nas bla na med pa yang dag par rdzogs pa'i byang chub mngon par rdzogs par sangs rgyas lags/_de skad ces 
[\[230b.7\]]gsol pa dang /_bcom ldan 'das kyis bka' stsal pa/_'jam dpal dang po'i sems gang yin pa de yang ma skyes pa yin la/_da ltar gyi de yang ma skyes pa yin te/_dang po'i sems bskyed pa de lta bu la gnas nas de bzhin gshegs pa dgra bcom pa yang dag par rdzogs pa'i 
[\[231a\]]
[\[231a.1\]]sangs rgyas kun tu me tog bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa kun tu me tog gis nga la 'di skad ces smras so/_/de bzhin gshegs pa shAkya'i rgyal po'i mchog 
[\[231a.2\]]shAkya thub pas ci la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_'jam dpal ngas de bzhin gshegs pa de la 'di skad ces smras so/_/gang la gnas nas chags pa thams cad shes pa de la gnas nas kho bo 
[\[231a.3\]]bla na med pa yang dag par rdzogs pa'i byang chub mngon par rdzogs par sangs rgyas te/_de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas mya ngan thams cad las 
[\[231a.4\]]yang dag par 'das pa zhes bya ba bzhugs te 'tsho zhing gzhes la chos kyang ston te de la ngas 'di skad ces smras so/_/de bzhin gshegs pa mya ngan thams cad las yang dag par 'das pa ci la gnas te/_bla na med pa yang dag par rdzogs pa'i byang chub mngon par rdzogs par sangs 
[\[231a.5\]]rgyas/_de skad ces smras pa dang /_'jam dpal de bzhin gshegs pa des nga la 'di skad ces smras so/_/byis pa so so'i skye bo'i srid pa mngon par 'grub pa gang la gnas pa de la gnas te/_kho bo bla na med pa yang dag par rdzogs pa'i byang chub mngon par rdzogs par sangs rgyas so/_/
[\[231a.6\]]'jam dpal gzhan yang de bzhin gshegs pa mya ngan thams cad las yang dag par 'das pas nga la 'di skad ces smras so/_/de bzhin gshegs pa shAkya'i rgyal po'i mchog shAkya thub pas gang la gnas te/_bla na med pa yang dag par rdzogs pa'i byang chub mngon par rdzogs par 
[\[231a.7\]]sangs rgyas/_de skad ces smras pa dang /_ngas de la 'di skad ces smras so/_/'khor ba na 'khor ba'i tshe sems can thams cad kyi sngon gyi mtha' mi mngon pa gang la gnas pa de la gnas te/_kho bo bla na med pa yang dag par rdzogs pa'i byang chub mngon par rdzogs par sangs rgyas so/_/de skad 
[\[231b\]]
[\[231b.1\]]ces bka' stsal pa dang /_'jam dpal gzhon nur gyur pas bcom ldan 'das la 'di skad ces gsol to/_/'khor ba na 'khor ba'i tshe gang la gnas te sems can thams cad kyi sngon gyi mtha' mi mngon lags/_de skad ces gsol pa dang /_bcom ldan 'das kyis bka' stsal pa/_
[\[231b.2\]]'jam dpal ma rig pa la gnas nas byis pa so so'i skye bo thams cad kyi sngon gyi mtha' mi mngon no/_/'jam dpal gyis gsol pa/_bcom ldan 'das ci'i slad du sngon gyi mtha' mi mngon lags/_bcom ldan 'das kyis bka' stsal pa/_'jam dpal 'di ltar chos thams cad ni dngos 
[\[231b.3\]]po med pa ste/_dngos po med pa la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gyis gsol pa/_de bzhin gshegs pa ting nge 'dzin ji lta bu zhig la gnas nas chos 'di dag la yang dag par bgro ba mdzad/_
[\[231b.4\]]bcom ldan 'das kyis bka' stsal pa/_'jam dpal bsam gyis mi khyab cing dri ma med pa shin tu yongs su dkar ba'i phyag rgya'i ting nge 'dzin la gnas nas de bzhin gshegs pa rnams chos 'di dag la bgro ba mdzad do/_/'jam dpal sangs rgyas kyi sku gcig kyang med mod kyi/_ting nge 
[\[231b.5\]]'dzin de la gnas na sangs rgyas kyi sku tha dad pa yang snang ngo /_/'jam dpal sangs rgyas kyi zhing gcig kyang med mod kyi/_ting nge 'dzin de la gnas na sangs rgyas kyi zhing tha dad pa yang snang ngo /_/'jam dpal nyan thos gcig kyang med mod kyi/_ting nge 'dzin de la gnas na nyan thos 
[\[231b.6\]]tha dad pa yang snang ngo /_/'jam dpal sangs rgyas kyi gsung gcig kyang med mod kyi/_ting nge 'dzin de la gnas na sangs rgyas kyi gsung tha dad pa yang grag go/_/'jam dpal rnam par rig pa gcig kyang med mod kyi/_ting nge 'dzin de la gnas na rnam par rig pa tha 
[\[231b.7\]]dad pa yang byed do/_/'jam dpal sems can gcig kyang med mod kyi/_ting nge 'dzin de la gnas na sems can mang po de dag kyang rnam par grol bar 'gyur ro/_/'jam dpal gyis gsol pa/_bcom ldan 'das a la la ting nge 'dzin 'di ni rgya che ba lags so/_/bcom ldan 
[\[232a\]]
[\[232a.1\]]'das a la la ting nge 'dzin 'di ni bsam gyis mi khyab pa lags so/_/bcom ldan 'das a la la ting nge 'dzin 'di ni chags pa ma mchis pa lags so/_/bcom ldan 'das a la la ting nge 'dzin 'di ni rtogs par dka' ba lags so/_/bcom ldan 'das a la la ting 
[\[232a.2\]]nge 'dzin 'di ni zab pa lags so/_/bcom ldan 'das a la la ting nge 'dzin 'di ni shin tu 'das pa lags so/_/bcom ldan 'das kyis bka' stsal pa/_'jam dpal de de bzhin no/_/ji skad smras pa bzhin te/_'jam dpal ting nge 'dzin 'di ni rgya che ba'o/_/'jam dpal 
[\[232a.3\]]ting nge 'dzin 'di ni bsam gyis mi khyab pa'o/_/'jam dpal ting nge 'dzin 'di ni chags pa med pa'o/_/'jam dpal ting nge 'dzin 'di ni rtogs par dka' ba'o/_/'jam dpal ting nge 'dzin 'di ni zab pa'o/_/'jam dpal ting nge 'dzin 'di ni shin tu 'das pa'o/_/'jam dpal ting nge 
[\[232a.4\]]'dzin 'di la gnas nas sangs rgyas bcom ldan 'das de dag la dri ba'i phyir sangs rgyas kyi zhing 'di nas sangs rgyas kyi zhing gzhan du yang mi 'gro'o/_/sangs rgyas bcom ldan 'das de dag kyang nga'i thad du mi 'ong ste/_nga yang de dag la 'dri'o/_/de dag kyang nga la 'dri bar byed do/_/'on 
[\[232a.5\]]kyang 'jig rten gyi khams 'di nyid na gnas te/_'jig rten gyi khams de dang de dag na gnas pa'i sangs rgyas bcom ldan 'das de dag la 'dri'o/_/'jig rten gyi khams de dang de dag na gnas pa'i sangs rgyas bcom ldan 'das de dag kyang nga 'di na gnas pa la 'dri bar byed do/_/
[\[232a.6\]]'jam dpal nga ting nge 'dzin 'di la gnas te sangs rgyas kyi zhing thams cad du dbyangs kyis go bar byed de/_sangs rgyas bcom ldan 'das de dag gi thad du sgra de sgrib pa'i bya ba mi byed do/_/'jam dpal sangs rgyas bcom ldan 'das de dag kyang ting nge 'dzin 'di la gnas te sangs rgyas 
[\[232a.7\]]kyi zhing thams cad du dbyangs kyis go bar byed de/_nga la yang sgrib par mi byed do/_/'jam dpal nga ting nge 'dzin 'di la gnas te/_sangs rgyas bcom ldan 'das de dag la lan yang 'debs la/_sangs rgyas bcom ldan 'das de dag kyang ting nge 'dzin 'di la gnas na nga la yang lan 
[\[232b\]]
[\[232b.1\]]'debs so/_/'jam dpal 'di lta ste/_dper na mi zhig 'di nas song ste grong khyer chen po rgya che ba zhig tu phyin la/_de dag gcig la gcig smra ste/_de dag phan tshun smra ba'i tshe brag ca'i sgra zhig grag par gyur na/_'jam dpal 'di ji snyam du sems/_de ni brag ca cig shos kyis brag ca 
[\[232b.2\]]gzhan la go bar byed dam/_ci brag ca snga ma shos kyi sgra brag ca phyi ma shos gzhan gyis shes sam/_'on te phan tshun du thos sam kun tu shes/_'jam dpal gyis gsol pa/_bcom ldan 'das brag ca snga ma shos de'i sgra de dag brag ca phyi ma shos kyis thos pa'am 'tshal ba ma mchis 
[\[232b.3\]]lags so/_/de ci'i slad du zhe na/_bcom ldan 'das brag ca ni rnam par rig pa ma mchis pa'i slad du ste/_rnam par rig pa ma mchis pa de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par 
[\[232b.4\]]rdzogs pa'i sangs rgyas kun tu 'od ces bya ba de la ngas 'di skad ces smras so/_/de bzhin gshegs pa dgra bcom pa yang dag par rdzogs pa'i sangs rgyas kun tu 'od kyis gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces 
[\[232b.5\]]smras pa dang /_de bzhin gshegs pa kun tu 'od kyis nga la 'di skad ces smras so/_/'du shes la brten nas kho bo bla na med pa yang dag par rdzogs pa'i byang chub mngon par rdzogs par sangs rgyas so/_/de la ngas 'di skad ces smras so/_/ji ltar 'du shes la brten te bla na med pa yang dag par 
[\[232b.6\]]rdzogs pa'i byang chub mngon par rdzogs par sangs rgyas/_des nga la 'di skad ces smras so/_/'du shes la gnas pa de ji lta bu/_de skad ces smras pa dang /_'jam dpal ngas de bzhin gshegs pa de la 'di skad ces smras so/_/'du shes la gnas pa med do/_/des smras pa/_
[\[232b.7\]]de ltar na gnas pa med pas kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa kun tu 'od kyis nga la 'di skad ces smras so/_/de bzhin gshegs pa shAkya'i rgyal po'i mchog shAkya thub pas gang 
[\[233a\]]
[\[233a.1\]]la gnas te/_bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_'jam dpal ngas de bzhin gshegs pa de la 'di skad ces smras so/_/de bzhin gshegs pas byang chub sems dpa' rnams bla na med pa 
[\[233a.2\]]yang dag par rdzogs pa'i byang chub tu lung bstan pa gang la gnas pa de la gnas te/_kho bo bla na med pa yang dag par rdzogs pa'i byang chub mngon par rdzogs par sangs rgyas te/_de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs 
[\[233a.3\]]pa dgra bcom pa yang dag par rdzogs pa'i sangs rgyas kun tu srung gi bdag po sprin gyi dbang phyug sgron ma zhes bya ba de la ngas 'di skad ces smras so/_/de bzhin gshegs pa kun tu srung gi bdag po sprin gyi dbang phyug sgron mas gang la gnas te bla na med pa yang dag par rdzogs pa'i byang chub mngon 
[\[233a.4\]]par rdzogs par sangs rgyas/_des nga la 'di skad ces smras so/_/bsam gyis mi khyab pa'i dbyings gang la gnas pa de la gnas te/_kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa des 
[\[233a.5\]]nga la 'di skad ces smras so/_/de bzhin gshegs pa shAkya'i rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de la ngas 'di skad ces smras so/_/sems can gyi khams gang la gnas pa de la gnas te/_
[\[233a.6\]]kho bo bla na med pa yang dag par rdzogs pa'i byang chub mngon par rdzogs par sangs rgyas so/_/de nas 'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das sems can gyi khams zhes bgyi ba gang la gnas pa lags/_de skad ces gsol 
[\[233a.7\]]pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de'i phyir khyod kyis don de nyid shes par bya ba'i phyir dpe bstan par bya'o/_/dpes bka' stsal ba'i don 'dir mi kha cig gis shes par yang 'gyur ro/_/'jam dpal 
[\[233b\]]
[\[233b.1\]]'di lta ste/_dper na sgyu ma mkhan nam sgyu ma mkhan gyi slob ma mkhas pa zhig gis steng gi bar snang la glang po che'i tshogs dang /_rta pa'i tshogs dang /_shing rta'i tshogs dang /_dpung bu chung gi tshogs dang /_mi'i lus dag sprul te 'ong zhing 'gro ba'am/_yan lag bzhi pa'i dpung gi tshogs 
[\[233b.2\]]dag kun tu ston par byed na/_'jam dpal de ji snyam du sems/_yan lag bzhi pa'i dpung gi tshogs de gang na gnas/_dpung gi tshogs bstan pa gang yin pa gang yang de na snang ngam/_'jam dpal gyis gsol pa/_bcom ldan 'das de ni ma lags te/_de na dpung gi tshogs 
[\[233b.3\]]shin tu ma mchis na snang bar 'gyur ba'am/_gang na gnas par 'gyur ba'am/_mngon pa lta ga la zhig mchis/_'jam dpal de bzhin du sems can nam/_sems can du btags pa yang shin tu yod pa ma yin na de na gnas par 'gyur ba dang /_mngon pa lta ga la yod/_'jam 
[\[233b.4\]]dpal gnas de lta bu la gnas te nga bla na med pa yang dag par rdzogs pa'i byang chub mngon par rdzogs par sangs rgyas te/_de ni yid kyi yang dag par bgro ba'i dri ba'o/_/bstan pa 'di bshad pa na 'dod pa na spyod pa dang /_gzugs na spyod pa'i lha'i bu stong phrag drug khri chos rnams la chos kyi mig 
[\[233b.5\]]rdul med cing dri ma dang bral ba rnam par dag go/_/bram ze lhag pa'i nga rgyal can 'bum phrag sum cu rtsa gnyis ni lhag pa'i nga rgyal med pa'i shes pa skyes so/_/lha'i bu 'bum phrag bzhi ni mi skye ba'i chos la bzod pa skyes so/_/de nas bcom ldan 'das de'i tshe 'dzum pa mdzad de/_'di ni 
[\[233b.6\]]sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog 
[\[233b.7\]]lta bu dag byung nas de dag gis 'jig rten gyi khams mtha' yas mu med pa dag 'od kyis khyab par byas te/_tshangs pa'i 'jig rten gyi bar du song nas slar log ste/_bcom ldan 'das la lan gsum bskor ba byas nas/_bcom ldan 'das kyi dbu'i gtsug tu mi snang bar gyur to/_/
[\[234a\]]
[\[234a.1\]]bcom ldan 'das kyis 'dzum pa mdzad ma thag tu stong gsum gyi stong chen po'i 'jig rten gyi khams dag 'od kyis snang bar byas shing rab tu brgyan to/_/de nas 'jam dpal gzhon nur gyur pas bcom ldan 'das la 'di skad ces gsol to/_/sangs rgyas bcom ldan 'das 
[\[234a.2\]]rnams ni rgyu ma mchis rkyen ma mchis par 'dzum pa mi mdzad na/_bcom ldan 'das 'dzum pa mdzad pa'i rgyu ni gang lags/_rkyen ni gang lags/_bcom ldan 'das kyis bka' stsal pa/_bstan pa 'di bshad pa na 'dod pa na spyod pa dang /_gzugs na spyod pa'i lha'i bu stong phrag drug 
[\[234a.3\]]khri chos rnams la chos kyi mig rdul med cing dri ma dang bral ba rnam par dag go/_/bram ze lhag pa'i nga rgyal can 'bum phrag sum cu rtsa gnyis ni lhag pa'i nga rgyal med pa'i shes pa skyes so/_/lha'i bu 'bum phrag bzhi ni mi skye ba'i chos la bzod pa skyes so/_/lha'i bu sum khri nyis stong 
[\[234a.4\]]po 'di dag lha'i ris 'di nas shi 'phos te/_de bzhin gshegs pa mi 'khrugs pa'i sangs rgyas kyi zhing du skye bar 'gyur la/_de dag sangs rgyas kyi zhing de nas sangs rgyas kyi zhing dag tu yang 'gro bar 'gyur ro/_/de dag gis bskal pa dpag tu med grangs med par bla na med 
[\[234a.5\]]pa yang dag par rdzogs pa'i byang chub bsgrubs nas byang chub mngon par rdzogs par 'tshang rgya ste/_de bzhin gshegs pa dgra bcom pa yang dag par rdzogs pa'i sangs rgyas kun tu 'od ces bya bar 'gyur ro/_/byang chub mngon par rdzogs par sangs rgyas pa de dag gi sangs rgyas 
[\[234a.6\]]kyi zhing yang kun nas snang ba dang ldan par 'gyur ro/_/dper na sum cu rtsa gsum pa'i lha rnams kyi blta na sdug pa rtag tu brgyan pa de bzhin du/_de dag byang chub thob pa'i 'jig rten gyi khams kyang rtag tu brgyan par 'gyur te/_'jam dpal 'dzum pa mdzad pa'i rgyu ni de yin no/_/rkyen ni de 
[\[234a.7\]]yin no/_/'jam dpal 'di lta ste/_dper na shar phyogs logs na de bzhin gshegs pa shAkya thub pa zhes bya ba grangs med dpag tu med pa dag kyang sangs rgyas kyi bgro ba dang /_de bzhin gshegs pa'i bgro ba dang /_chos kyi bgro ba 'di nyid ston par mdzad do/_/de bzhin du lho 
[\[234b\]]
[\[234b.1\]]phyogs dang /_de bzhin du nub phyogs dang /_de bzhin du byang phyogs dang /_de bzhin du 'og gi phyogs dang /_de bzhin du steng gi phyogs dang /_de bzhin du phyogs bcu dag na de bzhin gshegs pa grangs med dpag tu med pa dag kyang sangs rgyas kyi bgro ba dang /_chos kyi bgro ba dang /_de bzhin 
[\[234b.2\]]gshegs pa'i bgro ba 'di nyid ston par mdzad de/_ngas yi ge gang gis bstan pa yi ge de nyid kyis de bzhin gshegs pa de dag kyang ston pa mdzad do/_/'jam dpal 'das pa'i sangs rgyas bcom ldan 'das rnams kyis kyang sangs rgyas kyi bgro ba dang /_de bzhin gshegs pa'i bgro ba dang /_chos 
[\[234b.3\]]kyi bgro ba chos kyi rnam grangs 'di nam mkhas yongs su zin pa'i sa phyogs 'di nyid du yang dag par bsgrags so/_/'jam dpal ma 'ongs pa'i dus na sangs rgyas bcom ldan 'das gang dag 'byung bar 'gyur ba de dag kyang de bzhin gshegs pa'i bgro ba dang /_sangs rgyas kyi bgro ba dang /_
[\[234b.4\]]chos kyi bgro ba chos kyi rnam grangs 'di nam mkhas yongs su zin pa'i sa phyogs 'di nyid du 'chad par 'gyur ro/_/'jam dpal de bzhin gshegs pa byams pas kyang sangs rgyas kyi bgro ba dang /_de bzhin gshegs pa'i bgro ba dang /_chos kyi bgro ba chos kyi rnam grangs 'di nam mkhas 
[\[234b.5\]]yongs su zin pa'i sa phyogs 'di nyid du yang dag par sgrogs par 'gyur ro/_/'jam dpal sangs rgyas kyis gsungs pa'o zhes smra ba gang yin pa de ni yang dag par smra ba ste/_'jam dpal sangs rgyas kyi bgro ba dang /_de bzhin gshegs pa'i bgro ba dang /_chos kyi bgro ba'i 
[\[234b.6\]]chos kyi rnam grangs 'di ni de bzhin gshegs pas gsungs pa'o zhes smra ba gang yin pa de ni yang dag par smra ba'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas yan lag mchog ces bya ba des nga la 'di 
[\[234b.7\]]skad ces smras so/_/de bzhin gshegs pa shAkya'i rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_de la ngas 'di skad ces smras so/_/sgyu ma'i skyes bu rnam par 
[\[235a\]]
[\[235a.1\]]thar pa brgyad mngon par bsgrub pa gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa dgra bcom pa yang dag par rdzogs pa'i sangs rgyas yan lag mchog 
[\[235a.2\]]ces bya ba de la ngas 'di skad ces smras so/_/de bzhin gshegs pa yan lag mchog gis gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_des nga la 'di skad ces smras so/_/de bzhin gshegs pa shAkya thub 
[\[235a.3\]]pas gang la gnas te phung po lhag ma med pa'i mya ngan las 'das pa'i dbyings su yongs su mya ngan las 'da' bar 'gyur/_de nas 'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das gang la gnas te phung po lhag ma ma mchis 
[\[235a.4\]]pa'i mya ngan las 'das pa'i dbyings su yongs su mya ngan las 'da' bar 'gyur lags/_bcom ldan 'das kyis bka' stsal pa/_'jam dpal sangs rgyas bcom ldan 'das rnams ni bsam gyis mi khyab pa'i mtha'i yul la gnas te yongs su mya ngan las 'da'o/_/'jam 
[\[235a.5\]]dpal chos thams cad ni de lta bu la gnas pa ste/_de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas kun tu gzigs zhes bya ba des nga la 'di skad ces smras 
[\[235a.6\]]so/_/de bzhin gshegs pa shAkya'i rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_de la ngas 'di skad ces smras so/_/de sangs rgyas kyi sprul pa gang la gnas 
[\[235a.7\]]pa de la gnas te/_kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gzhan yang de bzhin gshegs pa kun tu gzigs zhes bya ba de la ngas 'di skad ces smras so/_/de bzhin gshegs pa kun tu gzigs kyis gang la gnas 
[\[235b\]]
[\[235b.1\]]te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_des nga la 'di skad ces smras so/_/mtha' gang kho na la gnas nas kho bo la 'dri ba de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas 
[\[235b.2\]]te/_de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas nam mkha' rnam dag mngon 'phags dpal gyi rgyal po zhes bya ba des nga la 'di skad ces smras so/_/de bzhin 
[\[235b.3\]]gshegs pa dgra bcom pa yang dag par rdzogs pa'i sangs rgyas shAkya'i rgyal po'i gtso bo shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_ngas de bzhin gshegs pa de la 'di skad ces smras 
[\[235b.4\]]so/_/byis pa so so'i skye bo'i chos rnams gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gyis gsol pa/_bcom ldan 'das byis pa so so'i skye bo'i chos rnams gang la gnas 
[\[235b.5\]]lags/_bcom ldan 'das kyis bka' stsal pa/_'jam dpal khyod kyis byis pa so so'i skye bo'i chos rnams yang dag par rjes su mthong ngam/_'jam dpal gyis gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das byis pa 
[\[235b.6\]]so so'i skye bo'i chos rnams ni phyi dang nang na mi dmigs lags so/_/bcom ldan 'das kyis bka' stsal pa/_'jam dpal 'di ltar phyi dang nang la mi gnas par ngas bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal 
[\[235b.7\]]gzhan yang de bzhin gshegs pa de la ngas 'di skad ces smras so/_/de bzhin gshegs pa dgra bcom pa yang dag par rdzogs pa'i sangs rgyas nam mkha' rnam dag mngon 'phags dpal gyi rgyal pos gang la gnas te bla na med pa yang dag par rdzogs pa'i byang chub mngon par 
[\[236a\]]
[\[236a.1\]]rdzogs par sangs rgyas/_de skad ces smras pa dang /_des nga la 'di skad ces smras so/_/sgyu ma'i skyes bu rnam par thar pa brgyad mngon par sgrub pa gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/_/
[\[236a.2\]]de skad ces smras pa dang /_'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das 'di ltar sgyu ma'i skyes bu nyid ma mchis shing mi dmigs pa lags na/_de'i rnam par thar pa brgyad kyi sgo mngon par sgrub pa lta ga la mchis/_bcom ldan 
[\[236a.3\]]'das kyis bka' stsal pa/_'jam dpal 'di ji snyam du sems/_chos gang med cing mi dmigs pa de sgyu ma'i skyes bu yin nam/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_'jam dpal 'di ji snyam du sems ci sgyu ma'i skyes 
[\[236a.4\]]bu yod dam/_'jam dpal gyis gsol pa/_bcom ldan 'das de ni ma lags so/_/bcom ldan 'das kyis bka' stsal pa/_'jam dpal de bzhin du rnam par thar pa brgyad po de lta bu la gnas te nga bla na med pa yang dag par rdzogs pa'i byang chub mngon par rdzogs par sangs 
[\[236a.5\]]rgyas te/_de ni yid kyi yang dag par bgro ba'i dri ba'o/_/'jam dpal gzhan yang shar phyogs logs na de bzhin gshegs pa 'od kyi dkyil 'khor mngon par 'phags pa'i me tog dpal gyi gzi brjid rgyal po zhes bya ba de la ngas 'di skad ces smras so/_/de bzhin gshegs pa 
[\[236a.6\]]'od kyi dkyil 'khor mngon par 'phags pa'i me tog dpal gyi gzi brjid rgyal pos gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_des nga la 'di skad ces smras so/_/gzugs dang /_tshor ba 
[\[236a.7\]]dang /_'du shes dang /_'du byed rnams gang la gnas pa dang /_rnam par shes pa gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gyis gsol pa/_bcom ldan 'das 
[\[236b\]]
[\[236b.1\]]gzugs dang /_tshor ba dang /_'du shes dang /_'du byed rnams dang /_rnam par shes pa dag gang na gnas lags/_bcom ldan 'das kyis bka' stsal pa/_'jam dpal 'di ji snyam du sems/_phung po lnga ma gtogs par phung po lnga gang la gnas pa'i chos 'ga' zhig 'di na yod dam/_
[\[236b.2\]]'jam dpal gyis gsol pa/_bcom ldan 'das de ni ma lags so/_/bcom ldan 'das kyis bka' stsal pa/_'jam dpal 'di ji snyam du sems/_gzugs kyi ngo bo nyid gang yin pa de gzugs la gnas pa yin nam/_'jam dpal gyis gsol pa/_bcom ldan 'das 
[\[236b.3\]]de ni ma lags so/_/bcom ldan 'das kyis bka' stsal pa/_'jam dpal 'di ji snyam du sems/_tshor ba dang /_'du shes dang /_'du byed rnams gang dag yin pa dang /_rnam par shes pa'i ngo bo nyid gang yin pa de rnam par shes pa la gnas pa yin nam/_gsol pa/_
[\[236b.4\]]de ni ma lags so/_/bcom ldan 'das kyis bka' stsal pa/_'jam dpal 'di ji snyam du sems/_gzugs dang /_tshor ba dang /_'du shes dang /_'du byed rnams dang /_rnam par shes pa mi gnas pa yin nam/_'jam dpal gyis gsol pa/_bcom ldan 'das de lta 
[\[236b.5\]]lags te/_bcom ldan 'das gzugs dang /_tshor ba dang /_'du shes dang /_'du byed rnams dang /_rnam par shes pa ni mi gnas pa lags so/_/bcom ldan 'das kyis bka' stsal pa/_'jam dpal de bzhin du rnam par rig pa'i ngo bo nyid gang yin pa de ni rnam 
[\[236b.6\]]par rig pa med pa yin la/_rnam par rig pa med pa gang yin pa de ni byang chub ste/_gzugs dang /_tshor ba dang /_'du shes dang /_'du byed rnams dang /_rnam par shes pa yang de lta bu la gnas pa'o/_/'jam dpal gzhan yang de bzhin gshegs pa 'od kyi dkyil 'khor 
[\[236b.7\]]mngon par 'phags pa'i me tog dpal gyi gzi brjid rgyal po des nga la 'di skad ces smras so/_/de bzhin gshegs pa shAkya'i rgyal po'i gtso bo shAkya thub pas gang la gnas te bla na med pa yang dag par rdzogs pa'i byang chub tu mngon par rdzogs par sangs rgyas/_de skad ces 
[\[237a\]]
[\[237a.1\]]smras pa dang /_de la ngas 'di skad ces smras so/_/chos thams cad zad pa med pa/_nam mkha'i mtha' dang mnyam pa de ni byang chub ste/_de lta bu la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/_/chos thams cad ni 
[\[237a.2\]]de lta bu la gnas pa ste/_de ni yid kyi yang dag par bgro ba'i dri ba'o/_/bstan pa 'di bshad pa na stong gsum gyi stong chen po'i 'jig rten gyi khams 'di rnam pa drug tu rab tu g.yos so/_/'gul to/_/ldeg go/_/'khrugs so/_/'ur 'ur ro/_/chem chem mo/_/thams cad dang ldan pa'i stong 
[\[237a.3\]]gsum gyi stong chen po'i 'jig rten gyi khams snang ba chen pos khyab par gyur to/_/'jig rten gyi bar mun pa mun nag gang na nyi ma dang zla ba 'di gnyis 'di ltar rdzu 'phrul che ba/_'di ltar mthu che ba/_'di ltar gza brjid che ba'i 'od kyis snang bar ma nus pa dang /_gzi brjid kyis gzi 
[\[237a.4\]]byin can du ma nus pa dang /_snang bas snang bar ma nus pa dang /_gsal bas gsal zhing snang bar ma nus pa gang dag yin pa 'jig rten gyi bar de dag thams cad skad cig de nyid dang /_thang cig de nyid dang /_yud tsam de nyid la snang bas khyab par gyur to/_/de nas de'i tshe bcom 
[\[237a.5\]]ldan 'das 'dzum pa mdzad de/_'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/_sngon po dang /_ser po dang /_dmar po dang /_dkar po dang /_
[\[237a.6\]]btsod ka dang /_shel dang /_dngul gyi kha dog lta bu dag byung nas/_de dag gis 'jig rten gyi khams mtha' yas mu med pa dag 'od kyis khyab par byas te/_tshangs pa'i 'jig rten gyi bar du song nas slar log ste/_bcom ldan 'das la lan gsum bskor ba byas 
[\[237a.7\]]nas/_bcom ldan 'das kyi dbu'i gtsug tu mi snang bar gyur to/_/de nas bcom ldan 'das kyis de'i tshe g.yas phyogs logs su glang po che'i lta stangs kyis gzigs nas/_tshe dang ldan pa kun dga' bo la bka' stsal pa/_kun dga' bo 'khor 'di ni dag pa ste/_gtsang ba 
[\[237b\]]
[\[237b.1\]]snying po la gnas pa'o/_/kun dga' bo bstan pa 'di bshad pa na dge slong lnga brgya ni len pa med par zag pa rnams las sems rnam par grol lo/_/kun dga' bo rgyal bu rgyal byed kyi tshal 'di na dge slong ji snyed cig gnas pa kun dga' bo de dag gi nang nas chos 'di dag la gang the tsom za ba 
[\[237b.2\]]'am/_yid gnyis za ba'am/_som nyi za ba'i dge slong 'ga' yang ma byung ngo /_/byang chub sems dpa' lnga stong gis mi skye ba'i chos la bzod pa thob par gyur to/_/srog chags stong phrag du mas ni bla na med pa yang dag par rdzogs pa'i byang chub tu sems bskyed de/_de dag thams cad 
[\[237b.3\]]kyang ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas kun du brjod ces bya bar ming 'thun pa nyid du 'gyur ro zhes bcom ldan 'das kyis lung bstan to/_/de dag gi tshe'i tshad ni bskal pa gcig thub par 'gyur ro/_/de dag gi dam pa'i 
[\[237b.4\]]chos ni bskal pa phyed kyi bar du gnas par 'gyur ro/_/de nas yul ko sa la'i rgyal po gsal rgyal 'di snyam du sems par gyur to/_/bdag gis ni bcom ldan 'das yun ring zhig tu ma mthong bas/_bdag gis bcom ldan 'das la phyag bya ba dang /_blta ba dang /_bsnyen bkur 
[\[237b.5\]]bya ba'i phyir/_bcom ldan 'das ga la ba der 'gro bar bya'o snyam mo/_/de nas yul ko sa la'i rgyal po gsal rgyal gyis de'i tshe sna chen po la gtogs pa dbyibs ring la smras pa/_bcom ldan 'das la phyag bya ba dang /_blta ba dang /_bsnyen bkur bya ba'i phyir 'dong dgos kyis nga'i 
[\[237b.6\]]shing rta bzhon pa bzang po dang ldan pa thog mar sbyor cig_/yang yul ko sa la'i rgyal po gsal rgyal gyis de'i tshe sna chen po la gtogs pa dpal mchog la smras pa/_bcom ldan 'das la phyag bya ba dang /_blta ba dang /_bsnyen bkur bya ba'i phyir 'dong dgos kyis/_dpal 
[\[237b.7\]]mchog khyod song la yan lag bzhi pa'i dpung gi tshogs dag shoms shig ces bsgo shig_/yang yul ko sa la'i rgyal po gsal rgyal gyis btsun mo dam pa la smras pa/_bcom ldan 'das la phyag bya ba dang /_blta ba dang /_bsnyen bkur bya ba'i phyir khyod kyang 'dong ngo zhes smras 
[\[238a\]]
[\[238a.1\]]so/_/yang yul ko sa la'i rgyal po gsal rgyal gyis gzhon nu sa gso byin la smras pa/_gzhon nu sa gso byin khyod song la [{]ri dgas [,]ri dwags [}]'dzin gyi ma la rgyal po gsal rgyal na re bcom ldan 'das la phyag bya ba dang /_blta ba dang /_bsnyen bkur bya ba'i phyir 'dong dgos so zhes 
[\[238a.2\]]sbron cig_/de nas yul ko sa la'i rgyal po gsal rgyal gyis sna chen po la gtogs pa rtsis pa sa ga bzang po la smras pa/_sa ga bzang po khyod song la grong khyer chen po mnyan yod kyi mi de dag thams cad kyang char gzhug cing /_ljongs kyi mi dang /_grong rdal ba'i mi thams cad la yang 
[\[238a.3\]]rkang tang pas kyang rkang tang pa dang /_bzhi mdo bas kyang bzhi mdo ba dang /_sum mdo bas kyang sum mdo ba dang /_shing rta pas kyang shing rta pa la yul ko sa la'i rgyal po gsal rgyal na re/_bcom ldan 'das la phyag bya ba dang /_blta ba dang /_bsnyen bkur bya ba'i phyir 'dong dgos kyi cha 
[\[238a.4\]]rdzas gyis shig ces sbron cig_/sna chen po la gtogs pa thams cad la yang sbron cig_/khyim bdag mgon med zas sbyin la yang sbron cig_/khyim bdag ded dpon bzang po la yang sbron cig_/khyim bdag sa ga la yang sbron cig_/khyim bdag klu dga' la yang sbron cig_/tshong pa dang /_
[\[238a.5\]]khyim bdag thams cad la yang sbron cig_/khyim bdag bsod nams dpal byung la yang sbron cig_/khyim bdag bsod nams dpal la yang sbron cig_/khyim bdag bsod nams dpal gyi snying po dang /_gces min gyis byin dang /[ {]ri dgas [,]ri dwags [}]'dzin dang /_'phel byed dang /_sa gso 
[\[238a.6\]]byin rnams la yang sbron cig_/khyim bdag dpa' bo dpal dang /_dpa' bo'i 'gros kyis 'gro ba dang /_dga' byed dang /_dag pa'i sems dang /_don grub dang /_kun 'dzin rnams la yang sbron cig_/khyim bdag bkod pa'i mchog la yang sbron cig_/khyim bdag rna gtsug 
[\[238a.7\]]la yang sbron cig_/khyim bdag rna cha can la yang sbron cig_/khyim bdag me tog rna can la yang sbron cig_/bcom ldan 'das la phyag bya ba dang /_blta ba dang /_bsnyen bkur bya ba'i phyir 'dong dgos kyis/_yul ko sa la'i rgyal pos bka' stsal pa bzhin de ltar go ma 
[\[238b\]]
[\[238b.1\]]thag tu grogs po dag deng shig_/grogs po dag deng shig_/de ltar sna chen po la gtogs pa rtsis pa sa ga bzang pos kyang rgyal po chen po'i ltar mnyan nas rgyal po gsal rgyal gyis ji skad bsgo ba bzhin bsgrags so/_/de nas btsun mo phreng thogs kyis bran mo dpal bzang mo dang /_
[\[238b.2\]]bran mo me tog dpal dang /_bran mo dpal dga' mo rnams la smras pa/_khyod deng la nga na re khyim bdag gi chung ma rab tu rtog byed la/_bcom ldan 'das la phyag bya ba dang /_blta ba dang /_bsnyen bkur bya ba'i phyir 'dong dgos so zhes sbron cig_/nga'i tshig gis khyim bdag gi chung ma zla ba 
[\[238b.3\]]dang /_dri med dang /_bde dpal dang /_'phags ma dang /_kun shes dang /_dpe med dpal dang /_bkod mchog ma dang /_zla [{]bzangs [,]bzang [}]ma dang /_dri med ldan rnams la yang sbron cig_/gnang chen mo de dag gis jo mo legs so zhes jo mo'i ltar mnyan nas ji skad bsgo ba bzhin sbran to/_/
[\[238b.4\]]de nas sna chen po la gtogs pa dbyibs ring gis rgyal po gsal rgyal gyi bzhon pa bzang po bshams so/_/bshams nas kyang yul ko sa la'i rgyal po gsal rgyal ga la ba der song ste phyin nas 'di skad ces smras so/_/lha'i bcibs pa bzang po ni bshams lags so/_/de nas yul 
[\[238b.5\]]ko sa la'i rgyal po gsal rgyal gyis/_bcom ldan 'das la phyag bya ba dang /_blta ba dang /_bsnyen bkur bya ba'i phyir bzhon pa bzang po la zhon te/_rgyal po chen po'i mthu dang /_rgyal po chen po'i rdzu 'phrul gyis btsun mo'i 'khor gyi nang na gnas shing /_btsun mo'i 'khor 
[\[238b.6\]]gyis mdun gyis ni bltas/_ljongs kyi mi dang /_grong rdal bas ni bskor/_yan lag bzhi pa'i dpung gi tshogs kyis ni mdun gyis bltas/_me tog dang /_me tog phreng dang /_bdug pa dang /_dri dang /_phreng ba dang /_byug pa dang /_phye ma dang /_gdugs dang /_rgyal mtshan dang /_
[\[238b.7\]]ba dan dang /_gos dag ni thogs/_rin po che'i gos rin tang med pa dag ni khyer/_rin po che'i gos rgya che zhing yangs pa dag ni bgos/_shing rta stong phrag drug khri dang /_khyogs pa stong phrag drug khri dang /_rkang tang pa stong phrag drug khris ni bskor/_ba dan stong phrag drug khri 
[\[239a\]]
[\[239a.1\]]ni bsgreng /_rol mo'i sgra stong phrag drug khri dang /_rnga bo che dang /_sil snyan gyi sgra du ma dag ni sgrogs shing /_rgyal po chen po de'i mthus grong khyer chen po mnyan yod du dong ngo /_/de nas yul ko sa la'i rgyal po gsal rgyal bzhon pa la ji srid bzhon du rung ba de srid du bzhon pas 
[\[239a.2\]]song ste/_bzhon pa las babs nas yul na mthu dang /_brtson 'grus thob pa/_rgyal po rgyal rigs spyi bo nas dbang bskur bas rgyal po'i rtags lnga po gang dag yin pa 'di lta ste/_ral gri rin po che dang /_gdugs rin po che dang /_cod pan rin po che dang /_bsil yab rin po che dang mchil 
[\[239a.3\]]lham nor bu rin po che las byas pa ste/_de dag thams cad phud cing bzhag nas rkang pas rgyal bu rgyal byed kyi tshal du song ngo /_/de nas ko sa la'i rgyal po gsal rgyal gyis rgyal bu rgyal byed kyi tshal na sgra chung bar rig nas sna chen po la gtogs pa dbyibs ring la smras pa/_dbyibs ring 
[\[239a.4\]]'di ltar 'di ni bsam gtan pa gnas med pa rnams kyi gnas so/_/rnal 'byor pa dben pa la dga' ba rnams dang /_stong pa nyid la gnas pa rnams dang /_mtshan ma med pa la gnas pa rnams dang /_smon pa med pa la gnas pa rnams kyi gnas so/_/bsam gtan pa mi gnas 
[\[239a.5\]]pa rnams kyi gnas te/_phas kyi rgol ba rnams kyis kyang stong la gnas pa rnam pa de lta bu de dag dang /_sgra chung ba dang /_dben pa 'dis gnas so/_/de nas yul ko sa la'i rgyal po gsal rgyal gyis sa ga gzhon nu dpal la smras pa/_sa ga gzhon nu dpal nga'i 'khor rnams 
[\[239a.6\]]gcom bskyungs shig_/de nas yul ko sa la'i rgyal po gsal rgyal gyis/_bcom ldan 'das thams cad mkhyen pa/_thams cad gzigs pa/_rgyal bu rgyal byed kyi tshal na dge slong gi dge 'dun gyis bskor te/_dge slong gi dge 'dun gyis mdun gyis bltas shing /_lha'i 
[\[239a.7\]]'khor mang pos bskor nas mdun gyis bltas pa la chos ston cing bzhugs pa mthong ngo /_/de nas yul ko sa la'i rgyal po gsal rgyal dga' ba dang /_mchog tu dga' ba skyes nas de'i tshe tshigs su bcad pa 'di dag gsol to/_/snang zhing gsal bar mdzad pa 'od mdzad pa/_/
[\[239b\]]
[\[239b.1\]]phas kyi rgol ba kun gyis mi g.yos shing /_/'khor gyi nang na zla ba nya ba ltar/_/gang zag dam pa rnam par lam mer bzhugs/_/chos kyi dam pa ston par mdzad pa na/_/phyogs bcu kun tu khyod ni tha le zhing /_/bdud kyi sde dpon ma lus rab bcom nas/_/gser gyi ri bo 'phags bzhin lam mer gda'/_/
[\[239b.2\]]klu yi bdag po mi g.yos gnas pa ltar/_/gau ta ma'i nyan thos mi pham lags/_/zhi gnas dgyes kyi sras rnams zhi gnas dga'/_/de dag nang na rgyal ba gsung tshe mdzes/_/yon tan yang dag ston pa 'jig rten grags/_/de ltar rgyal ba shAka thub lam mer bzhugs/_/ji ltar ri rab rgya mtsho'i nang 
[\[239b.3\]]'phags shing /_/rin chen sna tshogs rnams kyis mdzes pa ltar/_/de bzhin shAkya khyu mchog 'jig rten 'phags/_/sems can kun las khyod 'phags lam mer bzhugs/_/ji ltar pad ma chus ni mi gos ltar/_/de bzhin 'jig rten dag na ma gos bzhugs/_/ji ltar ri rab rtag tu 
[\[239b.4\]]brgyan pa ltar/_/khyod ni yang dag 'phags pas kun tu mdzes/_/de ltar rgyal ba mkhas pa rnams kyis bskor/_/lha dang bcas pa'i 'khor nang mngon par 'phags/_/sum cu rtsa gsum gnas na yongs 'du shing /_/me tog legs chas 'phags mdzes lhag ge ltar/_/de bzhin lha 
[\[239b.5\]]dang bcas pa'i 'khor nang na/_/shAkya khyu mchog mtshan gyis rnam par mdzes/_/'od gsal zur brgyad nor bu bai dUr+ya/_/du gul ka shi gos kyi steng bzhag na/_/kun gyis mi gos lta bur dgra bcom rnams/_/me long bzhin du sems dag dri ma med/_/khyod kyi nyan thos de dag ni/_/
[\[239b.6\]]byams pa shin tu bsgoms nas gnas/_/nyan thos brtan rnams ye shes dga'/_/nyon mongs ma mchis gdams ngag ston/_/rgyal po 'dir ni mchis pa yang /_/de dag rnams kyis ma tshor lags/_/gang gi nyan thos de dag ni/_/zhi zhing chos kun mi gnas pa/_/cang mkhyen khyod la 
[\[239b.7\]]phyag 'tshal lo/_/skyes mchog khyod la phyag 'tshal lo/_/ye shes kyis ni sku bsgoms shing /_/ye shes sku yis zhugs pa lags/_/ye shes sku yis rdzogs sangs rgyas/_/sku yis zla ba gsum du bzhugs/_/rdzogs sangs rgyas pa smra rnams mchog_/ye shes ldan pa 
[\[240a\]]
[\[240a.1\]]rtag tu mdzes/_/phyi ma'i dus na ye shes las/_/nyams 'gyur dge slong rnams kyang 'byung /_/rgod cing dbang po phal pa dang /_/rgod pa'i dge slong mkhyen nas ni/_/bsod snyoms gcig gis zla gsum du/_/rgyal ba ting nge 'dzin la bzhugs/_/phyi ma'i dus na zang zing la/_/brkam 
[\[240a.2\]]chags dge slong rnams 'byung bas/_/bsod snyoms gcig gis zla gsum du/_/rgyal ba ting nge 'dzin la bzhugs/_/phyi ma'i dus kyi dge slong phyir/_/khyod kyis de skad bka' stsal te/_/de tshe gang dag dad pa rnams/_/bstan pa 'di la bslabs pa 'byung /_/sems can gang dag ma dad pa/_/chos 'di dag 
[\[240a.3\]]ni thos nas kyang /_/de dag dga' bar mi 'gyur bas/_/de dag bskul phyir 'di mdzad do//_//bam po gnyis pa/_de nas yul ko sa la'i rgyal po gsal rgyal bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la dang ba'i sems 
[\[240a.4\]]kyis yang bcom ldan 'das kyi zhabs la mgo bos phyag 'tshal te/_dang ba'i sems kyis bcom ldan 'das mthong nas/_yang bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/bcom ldan 'das bdag ni yul ko sa 
[\[240a.5\]]la'i rgyal po lags so/_/bcom ldan 'das bdag ni yul ko sa la'i rgyal po lags te/_bcom ldan 'das kyi zhabs la mgo bos phyag 'tshal lags so/_/de nas bcom ldan 'das kyis yul ko sa la'i rgyal po gsal rgyal la bka' stsal pa/_rgyal po chen pos bkur sti byas 
[\[240a.6\]]pa dang /_ri mo byas pa dang /_mchod pa byas pas chog gis longs shig_/longs la rgyal po chen po rang gi stan la 'dug shig_/de nas yul ko sa la'i rgyal po gsal rgyal spyan snga na 'dug cing /_bcom ldan 'das la mig mi 'dzums pas bltas so/_/bltas nas kyang rin po che'i 
[\[240a.7\]]gos rin tang med pa lag na thogs thogs pa dang /_rang gi lus la gos gyon gyon pa gang yin pa de lus las phud de bcom ldan 'das la phul lo/_/phul nas kyang bcom ldan 'das la 'di skad ces gsol to/_/bcom ldan 'das bdag gi gos rin po che 'di ni sngon gyi las kyi rnam par 
[\[240b\]]
[\[240b.1\]]smin pa las grub pa/_ma smad pa/_bzang ba/_kha na ma tho ba ma mchis pa/_rang gi lus la 'tshal 'tshal ba lags te/_'di bdag gi dbang phyug gis su las phrogs pa yang ma mchis kyi/_sngon legs par spyad pa las mngon par grub pa lags na/_bcom ldan 'das kyis bzhes su gsol/_
[\[240b.2\]]de nas khyim bdag mgon med zas sbyin 'di snyam du sems par gyur te/_'di ltar yul ko sa la'i rgyal po 'dis gos rin po che yongs su spyad spyad pa 'di bcom ldan 'das la phul lo snyam mo/_/de nas yul ko sa la'i rgyal po gsal rgyal bcom ldan 'das kyi mthus khyim bdag mgon med 
[\[240b.3\]]zas sbyin gyi sems kyi rtog pa sems kyis shes nas/_bcom ldan 'das la 'di skad ces gsol to/_/bcom ldan 'das bdag gi gos rin po che 'di snga nas bcom ldan 'das la dbul lo snyam pa'i sems de lta bu ni ma skyes lags kyi/_bcom ldan 'das mthong nas ni sems skyes 
[\[240b.4\]]lags na thugs brtse ba'i slad du bcom ldan 'das kyis gos rin po che 'di bzhes su gsol/_bcom ldan 'das sems 'di ni myur du 'gyur ba lags la/_bcom ldan 'das de bzhin gshegs pa de dag ni rnyed par dka' ste/_u dum ba ra'i me tog bzhin du mchog tu rnyed par 
[\[240b.5\]]dka' bas dbul lo snyam pa de skyes lags so/_/bdag gis bcom ldan 'das mnyes par bgyis nas de'i tshe tshigs su bcad pa 'di dag gsol to/_/khyod ni rkang gnyis gtso bo ste/_/bsod nams gzi brjid kun tu 'phags/_/nyon mongs can sems ma gtogs par/_/mthong 
[\[240b.6\]]na dga' ba su mi skyed/_/sems can ma rungs gang dag gis/_/thub dbang ma mchod de dag brlag_/u dum ba ra'i me tog ltar/_/gsal mdzad 'jig rten dag na dkon/_/shAkya seng ge mi yi mchog_/mgon po bdag gis deng mnyes kyis/_/ye shes la ni bdag smon pas/_/
[\[240b.7\]]khyod la deng ni mchod pa bgyid/_/byang chub ye shes gang 'dod pa/_/sangs rgyas rnams la mchod 'di lags/_/sangs rgyas ye shes ched kyi phyir/_/mi mchog la ni mchod bgyid na/_/mgon po bdag gis bzhes su gsol/_/rgyal ba bdag gis bzhes su gsol/_/sems 
[\[241a\]]
[\[241a.1\]]can kun gyi don slad du/_/khyod la bdag ni na bza' 'bul/_/bdag gis sems ni tshar bcad cing /_/bdag gis ser sna bcom pas na/_/chos rnams bskyed pa'i ched kyi phyir/_/bdag gis sems la gtong ba skyes/_/de nas bcom ldan 'das kyis yul ko sa la'i rgyal po gsal 
[\[241a.2\]]rgyal gyis na bza' phul ba bzhes nas rgyal po gsal rgyal la bka' stsal pa/_rgyal po chen po khyod kyis sems bskyed pa rgya chen po skyes pa legs so legs so/_/rgyal po chen po de'i phyir chos bzhi po dag la brtson par bya ste/_bzhi gang zhe na/_rgyal po chen po 'di lta ste/_rgyal po rgyal 
[\[241a.3\]]rigs spyi bo nas dbang bskur ba yul na mthu dang brtson 'grus thob pas dge sbyong dang /_bram ze tshul khrims dang ldan pa'i thad du 'gro bar bya zhing yongs su dri bar bya ba dang /_de bzhin gshegs pa'i bstan pa bsrung ba dang bskyab pa'i phyir bsgrub par bya ba dang /_zab mo la mos pas chos btsal bar bya 
[\[241a.4\]]ba'i phyir spro bar bya ba dang /_log par lta ba dang bral bas yang dag pa nyid du nges par bya ba'i phyir spro bar bya ba ste/_rgyal po chen po chos bzhi po de dag la brtson par bya'o/_/bcom ldan 'das kyis de skad ces bka' stsal nas/_bde bar gshegs pas de skad gsungs te/_ston pas 
[\[241a.5\]]gzhan yang 'di skad ces bka' stsal to/_/dge slong tshul khrims ldan rnams la/_/gus pa dag ni rtag byed cing /_/dngos po kun gyis 'dri byed pa/_/des ni shes rab rnam par 'phel/_/dge slong rnams la gus pa dag_/byas pa'i las ni dge ba yi/_/ji ltar dag pa de bzhin du/_/
[\[241a.6\]]de yi sems ni dag par 'gyur/_/bstan pa bsrung ba byas pa ni/_/rtag tu kun nas bsrung ba yin/_/yan lag dang po 'di yis ni/_/lus ni nges par dag par 'gyur/_/rgyal rigs dag gis zab mo'i chos/_/rtag tu nyan cing 'dug byed na/_/phyir zhing thos par 'dod 'gyur zhing /_/yang 
[\[241a.7\]]dang yang du tshol bar 'gyur/_/zab mo'i chos ni thos nas kyang /_/log pa dag ni spyod mi byed/_/rgyal po log par lta bral zhing /_/yang dag chos ni shes par 'gyur/_/zab mo'i chos ni shes nas kyang /_/de ni log par mi spyod cing /_/sdig pa kun dang bral bas na/_/des na rgyal po khyad 
[\[241b\]]
[\[241b.1\]]par 'phags/_/chos kyi dam pa bzhi po la/_/rgyal rigs bzhi po rtag par ni/_/'gro ba ngan par de mi 'gro/_/de la bde 'gro rnyed mi dka'/_/sangs rgyas myur du mthong 'gyur zhing /_/de las chos kyang nyan byed la/_/rdzogs sangs rgyas kyis bshad pa yi/_/zab mo'i chos ni shes par 
[\[241b.2\]]'gyur/_/chos bzhi dag la rten byed cing /_/sems kyis byang chub sngo byed na/_/yar gyi ngo yi zla ba ltar/_/de yi ye shes 'phel bar 'gyur/_/sems kyis byang chub sngo byed cing /_/chos mchog dag ni tshol byed na/_/rkang gnyis dam pa rdzogs sangs rgyas/_/'jig rten dam par de 'os so/_/
[\[241b.3\]]chos nams kun gyi dam pa ste/_/chos mchog dag ni ston pa po/_/de la mchod pa byas nas ni/_/theg pa mchog tu nges par 'gyur/_/rgyal po rgyal rigs gang zhig ni/_/chos kyi dam pa tshol 'dod pa/_/yang dang yang du chos kyi mchog_/chos bzhi po la sten par byos/_/rgyal po chen 
[\[241b.4\]]po gzhan yang mchog 'os ni sems can rnams kyi phyir chos kyi mchog rnam par 'byed do/_/rgyal po chen po chos kyi mchog gang zhe na/_rgyal po chen po chos kyi mchog ni chos thams cad gzung bar bya ba ma yin pa'o/_/sus gzung bar bya ba ma yin zhe na/_/rgyal po chen po sus kyang mi 
[\[241b.5\]]'dzin pa de'i phyir chos thams cad gzung bar bya ba ma yin no zhes bya'o/_/rgyal po chen po chos thams cad chos thams cad ces bya ba ji lta bu zhe na/_rgyal po chen po chos de dag thams cad ni chos ma yin te/_des na chos thams cad chos thams cad ces bya'o/_/de dag chos ma yin 
[\[241b.6\]]pa ji lta bu zhe na/_rgyal po chen po gang ji tsam du spyod pa de tsam du chos kyi 'du shes ma yin no/_/rgyal po chen po chos kyi 'du shes ma yin pa zhes bya ba ni mi shes pa 'byung ba'o/_/gal te 'du shes su dmigs na 'du shes ma yin par 'gyur ro/_/rgyal po chen po 'du shes gzhan du gyur 
[\[241b.7\]]na 'du shes ma yin par 'gyur te/_rgyal po chen po 'du shes zhes bya ba 'di ni brda'o/_/rgyal po chen po 'du shes zhes bya ba 'di ni chags pa'o/_/rgyal po chen po 'du shes yod na byis pa zhes bya'o/_/rgyal po chen po byis pa zhes bya ba ni byis pa gnas par byed pa'o/_/ci'i phyir 
[\[242a\]]
[\[242a.1\]]byis pa gnas par byed pa zhes bya zhe na/_byis pa gnas par byed pa'i phyir ro/_/ci nas gnas par byed ce na/_'du shes gnas par byed do/_/'du shes de gang zhe na/_'di lta ste/_bdag tu 'du shes pa dang /_srid par 'du shes pa dang /_sems can du 'du shes pa 
[\[242a.2\]]dang /_gzugs su 'du shes pa nas rnam par shes par 'du shes pa'i bar dang /_mig tu 'du shes pa dang /_rna bar 'du shes pa dang /_snar 'du shes pa dang /_lcer 'du shes pa dang /_lus su 'du shes pa dang /_yid du 'du shes pa nas 'du shes thams cad kyi bar du gnas par 
[\[242a.3\]]byed cing /_tha na mya ngan las 'das par 'du shes par yang gnas par byed do/_/rgyal po chen po mya ngan las 'das pa zhes bya ba ci'i phyir mya ngan las 'das pa zhes bya zhe na/_mya ngan las 'das par 'du shes pa ste/_rgyal po chen po mya ngan las 'das par 'du shes pa ni med pa'o/_/rgyal 
[\[242a.4\]]po chen po byis pa mya ngan las 'das pa zhes bya ba ni 'khor lo'i tshul dang /_chu klung 'khyil pa'i tshul gyis so/_/rgyal po chen po tshul zhes bya ba ci'i phyir tshul zhe na/_spyod yul ma yin pa ste/_gang na su'i spyod yul yang ma yin pa'o/_/su'i spyod yul yang ma yin pa ni 'du shes kyi 
[\[242a.5\]]spyod yul ma yin pa'o/_/rgyal po chen po spyod yul zhes bya ba ci'i phyir spyod yul zhes bya zhe na/_sems de dang /_spyod pa chen po de dang /_yang dag pa ma yin pa'i spyod pa sbed par byed pa'o/_/yang dag pa ma yin pa gang zhe na/_gang de kho na ma yin pa ni yang dag pa ma yin pa'o/_/de la yod 
[\[242a.6\]]pa ma yin pa zhes brjod pa ni thams cad yang dag pa ma yin pa ste/_des na yod pa ma yin pa zhes bya'o/_/rgyal po chen po yod pa ma yin pa zhes bya ba ci'i phyir yod pa ma yin pa zhes bya zhe na/_rgyal po chen po dngos po med do/_/yang dag pa ma yin pa ci'i phyir dngos po med ce na/_yang dag pa 
[\[242a.7\]]ma yin pa ni mi rtag pa'o/_/yang dag pa ma yin pa ni mi sdug pa'o/_/yang dag pa ma yin pa ni bdag med pa'o/_/yang dag pa ma yin pa ni srid pa mi gtsang ba'o/_/gang mi dben pa de ni yang dag pa ma yin pa'o/_/rgyal po chen po de bzhin du de ni phyin ci log yin no/_/ci'i phyir phyin ci log ces 
[\[242b\]]
[\[242b.1\]]bya zhe na/_rgyal po chen po phyin ci log ni tshu rol na yang med/_pha rol na yang med/_gnyi ga'i bar na yang med na/_rgyal po chen po de ni 'du shes lta ga la yod/_'du shes de gang zhe na/_mi rtag par 'du shes pa dang /_sdug bsngal bar 'du shes pa dang /_bdag med par 'du shes pa dang /_mi 
[\[242b.2\]]sdug par 'du shes pa'o/_/rgyal po chen po ci'i phyir 'du shes tshu rol na yang med/_pha rol na yang med/_gnyi ga'i bar na yang med ce na/_mi rtag par 'du shes pa ni rtag pa kho nar 'du shes par ltos shig_/rgyal po chen po ji skad du bstan par 'gyur zhe na/_gnyi ga'i bar zhes bya ba ci'i phyir gnyi ga'i bar 
[\[242b.3\]]zhes bya zhe na/_rgyal po chen po gang na bar med pa de na dbus kyang mi dmigs na de la mthar lta ga la 'gyur/_rgyal po chen po gang na dbus mi dmigs pa de na mtha' yang mi dmigs so/_/gang na mtha' mi dmigs pa de na 'gro ba yang rnam par chad do/_/gang na 'gro bar rnam par chad 
[\[242b.4\]]pa de na su yang song ba med do/_/gang na su yang song ba med pa de na 'gro ba yang med do/_/gang na 'gro ba med pa de na nying mtshams sbyor ba med do/_/gang nying mtshams sbyor ba med pa de ni mtshams sbyor ba ste/_byang chub de ni gnas pa kho na'o/_/byang chub gnas pa gang yin pa de ni 'dzin 
[\[242b.5\]]pa med pa'o/_/'dzin pa med pa gang yin pa de ni sems can zhes bya ste/_de'i phyir byang chub sems dpa' ni sems can gyi mchog ces brjod do/_/des na byang chub sems dpa' ni 'dzin pa med pa'o/_/ci'i phyir 'dzin pa med ce na/_dmigs pa mi 'dzin pa de'i phyir 'dzin pa med pa zhes brjod 
[\[242b.6\]]de/_rgyal po chen po de dag ni chos kyi mchog go/_/de ltar na chos zab mo bstan cing de bzhin du de dag bshad de/_'di ltar ma byas pa/_ma bsgyur ba/_ma bshig pa ste/_ngo bo nyid kyis stong ngo /_/rgyal po chen po ngo bo nyid ces bya ba ci'i phyir ngo bo nyid kyis stong zhe na/_gang bdag gi dngos po 
[\[242b.7\]]med pa de'i phyir chos thams cad ni ngo bo nyid kyis stong zhes bya'o/_/rgyal po chen po zab mo zhes bya ba ci'i phyir zab mo zhes bya zhe na/_rgyal po chen po brtan pa rnams 'jug pa'o/_/rgyal po chen po brtan pa dag gang zhe na/_byang chub sems dpa' sems dpa' chen po rnams te de dag 'jug 
[\[243a\]]
[\[243a.1\]]go/_/ci'i phyir 'jug ce na/_chos thams cad stong pa la 'jug ste/_gang dag stong pa nyid la 'jug pa de dag 'jug ste/_de'i phyir chos thams cad ni stong pa nyid ces brjod do/_/gzung bar bya ba ma yin pa zhes bya ba ni chos thams cad mtshan ma med pa'o/_/rgyal po chen po ci'i 
[\[243a.2\]]phyir mtshan ma med ce na/_rgyal po chen po chos thams cad ni bdag med pa ste/_gang dag bdag med pa de dag ni bstan du med pa'o/_/gang dag bstan du med pa de dag ni mi 'khrugs pa'o/_/gang dag mi 'khrugs pa de dag ni gnas pa'o/_/gang dag gnas pa de dag ni ma bsgrubs pa'o/_/
[\[243a.3\]]gang dag ma bsgrubs pa de dag ni chud zos pa med pa'o/_/gang dag chud zos pa med pa de ni chos rnams kyi chos kyi dbyings gnas pa zhes bya'o/_/rgyal po chen po chos kyi dbyings gnas pa zhes bya ba ci'i phyir chos gnas pa zhes bya zhe na/_rgyal po chen po chos ni gnas med pa'o/_/gnas 
[\[243a.4\]]med pa zhes bya ba de ni dang po nyid nas mi dmigs la dang po nyid kyang mi dmigs so/_/gang dag gi gnas mi dmigs pa de dag gi 'gro ba yang med do/_/'ong ba yang med do/_/gang gi 'ong ba mi dmigs pa de thams cad ni stong pa'i dbyings zhes bya'o/_/rgyal po chen po ci'i phyir dbyings mi 
[\[243a.5\]]dmigs zhe na/_gal te dbyings las dbyings shig dmigs na dbyings de nyid dbyings su 'gyur ro/_/rgyal po chen po de ltar na byis pa rnams ni rnam par thar pa la rgyug go/_/rgyal po chen po rnam par thar pa zhes bya ba ci'i phyir rnam par thar pa zhes bya zhe na/_rnam par thar pa ni zad pa med 
[\[243a.6\]]pa'o/_/gang dag zad pa med pa la rgyug pa de dag ni zad par 'gyur ro/_/gang dag zad par 'gyur ba de dag ni yongs su zad par 'gyur ro/_/gang dag yongs su zad par 'gyur ba de dag ni yongs su nyams par 'gyur ro/_/ji ltar yongs su nyams par 'gyur zhe na/_rang bzhin las 
[\[243a.7\]]yongs su nyams par 'gyur te/_gang dag yongs su nyams par 'gyur ba de dag gi rnam par thar pa'i sgo ni thag ring ngo /_/rgyal po chen po sgo zhes bya ba ci'i phyir sgo zhes brjod ce na/_gnyis la kun nas dga' ba de'i phyir sgo'o/_/rgyal po chen po rnam par thar pa'i sgo zhes bya ba 
[\[243b\]]
[\[243b.1\]]'di ni ldem po ngag go/_/rgyal po chen po ldem po ngag ces bya ba ci'i phyir ldem po ngag ces bya zhe na/_'di la ngag [{]chung zad [,]cung zad [}]kyang [(]mad [,]med [)]la de la shes par bya ba yang med do/_/gang la shes par bya ba med pa de ni rnam par shes par bya ba ma yin no/_/rgyal po chen po rigs pa ma yin pa mi rigs pa zhes 
[\[243b.2\]]bya ba ci'i phyir rigs pa ma yin pa zhe na/_len cing 'dor bar byed pa'i phyir ro/_/ci zhig len cing 'dor bar byed ce na/_gang na len pa med cing 'dor ba med pa'o/_/gang dag 'dor ba de dag ni rnam par rgyug pa'o/_/gang du rnam par rgyug ce na/_byang chub la rnam par rgyug go/_/stong pa nyid 
[\[243b.3\]]la rnam par rgyug go/_/rnam par rgyug pa de dag ni bstan pa 'di dang byang chub dang nye ba las de dag thag ring ngo /_/rgyal po chen po nye ba zhes bya ba ci'i phyir nye ba zhes bya zhe na/_byang chub dang nye ba yang ma yin/_mi nye ba yang ma yin pa'o/_/gang byang chub gang la bkod pa yod pa ma yin pa de'i phyir nye bar zhi 
[\[243b.4\]]ba dang /_nye bar zhi ba ma yin pa zhes brjod par mi bya'o/_/rgyal po chen po nye bar zhi ba zhes bya ba dang /_byang chub ces bya ba ci'i phyir byang chub ces bya zhe na/_seng ge'i phyir ro/_/seng ge gang zhe na/_bag tsha ba med pa'o/_/ci'i phyir bag tsha ba med pa zhes brjod ce na/_rgyal po chen po bag tsha 
[\[243b.5\]]ba ni 'das pa zhes brjod do/_/gang bag tsha ba med pa de dag la ci'i phyir de bzhin gshegs pa de bzhin gshegs pa zhes brjod ce na/_'gro ba dang 'ong ba ste/_de'i phyir de bzhin gshegs pa de bzhin gshegs pa zhes brjod do/_/rgyal po chen po gzhan yang ci'i phyir de bzhin gshegs 
[\[243b.6\]]pa zhes bya zhe na/_'di ltar song ba yang med/_ma song ba yang med pa de'i phyir de bzhin gshegs pa zhes brjod do/_/rgyal po chen po sangs rgyas kyi bgro ba zhes brjod pa de ci'i phyir sangs rgyas kyi bgro ba dang /_de bzhin gshegs pa'i bgro ba zhes brjod ce na/_chos thams cad 'gro ba med 
[\[243b.7\]]par des rtogs pa'i phyir ro/_/ji ltar rtogs zhe na/_'gro ba dang 'ong ba med pa ji ltar rtogs pa de ltar rtogs pa'i phyir ro/_/de skad ces bka' stsal pa dang /_yul ko sa la'i rgyal po gsal rgyal gyis bcom ldan 'das la 'di skad ces gsol to/_/bcom ldan 'das chos kyi rnam 
[\[244a\]]
[\[244a.1\]]grangs zab mo 'di ni ngo mtshar lags so/_/bcom ldan 'das chos 'di bstan pas bla na med pa yang dag par rdzogs pa'i byang chub tu nges par 'byung ba'i sems can ni ji snyed cig mchis lags/_nyan thos kyi gnas la gnas pa ni ji snyed cig mchis lags/_rang sangs 
[\[244a.2\]]rgyas kyi gnas la gnas pa ni ji snyed cig mchis lags/_bcom ldan 'das kyis bka' stsal pa/_rgyal po chen po 'di ltar nga 'chad pa gang yin pa dang /_'chad par 'gyur ba gang yin pa dang /_ngas chos bshad pa gang yin pa dang /_chos mngon par rdzogs par sangs rgyas pa gang yin 
[\[244a.3\]]pa'i chos bstan pa 'di la ni sems can nges par 'byung ba gang yang med do/_/nyan thos kyi phyir gnas pa ma yin no/_/rang sangs rgyas kyi phyir gnas pa ma yin no/_/rgyal po chen po 'di lta ste/_dper na sgyu ma mkhan nam/_sgyu ma mkhan gyi slob ma mkhas pa zhig gis skye bo phal po che'i 
[\[244a.4\]]mdun du dpung gi tshogs yan lag bzhi pa mngon par sprul te/_shom zhing go cha bskon la/_rgyal po gnyis g.yul 'gyed par sdud pa las/_rgyal po chen po de la sgyu ma mkhan gyis sprul pa'i rgyal po gnyis las/_de la rgyal po gcig ni pham par gyur/_de la rgyal po cig shos gang yin pa de ni 
[\[244a.5\]]sprul pa'i g.yul der g.yul bkye ba las sprul pa'i rgyal po de rgyal nas/_de dpung gi tshogs yan lag bzhi po de'i mdun du tshig 'di skad ces ngas rgyal po chen po pham par byas so/_/ngas tsher ma phyung ngo zhes smra na rgyal po chen po 'di ji snyam du sems/_rgyal po pham pa de ci 'dra ba zhig yin/_
[\[244a.6\]]gsol pa/_bcom ldan 'das sgyu ma mkhan gyis sprul pa'i rgyal pos sgyu ma mkhan gyis sprul pa pham par bgyis so/_/bka' stsal pa/_rgyal po chen po sprul pas sprul pa 'ga' zhig pham par byed dam/_gsol pa/_bcom ldan 'das de ni ma lags so/_/de ci'i slad du zhe na/_sprul 
[\[244a.7\]]pa'i mthu gang lags pa de ni dngos po ma mchis pa lags te/_dngos po ma mchis pas dngos po ma mchis pa pham par bgyid pa ma mchis pa'i slad du'o/_/bcom ldan 'das rgyal po pham pa 'di dang /_rgyal po 'di zhes bgyi ba de ni byis pa rnams kyi rmongs pa lags so/_/bka' stsal pa/_
[\[244b\]]
[\[244b.1\]]rgyal po chen po de bzhin du gang chos rnams kyi rang bzhin de la yang pham pa dang /_ma pham pa med de/_chos 'di ni gnas pa kho na ste/_chos kyi dbyings ni gnas pa nyid do/_/chos skyon med pa nyid do/_/de la de bzhin gshegs pa ni yang dag par smra ba/_de bzhin du smra ba/_phyin ci ma log par smra 
[\[244b.2\]]ba/_gzhan ma yin pa smra ba ste/_chos thams cad skye ba med par rjes su tha snyad 'dogs so/_/rgyal po chen po byis pa rnams ji ltar 'dzin pa de ltar de bzhin gshegs pa ni bstan du med pa zhes bya bar ston to/_/rgyal po chen po de bzhin gshegs pa ni tha snyad thams cad yang dag par chad pa'o/_/
[\[244b.3\]]ci'i phyir de bzhin gshegs pa tha snyad thams cad yang dag par chad pa zhes brjod ce na/_tha snyad thams cad mtshungs pa'i phyir ro/_/gang mtshungs pa de ni chad pa ste/_gang chad pa de la mtshungs pa zhes brjod de/_tha snyad de thams cad yang dag par chad pa de ni chos rnams skye ba med pa'o/_/
[\[244b.4\]]rgyal po chen po 'di ltar rtsis kyi drung ji ltar bzhag pa de ltar bstan par bya ste/_rgyal po chen po 'di lta ste/_dper na 'bum phrag gcig las bye ba mang por ston pa ni 'bum phrag de las bye ba dag byung ba'o/_/rgyal po chen po 'di lta ste/_dper na me long gi dkyil 'khor gcig gi nang na gzugs 
[\[244b.5\]]brnyan mang po snang yang me long gi dkyil 'khor de la gzugs brnyan de dag med do/_/rgyal po chen po 'di lta ste/_dper na yig 'bru gcig gi nang du yig 'bru mang po dag mngon par sgrub kyang yig 'bru de la yig 'bru de dag mi snang ngo /_/rgyal po chen po 'di lta ste/_dper na dge slong rdzu 'phrul 
[\[244b.6\]]chen po dang ldan pa zhig gcig tu gyur nas mang por 'gyur zhing /_mang por gyur nas gcig tu yang 'gyur ba de bzhin du/_rgyal po chen po de bzhin gshegs pas stobs dang /_mi 'jigs pa dang /_pha rol tu phyin pa thams cad thob nas sems can rnams la gdams pa'i phyir chos bstan 
[\[244b.7\]]pas sems can 'di snyed cig dul lo zhes 'jig rten gyi tha snyad dang /_bgrang ba'i tshul gyis de ltar ston to/_/rgyal po chen po ji ltar dul ba dang /_gang dag dul ba dang /_gang gis dul ba de dag ni rgyal po chen po de bzhin gshegs pa'i gnyis su med pa la gnas pa ste/_chos 'di bstan pas 
[\[245a\]]
[\[245a.1\]]sems can 'di snyed cig dul lo zhes bya ba de ni ma byas pa/_'gyur ba med par seng ge'i sgra sgrogs pa'o/_/de bzhin gshegs pa dgra bcom pa yang dag par rdzogs pa'i sangs rgyas kyis bstan pa 'di bshad pa na stong gsum gyi stong chen po'i 'jig rten gyi khams 'di rnam pa drug tu 
[\[245a.2\]]'gul/_rab tu 'gul/_kun tu rab tu 'gul to/_/g.yos rab tu g.yos/_kun tu rab tu g.yos so/_/ldeg_/rab tu ldeg_/kun tu rab tu ldeg go/_/de nas yul ko sa la'i rgyal po gsal rgyal gyis bcom ldan 'das la 'di skad ces gsol to/_/bcom ldan 'das 'jig rten 
[\[245a.3\]]du dog sa cher g.yos par gyur pa'i rgyu ni gang lags/_rkyen ni gang lags/_bcom ldan 'das kyis bka' stsal pa/_rgyal po chen po de bzhin gshegs pas bstan pa 'di bshad pa na 'dod pa na spyod pa dang /_gzugs na spyod pa'i lha ther 'bum phrag 'bum phrag brgyad cu po de dag ni chos rnams la chos 
[\[245a.4\]]kyi mig rdul med cing dri ma dang bral ba rnam par dag go/_/lha ther 'bum phrag dgu bcu ni mi skye ba'i chos la bzod pa skyes so/_/bram ze stong phrag drug cu ni chos rnams la chos kyi mig rdul med cing dri ma dang bral ba rnam par dag go/_/srog chags lha dang mir bcas pa brgyad khri ni chos rnams la 
[\[245a.5\]]chos kyi mig rnam par dag go/_/srog chags mi'i skye dgu stong phrag drug khri ni mi skye ba'i chos la bzod pa skyes so/_/srog chags stong phrag brgyad stong ni phyir mi 'ong ba'i 'bras bu mngon sum du byed do/_/rgyal po chen po 'jig rten du sa cher g.yos par gyur pa'i rgyu ni de yin no/_/rkyen ni de yin no/_/
[\[245a.6\]]rgyal po chen po de bzhin gshegs pa bgro ba'i chos kyi rnam grangs 'di nam mkha' dang ldan pa'i sa phyogs 'di nyid du 'das pa'i sangs rgyas bcom ldan 'das rnams kyis kyang bshad do/_/nga yang 'chad do/_/de bzhin gshegs pa dgra bcom pa yang dag par rdzogs pa'i sangs rgyas byams 
[\[245a.7\]]pa yang sa phyogs 'di nyid du 'chad par 'gyur ro/_/de nas yul ko sa la'i rgyal po gsal rgyal gyis chos kyi rnam grangs 'di nyid la mchod pa bya ba'i phyir de bzhin gshegs pa la me tog dang /_spos dang /_phreng ba sna tshogs de dag gis mngon par gtor to/_/rab tu gtor to/_/rab tu mngon 
[\[245b\]]
[\[245b.1\]]par gtor nas tshig 'di skad du/_'das pa dang /_ma 'ongs pa dang /_da ltar byung ba'i sangs rgyas bcom ldan 'das la mchod par 'dod pas ni de bzhin gshegs pa bgro ba'i chos kyi rnam grangs 'di la mchod par bya'o zhes smras so/_/de nas lha'i dbang po brgya byin gyis sum cu rtsa gsum pa'i 
[\[245b.2\]]lha rnams la smras pa/_lha'i bu dag tshur sheg_/chos kyi rnam grangs 'di nyid la mchod pa bya ba'i phyir bcom ldan 'das la lha'i me tog dang /_bdug pa dang /_spos dang /_phreng ba dang /_tsan dan gyi phye ma dag gis gtor bar bya'o/_/mngon par gtor bar bya'o/_/mngon par rab tu gtor bar bya'o/_/de 
[\[245b.3\]]ci'i phyir zhe na/_grogs po dag chos kyi rnam grangs 'di la mchod pa byas pas ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la mchod pa byas par 'gyur ba'i phyir ro/_/de nas lha'i dbang po brgya byin gyis sum cu rtsa gsum pa'i lha rnams dang lhan cig tu bcom ldan 
[\[245b.4\]]'das la/_me tog man dA ra bas gtor to/_/rab tu gtor to/_/steng gi bar snang las kyang lha'i rol mo'i sgra bsgrags so/_/de bzhin gshegs pa nyid la mchod pa bya ba'i phyir thams cad dang ldan pa'i rgyal bu rgyal byed kyi tshal yang rin po che sna bdun las grub pa'i dar gyi lda ldi dag gis rgyas par gyur la/_
[\[245b.5\]]tshig 'di skad du/_rigs kyi bu'am/_rigs kyi bu mo gang la la zhig chos kyi rnam grangs 'di la mchod pa byed pa ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la mchod pa byas par 'gyur ro/_/de nas khyim bdag de dag gis me tog dang /_spos 
[\[245b.6\]]dang /_phreng ba sna tshogs ji ltar thogs thogs pa de dag bcom ldan 'das la mngon par gtor te/_tshig 'di skad du/_gang dag chos kyi rnam grangs 'di la mchod pa byed pa de dag gis ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la mchod pa byas 
[\[245b.7\]]par 'gyur ro/_/de nas bcom ldan 'das kyis rgyal po gsal rgyal dang /_lha'i dbang po brgya byin dang /_khyim bdag de dag la bka' stsal pa/_lha'i bu dag ji skad smras pa de de bzhin no/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo rigs 
[\[246a\]]
[\[246a.1\]]kyi bu'am/_rigs kyi bu mo'am/_dge slong ngam/_dge slong ma'am/_dge bsnyen nam/_dge bsnyen ma gang la la zhig chos kyi rnam grangs 'di 'dzin pa dang /_'chang ba dang /_kun chub par byed pa dang /_klog pa dang /_gzhan dag la yang rgya cher ston par byed pa dang /_de bzhin 
[\[246a.2\]]nyid du sgrub par byed pa dang /_tha na glegs bam du byas te 'chang ba de ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams la mchod par byas par 'gyur ro/_/de ci'i phyir zhe na/_kun dga' bo 'das pa'i dus na de bzhin gshegs pa dgra bcom pa yang dag 
[\[246a.3\]]par rdzogs pa'i sangs rgyas bcom ldan 'das gang dag byung ba'i sangs rgyas bcom ldan 'das de dag thams cad kyis kyang de bzhin gshegs pa bgro ba dang /_chos bgro ba chos kyi rnam grangs 'di nyid bstan to/_/kun dga' bo ma 'ongs pa'i dus na sangs rgyas bcom ldan 'das gang dag 'byung bar 
[\[246a.4\]]'gyur ba de dag kyang de bzhin gshegs pa bgro ba dang chos bgro ba chos kyi rnam grangs 'di nyid ston par 'gyur ro/_/kun dga' bo da ltar phyogs bcu na sangs rgyas bcom ldan 'das gang dag 'tsho zhing gzhes pa'i sangs rgyas bcom ldan 'das de dag kyang de bzhin gshegs pa bgro ba dang /_chos bgro ba 
[\[246a.5\]]chos kyi rnam grangs 'di nyid ston to/_/bstan to/_/ston par 'gyur ro/_/kun dga' bo sangs rgyas bcom ldan 'das rnams kyi chos bstan pa ni yang dag phul lo zhes yang dag par smra bas smra na/_kun dga' bo de bzhin gshegs pa bgro ba dang /_chos bgro ba chos kyi rnam grangs 'di la yang 
[\[246a.6\]]dag par smra bas smra'o/_/kun dga' bo rigs kyi bu'am/_rigs kyi bu mo gang la la zhig sangs rgyas kyi ye shes dang /_sangs rgyas kyi stobs rnams dang /_sangs rgyas kyi mi 'jigs pa rnams tshol bar 'dod pa dang /_sangs rgyas kyi gnas la gnas par 'dod pa dang /_sangs rgyas kyi ye shes 
[\[246a.7\]]sgrub par 'dod pa dang /_sangs rgyas kyi ye shes thob par 'dod pa des ni de bzhin gshegs pa bgro ba dang /_chos bgro ba chos kyi rnam grangs 'di zung shig_/kun chub par gyis shig_/'jug par gyis shig_/chongs shig_/lhogs shig_/de ci'i phyir zhe na/_kun dga' bo rigs kyi bu'am/_
[\[246b\]]
[\[246b.1\]]rigs kyi bu mo gang la la zhig gis de bzhin gshegs pa bgro ba dang /_chos bgro ba chos kyi rnam grangs 'di tha na glegs bam du byas te/_'chang ba dang /_klog pa dang /_zla ba phyed kyi bar du brjod cing 'don pa des rmi lam na nga chos ston pa mthong na de'i yon tan gyi phan yon du 'gyur ba ni/_kun dga' 
[\[246b.2\]]bo de bzhin gshegs pa bgro ba dang /_chos bgro ba chos kyi rnam grangs 'di tha na rigs kyi bu'am/_rigs kyi bu mo gang la la'i rna lam du grag pa dang /_tha na thos pa tsam du yang 'gyur ba dang /_thos nas kyang yi rangs par 'gyur na/_kun dga' bo des na de'i mtha' ni kun dga' bo rigs kyi 
[\[246b.3\]]bu'am/_rigs kyi bu mo de dag gis sangs rgyas mang po la bsnyen bkur byas pa yin par rtogs par bya ste/_kun dga' bo chos zab mo 'di bstan pas rigs kyi bu'am/_rigs kyi bu mo dag mi skrag cing mi dngang la dngang bar mi 'gyur ba'i rnam pa ni de yin no/_/mtshan ma ni de yin no/_/rtags 
[\[246b.4\]]ni de yin no/_/dbyibs ni de yin no/_/kun dga' bo rigs kyi bu'am/_rigs kyi bu mo gang dag kha cig bla na med pa yang dag par rdzogs pa'i byang chub tu yang dag par zhugs/_yang dag par 'jug_/yang dag par 'jug par 'gyur ba de dag gis kyang de bzhin gshegs pa bgro ba dang /_
[\[246b.5\]]chos bgro ba chos kyi rnam grangs 'di tha na tshig bzhi pa'i tshigs su bcad pa tsam yang gzung bar bya/_kun chub par bya/_gdon par bya/_bcang bar bya/_gzhan dag la yang bshad par bya/_bstan par bya ste/_kun dga' bo rigs kyi bu'am/_rigs kyi bu mo de dag gi bsod nams mang 
[\[246b.6\]]du 'phel bar 'gyur ro/_/de nas yul ko sa la'i rgyal po gsal rgyal gyis bcom ldan 'das la 'di skad ces gsol to/_/bcom ldan 'das sang gi gdugs la dge slong gi dge 'dun dang thabs cig tu bdag gi gdugs tshod gsol bar gnang bar mdzad du gsol/_rgyal po 
[\[246b.7\]]gsal rgyal la thugs brtse bar mdzad pa'i slad du/_bcom ldan 'das kyis cang mi gsung bas gnang ngo /_/de nas yul ko sa la'i rgyal po gsal rgyal gyis bcom ldan 'das la 'di skad ces gsol to/_/bcom ldan 'das bdag cag ni bgyi ba mang zhing bgyid pa mang bas 
[\[247a\]]
[\[247a.1\]]mchi lags so/_/de skad ces gsol pa dang /_bcom ldan 'das kyis rgyal po gsal rgyal la 'di skad ces bka' stsal to/_/rgyal po chen po de'i dus la dbab par shes na song shig_/de nas rgyal po gsal rgyal gyis bud med gtso mo la smras pa/_bud med khyod bcom ldan 
[\[247a.2\]]'das kyi spyan sngar 'dug la/_bcom ldan 'das kyis chos gang bshad pa de thams cad nga la yang zlos shig_/de nas rgyal po gsal rgyal gus pa dang bcas/_zhe sa dang bcas pas bcom ldan 'das kyi zhabs la mgo bos phyag 'tshal te/_bcom ldan 'das kyi thad nas song ngo /_/de 
[\[247a.3\]]nas bcom ldan 'das kyis 'jam dpal gzhon nur gyur pa la bka' stsal pa/_'jam dpal 'di nas shar phyogs logs na 'jig rten gyi khams kun nas yon tan ldan zhes bya ba de na de bzhin gshegs pa bkod pa mchog sgrub me tog mngon 'phags rgyal po zhes bya ba da ltar bzhugs te 'tsho 
[\[247a.4\]]zhing gzhes pa de la ngas 'di skad ces smras so/_/de bzhin gshegs pa bkod pa mchog sgrub me tog mngon 'phags rgyal pos gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_des nga la 'di skad ces smras so/_/me 
[\[247a.5\]]tog 'di gang la gnas pa de la chos thams cad gnas te/_kho bo de lta bu la gnas nas bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gyis gsol pa/_bcom ldan 'das me tog de dag ci la gnas lags/_bcom ldan 'das kyis 
[\[247a.6\]]bka' stsal pa/_'jam dpal me tog de dag ni gnas med do/_/'jam dpal me tog de dag ni rang bzhin gyi gnas la gnas pa ste/_chos thams cad kyang de lta bu la gnas pas byang chub de yang de dang 'dra ste/_de la bye brag cung zad kyang med do/_/'jam dpal gzhan yang de bzhin 
[\[247a.7\]]gshegs pa des nga la 'di skad ces smras so/_/de bzhin gshegs pa shAkya'i rgyal po'i gtso bo shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_'jam dpal ngas de bzhin gshegs pa de la 
[\[247b\]]
[\[247b.1\]]'di skad ces smras so/_/kho bo yang dag pa'i mtha' la gnas nas bla na med pa yang dag par rdzogs pa'i byang chub mngon par rdzogs par sangs rgyas te de ni yid kyi yang dag par bgro ba'i dri ba'o/_/de nas 'jam dpal gzhon nur gyur pas bcom ldan 'das la 'di skad ces gsol to/_/bcom 
[\[247b.2\]]ldan 'das yang dag pa'i mtha' ci la gnas lags/_bka' stsal pa/_de'i phyir khyod nyid la dris/_khyod ji ltar bzod pa de ltar lan thob shig_/'jam dpal 'di lta ste/_dper na sos ka'i zla ba tha ma dro zhing tsha ba'i dus la bab pa'i tshe/_mi nyam chung ba zhig gis smig rgyu g.yo ba 
[\[247b.3\]]mthong ba las de skom par gyur la/_de'i grogs gang dag yin pa de dag kyang smig rgyu de la chur 'du shes par gyur te/_de dag shas cher 'gro zhing /_'di ltar smig rgyu de la chur 'du shes pa rnams ji lta ji ltar 'gro zhing gang du 'gro ba de lta de ltar de dag gi skom pa 'phel bar 'gyur na/_'jam 
[\[247b.4\]]dpal 'di ji snyam du sems/_mi de dag gi 'du shes yang dag pa yin nam/_gsol pa/_bcom ldan 'das de ni ma lags so/_/bka' stsal pa/_'jam dpal 'di ji snyam du sems/_ci smig rgyu la chu gnas sam/_gsol pa/_bcom ldan 'das de ni ma lags so/_/
[\[247b.5\]]smig rgyu la chab kyang ma mchis lags na gnas pa lta ga la mchis te/_gnas pa ma mchis pas bcom ldan 'das de ni brjod par bgyi ba ma lags so/_/bcom ldan 'das kyis bka' stsal pa/_'jam dpal de bzhin du chos thams cad kyang yang dag pa'i mtha' la gnas te byang 
[\[247b.6\]]chub de yang de dang 'dra'o/_/'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas me tog sgrub bkod du ma mngon 'phags rgyal po khyu mchog rnam par rol pa zhes bya ba des nga la 'di skad ces smras so/_/de bzhin 
[\[247b.7\]]gshegs pa shAkya'i rgyal po'i gtso bo shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_ngas de la 'di skad ces smras so/_/chos thams cad la gnas nas/_kho bo bla na med pa yang 
[\[248a\]]
[\[248a.1\]]dag par rdzogs pa'i byang chub mngon par rdzogs par sangs rgyas so/_/de skad ces smras pa dang /_'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das chos thams cad ci la gnas lags/_bka' stsal pa/_'jam dpal 
[\[248a.2\]]chos thams cad ni rang bzhin la yang gnas la/_de dag rang bzhin la gnas pa yang ma yin te byang chub de yang de dang 'dra 'o/_/'jam dpal gzhan yang ngas de bzhin gshegs pa me tog sgrub bkod du ma mngon 'phags rgyal po khyu mchog rnam par rol pa de la 'di skad ces smras so/_/de 
[\[248a.3\]]bzhin gshegs pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_des nga la 'di skad ces smras so/_/yang dag pa'i mtha' gang la gnas pa de la gnas nas kho bo bla na med pa yang dag par rdzogs pa'i byang chub 
[\[248a.4\]]mngon par rdzogs par sangs rgyas te/_de ni yid kyi yang dag par bgro ba'i dri ba'o/_/de skad ces smras pa dang /_'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das yang dag pa'i mtha' ci la gnas lags/_bka' stsal pa/_ma 'ongs pa'i 
[\[248a.5\]]mtha' dang /_da ltar byung ba'i mtha' gang la gnas pa ltar 'das pa'i mtha' yang de ltar gnas so/_/gsol pa/_bcom ldan 'das da ltar byung ba'i mtha' zhes bgyi ba'i tshig gi don gang lags/_bka' stsal pa/_'jam dpal chos thams cad ni rang bzhin gyis 'chi 'pho med 
[\[248a.6\]]cing ma skyes pa ste/_de ni da ltar byung ba'i mtha' zhes bya'o/_/gsol pa/_bcom ldan 'das 'das pa'i mtha' zhes bgyi ba'i tshig gi don gang lags/_bka' stsal pa/_'jam dpal chos thams cad ni bsam gyis mi khyab pa'i mtha' ste/_de'i phyir 'das pa'i mtha' zhes bya'o/_/
[\[248a.7\]]gsol pa/_bcom ldan 'das ma 'ongs pa'i mtha' zhes bgyi ba'i tshig gi don gang lags/_bka' stsal pa/_'jam dpal ma 'ongs pa'i mtha' ni ma skyes pa ste/_de'i phyir ma 'ongs pa'i mtha' zhes bya'o/_/'jam dpal gyis gsol pa/_bcom ldan 'das sangs rgyas 
[\[248b\]]
[\[248b.1\]]bcom ldan 'das rnams ji tsam du don shin tu rnam par nges pa ngo mtshar lags so/_/bka' stsal pa/_'jam dpal de bzhin du sangs rgyas bcom ldan 'das rnams don dang tshig shin tu rnam par nges pa yin no/_/gsol pa/_bcom ldan 'das tshig rnam par nges pa zhes bgyi ba'i tshig gi 
[\[248b.2\]]don gang lags/_bka' stsal pa/_'jam dpal byas par nges pa'o/_/ci'i phyir nges zhe na/_tshig lan med par nges pa'o/_/ci'i phyir tshig lan med par nges zhe na/_cir yang brjod par bya ba ma yin pa'i phyir ro/_/bcom ldan 'das brjod par bgyi ba ma lags pa'i tshig gi don gang 
[\[248b.3\]]lags/_bka' stsal pa/_smra ba ni brjod par bya ba ste/_smra ba thams cad ni brjod par bya ba ma yin pa'o/_/smra ba gang zhe na/_'jam dpal smra ba ni gnas tha dad pa zhes bya'o/_/gsol pa/_bcom ldan 'das gnas tha dad pa zhes bgyi ba'i tshig gi don gang lags/_bka' stsal pa/_'jam 
[\[248b.4\]]dpal gnas tha dad pa zhes bya ba ni smra ba 'dzin pa'i 'dzin pa ste/_mtshan mar 'dzin pa'o/_/srog tu 'dzin pa'o/_/thams cad 'dzin pa'o/_/gsol pa/_bcom ldan 'das ci'i slad du thams cad 'dzin pa lags/_bka' stsal pa/_gnyi ga 'dzin pa yin pa'i phyir ro/_/gsol pa/_
[\[248b.5\]]ci'i slad du gnyi ga 'dzin pa lags/_bka' stsal pa/_bdag tu 'dzin pa dang /_gzhan du 'dzin pa ste/_tshig de ni bdag tu 'dzin pa dang ldan pa yang ma yin/_gzhan du 'dzin pa dang ldan pa yang ma yin te/_de'i phyir nges pa zhes bya'o/_/de nas byams ma'i bu gang po 'di snyam du sems par gyur te 
[\[248b.6\]]sangs rgyas bcom ldan 'das rnams ni legs par gsungs pa'i tshig rab tu 'byed pa'o/_/sangs rgyas bcom ldan 'das rnams ni nges pa'i don gcig tu sgrub cing rnam par dbye ba la mkhas pa'o/_/sangs rgyas bcom ldan 'das rnams ni ye shes yongs su gtugs pa med pa thugs su 
[\[248b.7\]]chud pa'o/_/sangs rgyas bcom ldan 'das rnams ni tshig 'bru gsal ba'o/_/sangs rgyas bcom ldan 'das rnams ni chos kyi 'khor lo la ldem por dgongs pa'i bkod pa la mngon par dgyes pa ste/_ma la bdag gis bcom ldan 'das la chos thams cad la yi ge bsgrub pa'i 
[\[249a\]]
[\[249a.1\]]rnam par dbye ba nges par rnam par 'byed pa zhu bar bya gor ma chag snyam mo/_/de nas bcom ldan 'das kyis byams ma'i bu gang po'i sems kyi rnam par rtog pa thugs kyis mkhyen nas/_byams ma'i bu gang po la bka' stsal pa/_gang po yi ge bsgrub pa'i rnam par dbye ba nges par 
[\[249a.2\]]rnam par 'byed pa la nges pa zhes bya ba la gcig ni gang yin/_bsgrub pa ni gang yin zhe na/_gcig ni mngon par shes pa ste/_de ni bsgrub pa'o/_/sgrub pa sgrub pa zhes bya ba ni gang gi yin/_thob par byed pa thob par byed pa ni gang gi yin zhe na/_thob par byed pa rtogs pa ni de bzhin 
[\[249a.3\]]gshegs pa yin te/_de bzhin gshegs pa'i 'jig pa dang /_de bzhin gshegs pa'i 'byung ba'o/_/gang po de bzhin gshegs pa de bzhin gshegs pa zhes ci'i phyir brjod par bya zhing sus brjod par bya ba yin zhe na/_dngos pos kyang brjod par bya ba ma yin la/_dngos po med pas 
[\[249a.4\]]kyang brjod par bya ba ma yin no/_/dngos po yod pas brjod par bya ba ma yin la/_dngos po yod pa ma yin pas brjod par bya ba yang ma yin no/_/de bzhin gshegs pa ni tshig thams cad log pa ma yin no/_/de bzhin gshegs pa ni gnas las log pa ma yin te/_tshig thams cad kyis 
[\[249a.5\]]brjod par bya ba ma yin no/_/gang po de bzhin gshegs pa zhes bya ba ni 'di'o zhes brjod par bya ba ma yin no/_/gang po de bzhin gshegs pa zhes bya ba ni brjod par bya ba ma yin te/_dper na nam mkha' ni lus su gyur pa yang med do/_/'gyur ba yang med de/_de ni dngos po dang dngos po 
[\[249a.6\]]med pas brjod par bya ba ma yin no/_/gang po de bzhin gshegs pa mthong ngo zhes gang gis brjod pa dang /_gang la brjod pa yang brjod par bya ba ma yin no/_/de skad ces bka' stsal pa dang /_byams ma'i bu gang pos bcom ldan 'das la 'di skad ces gsol to/_/bcom ldan 'das 
[\[249a.7\]]chos bstan pa 'di'i ming ci lags/_bka' stsal pa/_'di ni sangs rgyas bcom ldan 'das rnams kyi bgro ba'o/_/gang po de ni 'di yin zhes bya ba ci'i phyir de ni 'di yin zhe na/_grangs med pa 'di dag gis bgro bar bya ba dag ni bgro ba'o/_/gang po ci'i phyir bgro ba zhes bya zhe na/_de ni 
[\[249b\]]
[\[249b.1\]]bgro ba med pa dang /_rnam par bgro ba med pa 'di yin no/_/gang po chos kyi rnam grangs chos kyi rnam grangs zhes bya ba ci'i phyir chos kyi rnam grangs zhes bya zhe na/_shes par bya ba ma yin pa'o/_/yongs su shes par bya ba ma yin pa'o/_/ma brjod pa'o/_/ma smras pa'o/_/sgra med pa'o/_/brjod du 
[\[249b.2\]]med cing brjod pa las 'das pa'o/_/rnam par rig pa med pa'o/_/gdags par bya ba ma yin pa'o/_/mi gnas pa'o/_/blang du med cing dor du med pa ste/_chos de dag ni chos kyi rnam grangs su bstan to/_/gang po rigs kyi bu'am/_rigs kyi bu mo gang la la zhig gis tshul gyi gnas 'di khong du 
[\[249b.3\]]chud par byed pa de dag gi ni don dang tshig 'brus yongs su gtugs par mi 'gyur te/_gang po rigs kyi bu'am/_rigs kyi bu mo de dag la ngas tshul gyi gnas 'di gzhag par bya'o/_/gang po tshul gyi gnas zhes bya ba ci'i phyir tshul gyi gnas zhes bya zhe na/_gang po 'di ni tshul gyi gnas zhes 
[\[249b.4\]]bya ba'am/_tshul ma yin pa'i gnas zhes bya ba med pa de'i phyir tshul gyi gnas zhes brjod de/_gang po tshig gtso bo de ni 'di yin no/_/gang po tshig gtso bo tshig gtso bo zhes bya ba ci'i phyir tshig gtso bo zhes bya/_de dag ci'i phyir tshig gtso bo zhes bya zhe na/_gang po dper na rnam par thar pa rnams kyi 
[\[249b.5\]]tshig gi don bzhin no/_/gang po gzhan yang tshig rab tu dbye ba zhes bya ba gang gi tshig rab tu dbye ba'i rang bzhin snang ba yin zhe na/_rang bzhin gyis dngos po med pa de ltar snang ngo /_/snang ba de ni 'di ltar snang ste/_chos thams cad snod ma yin pa de ltar snang ngo /_/gang po snang ba dang bral ba 
[\[249b.6\]]de ltar snang ngo /_/gang po las dang rnam par smin pa snang ba la/_las ni gang /_rnam par smin pa ni gang zhe na/_gang po las ni gang dkar po dang nag po dang /_dkar po yang ma yin nag po yang ma yin pa'o/_/rnam par smin pa ni nges par spangs pa ste/_de ltar snang ba yin no/_/chos 
[\[249b.7\]]thams cad dbyer med pa de'i phyir so so yang dag par rig pa zhes bya'o/_/ci'i phyir so so yang dag par rig pa zhes bya zhe na/_don sa so yang dag par rig pa'o/_/don so so yang dag par rig pa gang zhe na/_don ces bya ba ni rang bzhin gyis stong pa ste/_gang rang bzhin gyis dbyer med pa'o/_/
[\[250a\]]
[\[250a.1\]]rnam pa thams cad du rang bzhin gyis stong zhing dbyer med de/_de'i phyir don so so yang dag par rig pa zhes bya'o/_/nges pa'i tshig so so yang dag par rig pa dang /_spobs pa so so yang dag par rig pa dang /_chos so so yang dag par rig pa ci'i phyir chos sa so yang dag par rig pa zhes bya 
[\[250a.2\]]zhe na/_chos rnams kyi rang bzhin ni chos nyid de de ni ma byas pa'o/_/gang ma byas pa de ni rang bzhin te/_de ni dbyer med pas chos rnams kyi don so so yang dag par rig pa zhes bya'o/_/spobs pa'i rang bzhin ci'i phyir rang bzhin zhes bya zhe na/_chos thams cad dbyer med pa de ltar snang ba'o/_/chos thams cad 
[\[250a.3\]]rang bzhin gyis dngos po med pa de ltar snang ba'o/_/chos thams cad rang bzhin gyis 'gags pa de ltar snang ba'o/_/chos thams cad mig yor dang mtshungs pa de ltar snang ba'o/_/gang po gzhan yang las ni sna tshogs su snang ste/_las de yang rnam par smin pas sna tshogs pa nyid do/_/gang 
[\[250a.4\]]po rnam par smin pa de yang dbang pos sam/_dbang po bye ba phrag dgu bcu'am/_bye ba phrag brgya'i sga nas las kyi rnam par phye bas tha dad pa ste/_de ltar snang ngo /_/rnam par smin pa'i ched du las skyed par snang ste/_'dir skyed pa ni skrun pa ste/_kun tu skyed pa'o/_/ci'i phyir kun tu skyed pa zhes bya 
[\[250a.5\]]zhe na/_sdug bsngal kun tu skyed pa'i phyir ro/_/sdug bsngal gang zhe na sred pa dang lta ba'o/_/de la lta ba la chags pa gang zhe na/_gang du 'gro ba yang med cing gnas pa yang med pa yin na byis pa rnams ni lta ba med bzhin du lta ba la chags nas kun tu rgyug go/_/gang dag kun tu rgyug pa de dag ni rnam par 
[\[250a.6\]]rgyug go/_/gang dag rnam par rgyug pa de dag ni rnam par nyams so/_/gang dag rnam par nyams pa de dag ni rnam par rgyug go/_/gang dag rnam par rgyug pa de dag ni rtsod par byed do/_/ci'i phyir rtsod par byed ce na/_yod pa ma yin pa dang /_gsog dang /_bltar med pa la rtsod par byed do/_/gzhan 
[\[250a.7\]]yang byis pa so so'i skye bo yang dag par sdom pa ma yin pa rnams ni gang skyed ces bya ba de ltar snang ste/_snang ba ni de'i nges pa'i tshig tu snang ba zhes bya'o/_/gang po bsgrub pa zhes bya ba gang gi bsgrub pa zhe na/_yi ge'i bsgrub pa'o/_/gang po ci'i phyir yi ge zhes bya zhe na/_gang zag pa med pa'i phyir ro/_/gang 
[\[250b\]]
[\[250b.1\]]po yi ge zhes bya ba ni gzod ma nas zad pa'o/_/gang po gzod ma nas zad ces bya ba ni zad pa med pa'o/_/gang po gzhan yang zad pa med pa dang /_zad pa med pa'i sgo zhes bya ba ni chos thams cad do/_/zad pa med pa dang /_zad pa med pa'i sgo chos thams cad ni chos kyi sgo ste/_gang po chos kyi sgo 'di ni nam mkha'i 
[\[250b.2\]]sgo yin te/_rigs kyi bu'am/_rigs kyi bu mo gang dag zhugs pa de ni nges pa'i tshig bstan pa la zad pa med par 'gyur ro/_/gang po ngas chos kyi sgo zad pa med pa 'di kun dga' bo la gtad par bya'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' 
[\[250b.3\]]bo khyod kyis chos kyi rnam grangs 'di zung shig_/chongs shig_/lhogs shig_/kun chub par gyis shig_/de ci'i phyir zhe na/_kun dga' bo gang la la zhig chos kyi rnam grangs 'di 'dzin tam/_'chang ngam/_klog gam/_kun chub par byed dam/_tha na tshig bzhi pa'i tshigs su bcad pa tsam 
[\[250b.4\]]bzung nas gzhan dag la ston par byed pa de ni kun dga' bo sangs rgyas kyi mdzad pa byed pa yin te/_'di gzhan la ston par byed pa'i rigs kyi bu'am/_rigs kyi bu mo gang yin pa de'i dge ba'i rtsa ba mang du skyed par 'gyur ro/_/kun dga' bo de'i phyir chos kyi rnam grangs 'di khyod la lan gnyis 
[\[250b.5\]]su yongs su gtad pas yongs su gtad do/_/de nas bcom ldan 'das kyis phyag g.yas pas tshe dang ldan pa kun dga' bo la bzung nas bka' stsal pa/_kun dga' bo nga'i bla na med pa yang dag par rdzogs pa'i byang chub bskal pa grangs med pa bye ba phrag 'bum du yang dag par bsgrubs pa 'di khyod kyi 
[\[250b.6\]]lag tu yongs su gtad kyis/_ci nas kyang zung la gzhan dag la yang kun chub par gyis shig_/zhugs nas kyang gzhan dag la rgya cher yang dag par sgrogs shig_/kun dga' bo rigs kyi bu'am/_rigs kyi bu mo gang la la zhig de bzhin gshegs pa bgro ba'i chos kyi rnam grangs 'di 'dzin 
[\[250b.7\]]tam/_kun chub par byed dam/_'jug par byed pa de la ni tshe 'di la yon tan lnga brgya 'byung bar 'gyur ro/_/lnga brgya gang zhe na/_lus la yon tan brgya dang /_ngag gi las kyi yon tan brgya dang /_yid kyi las kyi yon tan brgya dang /_kun tu bsrungs pa'i yon tan brgya dang /_chos kyi yon tan brgya 
[\[251a\]]
[\[251a.1\]]po dag go/_/kun dga' bo de la lus la gnas pa'i srin bu'i rigs gang dag yin pa de dag de'i lus la 'byung bar mi 'gyur ro/_/kun dga' bo de ltar na de dag la mig nad mi 'byung zhing rna ba'i nad med/_sna'i nad med/_lce'i nad med cing lus kyi nad kyang mi 'byung ngo /_/mig la sdug 
[\[251a.2\]]bsngal mi 'byung zhing rna ba dang /_sna dang /_lce dang /_lus dang /_yid la sdug bsngal mi 'byung ngo /_/mig la kun nas gnod pa mi 'byung ngo /_/mig mi gsal bar mi 'gyur ro/_/mig zums par mi 'gyur ro/_/mig 'khrul par mi 'gyur ro/_/mig 'jigs 'jigs lta bur mi 'gyur ro/_/
[\[251a.3\]]mig long bar mi 'gyur ro/_/mig yon por mi 'gyur ro/_/mig ya gcig par mi 'gyur ro/_/mig zur gyis lta bar mi 'gyur ro/_/mig gsal bar 'gyur ro/_/mig kun tu blta bar 'gyur ro/_/mig ma nyams shing gzhon bag can du 'gyur ro/_/mig rma bya'i mgrin pa lta bu dang /_mig glang 
[\[251a.4\]]po'i rgyal po 'gying zhing 'gro ba lta bur 'gyur ro/_/gsang ba sba bar 'gyur ro/_/yan lag bcu rnam par dag par 'gyur ro/_/nying lag bcu rnam par dag par 'gyur ro/_/nying lag med pa bcu rnam par dag par 'gyur ro/_/rna ba bcu rnam par dag par 'gyur ro/_/sna bcu rnam par dag par 'gyur ro/_/
[\[251a.5\]]lce bcu rnam par dag par 'gyur ro/_/ba spu'i khung bu 'khor lnga pa rnam par dag par 'gyur ro/_/'bras chan la yod pa'i ro bro ba nyi shu rtsa gcig myang ba rnam par dag par 'gyur te/_lus kyi yon tan 'di dag thob par 'gyur ro/_/de la ngag gi las kyi yon tan brgya thob par 'gyur ba gang zhe na/_
[\[251a.6\]]dbyangs kyis bsgyur ba'i ngag gi las kyi yon tan bcu dang /_gzhan bsrungs pa'i ngag gi las kyi yon tan bcu dang /_ma 'ongs pa'i skyon bsrungs pa'i ngag gi las kyi yon tan bcu dang /_da ltar byung ba'i skyon bsrungs pa'i ngag gi las kyi yon tan bcu dang /_sangs rgyas kyis gnang 
[\[251a.7\]]ba'i ngag gi las bkra shis pa bcu dang /_las kyi rjes su 'brel ba'i ngag gi las bcu dang /_lhas gnang ba'i ngag gi las dang zhing phan pa bcu dang /_bslab pa yongs su bzung ba'i ngag gi las bcu dang /_ngo bo nyid kyis yon tan dang ldan pa'i ngag gi las bcu ste/_ngag gi las kyi 
[\[251b\]]
[\[251b.1\]]yon tan brgya po 'di dag thob par 'gyur ro/_/de la yid kyi las kyi yon tan brgya thob par 'gyur ba gang zhe na/_yid kyi las gcig po mi 'thun pa de dang bral bar 'gyur ba ste/_gang zhe na/_des smra ba sngon du btang ste/_tshig brjod pa na gang yid kyi las mi 'thun pa'i rjes su 'jug pa dang bral bar 
[\[251b.2\]]'gyur ba yin no/_/sems g.yengs par mi 'gyur ro/_/sems la gnod par mi 'gyur ro/_/sems 'du shes can du mi 'gyur ro/_/de'i sems la mi 'thun pa med par 'gyur ro/_/blo dang ldan par 'gyur ro/_/rtogs pa dang ldan par 'gyur ro/_/nges par 'gyur ro/_/spyod pa dang ldan 
[\[251b.3\]]par 'gyur ro/_/cho ga la mkhas par 'gyur ro/_/brtag pa phun sum tshogs par 'gyur ro/_/g.yog phun sum tshogs par 'gyur ro/_/spyod lam phun sum tshogs par 'gyur ro/_/dran pa dang ldan zhing mi g.yo bar 'gyur ro/_/sems mi sgul zhing brtan par 'gyur ro/_/yon tan 
[\[251b.4\]]sgrub par 'gyur ro/_/sems 'jam par 'gyur ro/_/phyir mi ldog par 'gyur ro/_/sems mi g.yo bar 'gyur ro/_/sems dang 'thun par 'gyur te/_sems brtan pa de dang /_phyir mi ldog pa de la ni sangs rgyas bcom ldan 'das rnams gzigs bzhed par 'gyur la/_lha rnams kyang 
[\[251b.5\]]lta 'dod par 'gyur zhing klu rnams dang /_gnod sbyin rnams dang /_dri za rnams dang /_mi 'am ci rnams dang /_lto 'phye chen po rnams dang /_mi rnams dang /_mi ma yin pa rnams kyang lta 'dod par 'gyur ro/_/de la lha rnams kyang snyan par smra zhing klu rnams dang /_dri za rnams dang /_gnod sbyin 
[\[251b.6\]]rnams dang /_mi 'am ci rnams dang /_lto 'phye chen po rnams dang /_mi rnams dang /_mi ma yin pa rnams kyang snyan par smra la/_de la sangs rgyas bcom ldan 'das rnams kyang snyan pa gsung bar 'gyur ro/_/lha rnams dang /_klu rnams dang /_gnod sbyin rnams dang /_dri za rnams dang /_mi 'am ci 
[\[251b.7\]]rnams dang /_lto 'phye chen po rnams dang /_mi rnams dang /_mi ma yin pa rnams kyis bsngags par bya zhing /_sangs rgyas bcom ldan 'das rnams kyis kyang bsngags par bya ba ste/_de nyid 'ong ba la yang sangs rgyas bcom ldan 'das rnams chos nye bar sgrub par mdzad do/_/kun dga' bo 
[\[252a\]]
[\[252a.1\]]gang la la dag mdo sde 'di 'chang ngam/_ston pa de dag gis ni yon tan brgya po mang po la re bar bya'o/_/kun dga' bo chos kyi rnam grangs 'dir ni sangs rgyas thams cad kyi byang chub bsdus so/_/kun dga' bo de ci'i phyir zhe na/_'dir ni chos thams cad bsdus pa'i phyir te/_
[\[252a.2\]]de ni sangs rgyas bgro ba 'di yin no/_/kun dga' bo sangs rgyas bgro ba dang /_de bzhin gshegs pa bgro ba dang /_chos bgro ba 'di ni skyes bu dman pa rnams kyi lag tu 'ong bar mi 'gyur zhing /_le lo can rnams kyi lag tu 'ong bar mi 'gyur te/_sems can de dag ni dman par mi 
[\[252a.3\]]'gyur ro/_/kun dga' bo gzhan yang sangs rgyas bgro ba 'di gang dag gi lag tu 'ong bar 'gyur ba'i sems can de dag ni brtson 'grus brtsams par 'gyur la/_sems zhum pa med pa rnams dang /_sems tshar bcad pa rnams kyi lag tu 'ong bar 'gyur ro/_/kun dga' bo sangs rgyas bgro ba 
[\[252a.4\]]'di sems can sems tshar ma bcad pa rnams kyi lag tu 'gro bar mi 'gyur ro/_/kun dga' bo gzhan yang 'di ni bdud rnam par 'joms par rig par bya'o/_/kun dga' bo bdud sdig can ni mdo sde 'di nub par bya ba'i phyir brtson par byed de/_kun dga' bo de la bdud kyi las phra ba rnams 
[\[252a.5\]]dang /_bdud kyi las shig shig po rnams dang /_bdud kyi las thag ring ba rnams su blta zhing bdud kyi las rnams pham par yang blta bar bya'o/_/kun dga' bo gzhan yang mdo 'di las bdud kyi las mang po dag 'byung bar 'gyur te/_de la bdud kyi las thag ring ba rnams ji lta bur blta 
[\[252a.6\]]zhe na/_mdo 'di ni ha cang thag ring ba'o/_/mdo 'di ni ha cang rgya che ba'o/_/mdo 'di ni ha cang bar chad mang ba'o/_/mdo 'di ni ha cang g.yeng ba mang ba'o/_/mdo 'di ni ha cang nyon mongs pa mang ba'o zhes te/_rigs kyi bu'am/_rigs kyi bu mo de dag gis mdo 'di'i yon tan de ltar ma shes nas/_
[\[252a.7\]]de dag gis ma shes pa na bdud kyi lcags kyus zin cing bdud kyi zhags pas bcings nas mdo 'di la brtson par mi byed/_'dzin par mi byed/_'chang bar mi byed/_kun chub par mi byed/_ston par mi byed do/_/kun dga' bo sems can rnams ji tsam gyis nyams par 'gyur ba 
[\[252b\]]
[\[252b.1\]]ltos shig_/la la zhig gis de bzhin gshegs pa bgro ba chos kyi rnam grangs 'di 'dzin par mi byed cing 'chang bar mi byed la/_gzhan dag la yang rgya cher yang dag par mi ston pa ni kun dga' bo 'di ltar sangs rgyas kyi byang chub yang dag pa'i phul la brnyas pa yin te/_legs pa ma yin 
[\[252b.2\]]no/_/shin tu legs pa ma yin no/_/kun dga' bo gang dag gis mdo sde 'di la brnyas pa de dag gis ni chos la yang brnyas pa yin no/_/kun dga' bo gzhan yang gang dag gis mdo sde 'di la brnyas par byed pa de dag la skul ba 'dis jir yang mi 'gyur ro/_/de ci'i phyir zhe na/_
[\[252b.3\]]'di ltar skyes bu rmongs pa de dag ni mngon par brtson pa ma yin te/_de dag la bskul ba na rang gi sems kyang mi shes shing rang gi gnas kyang mi shes la/_de dag mi shes pas bskul ba yang 'dzin par mi byed do/_/kun dga' bo gzhan yang 'dir de bzhin gshegs pa la brnyas pa 
[\[252b.4\]]byas par 'gyur ba dang /_chos la brnyas par byed pa ci zhig yod de/_sangs rgyas bcom ldan 'das de dag ni chos nyid kyis ma brnyas pa'o/_/kun dga' bo skyes bu rmongs pa de dag ni yang dag pa ma yin pa'i chos rnams las yongs su nyams pas bdag nyid la brnyas par 'gyur 
[\[252b.5\]]gyi/_gang dag de bzhin gshegs pa la brnyas par 'gyur ba'am/_chos la brnyas par 'gyur ba ni med do/_/kun dga' bo de bzhin gshegs pas ni brnyas pa med pa'i chos thugs su chud la/_sangs rgyas bcom ldan 'das rnams ni brnyas pa med pa'o/_/kun dga' bo 
[\[252b.6\]]de lta bas na sangs rgyas kyi chos rnams la brnyas par mi 'gyur ba dang /_phyas su mi 'gyur bar chos 'di dag khong du chud par bya'o/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal 'di nas 'jig rten gyi khams 'bum phrag tshad 
[\[252b.7\]]med cing dpag tu med pa dag 'das pa'i pha rol na/_'jig rten gyi khams zla 'phags 'od zer ces bya ba de na de bzhin gshegs pa dgra bcom pa yang dag par rdzogs pa'i sangs rgyas pad ma mngon 'phags 'od zer rol pa zhes bya ba bzhugs te 'tsho zhing gzhes so/_/'jam dpal 
[\[253a\]]
[\[253a.1\]]de bzhin gshegs pa de'i 'jig rten gyi khams de rin po che sna bdun las grub pa'i pad ma dag gis rgyas par gyur te/_pad ma de dag gi dbus nas byang chub sems dpa' de dag skyil mo krung bcas bzhin du byung la/_pad ma de dag las kyang 'od zer byung ngo /_/byang chub sems 
[\[253a.2\]]dpa' de dag gis 'od zer de dag las sprul pa sprul par byed de/_sprul pa dpag tu med pa dag sprul par byed cing sprul pas chos kyang ston to/_/'jam dpal 'od zer de dag gis 'jig rten gyi khams gang gA'i klung gi bye ma drug cu snyed dag snang bas gsal bar byas so/_/'jam dpal 
[\[253a.3\]]dper na ston ka'i dus su nam mkha' dag cing dri ma med la char sprin med pa/_zla ba yar gyi tshes [{]bcwa [,]bco [}]lnga'i nam gyi gung thun la zla ba'i dkyil 'khor sprin med zla ba'i 'od zer gyis kun du gsal bar snang ba de'i tshe 'dzam bu'i gling khor yug tu snang bas shin tu khyab par 'gyur ro/_/'jam dpal de 
[\[253a.4\]]bzhin du 'jig rten gyi khams zla 'phags 'od zer de khor yug tu yang snang bas shin tu khyab par 'gyur ro/_/de bzhin du shar dang /_lho dang /_nub dang /_byang dang /_de bzhin du steng dang /_de bzhin du 'og dang /_de bzhin du phyogs mtshams dang /_de bzhin du phyogs bcu'i 'jig rten dag 
[\[253a.5\]]tu yang 'jig rten gyi khams gang gA'i klung gi bye ma drug cu snyed dag snang bas gsal bar byas so/_/'jam dpal rgyu des na 'jig rten gyi khams mi mjed kyi ming zla 'phags 'od zer ces bya'o/_/'jam dpal de bzhin gshegs pa de chos ston pa'i spyi bo nas pad ma byung ste/_pad ma de dag las 
[\[253a.6\]]'od zer byung bas stong gsum gyi stong chen po'i 'jig rten gyi khams 'di snang bar byas so/_/'od zer de dag las kyang sangs rgyas kyi sku byung ste/_sangs rgyas kyi sku de dag gis kyang de bzhin gshegs pa de la pad ma dag gis gtor to/_/mngon par gtor to/_/'jam dpal pad ma gtor ba 
[\[253a.7\]]de dag nyid kyang de bzhin gshegs pa'i skur gnas so/_/'jam dpal 'di ltar bcom ldan 'das de'i sngon gyi smon lam gyi rgyus na/_bcom ldan 'das de pad ma mngon 'phags zhes bya'o/_/'jam dpal de nas ngas de bzhin gshegs pa pad ma mngon 'phags 'od zer rol pa de la 'di skad ces 
[\[253b\]]
[\[253b.1\]]smras so/_/de bzhin gshegs pa pad ma mngon 'phags 'od zer rol pas ci la gnas te bla na med pa yang dag par rdzogs pa'i byang chub mngon par rdzogs par sangs rgyas/_de skad ces smras pa dang /_des nga la 'di skad ces smras so/_/'das pa dang ma 'ongs pa'i sems gang la gnas nas de 
[\[253b.2\]]ltar byang chub pa de lta bu la gnas te/_nga bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal gyis gsol pa/_bcom ldan 'das 'das pa dang ma 'ongs pa'i sems ci la gnas lags/_bka' stsal pa/_'jam dpal gang 'das pa'i 
[\[253b.3\]]sems de ni ma skyes pa'o/_/'jam dpal gang ma 'ongs pa'i sems de yang ma skyes pa'o/_/gang da ltar byung ba'i sems de yang ma skyes pa'o/_/gang mi skye ba de ni de bzhin nyid byang chub par bya ba'i phyir te de ni byang chub bo/_/'jam dpal dper na 'das pa'i sgyu ma yang yod pa ma yin no/_/ma 
[\[253b.4\]]'ongs pa'i yang yod pa ma yin la/_da ltar byung ba'i yang yod pa ma yin te/_rang gi ngo bos dben zhing rang gi ngo bo dang bral ba yin no/_/'jam dpal de bzhin du gang 'das pa'i sems de ni ma skyes pa'o/_/gang ma 'ongs pa'i sems de yang ma skyes pa'o/_/gang da ltar byung ba'i 
[\[253b.5\]]sems de yang ma skyes pa ste/_byang chub de ni de lta bu yin no/_/'jam dpal byang chub ni 'das pa yang ma yin/_ma 'ongs pa yang ma yin/_da ltar byung ba yang ma yin te/_'jam dpal byang chub de ni de lta bu yin no/_/'jam dpal 'di ltar byang chub ni yod pa yang ma yin/_'jam 
[\[253b.6\]]dpal byang chub de ni med pa yang ma yin no/_/'jam dpal de bzhin du chos thams cad ni byang chub kyang yin la/_chos thams cad byang chub ma yin pa yang ma yin no//_//bam po gsum pa ste tha ma/_de nas khyim bdag ded dpon bzang po dang /_khyim bdag rnam par 
[\[253b.7\]]dag spyod dang /_khyim bdag klu dga' dang /_khyim bdag 'dzin med dang /_khyim bdag rna gtsug dang /_khyim bdag gtsug na nor bu dang /_khyim bdag rna ba gang po dang /_khyim bdag don grub dang /_khyim bdag rin chen gom pas 'gro dang /_khyim bdag de dag thams cad kyis 
[\[254a\]]
[\[254a.1\]]bcom ldan 'das la 'di skad ces gsol to/_/bcom ldan 'das sangs rgyas bcom ldan 'das rnams ni lus thogs pa ma mchis pa lags shing /_sangs rgyas bcom ldan 'das rnams ni byams pa'i spyan dang ldan te ngo mtshar ba lags na/_dgung zla gsum po 'di la bcom 
[\[254a.2\]]ldan 'das de bzhin gshegs pa du tsam zhig dang thabs cig tu de bzhin gshegs pa bgro ba 'di la bgro ba mdzad lags/_de skad ces gsol pa dang /_bcom ldan 'das kyis khyim bdag de dag la 'di skad ces bka' stsal to/_/khyim bdag rnams sangs rgyas kyi mtshan nyid ni gzhal bar bya 
[\[254a.3\]]ba ma yin gyis thong shig_/de nas khyim bdag de dag gis bcom ldan 'das la 'di skad ces gsol to/_/bcom ldan 'das de bzhin gshegs pa bgro ba'i chos kyi rnam grangs 'di la bcom ldan 'das de bzhin gshegs pa du tsam zhig dang thabs cig tu bgro ba mdzad pa dpes bstan par 
[\[254a.4\]]spyod lags sam/_bka' stsal pa/_khyim bdag rnams sangs rgyas kyi ye shes la brtag pa dang /_mngon par yid ches par bya ba dag dpe'i sgo nas ni mkhas pa rnams dang /_mos pa mang ba rnams dang /_nga rgyal bcom pa rnams dang /_blo rgya che ba rnams dang /_sangs rgyas kyi ye shes 
[\[254a.5\]]bsam gyis mi khyab pa mchog la gnas pa dag gis shes par nus kyi/_byis pa rnams dang /_bdag tu 'du shes pa rnams dang /_nga rgyal gyis nyams pa rnams dang /_blo chung ba rnams kyis ni mi nus pas de'i phyir legs par nyon la yid la zung shig dang /_ngas khyod la bshad do/_/khyim bdag 
[\[254a.6\]]rnams dpe yongs su brtag pa nye bar bzung ste/_gang dag stong gsum gyi stong chen po'i 'jig rten gyi khams 'di ni khor yug ther 'bum yod par nyi ma ther 'bum 'khor zhing gnas so/_/zla ba ther 'bum 'khor zhing gnas so/_/khyim bdag rnams stong gsum gyi stong chen po'i 'jig rten 
[\[254a.7\]]gyi khams de ri'i rgyal po khor yug chen po dag gis yongs su bskor la/_stong gsum gyi stong chen po'i 'jig rten gyi khams de'i khongs na gang dag sems can du gdags pas btags pa sems can thams cad snga phyi med par mi'i lus thob par gyur la/_gang dag 'jig rten gyi khams 
[\[254b\]]
[\[254b.1\]]de na sa'i khams yod pa dang /_rin po che dang 'dra ba'i rtswa dang /_shing dang /_yal ga dang /_lo ma dang /_'dab ma dag nye bar bzung ba dang /_ri thams cad dang /_de dag la gang dag sa'i khams yod pa dang /_ji tsam du 'byung ba chen po bzhi gnas pa las sa'i khams su gdags pas btags 
[\[254b.2\]]pa de rdul phra rab kyi rdul du rlags na khyim bdag rnams de ji snyam du sems/_rdul phra rab de dag mang ba yin nam de skad ces bka' stsal pa dang /_khyim bdag de dag gis bcom ldan 'das la 'di skad ces gsol to/_/bcom ldan 'das rdul phra rab de dag mang ba lags so/_/rdul phra rab kyi 
[\[254b.3\]]rdul de dag shin tu mang ba lags so/_/bcom ldan 'das rdul phra rab kyi rdul de dag tshad ma mchis pa lags so/_/khyim bdag rnams gzhan yang yongs su brtag pa nye bar bzung ste/_sems can rnams rdul phra rab kyi rdul de dag snyed du gyur cing sems can de dag kyang snga phyi med par mi'i lus 
[\[254b.4\]]thob par gyur la/_de dag thams cad kyis mi'i lus thob nas kyang rab tu byung ngo /_/de dag thams cad rab tu byung nas kyang dgra bcom pa nyid thob ste/_de dag mngon par shes pa dag mngon sum du byed cing /_de dag mngon par shes pa drug po'i rdzu 'phrul gyi stobs kyis nyan thos chen po de dag 
[\[254b.5\]]ji snyed pa de snyed kyi 'jig rten gyi khams kho na dag nyan thos gcig gis se gol 'ga' gtogs pa tsam gyis 'da' bar byed do/_/khyim bdag rnams rnam grangs 'dis na nyan thos chen po re res kyang 'da' bar byed la/_gal te gcig gis 'da' bar byed pas kyang 'jig rten gyi khams gzhan 
[\[254b.6\]]dang gzhan du 'gro bar byed de/_khyim bdag rnams rnam grangs 'dis na nyan thos chen po de dag lo brgya snyed du 'da' bar byed na/_khyim bdag rnams de ji snyam du sems/_nyan thos chen po de dag gis lo brgya snyed thal bar 'da' ba'i 'jig rten gyi khams ji snyed cig yod/_gsol pa/_
[\[254b.7\]]bcom ldan 'das nyan thos chen po de dag gis 'da' ba'i 'jig rten gyi khams ji snyed pa de dag ni tshad ma mchis pa lags so/_/bcom ldan 'das 'jig rten gyi khams de dag grangs ma mchis pa lags so/_/bka' stsal pa/_yongs su brtag pa nye bar bzung ste/_nyan thos chen 
[\[255a\]]
[\[255a.1\]]po de dag gis lo brgya snyed thal bar 'da' ba'i 'jig rten gyi khams ji snyed pa'i 'jig rten gyi khams de dag thams cad grong khyer chen po gcig tu gyur la/_grong khyer chen po de yang srid ji tsam pa de tsam kho nar rgyar yang yod la de'i 'phang du yang de tsam yod na/_khyim 
[\[255a.2\]]bdag rnams de ji snyam du sems/_grong khyer gyi ra ba de'i ngos rgya che ba yin nam/_gsol pa/_bcom ldan 'das grong khyer de ni rgya che ba lags so/_/bde bar gshegs pa grong khyer de ni mtha' ma mchis pa lags so/_/bcom ldan 'das ji tsam du 'di lta bu'i dpe dag legs par 
[\[255a.3\]]yongs su btsal ba ni ngo mtshar che ba lags so/_/khyim bdag rnams gal te grong khyer chen po de yungs 'bru ma grugs pas byur bur bkang na yungs 'bru de dag mang ba yin nam/_gsol pa/_bcom ldan 'das yungs 'bru de dag mang ba lags so/_/bde bar gshegs pa shin tu mang ba 
[\[255a.4\]]lags so/_/bka' stsal pa/_khyim bdag rnams de bas ches mang zhing ches grangs med pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis de bzhin gshegs pa bgro ba dang /_chos bgro ba chos kyi rnam grangs 'di yang dag par bgro ba mdzad 
[\[255a.5\]]do/_/de skad ces bka' stsal nas/_khyim bdag de dag gis bcom ldan 'das la 'di skad ces gsol to/_/bcom ldan 'das de bzhin gshegs pas dpe cha phra zhing thag ring bar mchi ba 'di lta bu 'tshal ba ni ngo mtshar che lags so/_/bcom ldan 'das kyis bka' stsal pa/_
[\[255a.6\]]khyim bdag rnams de bzhin gshegs pa dgra bcom pa yang dag par rdzogs pa'i sangs rgyas rnams kyi ye shes de ni de lta bu yin par blta bar bya ste/_ji ltar zhus pa bzhin kun nas yongs su btsal bar bya'o/_/de bzhin gshegs pa ni chags pa med pa'i ye shes dang ldan te/_chags pa 
[\[255a.7\]]med pa'i chos rtogs pas gang dang gang zhus pa de dang de la thogs pa med do/_/khyim bdag rnams dper na skyes bu la la zhig gis de'i stobs dang /_mthu dang /_brtson 'grus kyis nam mkha' mtha' yas shing mu med par phyogs bzhi gang dang gang du mda' 'phangs pa de srid du shugs kyis song 
[\[255b\]]
[\[255b.1\]]ste sa la lhung na/_khyim bdag rnams de ji snyam du sems/_mda' de dag nges par sa la lhung ngam/_bcom ldan 'das skyes bu de'i stobs dang /_mthu dang /_brtson 'grus kyis ji srid pa de srid du shugs kyis mchis nas dog sa la lhung yang /_bcom ldan 'das de dag ni nam mkha' la thogs 
[\[255b.2\]]pa ma mchis pa lags so/_/bka' stsal pa/_khyim bdag rnams de bzhin du de bzhin gshegs pa ni gting dpag dka' ba mtha' yas shing mu med pa ste/_mu med pa bzhi dag dang ldan no/_/bzhi gang zhe na/_tshul khrims mu med pa dang ldan pa dang /_ting nge 'dzin mu med pa dang ldan pa dang /_shes 
[\[255b.3\]]rab mu med pa dang ldan pa dang /_rnam par grol ba mu med pa dang ldan pa'o/_/bcom ldan 'das kyis de skad ces bka' stsal nas/_bde bar gshegs pas de skad gsungs te/_ston pas gzhan yang 'di skad ces bka' stsal to/_/'jig rten sangs rgyas bsam mi khyab/_/sangs rgyas ye 
[\[255b.4\]]shes mtha' yas pas/_/sems kyi las dag rnam sbyangs te/_/phyi nas mya ngan 'das pa ston/_/ji ltar nam mkha'i khams rnams la/_/mtha' dag dmigs med de yi phyir/_/de bzhin ye shes chen po yi/_/'jug pa la ni dmigs pa med/_/ye shes chen po chags med pa/_/de la chags pa 
[\[255b.5\]]yod min zhing /_/ye shes nam mkhar mtshungs nyid de/_/sangs rgyas ye shes bsam mi khyab/_/nam mkha'i khams su mda' mang po/_/'phen par byed cing 'phangs nas kyang /_/de dag phyir ni sa la lhung /_/de bzhin byis pa bla ngan rnams/_/ye shes bzang po 'di thos nas/_/de dag 
[\[255b.6\]]'dir ni phyir yang lhung /_/gang du mda' dag 'phangs nas kyang /_/de dag sa la slar ltung ste/_/nam mkha' yi ni dbyings de la/_/nam yang chags par mi 'gyur ro/_/de bzhin sangs rgyas ye shes ni/_/chags pa dag tu mi dmigs so/_/gang du blo ni rab gnas par/_/byis pa de dag 
[\[255b.7\]]der ltung ste/_/byis pa'i mthu ni rtogs nas kyang /_/sangs rgyas ye shes rab tu bsgrags/_/de phyir ye shes bsgrags pa ni/_/nga la mkhyud pa yod ma yin/_/ji ltar nam mkha' mu med cing /_/tshad yod ma yin mtha' yas ltar/_/de bzhin ye shes chen po yi/_/mtha' ni dmigs pa 
[\[256a\]]
[\[256a.1\]]mi 'gyur ro/_/nga yi ye shes 'di la ni/_/byis pa'i blo can the tshom za/_/gnas mi 'gyur te nam mkha' la/_/ji ltar mda' 'phangs ltung ba bzhin/_/lha dang bcas pa'i 'jig rten gyi/_/mdun du nga ni 'dug nas kyang /_/seng ge bzhin du sgra sgrogs pa/_/nga la the tshom yod ma yin/_/
[\[256a.2\]]de tshe shAkya seng ge yi/_/nga ro 'di ni sgrogs pa na/_/de yi mod la srog chags ni/_/bye ba brgyad cu byang chub zhugs/_/shAkya seng ge'i nga ro 'di/_/bsgrags pa de yi mod la ni/_/sa 'di rnam pa drug dag tu/_/kun nas kyang ni g.yos par gyur/_/de tshe 'od zer byung gyur cing /_/'od kyang rgya 
[\[256a.3\]]cher byung bar gyur/_/sangs rgyas kyis mdzad cho 'phrul dag_/bsam mi khyab pa ngo mtshar byung /_/sangs rgyas zhal gyi sgo nas ni/_/de yi tshe na ljags phyung ste/_/sangs rgyas zhing ni mtha' yas pa/_/'jig rten 'di ni khebs par mdzad/_/skyes bu khyu mchog ljags kyis ni/_/'jig 
[\[256a.4\]]rten 'di dag khebs mdzad nas/_/yan lag brgyad ldan tshig gis ni/_/kun dga' bo la 'di skad gsungs/_/kun dga' yang dag gsungs pa ste/_/yang dag chos ni ston mdzad pa/_/skyes bu dam pa dkon gyur pa/_/sangs rgyas la ni mchod pa bgyis/_/kun dga' sems 
[\[256a.5\]]can mchog ma kha cig gis/_/dpe dag thos nas byang chub skyed byed pa/_/byang chub don gnyer byang chub sems dpa' gang /_/yon tan brgyan de dag ni sbyin par bya/_/kun dga' dge slong pho mo dang /_/dge bsnyen pha dang dge bsnyen ma/_/gang zag mchog ma de dag ni/_/sangs rgyas 
[\[256a.6\]]nyid du lung bstan bya/_/kun dga' phyi dus dge slong gang /_/ngas ni de dag mthong ba rnams/_/phyi ma'i dus kyi tshe dag na/_/'di 'dra'i mdo dag nyan byed la/_/mdo 'di dag ni thos nas kyang /_/shAkya seng ges bstan pa yi/_/mdo 'di kye ma'o legs gsungs zhes/_/gang rnams 
[\[256a.7\]]dag ni dga' bar 'gyur/_/gang gis mdo 'di thos nas kyang /_/sems ni byang chub phyir bsngo ba/_/kun dga' mi de dag la ni/_/sangs rgyas 'gyur zhes ngas lung bstan/_/gang gis mdo 'di thos nas kyang /_/sems ni byang chub phyir bsngo ba/_/'dren pa dag tu mi 'gyur 
[\[256b\]]
[\[256b.1\]]zhes/_/des ni the tshom bskyed mi bya/_/kun dga' ngas ni ting 'dzin 'di/_/de dag la ni gzhag bya zhing /_/lha dang bcas pa'i 'jig rten la/_/ngas ni byin gyis brlab par bya/_/ngas ni byin gyis brlabs nas kyang /_/phyi dus 'jigs pa chen po'i tshe/_/mdo sde 'di ni 'dzam gling du/_/
[\[256b.2\]]phyis ni 'bar ba dag tu 'gyur/_/de nas bcom ldan 'das kyis khyim bdag de dag la bka' stsal pa/_khyim bdag rnams gzhan yang rab tu shes par bya ba ni gang dag shar phyogs logs na rdul phra rab kyi rdul de dag ji snyed pa de snyed pas ches mang ba'i de bzhin gshegs pa rnams dang lhan 
[\[256b.3\]]cig tu chos kyi rnam grangs 'di bgro ba mdzad do/_/de bzhin du lho dang /_de bzhin du nub dang /_de bzhin du byang dang /_de bzhin du 'og dang /_de bzhin du steng dang /_de bzhin du phyogs bcu thams cad dang /_phyogs mtshams bcu po mtha' yas shing tshad med pa'i rdul phra rab kyi rdul 
[\[256b.4\]]de dag ji snyed pa de snyed pas ches mang ba'i de bzhin gshegs pa rnams dang lhan cig tu chos kyi rnam grangs 'di bgro ba mdzad do/_/khyim bdag rnams gal te rdul phra rab kyi rdul phra mo de dag ji snyed pa de snyed kyi bskal pa grangs med pa'i yang grangs med pa'i bskal par gnas te/_sangs 
[\[256b.5\]]rgyas de dag gi mtshan rab tu brjod pa de snyed dang lhan cig tu de bzhin gshegs pa bgro ba'i chos kyi rnam grangs 'di bgro ba mdzad do/_/de bzhin gshegs pa de dag gis mtshan brjod pa ma byas pa'i bar skabs su yongs su mya ngan las 'da' bar bya'o/_/de nas ded dpon bzang pos bcom ldan 
[\[256b.6\]]'das la 'di skad ces gsol to/_/bcom ldan 'das sangs rgyas bcom ldan 'das rnams ni rdzu 'phrul che zhing mthu che ba lags so/_/sangs rgyas bcom ldan 'das rnams ni dbang che bar grags pa ste/_ngo mtshar che ba lags so/_/bcom ldan 'das phyogs bcu'i 'jig rten na da 
[\[256b.7\]]ltar sangs rgyas bcom ldan 'das ji snyed cig bzhugs te 'tsho zhing gzhes pa de dag thams cad dang /_bcom ldan 'das dang thabs cig tu de bzhin gshegs pa'i chos kyi rnam grangs 'di bgro ba mdzad lags so/_/bka' stsal pa/_khyim bdag ji skad smras pa de de bzhin no/_/khyim 
[\[257a\]]
[\[257a.1\]]bdag phyogs bcu'i 'jig rten na gang dag sangs rgyas bcom ldan 'das de dag bzhugs te 'tsho zhing gzhes pa de dag thams cad dang /_bcom ldan 'das dang lhan cig tu de bzhin gshegs pa bgro ba'i chos kyi rnam grangs 'di bgro ba mdzad do/_/de skad ces bka' stsal pa dang /_
[\[257a.2\]]khyim bdag ded dpon bzang pos bcom ldan 'das la 'di skad ces gsol to/_/bcom ldan 'das ting nge 'dzin gang la gnas nas de bzhin gshegs pa dgra bcom pa yang dag par rdzogs pa'i sangs rgyas dang /_de bzhin gshegs pa dgra bcom pa yang dag par rdzogs pa'i sangs rgyas de 
[\[257a.3\]]dag dang thabs cig tu de bzhin gshegs pa bgro ba'i chos kyi rnam grangs 'di bgro ba mdzad lags/_bka' stsal pa/_khyim bdag chos kyi dbyings nges par byung ba zhes bya ba'i ting nge 'dzin yod pa gang la gnas nas sangs rgyas bcom ldan 'das de dag dang /_chos kyi rnam grangs 'di bgro ba mdzad 
[\[257a.4\]]do/_/gsol pa/_bcom ldan 'das ci'i slad du chos kyi dbyings nges par byung ba zhes bya ba'i ting nge 'dzin ces brjod lags/_bka' stsal pa/_khyim bdag ji tsam du chos thams cad ni chos kyi dbyings yin yang chos kyi dbyings su yang dag par rjes su mi mthong ngo /_/khyim bdag nga ting 
[\[257a.5\]]nge 'dzin 'di la gnas nas chos kyi dbyings yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la ni chos 'ga' yang yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la gzugs yang dag 
[\[257a.6\]]par rjes su mi mthong ngo /_/gzugs la yang chos kyi dbyings yang dag par rjes su mi mthong ngo /_/gzugs la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang gzugs yang dag par rjes su mi mthong ngo /_/khyim 
[\[257a.7\]]bdag nga ting nge 'dzin 'di la gnas nas de bzhin du chos kyi dbyings la tshor ba dang /_'du shes dang /_'du byed rnams dang /_rnam par shes pa dag yang dag par rjes su mi mthong ngo /_/rnam par shes pa la yang chos kyi dbyings yang dag par rjes su mi mthong ngo /_/rnam par shes pa 
[\[257b\]]
[\[257b.1\]]ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang rnam par shes par yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la mig gi khams yang dag par rjes su mi mthong ngo /_/
[\[257b.2\]]mig gi khams la yang chos kyi dbyings yang dag par rjes su mi mthong ngo /_/mig gi khams la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang mig gi khams yang dag par rjes su mi mthong ngo /_/de bzhin du 
[\[257b.3\]]gzugs kyi khams la ma yin zhing /_rna ba'i khams la sgra'i khams ma yin no/_/sna'i khams la dri'i khams ma yin no/_/lce'i khams la ro'i khams ma yin no/_/lus kyi khams la reg bya'i khams ma yin te/_yid kyi khams kyang ma yin no/_/khyim bdag nga ting nge 
[\[257b.4\]]'dzin 'di la gnas nas chos kyi dbyings la chos yang dag par rjes su mi mthong ngo /_/chos rnams la chos kyi dbyings yang dag par rjes su mi mthong ngo /_/chos kyi dbyings la yang chos yang dag par rjes su mi mthong ngo /_/chos la ma gtogs par yang chos kyi dbyings yang dag par 
[\[257b.5\]]rjes su mi mthong ngo /_/chos kyi dbyings la ma gtogs par yang chos yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la sa'i khams yang dag par rjes su mi mthong ngo /_/sa'i khams la yang chos kyi dbyings yang dag par rjes 
[\[257b.6\]]su mi mthong ngo /_/sa'i khams la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang sa'i khams yang dag par rjes su mi mthong ngo /_/de bzhin du chu dang /_me dang /_rlung la yang sbyar bar bya'o/_/khyim bdag 
[\[257b.7\]]nga ting nge 'dzin 'di la gnas nas chos kyi dbyings la 'das pa'i chos kyi dbyings yang dag par rjes su mi mthong ngo /_/'das pa'i chos la yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang 'das pa'i chos yang dag par rjes su mi mthong 
[\[258a\]]
[\[258a.1\]]ngo /_/'das pa'i chos la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang chos kyi dbyings yang dag par rjes su mi mthong ngo /_/ma 'ongs pa'i chos kyi dbyings la yang ma 'ongs pa'i chos kyi dbyings yang 
[\[258a.2\]]dag par rjes su mi mthong ngo /_/ma 'ongs pa la yang chos kyi dbyings yang dag par rjes su mi mthong ngo /_/ma 'ongs pa ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang ma 'ongs pa'i chos kyi dbyings yang dag par rjes su mi mthong ngo /_/chos 
[\[258a.3\]]kyi dbyings la da ltar byung ba yang dag par rjes su mi mthong ngo /_/da ltar byung ba la yang chos kyi dbyings yang dag par rjes su mi mthong ngo /_/da ltar byung ba la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang da ltar byung 
[\[258a.4\]]ba yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la yang so so'i skye bo'i chos yang dag par rjes su mi mthong ngo /_/so so'i skye bo'i chos la yang chos kyi dbyings yang dag par rjes su mi mthong ngo /_/so so'i skye bo'i chos la ma gtogs par 
[\[258a.5\]]yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang so so'i skye bo'i chos yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la slob pa'i chos yang dag par rjes su mi mthong ngo /_/slob pa'i 
[\[258a.6\]]chos la yang chos kyi dbyings yang dag par rjes su mi mthong ngo /_/slob pa'i chos la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang slob pa'i chos yang dag par rjes su mi mthong ngo /_/chos kyi dbyings la ma 
[\[258a.7\]]gtogs par yang chos kyi dbyings yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la rang sangs rgyas kyi chos yang dag par rjes su mi mthong ngo /_/rang sangs rgyas kyi chos la yang chos kyi dbyings yang dag par rjes su mi 
[\[258b\]]
[\[258b.1\]]mthong ngo /_/rang sangs rgyas kyi chos la ma gtogs par yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang rang sangs rgyas kyi chos yang dag par rjes su mi mthong ngo /_/khyim bdag nga ting nge 'dzin 'di la gnas nas chos kyi dbyings la sangs 
[\[258b.2\]]rgyas kyi chos yang dag par rjes su mi mthong ngo /_/sangs rgyas kyi chos la yang chos kyi dbyings yang dag par rjes su mi mthong ngo /_/chos kyi dbyings la ma gtogs par yang sangs rgyas kyi chos yang dag par rjes su mi mthong ngo /_/sangs rgyas kyi chos la ma gtogs par yang chos kyi 
[\[258b.3\]]dbyings yang dag par rjes su mi mthong ngo /_/chos kyi dbyings la ma gtogs par yang chos kyi dbyings yang dag par rjes su mi mthong ngo /_/de skad ces bka' stsal nas/_'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das ci'i slad du chos kyi 
[\[258b.4\]]dbyings zhes bgyi lags/_bka' stsal pa/_'jam dpal chos kyi dbyings ni dbyings med pa ste/_'jam dpal ngas de las dgongs nas chos kyi dbyings zhes bstan to/_/'jam dpal chos thams cad las nges par byung ba zhes bya ba ni 'jam dpal chos thams cad khams las 
[\[258b.5\]]nges par byung ba de'i phyir ro/_/gsol pa/_bcom ldan 'das nges par byung ba zhes bgyi ba ci'i slad du nges par byung ba zhes bgyi ba lags/_/bka' stsal pa/_'gro ba yang med/_'ong ba yang med pa de'i phyir nges par byung ba zhes bya ste/_'jam dpal chos thams cad kyi tshul ni de lta bu 
[\[258b.6\]]ste/_'jam dpal chos rnams kyi 'jug pa ni de yin no/_/gsol pa/_bcom ldan 'das 'jug pa zhes bgyi ba ci'i slad du 'jug pa zhes bgyi lags/_bka' stsal pa/_chos thams cad rang bzhin gyis ma skyes pa de'i phyir 'jug pa zhes bya'o/_/de'i tshe gzhon nu pad ma dpal gyi 
[\[258b.7\]]snying po zhes bya ba 'dus shing 'dug par gyur to/_/de nas gzhon nu pad ma'i dpal gyi snying pos bcom ldan 'das la 'di skad ces gsol to/_/bcom ldan 'das bcom ldan 'das kyis chos bka' stsal pa'i don bdag gis 'di ltar 'tshal te/_ting nge 'dzin 'di ni so so'i skye bo 
[\[259a\]]
[\[259a.1\]]dang thun mong ma lags so/_/rang sangs rgyas dang thun mong ma lags so/_/bcom ldan 'das ting nge 'dzin 'di ni gang dag sangs rgyas kyi chos zhes brjod pa de dag dang yang thun mong ma lags so/_/bcom ldan 'das de ltar na ting nge 'dzin 'di ni ldan pa yang ma lags/_mi ldan 
[\[259a.2\]]pa yang ma lags so/_/de ci'i slad du zhe na/_bcom ldan 'das 'di ltar gang phrad par 'gyur ba'am/_phrad par 'gyur ba ma lags pa'i chos de dag ma mchis pa'i slad du'o/_/chos 'ga' zhig ma mchis na ni de lta yang lags na 'ga' yang ma mchis pa de la ni phrad pa yang ma mchis mi phrad 
[\[259a.3\]]pa yang ma mchis lags so/_/bcom ldan 'das de ltar na ting nge 'dzin 'di ni thun mong ma lags so/_/bcom ldan 'das gzhan yang ting nge 'dzin 'di la su yang snyoms par mi 'jug ste/_de ci'i slad du zhe na/_bcom ldan 'das sems can thams cad ting nge 'dzin la snyoms par zhugs 
[\[259a.4\]]pa'i slad du'o/_/bcom ldan 'das de lta lags pas mnyam pa nyid la ni snyoms par 'jug pa yang ma mchis/_zhugs pa yang ma mchis lags te/_de ltar na ting nge 'dzin 'di ni brjod par bgyi ba ma lags so/_/bcom ldan 'das gzhan yang ting nge 'dzin 'di ni sems can 
[\[259a.5\]]thams cad dang thun mong lags te/_de ci'i slad du zhe na/_bcom ldan 'das 'di ltar sems can thams cad kyis mnyam pa nyid thob lags te/_bcom ldan 'das de'i slad du ting nge 'dzin 'di ni sems can thams cad dang thun mong lags so/_/bcom ldan 'das gzhan yang 
[\[259a.6\]]ting nge 'dzin 'di ni sus kyang thob pa ma lags te/_de ci'i slad du zhe na/_bcom ldan 'das mnyam pa nyid kyi tshogs ma mchis pa'i slad du ste/_bcom ldan 'das chos thams cad kyi mnyam pa nyid ni mi dmigs pa lags pa'i slad du'o/_/bcom ldan 'das gzhan yang sems can thams 
[\[259a.7\]]cad dang thun mong lags pa de ltar ting nge 'dzin 'di yang thun mong lags so/_/ji ltar sems can thams cad mi 'phrogs pa de ltar ting nge 'dzin 'di yang mi 'phrogs pa'o/_/bcom ldan 'das gzhan yang gang sems can gyis rnam par dben pa'i ting nge 'dzin de ni sems can thams cad dang thun mong 
[\[259b\]]
[\[259b.1\]]lags te/_de ci'i slad du zhe na/_bcom ldan 'das gang rnam par dben pa nyid de ni ting nge 'dzin lags so/_/bcom ldan 'das gzhan yang ting nge 'dzin 'di ni bsam gyis mi khyab pa lags te/_de ci'i slad du zhe na/_sems kyi yul las yang dag par 'das pa'i slad du'o/_/ting nge 'dzin 
[\[259b.2\]]'di ni bsam gyis mi khyab pa lags so/_/bcom ldan 'das gzhan yang ting nge 'dzin 'di ni chos gang la yang mi sems pas bsam gyis mi khyab pa nyid de/_de ci'i slad du zhe na/_bcom ldan 'das bsam gyis mi khyab pas sems ma mchis pa lags te/_gang ma mchis pa de ni ting nge 
[\[259b.3\]]'dzin lags so/_/bcom ldan 'das sems ni sems ma mchis pa lags te/_de yang ting nge 'dzin lags so/_/bcom ldan 'das gzhan yang ting nge 'dzin 'di ni gang mtshan ma de dag la mi gnas pa ste/_gang mi gnas pa de ni ting nge 'dzin lags so/_/bcom ldan 'das gzhan yang 
[\[259b.4\]]ting nge 'dzin 'di ni nyams pa yongs su ma rdzogs pa'i tshul gyis thob pa med pa ste/_bcom ldan 'das gang yongs su ma rdzogs pa de ni ting nge 'dzin lags so/_/bcom ldan 'das gzhan yang ting nge 'dzin 'di ni nyams pa ste/_sangs rgyas kyi yul ji tsam pa de tsam du 'di ni ting nge 'dzin 
[\[259b.5\]]lags so/_/bcom ldan 'das sangs rgyas kyi yul zhes bgyi ba yul ma mchis pa ste/_gang yul ma mchis pa de ni ting nge 'dzin lags so/_/bcom ldan 'das gzhan yang ting nge 'dzin 'di ni ma bstan pa lags te/_de ci'i slad du zhe na/_bcom ldan 'das gang gzhan la tha snyad 
[\[259b.6\]]brjod la/_tha snyad brjod pa'i chos de dang de dag ni chos de la ma mchis te/_gang ma mchis pa de ni ting nge 'dzin lags so/_/bcom ldan 'das gzhan yang ting nge 'dzin 'di ni yi ge ma mchis pa ste/_de ci'i slad du zhe na/_bcom ldan 'das 'di ltar yi ge de dag ni ma mchis pa lags la/_
[\[259b.7\]]gang ma mchis pa de ni ting nge 'dzin lags so/_/bcom ldan 'das gzhan yang ting nge 'dzin 'di ni brjod pa ma mchis pa ste/_gang brjod pa ma mchis pa de ni brjod pa ste/_de ltar na ting nge 'dzin 'di ni brjod pa ma mchis pa lags so/_/bcom ldan 'das ting nge 'dzin 'di ni rnam par rig pa 
[\[260a\]]
[\[260a.1\]]ma mchis pa ste/_gang rnam par rig pa ma mchis pa de ni ting nge 'dzin te/_bcom ldan 'das de ltar na ting nge 'dzin 'di ni rnam par rig pa ma mchis pa lags so/_/bcom ldan 'das gzhan yang ting nge 'dzin gang dang gang bstan pa de dang de'i chos de dang de dag de na ma mchis la/_gang 
[\[260a.2\]]gzhan yang ma mchis pa de dag ni ngo bo nyid kyis stong ste/_gang dag ngo bo nyid kyis stong pa de ni ting nge 'dzin lags so/_/gang ting nge 'dzin de ni mnyam pa nyid lags la chos de dag kyang mnyam pa nyid lags te/_chos de dag ni nges par byung ba ma lags pas/_bcom ldan 'das de ltar na 
[\[260a.3\]]ting nge 'dzin 'di ni brjod par bgyi ba ma lags so/_/de nas gnas brtan sha ra dwa ti'i bus gzhon nu pad ma dpal gyi snying po la 'di skad ces smras so/_/pad ma dpal gyi snying po khyod ting nge 'dzin 'di la 'dod pa med dam/_smras pa/_btsun pa shA ri'i bu kho bo ni ting nge 'dzin 'di la 'dod pa 
[\[260a.4\]]ma mchis so/_/de ci'i phyir zhe na/_btsun pa shA ri'i bu gal te chos 'di dag la bdag cig kho bos yang dag par rjes su mthong na ni chos de dag la kho bo 'dod par yang 'gyur ro/_/smras pa/_pad ma dpal gyi snying po khyod kyis sangs rgyas kyi chos rnams la de yang dag par rjes su ma 
[\[260a.5\]]mthong ngam/_/smras pa/_btsun pa shA ri'i bu gal te sangs rgyas kyi chos rnams la bdag cig kho bos yang dag par rjes su mthong ba de ltar gyur na ni sangs rgyas kyi chos rnams bdag gis 'dus byas par yang 'gyur ro/_/smras pa/_pad ma dpal gyi snying po khyod kyis ci sangs rgyas kyi 
[\[260a.6\]]chos rnams yang dag par rjes su mthong ngam/_smras pa/_btsun pa shA ri'i bu gal te sangs rgyas kyi chos rnams yang dag par rjes su mthong na ni sangs rgyas kyi chos de dag dngos por byas par yang 'gyur na/_btsun pa shA ri'i bu chos thams cad ni dngos po med pa'i phyir ro/_/btsun pa shA 
[\[260a.7\]]ri'i bu gal te sangs rgyas kyi chos rnams yod par gyur na sangs rgyas kyi chos las gzhan par yongs su rtogs par yang 'gyur la/_sangs rgyas kyi chos rnams sems dang bcas par yang 'gyur ro/_/de nas bcom ldan 'das kyis de'i tshe gzhon nu pad ma dpal gyi snying po la legs so 
[\[260b\]]
[\[260b.1\]]zhes bya ba byin no/_/legs sa zhes bya ba byin nas kyang /_tshe dang ldan pa shA ri'i bu la bka' stsal pa/_shA ri'i bu gang dang gang dris pa de dang de la mi gnas pa'i chos yang dag par bsgrags pa de dag ni phyir mi ldog pa'i rtags yin no/_/de nas tshe dang ldan pa shA ri'i bus gzhon nu pad ma 
[\[260b.2\]]dpal gyi snying po la 'di skad ces smras so/_/pad ma dpal gyi snying po khyod bcom ldan 'das kyis bla na med pa yang dag par rdzogs pa'i byang chub las phyir mi ldog par lung bstan to/_/de skad ces smras pa dang /_gzhon nu pad ma dpal gyi snying pos tshe dang ldan pa shA ri'i bu la 'di skad 
[\[260b.3\]]ces smras so/_/btsun pa shA ri'i bu gal te bla na med pa yang dag par rdzogs pa'i byang chub las phyir mi ldog pa'i chos 'ga' zhig mchis na ni/_btsun pa shA ri'i bu 'di ltar kho bo de bzhin gshegs pas bla na med pa yang dag par rdzogs pa'i byang chub tu lung bstan par yang 'gyur ro/_/
[\[260b.4\]]smras pa/_pad ma dpal gyi snying po khyod bdag bla na med pa yang dag par rdzogs pa'i byang chub tu mngon par rdzogs par sangs rgyas so snyam du mi sems sam/_smras pa/_btsun pa shA ri'i bu/_de lta ma lags so/_/de ci'i phyir zhe na/_btsun pa shA ri'i bu de lta na ni byang 
[\[260b.5\]]chub de ni ngar 'dzin par 'gyur ro/_/btsun pa shA ri'i bu de ltar na bdag bla na med pa yang dag par rdzogs pa'i byang chub tu mngon par rdzogs par sangs rgyas so snyam pa ci zhig yod/_smras pa/_pad ma dpal gyi snying po khyod shAkya thub pa 'di da ltar bla na med pa yang dag par 
[\[260b.6\]]rdzogs pa'i byang chub tu mngon par rdzogs par sangs rgyas so snyam du de ltar mi sems sam/_smras pa/_btsun pa shA ri'i bu shAkya thub pa nyid kyi chos kyang mi dmigs na byang chub lta ga la zhig dmigs/_de ltar na shAkya thub pa 'di bla na med pa yang dag par rdzogs pa'i byang chub tu 
[\[260b.7\]]mngon par rdzogs par sangs rgyas so snyam pa ci zhig yod/_smras pa/_pad ma dpal gyi snying po khyod ci la spyod/_de nas gzhon nu pad ma dpal gyi snying pos de'i tshe rdzu 'phrul mngon par 'du bya ba de lta bu dag mngon par 'dus byas so/_/rdzu 'phrul mngon par 'du bya ba de lta bu dag 
[\[261a\]]
[\[261a.1\]]mngon par 'dus byas nas kyang thams cad dang ldan pa'i 'khor gyi dkyil 'khor dag 'od kyis khyab par byas nas bdag nyid mi snang bar byas so/_/mi snang bar byas nas kyang tshe dang ldan pa shA ri'i bu la smras pa/_shA ri'i bus kho bo mthong ngam/_pad ma dpal gyi snying po 
[\[261a.2\]]khyod ma mthong ste/_khyod kyi sgra tsam zhig thos so/_/smras pa/_btsun pa shA ri'i bu ci sgra gang yin pa de pad ma dpal gyi snying po yin nam/_smras pa/_gzhon nu ma yin no/_/smras pa/_btsun pa shA ri'i bu pad ma dpal gyi snying po zhes bya brgyur byas nas ming du btags pa de ci zhig yin/_
[\[261a.3\]]smras pa/_pad ma dpal gyi snying po zhes bya ba'i ming de ni brdar btags pa'i tshig go/_/smras pa/_btsun pa shA ri'i bu ci brdar btags pa'i tshig la spyod pa 'ga' lta mchis sam/_smras pa/_pad ma dpal gyi snying po med do/_/smras pa/_btsun pa shA ri'i bu gang brdar btags pa'i tshig 
[\[261a.4\]]de ni tshig ma yin pa ste/_gang tshig ma yin pa de'i spyod pa ni rnam par rig pa ma yin pa ste/_de ni theg pa 'di la yang ma mchis/_theg pa gzhan la yang ma mchis/_de ni tshu rol na yang ma mchis/_pha rol na yang ma mchis/_gnyi ga'i bar na yang ma mchis pas de ni nges par mya ngan las 'das 
[\[261a.5\]]pa ste/_btsun pa shA ri'i bu byang chub sems dpa' rnams kyi spyod pa ni de lta bu lags so/_/de nas bcom ldan 'das de'i tshe 'dzum pa mdzad de 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal gyi sgo nas 'od zer kha dog sna tshogs/_kha dog du ma 
[\[261a.6\]]'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu dag byung nas de dag gis 'jig rten gyi khams mtha' yas mu med pa dag 'od kyis khyab par byas nas/_tshangs pa'i 'jig rten gyi bar du song ste slar 
[\[261a.7\]]log nas kyang 'jig rten gyi khams tshad med grangs med pa dag 'od kyis khyab par byas te/_bcom ldan 'das la lan gsum bskor ba byas nas/_bcom ldan 'das kyi dbu'i gtsug tu mi snang bar gyur to/_/stong gsum gyi stong chen po'i 'jig rten gyi khams 'di yang rnam pa drug 
[\[261b\]]
[\[261b.1\]]tu g.yos te/_'gul/_rab tu 'gul/_kun tu rab tu 'gul/_g.yos/_rab tu g.yos/_kun tu rab tu g.yos/_ldeg_/rab tu ldeg_/kun tu rab tu ldeg go/_/de nas tshe dang ldan pa kun dga' bo de'i tshe stan las langs nas bla gos phrag pa gcig tu gzar te/_bcom ldan 
[\[261b.2\]]'das la tshigs su bcad pas bstod pa/_gang zag mchog ma rnam 'dren rgyal ba'i mchog_/rgyu ma mchis par 'dzum pa mi mdzad na/_/mgon po bde gshegs 'dzum mdzad rgyu gang lags/_/rgyal ba'i 'jig rten 'dzum mdzad rkyen gang lags/_/rgyal ba'i zhing 'di 
[\[261b.3\]]'od kyis snang mdzad cing /_/phyogs bcu 'di kun 'od kyis gsal mdzad pas/_/thugs brtser ldan pa 'dzum mdzad rgyu rkyen gang /_/'jig rten phan mdzad bdag la bka' stsal gsol/_/sangs rgyas zhing 'dir gnas pa'i sems can gang /_/bde dang nad med dga' zhing 
[\[261b.4\]]rab tu rangs/_/'dod pa'i bde dang ting 'dzin bde ba dag_/ri rab steng na gnas pa'i lha bzhin no/_/mgon po sems can dmus long kha cig dag_/de tshe de dag mig gis gzugs rnams mthong /_/sems can gang dag 'on par gyur pa rnams/_/de dag rna bas sgra yang 
[\[261b.5\]]thos par gyur/_/sems can rnams kyis 'phral du gter rnyed cing /_/bcings pa thams cad de ring thar gyur la/_/sbrum pa rnams ni bde zhing shis par btsas/_/de ltar rmad byung gda' ba ngo mtshar to/_/bdag gi rkang pa la ni me tog reg_/yid du 'ong ba'i spos dang 
[\[261b.6\]]phyogs su langs/_/sangs rgyas zhing rnams brgyan pas lha nger gda'/_/mgon po bde gshegs 'dzum mdzad rgyu gang lags/_/zla ba'i 'od dang nyi ma'i 'od kun dag_/rgyal ba'i spyan snga na ni lha mer min/_/sangs rgyas zhing 'di thams cad gsal mdzad pa/_/ji 
[\[261b.7\]]ltar dbang phyug dbang sgyur ji bzhin no/_/'di na sems can kha cig nad kyis thebs/_/gang dag nad pa nyam chung mthu chung ba/_/sems can mang po de ring nad med gyur/_/su yi mthu lags 'dir ni lung bstan gsol/_/der 'dzum mdzad pa ji 'drar gda' 
[\[262a\]]
[\[262a.1\]]ba dag_/de 'dra nam yang ma mthong ma thos pas/_/deng ni thams cad the tshom gyur lags na/_/skyes 'dul kha lo sgyur ba de lung ston/_/bdag ni khyod kyi 'dri'o rim gro 'tshal/_/'dzum pa mdzad pa'i rgyu rkyen gang ci lags/_/gang dag thos nas yi rangs 
[\[262a.2\]]'gyur ba yi/_/mgon po de ring bdag la de lung ston/_/deng su'i don chen rgya chen 'gyur ba dang /_/chos kyi mdzod 'di su zhig 'dzin pa dang /_/deng bdud dpung bcas bzhon dang bcas pa dag_/su 'joms de ni bdag la lung bstan gsol/_/chos rnams thams cad mthar 
[\[262a.3\]]ni phyin pa po/_/thub pa khyod 'dra ma mchis gong na ga la mchis/_/mi mchog chos dbyings khyod la zhu lags na/_/don dam mkhas pas de ni lung bstan gsol/_/de skad ces gsol pa dang /_bcom ldan 'das kyis tshe dang ldan pa kun dga' bo la bka' stsal 
[\[262a.4\]]pa/_gzhon nu pad ma dpal gyi snying pos bstan pa 'di bshad pa na srog chags sum khri byang chub kyi phyir yang dag par zhugs so/_/kun dga' bo deng bstan pa 'di'i dbang du byas nas nga'i thad nas byang chub kyi phyir zhugs pa dag khyod kyis mthong ngam/_khyim bdag 'di rnams ni 'di 
[\[262a.5\]]nas shi 'phos ma thag tu sum cu rtsa gsum pa'i lha rnams su skye bar 'gyur ro/_/de dag de nas shi 'phos nas kyang phyi ma'i dus lnga brgya pa tha ma la de dag 'dzam bu'i gling du mi rnams dang skal ba mnyam par skye bar 'gyur ro/_/de dag 'dzam bu'i gling du skyes pa'i mod la chos kyi 
[\[262a.6\]]rnam grangs 'di yang nyan par 'gyur ro/_/de nas srog chags sum khri po de dag gis bcom ldan 'das la 'di skad ces gsol to/_/bdag cag gis kyang slad ma'i tshe slad ma'i dus na chos kyi rnam grangs 'di bshad par bgyi'o/_/de'i tshe de'i dus na 'khor de nyid na dge slong lnga brgya 
[\[262a.7\]]tsam zhig 'dus shing 'dug par gyur pa de dag thams cad stan las langs te/_bcom ldan 'das la gsol pa/_bcom ldan 'das kyis chos kyi rnam grangs 'di byin gyis brlab tu gsol/_bcom ldan 'das bdag cag gis kyang slad ma'i tshe slad ma'i dus na chos kyi rnam 
[\[262b\]]
[\[262b.1\]]grangs 'di rgyas par bgyi'o/_/de'i tshe de'i dus na lha'i dbang po brgya byin dang /_mi mjed kyi bdag po tshangs pa dang /_rgyal po chen po bzhi dag 'dus shing 'dug par gyur te/_de dag gis kyang bcom ldan 'das la 'di skad ces gsol to/_/bcom ldan 'das kyis chos kyi rnam 
[\[262b.2\]]grangs 'di byin gyis brlab tu gsol/_bcom ldan 'das bdag cag gis ni chos smra ba de dag bsrung zhing bskyab par bgyi'o/_/brtson par bgyi'o/_/kun tu bsrung bar bgyi'o/_/de nas bcom ldan 'das nyid kyi sku las 'od phyung ste/_'od re re las kyang sprul pa dag sprul to/_/
[\[262b.3\]]sprul pa re re pos kyang dge slong de dag la me tog dang /_spos rnam pa sna tshogs kyis gtor to/_/mngon par gtor to/_/de nas bcom ldan 'das kyis yang rdzu 'phrul mngon par 'du mdzad pa 'di lta bu mngon par 'du mdzad de/_khyim bdag gi bu bzang skyong dang /_ded dpon bzang 
[\[262b.4\]]po dang /_phug sbas dang /_sdong bus byin dang /_chu lha dang /_dbang pos byin dang /_rigs kyi bu mis byin dang /_skyes bu dam pa brgyad po de dag thams cad kyis shar phyogs logs na gang gA'i klung gi bye ma snyed dang mnyam pa'i sangs rgyas bcom ldan 'das rnams mthong bar 
[\[262b.5\]]'gyur ba de lta bu'i rdzu 'phrul mngon par 'du mdzad pa dag mngon par 'du mdzad do/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo de bzhin gshegs pas gsungs pa'i chos kyi rnam grangs rgya chen po 'di bstan cing bshad pa na/_
[\[262b.6\]]khyim bdag brgyad po de dag gis kun tu snang ba zhes bya ba'i ting nge 'dzin thos nas rab tu sgrogs par 'gyur ro/_/de nas bcom ldan 'das kyis tshigs su bcad pa 'di dag bka' stsal to/_/kun dga' khyod kyis 'di dag na/_/dge slong brgyad po nga'i mdun na/_/ye 
[\[262b.7\]]shes chen po byin brlab gsol/_/thub pa chen po byin brlab gsol/_/mgon po bdag cag slad dus tshe/_/'di 'dra'i chos dag bshad bgyi zhes/_/thal mo sbyar nas chos kyi phyir/_/gsol ba 'debs pa mthong gyur tam/_/gang dang thabs cig bgro mdzad cing /_/
[\[263a\]]
[\[263a.1\]]gang na sangs rgyas gang sgrogs rnams/_/gang dag mdo 'di 'dzin byed pa/_/de la thams cad srung bar mdzad/_/gang dag blta dka' chos spyod pas/_/sangs rgyas de dag dang mi 'bral/_/gang zhig 'di ni lung nod pa/_/de bzhin nyid la gnas par 
[\[263a.2\]]'gyur/_/nga yis bgro ba bshad pa 'di/_/gang dag lung nod 'gyur ba rnams/_/de dag gi ni mdun na yang /_/sangs rgyas bzhugs shing zhal yang ston/_/sangs rgyas bgro ba gsungs 'di ni/_/gang dag lung nod 'gyur ba yi/_/dge slong de dang de dag 
[\[263a.3\]]rnams/_/nga yi chos srung skyong bar 'gyur/_/nga yis bgro ba bshad pa 'di/_/gang dag lung nod 'gyur ba rnams/_/de dag gis ni byang chub bzung /_/sangs rgyas rnams kyi mtha' yas mdzad/_/sangs rgyas bgro ba dam pa 'di/_/gang dag lung nod 'gyur ba 
[\[263a.4\]]rnams/_/sangs rgyas ye shes bla med la/_/de dag thams cad nges par gnas/_/sangs rgyas bgro ba dam pa 'di/_/gang dag lung nod 'gyur ba rnams/_/de dag gis ni bdud btul cing /_/byang chub snying por gnas pa yin/_/sangs rgyas bgro ba de bzhin nyid/_/'di 
[\[263a.5\]]ni gang dag lung nod pa/_/de dag gis ni bdud btul cing /_/byang chub snying por gnas pa yin/_/bstan pa de yang gzungs de yin/_/ting nge 'dzin kyang bstan pa yin/_/sems can de dag 'di dag bstan/_/sangs rgyas bden pa gzhan mi 'gyur/_/gang gis 
[\[263a.6\]]byang chub dag gi phyir/_/sangs rgyas 'di dag kun 'dod pa/_/des ni nga yis bshad pa yi/_/bgro ba 'di ni lung mnod bya/_/mi gang 'das pa'i rdzogs sangs rgyas/_/de dag lta bar 'dod pas ni/_/chos nyid ye shes chen po yi/_/bgro ba myur du lung mnod bya/_/
[\[263a.7\]]kha cig mdo 'di tshul la ni/_/spro bar byed pa de dag la/_/phyi dus tshe na nga yis ni/_/'di 'dra ba yi chos bshad bya/_/nga yi chos ni 'di 'dra dag_/thos nas bzung ste mang du thos/_/de dag gis ni ting nge 'dzin/_/snang byed ces bya de ring thob/_/phyi ma'i dus na de dag 
[\[263b\]]
[\[263b.1\]]gis/_/ting nge 'dzin la gnas nas ni/_/srog chags kun la phan pa'i phyir/_/nga yi chos ni 'dzin par 'gyur/_/de tshe gang dag kha cig gis/_/mdo 'di 'dzin 'gyur nga yis ni/_/de bzhin gshegs pa ma mthong zhes/_/the tsom dag ni bskyed mi bya/_/phyi dus ngan 'gro chen po ste/_/
[\[263b.2\]]de tshe gang dag mi rnams kyis/_/ting 'dzin ming ni nyan byed pa/_/thams cad nga yi mdun na 'khod/_/mdo 'di dag ni bsgrags pa yis/_/nga yi sras ni 'dir yod rnams/_/phyi dus dam chos 'jig pa'i tshe/_/de dag chos ni skyong bar 'gyur/_/gang dag kha cig mdo 'di ni/_/thob par 
[\[263b.3\]]bya phyir de tshe brtson/_/kun dga' de dag thams cad ni/_/sangs rgyas spyan gyis ngas mthong ngo /_/kun dga' de phyir khyod la ni/_/byang chub mchog ma gtad bya ste/_/srog chags rnams la bshad pa ltar/_/khyod la 'di ni gzhag par bya/_/kha cig mdo 'di bsrung ba'i phyir/_/
[\[263b.4\]]de tshe brtson par byed pa dag_/de dag gis ni nga bsrungs pas/_/sangs rgyas bsrungs pa'ang mtha' yas so/_/de ltar chos bsrungs byas pas ni/_/mi de dag ni bsrung bar 'gyur/_/mdo 'di phyogs bzhir de dag gis/_/btsal kyang rnyed par ma gyur la/_/ngas bstan pa 
[\[263b.5\]]yi sangs rgyas gang /_/phyogs bcu dag na gang rnams dag_/de ltar sangs rgyas de dag la/_/sbyin pa bsam mi khyab pa phul/_/rnam smin de dag ji snyed pa/_/ngas bshad pa ni mnyan par gyis/_/mdo 'di rnyed par ma gyur pa/_/rnyed par gyur na smos ci dgos/_/sangs rgyas 
[\[263b.6\]]zhing 'di thams cad dag_/ma lus par ni mi zhig gis/_/ji ltar bye mas byur bur ni/_/rab tu bkang bar gyur pa dag_/skyes bu la las de dag kun/_/shar phyogs logs su de dag 'dor/_/bye ma'i rdul ni re re nas/_/lag pa gcig gis blangs nas kyang /_/'jig rten khams 
[\[263b.7\]]dag mtha' yas pa'i/_/'jig rten khams ni de dag tu/_/bye ma'i rdul ni ji snyed nyid/_/ma lus par ni 'jog byed pa/_/de bzhin du ni sbyar byas pa/_/mkhas pa gang gis mi shes na/_/bye ma dag gi rdul gyur pa/_/'jig rten khams su bgrang bya ste/_/de bzhin lho phyogs dag tu yang /_/mi 
[\[264a\]]
[\[264a.1\]]dag gis ni 'dor bar byed/_/bye ma'i phung po ji snyed de/_/gang dag nga yis sngar bstan pa/_/de bzhin phyogs bzhi dag tu yang /_/mi yis bye ma 'dor bar byed/_/sngar ni ji snyed bstan pa yi/_/de snyed bye mar gyur pa dang /_/ji snyed bstan pa'i bye ma snyed/_/de snyed 'jig rten khams 
[\[264a.2\]]de dag_/'dir ni de dag thams cad kyang /_/grong khyer gru bzhi gcig gyur la/_/skyes bu la la byung bas ni/_/grong khyer brtsigs pa de dag tu/_/rin po che yis bkang byas te/_/skyob pa sangs rgyas rnams la phul/_/sbyin de de dag la phul bas/_/'jig rten mgon po bsam mi khyab/_/rkang 
[\[264a.3\]]gnyis gtso bor gyur cig ces/_/byang chub mchog tu smon par byed/_/de ni byang chub nyid tshol la/_/mdo 'di dag ni mi tshol te/_/ngas bshad pa yi bgro ba dag_/mdo 'di dag ni rnyed mi 'gyur/_/gang zhig mdo 'di tshol byed pa/_/de snyed bsod nams 'phel bar 'gyur/_/mang du thos pa 
[\[264a.4\]]kun dga' bo/_/'di las byang chub lhag par ni/_/bgro mdzad de bzhin dge slong dang /_/dge slong ma dag ngas lung bstan/_/ngas bshad pa yi bgro ba 'di/_/gang dag tshol byed de dag gis/_/nga sngon bram ze khye'u de'i tshe/_/gang gis byang chub phyir lung bstan/_/de tshe thog mar byang chub 
[\[264a.5\]]phyir/_/gang la bsod nams ngas bskrun pa/_/mar me zhes bya bsam mi khyab/_/ye shes ldan chen mthong ba yin/_/gang dag 'di lung nod de dag_/rdzogs pa'i sangs rgyas de mthong ngo /_/rtag par sems can kun bde phyir/_/grangs med bdun brgya rdzogs pa ste/_/gcig kyang ma 
[\[264a.6\]]tshang med par ni/_/byang chub ched du ngas btsal lo/_/mang thos nga dang lhan cig tu/_/de dag gis kyang bsod nams bskyed/_/gang dag 'di ni lung nod cing /_/byang chub mchog mar smon byed pa/_/de dag byang chub mi nyams shing /_/de dag byang chub dkon pa med/_/gang dag ngas bshad 
[\[264a.7\]]pa yi mdo/_/'di ni gang dag lung nod pa/_/de dag sangs rgyas byang chub rgyu/_/nga yin te ni the tshom med/_/gang dag phyi ma'i dus de tshe/_/mi rnams kyis ni tshul 'di mthong /_/phyi ma'i dus na dge slong dag_/sangs rgyas bya ba byed par 'gyur/_/ngas bstan pa yi bgro ba dag_/'di ni gang dag 
[\[264b\]]
[\[264b.1\]]'dzin 'gyur ba/_/kun dga'i de phyir de la ni/_/'di 'dra'i mdo dag ngas gtad bya/_/sangs rgyas kyis bshad bgro ba dag_/yul phyogs gang du 'di gsung ba/_/sa yi phyogs ni de dag tu/_/de tshe gnod sbyin mdangs 'phrogs pas/_/sems can rnams kyi mdangs mi 'phrog_/mang thos de ltar shes par 
[\[264b.2\]]gyis/_/gang dag dug dang bcas pa'i lus/_/yul phyogs su ni bskur bya ste/_/de na de dag dug med par/_/'gyur ba la ni the tshom med/_/sangs rgyas kyis bshad bgro ba dag_/mdo 'di gang du gsungs pa yi/_/sa phyogs de ni kun dga' bo/_/mchod rten gyur par shes par gyis/_/sngon gyi 
[\[264b.3\]]mgon po 'das pa ste/_/'jig rten snang byed gang dag gis/_/sa yi phyogs ni 'di nyid du/_/mdo 'di dag ni rab tu bshad/_/sems can mya ngan 'jigs byed pa/_/da ltar rdzogs sangs rgyas ngas kyang /_/sa yi phyogs ni 'di nyid du/_/mdo mchog dag ni bshad par bya/_/'jig rten mgon po bsam 
[\[264b.4\]]mi khyab/_/rdzogs pa'i sangs rgyas byams pas kyang /_/sa yi phyogs ni 'di nyid du/_/mdo sde 'di ni 'chad par 'gyur/_/mang thos byams pa 'di yis ni/_/mdo 'di ston par byed pa na/_/ther 'bum brgyad cu tshang ba dag_/byang chub tu yang lung ston 'gyur/_/bdag ni gang gis yongs smin 
[\[264b.5\]]byas/_/kye ma'o sangs rgyas shAka thub ces/_/skad cig de la nga yi ming /_/rdzogs sangs rgyas kyis brjod par 'gyur/_/byams pa yi ni thang dag nas/_/srog chags bye ba grangs med pas/_/nga yi ming ni thos nas kyang /_/byang chub mchog tu smon par byed/_/skad cig de la sangs rgyas la/_/de 
[\[264b.6\]]bzhin gshegs pa byams pa yang /_/'dzum pa dag ni mdzad 'gyur zhing /_/de ni cho 'phrul bsam mi khyab/_/phyi ma'i dus na gang kha cig_/tshul 'di dag ni tshol byed pa/_/kun dga' de ni de yi tshe/_/byams dang phrad par lung bstan bya/_/shAkya seng ge de yis ni/_/mdo 'di bshad pa de mod la/_/srog 
[\[264b.7\]]chags stong phrag brgyad cu gang /_/byang chub la ni mngon par zhugs/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo dge slong chos bzhi dang ldan na sangs rgyas kyi byang chub spong bar byed de/_bzhi gang zhe na/_kun dga' bo 'di la dge slong lhag pa'i 
[\[265a\]]
[\[265a.1\]]nga rgyal can yin te/_lhag pa'i nga rgyal can des lhag pa'i nga rgyal med pa'i chos thos na skrag cing dngang la rab tu dngang bar 'gyur ro/_/g.yang sa chen por yang ltung bar 'gyur ro/_/des gting dpag med pa yang spong bar byed cing mi 'thun par smra la kun nas khro bar byed do/_/kun dga' bo 
[\[265a.2\]]gzhan yang dge slong de ni bdag tu mngon par zhen cing mtshams dral ba yin te kun dga' bo chos gnyis po 'di dang ldan pa'i dge slong ni sangs rgyas kyi byang chub spong bar byed cing mi 'thun par smra la kun nas khro bar byed do/_/kun dga' bo gzhan yang dge slong tshul khrims 'chal pa cho ga la log par 
[\[265a.3\]]zhugs pa yin te de tshul khrims 'chal pa dang ldan pas tshul khrims kyi gtam thos na zhum par 'gyur te kun dga' bo chos gsum po 'di dang ldan pa'i dge slong ni sangs rgyas kyi byang chub spong bar byed cing mi 'thun par smra la kun nas khro bar byed do/_/kun dga' bo gzhan yang dge slong dmigs par lta 
[\[265a.4\]]ba can bdag tu smra ba yin te des stong pa nyid kyi gtam thos na chags pa med pa la skrag cing dngang la rab tu dngang bar 'gyur te kun dga' bo chos bzhi po 'di dag dang ldan pa'i dge slong ni sangs rgyas kyi byang chub ni spong bar byed cing mi 'thun par smra la kun nas khro bar byed do/_/bcom ldan 'das kyis de 
[\[265a.5\]]skad ces bka' stsal nas/_bde bar gshegs pas de skad gsungs te ston pas gzhan yang 'di skad ces bka' stsal to/_/dge slong lhag pa'i nga rgyal can/_/ma thob thob pa'i 'du shes can/_/de ni des na ngas bstan pa'i/_/zab pa'i chos ni spong bar byed/_/'jig rten rgyang pan 'dres pa yi/_/dge 
[\[265a.6\]]slong chos smra gang yin pas/_/ngas bstan pa yi mdo zab pa/_/'di ni rab tu spong bar byed/_/bdag tu smra ba'i dge slong gang /_/dmigs pa la ni rab gnas pas/_/bdag med chos dag thos nas kyang /_/nga yi bstan pa spong bar byed/_/dge slong tshul khrims 'chal pa gang /_/sdig pa'i chos can mi 
[\[265a.7\]]sdom pas/_/yo byad bsnyungs pa'i chos thos na/_/nga yi bstan pa spong bar byed/_/skyob pa shAkya seng ge nga'i/_/bstan pa shes rab 'chal pa yis/_/spangs nas kyang ni lus zhig nas/_/ngan 'gro rnams su skye bar 'gyur/_/kun dga' bo chos bzhi dang ldan pa'i dge slong gis de bzhin 
[\[265b\]]
[\[265b.1\]]gshegs pas thugs su chud pa'i chos 'dul ba dag thos na dga' ba dang mchog tu dga' ba rgya chen po dag rab tu thob par 'gyur ro/_/kun dga' bo 'di la bzhi gang zhe na/_dge slong lhag pa'i nga rgyal med pa can yin no/_/'jig rten rgyang pan pa dang ma 'dres pa yin no/_/gzhan dag la chos dag 
[\[265b.2\]]pa ston pa yin no/_/dmigs pa dang ldan pa ma yin no/_/bdag tu mngon par zhen pa ma yin no/_/dge ba'i chos can tshul khrims dang ldan pa yin no/_/kun dga' bo chos bzhi po 'di dag dang ldan pa'i dge slong gis de bzhin gshegs pas thugs su chud pa'i chos 'dul ba dag thos na dga' ba 
[\[265b.3\]]dang mchog tu dga' ba rgya chen po dag rab tu thob par 'gyur ro/_/bcom ldan 'das kyis de skad ces bka' stsal nas/_bde bar gshegs pas de skad gsungs te/_ston pas gzhan yang 'di skad ces bka' stsal to/_/dge slong nga rgyal med pa gang /_/yang dag chos la rab gnas des/_/
[\[265b.4\]]zab pa'i chos dag thos nas ni/_/dga' ba mtshungs med des 'thob bo/_/chos nyid zab pa thob nas kyang /_/yang dag chos la rab gnas pas/_/dman pa 'di ni rab bsgrags te/_/'jig rten rgyang pan sten mi byed/_/bdag med chos dag thos nas kyang /_/gcig tu myur bar zhum mi 
[\[265b.5\]]'gyur/_/zla ba yar gyi ngo ltar ni/_/de yi ye shes rnam par 'phel/_/bdag med chos dag thos nas kyang /_/gang gi the tshom yod min zhing /_/zla ba yar gyi ngo ltar ni/_/de yi ye shes rnam par 'phel/_/bcom ldan 'das kyis de skad ces bka' stsal nas/_dge slong de dag dang /_lha dang /_mi dang /_
[\[265b.6\]]lha ma yin dang /_dri zar bcas pa'i 'jig rten bcom ldan 'das kyis gsungs pa la yi rangs te mngon par bstod do//_//de bzhin gshegs pa bgro ba zhes bya ba theg pa chen po'i mdo rdzogs sto//_//rgya gar gyi mkhan po dz+nyA na gar b+ha dang /_
[\[265b.7\]]lo ts+tsha ba ban de dpal gyi dbyangs kyis bsgyur cing /_zhu chen gyi lo ts+tsha ba ban de dpal brtsegs kyis zhus te gtan la phab pa//_//
[\[266a\]]
[\[266a.1\]{D230}]@##/_/rgya gar skad du/_ma hA san ni pA tAd ma hA yA na sU trAtata thA ga ta shrI sa ma ya na nA ma ma hA yA na sU tra/_bod skad du/_'dus pa chen po theg pa chen po'i mdo sde las de bzhin gshegs pa'i dpal gyi dam tshig ces bya ba theg pa chen po'i mdo/_bam po dang po/_sangs rgyas 
[\[266a.2\]]dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das tshangs pa chen po'i phur bu mtha' yas mu med pa lung bstan pa/_drang srong rnams kyi gnas thub pa'i rten ri ther sgra la nyan thos kyi dge 'dun chen po la 'di lta ste/_bcom 
[\[266a.3\]]ldan 'das kyi nyan thos bgrang ba las 'das pa dag dang /_byang chub sems dpa'i dge 'dun chen po 'di lta ste/_phyogs bcu'i sangs rgyas kyi zhing thams cad nas der 'dus pa'i byang chub sems dpa' sems dpa' chen po bgrang ba las 'das pa dag dang thabs cig tu bzhugs so/_/de'i tshe 'khor 
[\[266a.4\]]'dus pa chen po de na dpal lha mo chen mo chos nyan pa'i phyir/_bcom ldan 'das kyi spyan sngar thag mi ring ba zhig na 'dug go/_/de nas dpal lha mo chen mo stan las langs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/btsun 
[\[266a.5\]]pa bcom ldan 'das 'di ni sbyin pa las byung ba'i bsod nams bgyi ba'i dngos po'i gzings kyis skye ba'i rgya mtsho las sgrol bar mi bgyid pa dag mchis lags so/_/de ci'i slad du zhe na/_sangs rgyas kyi zhing nyon mongs pa can snyigs ma lnga dang ldan pa 'di na sems can bsod nams su gdags pa dang 
[\[266a.6\]]bral ba dag phal che lags te/_rgyu de dang rkyen des na byang chub sems dpa' sems dpa' chen po dag 'dir sems can rnams la snying rje chen po dag bskyed par bgyid lags so/_/'di na sems can rnams gang gis na rgyu ma mchis par smra zhing longs spyod dang bral la/_tshol khros sdug 
[\[266a.7\]]bsngal zhing nyam thag pa dang /_don ma mchis par 'bad pa de dag ni sbyin pa rnam par bged pa ma mchis par yongs su smin par bgyid pa'i rngo mi thogs te/_de lta bas na bdag cag gis sbyin pa'i go bgos te/_brtson 'grus brtsam par bgyi zhing /_'di ltar bdag cag gis sbyin 
[\[266b\]]
[\[266b.1\]]pa'i gzings kyis skye ba'i rgya mtsho las bsgral bar bgyi'o zhes byang chub sems dpa' sems dpa' chen po de dag sbyin pa las byung ba'i bsod nams kun tu spyod par bgyi ba'i dngos pos/_sangs rgyas kyi ye shes kyi rgya mtsho bla na ma mchis pa la 'jug par bgyid pa nas chos kyi rgyal po bla na ma 
[\[266b.2\]]mchis par dbang bskur ba rab tu thob par bgyid pa'i bar du'o/_/btsun pa bcom ldan 'das 'di na sems can rtag par smra ba 'di dag longs spyod dang /_nye bar spyod pa rgya chen po dang bral la tshol khros sdug bsngal zhing nyam thag pa dag mchis te/_de dag tshul khrims rnam par 
[\[266b.3\]]bged pa ma mchis par yongs su smin par bgyid par rngo mi thogs pas/_'dir sems can rtag par smra ba rnams la byang chub sems dpa' sems dpa' chen po de dag snying rje chen po dag skyed par bgyid cing /_tshul khrims kyi go bgos pa'i gzings kyis sems can rtag par 
[\[266b.4\]]smra ba 'di dag skye ba'i rgya mtsho 'di las bsgral bar bgyi'o zhes byang chub sems dpa' sems dpa' chen po de dag tshul khrims las byung ba'i bsod nams kun tu spyod par bgyid pa'i dngos pos sems can rnams dge ba bcu'i las kyi lam gyis yongs su smin par bgyid pa dang /_sangs 
[\[266b.5\]]rgyas kyi ye shes kyi rgya mtsho bla na ma mchis pa la 'jug par bgyid pa nas chos kyi rgyal po bla na ma mchis par dbang bskur ba rab tu thob par bgyid pa'i bar du'o/_/btsun pa bcom ldan 'das 'di na sems can gang dag phra ma dang /_tshig rtsub po dang /_chags sems dang /_gnod 
[\[266b.6\]]sems kun du spyod pa'i yid kyis de dag 'jig tshogs la lta ba dang ldan zhing longs spyod dang /_nye bar spyod pa dang bral la tshol khros sdug bsngal zhing nyam thag pa dag mchis te/_sems can de dag rab tu 'byung ba'i tshul khrims dang /_sdom pa ma mchis par yongs su 
[\[266b.7\]]smin par bgyid par rngo mi thogs pas sems can phra ma dang /_tshig rtsub po dang /_chags sems dang /_gnod sems kun tu spyod cing /_'jig tshogs la lta ba dang ldan pa yang ba spyod pa de dag la byang chub sems dpa' sems dpa' chen po de dag snying rje chen po dag skyed par bgyid 
[\[267a\]]
[\[267a.1\]]de/_bcom ldan 'das sems can de dag mi rtag pa'i tshul gyis bstan pa la 'jug par bgyid pa dang /_rab tu 'byung ba'i sdom pas sems can rnams yongs su smin par bgyid pa yang bdag cag gis bzod pa dang /_brtson 'grus brtsams nas bdag cag gis rab tu 
[\[267a.2\]]'byung ba'i sdom pa'i gzings kyis skye ba'i rgya mtsho las bsgral bar bgyi'o zhes byang chub sems dpa' sems dpa' chen po de dag tshul khrims las byung ba'i bsod nams bgyi ba'i dngos po rtag pa'i tshul gyis sems can rnams rab tu 'byung ba'i tshul khrims dang /_sdom pas yongs su smin par 
[\[267a.3\]]bgyid de/_des na byang chub sems dpa' sems dpa' chen po de dag sangs rgyas kyi ye shes kyi rgya mtsho bla na ma mchis par 'jug par bgyid pa nas chos kyi rgyal po bla na ma mchis par dbang bskur ba thob par bgyid pa'i bar du'o/_/bcom ldan 'das byang chub sems dpa' sems dpa' 
[\[267a.4\]]chen po dag bsam gtan dang po'i pha rol tu phyin pa yongs su sbyong zhing slob pa na bsam gtan gyi yan lag rnams 'tshal ba dang /_'dod pa'i khams las yang dag par 'da' ba dang /_yan lag lnga dang ldan zhing yan lag lnga spangs pa dang /_rdzu 'phrul gyi rkang pa bzhis rnam par 
[\[267a.5\]]rtse ba mngon par 'tshal ba dang /_sangs rgyas bcom ldan 'das de dag thams cad la mchod pa dang /_bkur sti bgyi ba dang /_dam pa'i chos mnyan pa'i slad du sangs rgyas kyi zhing thams cad du glog lta bu'i shugs kyis mchi ba la mkhas pa dang /_sems can rnams kyi lam 
[\[267a.6\]]gsum mo/_/gsum 'di lta ste/_las kyi lam dang /_nyon mongs pa'i lam dang /_sdug bsngal gyi lam dag skems par bgyid pa dang /_bsgoms pa las byung ba'i bsod nams bgyi ba'i dngos po rdzogs par bgyid pa dag ji lta bu lags/_de bzhin du bsam gtan gyi pha 
[\[267a.7\]]rol tu phyin pa yongs su rdzogs par bgyid pa ji lta bu lags/_de'i pha rol tu phyin pa drug po yongs su rdzogs par 'gyur ba dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dag ji lta bu lags/_bcom ldan 'das kyis bka' stsal pa/_
[\[267b\]]
[\[267b.1\]]dpal cho ga shes legs so legs so/_/dpal cho ga shes khyod kyis gang gi tshe chos bzhi po 'di la yongs su rdzogs par spyad cing goms par byas kyang khyod kyis sems can gzhan dang /_gang zag gzhan dag gi don du de bzhin gshegs pa la don 'di 'dri bar sems pa/_dpal cho ga 
[\[267b.2\]]shes de'i phyir legs par nyon la rab tu yid la zung zhig dang bshad do/_/btsun pa bcom ldan 'das de ltar 'tshal lo zhes bya ba nas/_bcom ldan 'das kyis 'di skad ces bka' stsal to zhes bya ba'i bar du'o/_/dpal cho ga shes byang chub sems dpa' sems dpa' chen po dag 
[\[267b.3\]]bsam gtan dang po'i pha rol tu phyin pa yongs su sbyong zhing slob pa na bsam gtan gyi yan lag rnams shes pa dang /_'dod pa'i khams las yang dag par 'da' ba dang /_yan lag lnga dang ldan zhing yan lag lnga spangs pa dang /_rdzu 'phrul gyi rkang pa bzhis rtse ba mngon par shes 
[\[267b.4\]]pa dang /_sangs rgyas bcom ldan 'das de dag thams cad la mchod pa dang /_bkur sti bya ba dang /_dam pa'i chos mnyan pa'i phyir sangs rgyas kyi zhing thams cad du glog lta bu'i shugs kyis 'gro ba la mkhas pa dang /_sems can rnams kyi lam gsum po las kyi lam dang /_nyon 
[\[267b.5\]]mongs pa'i lam dang /_sdug bsngal gyi lam dag bskams pa dang /_bsgoms pa las byung ba'i bsod nams bya ba'i dngos po rdzogs par byed pa dang /_bsam gtan gyi pha rol tu phyin pa yongs su rdzogs par byed pa dang /_de'i pha rol tu phyin pa drug po yongs su rdzogs par 'gyur ba 
[\[267b.6\]]dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dag ji lta bu yin zhe na/_dpal cho ga shes 'di la byang chub sems dpa' sems dpa' chen po dag thams cad kyi dang por dbugs rngub pa dang /_dbugs 'byung ba'i mtshan ma'i 
[\[267b.7\]]dmigs pa thams cad la sems gtod par byed de/_de g.yeng ba med pa'i sems kyis dbugs rngub par byed do/_/dbugs 'byung bar byed do/_/de dang por dbugs rngub pa'i sems kyis sel bar byed pa de dag ni de'i rnam par rtog pa yin no/_/de nges par 'byung ba na dbugs 
[\[268a\]]
[\[268a.1\]]'byung ba'i sems kyis sel ba de dag ni de'i rnam par dpyod pa yin no/_/de la dga' zhing tshim pa gang yin pa dang /_sems rtse gcig pa nyid gang yin pa dang /_g.yeng ba med pa gang yin pa des na de nges par 'byung ba la gnas shing rnam par rtog pa dang /_rnam par dpyod pa 
[\[268a.2\]]spong ba'i sems dang ldan pa yin no/_/de ltar na der des rnam par rtog pa dang /_rnam par dpyod pa dang bcas pa'i bsam gtan dang po thob pa yin no/_/de la mtshan ma 'di dag 'byung ste/_de'i lus thams cad g.yo bar 'gyur ro/_/dro bar 'gyur ro/_/der de 'dod pa'i 'dun pa'i sgrib 
[\[268a.3\]]pa spong ba yin no/_/de mi dge ba'i chos thams cad gnon par byed do/_/de gang gi tshe brtson pa drag pos yid la byed cing gnas pa des na de rnam par rtog pa dang /_rnam par dpyod pa nye bar zhi ba yin te/_des na rnam par rtog pa dang /_rnam par dpyod pa med pa'i bsam 
[\[268a.4\]]gtan gnyis pa thob pa yin no/_/de ltar de'i lus thams cad shin tu sim pa dang /_bde ba dang /_tshim par 'gyur ba ni dper na'o ma 'jam tsam gyis lus la cig car blugs na bde ba myong ba bzhin no/_/des bdag ni 'di ltar gyur par shes te/_des zang zing med pa'i dga' ba dang 
[\[268a.5\]]bde ba de lta bu dang ldan no snyam du shes so/_/byang chub sems dpa' des dkon mchog gsum la dad pa thob nas/_de 'di snyam du bdag gis ni sems can thams cad kyi don du go cha chen po bgos nas/_bsam gtan la yang mngon par brtson par bya zhing /_bdag gis ci 
[\[268a.6\]]nas kyang lus dang sems kyi bde ba yang dor bar bya'o snyam du sems so/_/byang chub sems dpa' sems dpa' chen po de dbugs rngub pa dang /_dbugs 'byung ba goms par bya ba sems kyi dmigs pa dag 'dor bar byed do/_/de sna'i rtse mor sems gtod par byed de gang 
[\[268a.7\]]gis 'jug pa dang /_nges par 'byung ba dbugs rngub pa dang /_dbugs 'byung ba la gnas pa'i sems kyis nye bar rtog par byed do/_/de sems de'i skad cig ma la zhig pa dang /_skye ba dang /_'jig pa nye bar rtog par byed de/_sems dang /_yid dang /_rnam par 
[\[268b\]]
[\[268b.1\]]shes pa dang /_phung po dang /_khams dang /_skye mched thams cad la chu zla dang /_mig yor dang /_smig rgyu lta bu dang /_glog lta bu dang /_bdag po med pa dang /_thams cad skad cig ma 'jig pa dang ldan par rtogs te/_de de ltar dga' ba dang /_bde ba rab tu gtong bar byed de/_des 
[\[268b.2\]]der bsam gtan gsum pa yang thob pa yin no/_/gang du chos de dag 'phel bzhin du 'gog pa yid la byed pa'i sems kyis bsam gtan bzhi pa rdzogs par byas te gnas pa de la mtshan ma 'di dag 'byung ste/_des mig gnyis ka btsums kyang nyi ma'i snang ba chen po lta bur snang ba dag 
[\[268b.3\]]yang dag par lta bar byed pa na/_de 'di snyam du mtshan ma'i stobs snang ba'i rkyen las sems can thams cad kyi phung po dang /_khams dang /_skye mched dang /_nyon mongs pa dang /_nye ba'i nyon mongs pa rnam par 'phel zhing 'bar bas bdag gis ci nas kyang /_yid la byed pa'i sems kyi 
[\[268b.4\]]dmigs pa'i snang ba dag dor bar bya'o snyam du sems so/_/de der de'i tshor ba dang /_'du shes dang /_sems pa dang /_reg pa gang yin pa yid la byed pa kun 'byung ba dag skye zhing 'jig pa dang /_'gog pa'i tshul gyis rab tu zhi bar byed la/_'gog pa'i grong khyer shin tu 
[\[268b.5\]]yongs su dag par 'jug par yang byed do/_/de lus dang /_ngag dang /_yid la byed pa shin tu sbyangs pa la gnas so/_/yang de las kyang ldang ngo /_/yang na dbugs rngub pa dang /_dbugs 'byung ba'i mtshan ma dag 'dzin par byed la/_reg pa yid la byed pas mtshan ma la nye 
[\[268b.6\]]bar rtog par yang byed do/_/yang stong pa nyid kyi ting nge 'dzin la 'jug par yang byed la/_yang na dbugs rngub pa dang /_dbugs 'byung ba'i skye ba dang /_'jig pa'i mtshan ma'i dmigs pa dag yang dag par lta bar yang byed do/_/smon pa'i ting nge 'dzin de la yang gnas la yang 
[\[268b.7\]]na dbugs rngub pa dang /_dbugs 'byung ba'i zhi ba dang /_'gog pa la yang dag par lta bar yang byed do/_/mtshan ma med pa'i ting nge 'dzin la gnas pa de bzhin du dran pa nye bar gzhag pa bzhi bsgom pa yang yongs su rdzogs par 'gyur ro/_/de la rnam par thar pa gsum bsgom 
[\[269a\]]
[\[269a.1\]]pa yongs su rdzogs par yang 'gyur la/_yang na dbugs rngub pa dang /_dbugs 'byung bar mi smod cing 'jig pa'i tshul gyis dmigs pas nye bar rtog par yang byed do/_/de la yang dag pa'i spong ba bzhi bsgom pa yongs su rdzogs par yang 'gyur la/_yang na dbugs rngub 
[\[269a.2\]]pa dang /_dbugs 'byung ba'i skye ba dang /_nub pa'i mtshan ma la nye bar rtogs par yang byed do/_/de rdzu 'phrul gyi rkang pa bzhi bsgom pa yongs su rdzogs par yang 'gyur la/_yang na dbugs rngub pa dang /_dbugs 'byung ba'i mtshan ma la dmigs pas nyi zer gyi rdul dang 'dra bar phye mar 
[\[269a.3\]]rlags pa bzhin du rang gi lus la nye bar rtog par yang byed do/_/de dbang po lnga bsgom pa yongs su rdzogs par yang 'gyur la/_yang na dbugs rngub pa dang /_dbugs 'byung ba skye ba dang /_nub pa'i tshul gyis 'du byed gsum la nye bar rtog par yang byed do/_/de stobs lnga bsgom 
[\[269a.4\]]pa yongs su rdzogs par yang 'gyur la/_yang na dbugs rngub pa dang /_dbugs 'byung ba'i tshor ba'i mtshan ma gsal ba'i tshul gyis phung po dag la zhi ba dang nye bar zhi bar rtog par yang byed do/_/de bzhin du byang chub kyi yan lag bdun bsgom pa yongs su rdzogs par yang 'gyur la/_
[\[269a.5\]]yang na dbugs rngub pa dang /_dbugs 'byung ba'i rlung gi rnal 'byor yid la byed pas sa'i khams gzugs su snang ba thams cad rdul du rlags te gtor nas mtshan ma med pa/_lus pa med pa/_brjod du med pa/_mtshan nyid med pa/_rnam par rig pa med pa/_'du byed gsum zhi ba/_
[\[269a.6\]]nye bar zhi ba/_'gags pa/_dmigs pa med pa'i ting nge 'dzin dag rab tu thob bo/_/bsam gtan la rnam par rtse ba'i ting nge 'dzin de lta bu de ni byang chub sems dpa' sems dpa' chen po rnams kyi bsam gtan gyi pha rol tu phyin pa yongs su sbyong ba thun mong ba yin la/_bsam gtan 
[\[269a.7\]]gyi pha rol tu phyin pa yongs su sbyong ba ni nyan thos dang /_rang sangs rgyas thams cad kyi yang thun mong yin no/_/gang dag kha cig de la gnas na rgyun du zhugs pa'i 'bras bu la gnas pa yin no/_/brtson 'grus zhan pa kha cig ni nyan thos kyi chos rnams la 'phel lo/_/kha cig ni dgra 
[\[269b\]]
[\[269b.1\]]bcom pa'i 'bras bu la gnas pa'i bar du'o/_/gang dag byang chub sems dpa' sems dpa' chen po snying rje chen po dang ldan pa/_'bad pa brtan pa/_sems can thams cad la lta la/_bsod nams dang /_ye shes kyi tshogs dpag tu med pa goms par byas te/_bsam gtan yongs 
[\[269b.2\]]su sbyong bas rnam par rtse ba'i ting nge 'dzin gyi rnal 'byor de lta bu de la gnas nas rnam par ldog par yang mi byed la/_nyan thos kyi nges pa la 'jug par yang mi byed do/_/byang chub sems dpa' sems dpa' chen po de dag go cha chen po bgos nas bsam gtan gyi pha rol tu phyin pa dang /_so so 
[\[269b.3\]]yang dag par rig pa la sbyor ba yongs su sbyong ba la gnas pa nas bsam gtan gyi pha rol tu phyin pa yongs su rdzogs par byed pa dang /_de'i pha rol tu phyin pa drug po yongs su rdzogs par 'gyur ba'i bar du'o/_/dpal cho ga shes yul 'khor de na dge slong dang /_dge slong ma dang /_dge bsnyen 
[\[269b.4\]]dang /_dge bsnyen ma dang /_nyan thos kyi theg pa la yang dag par zhugs pa dang /_rang sangs rgyas kyi theg pa la yang dag par zhugs pa dang /_theg pa chen po la yang dag par zhugs pa'i rigs kyi bu dang rigs kyi bu mo dag bsam gtan yongs su sbyong bas rnam par rtse ba yid la byed pa 
[\[269b.5\]]de lta bu dag gis gnas pa nas yul 'khor de lha'i dbang po thams cad kyis legs par bsrungs par 'gyur ro/_/yul 'khor de klu'i dbang po dang /_gnod sbyin gyi dbang po dang /_lha ma yin gyi dbang po dang /_nam mkha' lding gi dbang po dang /_mi 'am ci'i dbang po dang /_lto 
[\[269b.6\]]'phye chen po'i dbang po dang /[ {]yi dgas [,]yi dwags [}]kyi dbang po dang /_sha za'i dbang po thams cad kyis legs par bsrungs par 'gyur ro/_/de na ting nge 'dzin de lta bu dang ldan pa'i sbyin gnas dag 'khod pa'i bar du'o/_/yul 'khor de'i rgyal po yang yid dang 'thad pa'i chos bcu thob par 
[\[269b.7\]]'gyur te/_bcu gang zhe na/_nad med pa dang /_nad thams cad rab tu zhi ba dang /_tshe ring ba dang /_gzugs bzang ba dang /_mdog bzang po dang ldan pa dang /_yan lag dang nying lag sdug pa dang /_'khor skye bo bzang ba dang /_las kyi mtha' legs par spyad pa spyod pa dang /_byams 
[\[270a\]]
[\[270a.1\]]pa dang /_snying rje la sbyor ba dang /_snyan par grags pa dag ste/_ting nge 'dzin de lta bu dag dang ldan pa'i sbyin gnas snod du gyur pa/_mtho ris su 'gro ba'i yul 'khor de ni yon tan dang /_phan yon chen po bcu po de dag gis rgyas par 'gyur ro/_/rang gi dpung dang /_gzhan gyi 
[\[270a.2\]]dpung dang /_chom rkun dang /_mi rgod dang /[ {]ri dgas [,]ri dwags [}]dang /_stag dang /_sbrang ma dang /_sha sbrang dang /_phye ma leb dang /_char ches pa dang /_than ches pa dang /_dus ma yin pa'i rlung dang /_lhags pa dang /_nyi mas gdungs pa dang /_tsha ba'i reg pa dag gis gnod par mi 'gyur ro/_/
[\[270a.3\]]yul 'khor de sa gzhi mnyam ste/_dgon pa dang gcong rong med do/_/tsha ba dang kha ba med do/_/de na sa bon sna tshogs dag 'phel lo/_/'bru dang /_sman dang /_rtswa dang /_shing dang /_shing ljon pa dang /_chu dag phun sum tshogs shing chud mi za bar 'byung ngo /_/de na me tog dang /_sman 
[\[270a.4\]]dang /_'bru dang /_ro rnams chud mi za bar phun sum tshogs par 'gyur ro/_/yul 'khor der yid du mi 'ong ba'i sgra dang /_phyi dgra dang /_nang 'khrug gi dpung dag dang /_lo nyes dang /_nad dang /_dus ma yin pa'i nad dang /_'chi ba dag mi 'byung ngo /_/de na sems can rnams tshe 
[\[270a.5\]]ring zhing kha dog dang ldan no/_/bde ba mang zhing sems la rnyog ma med do/_/rtse dga' dang mtshungs par ldan zhing chos spyod la mtho ris dag la gzhol lo/_/yul 'khor de na sbyin gnas snod du gyur pa dag rnal 'byor yid la byed pa dang 'thun par mngon par dga' ba dang 
[\[270a.6\]]bcas pas gnas so/_/de na bza' btung gi longs spyod ma tshang ba med do/_/'byung ba chen po yid du 'ong ba dag gis brtan to/_/dbang po dang khams dag rgyas shing mi 'thun pa med do/_/yul 'khor de na mi rnams dpa' zhing dran pa dang ldan la/_byams pa dang /_snying rje dang 
[\[270a.7\]]ldan zhing mtho ris dag la gzhol lo/_/dpal cho ga shes yul 'khor de chos bcu po de dag gis legs par brgyan pa yin no/_/dpal cho ga shes byang chub sems dpa' rnams kyi las kyi sgrib pa ni 'di yin te/_theg pa chen po gtong ba dang /_slu zhing nyan thos kyi sa la 
[\[270b\]]
[\[270b.1\]]'jog par byed pa'o/_/sems can thams cad yongs su smin par bya ba'i phyir nyan thos kyi bsam gtan dang /_ting nge 'dzin gyis rnam par rtse ba'i pha rol tu phyin pa ni de lta bu yin no/_/nyan thos gang dag gi bsam gtan gyi yan lag yongs su rdzogs par mi shes pa de dag ni khams 
[\[270b.2\]]gsum gyi btson ra'i gnas kyi yan lag lnga ma spangs shing yan lag lnga dang ldan pa yin no/_/gang dag khams gsum las yang dag par 'das pa/_mi slob pa'i sa la rab tu gnas pa/_rnam par thar pa brgyad la bsam gtan pas rnam par rtse ba/_mngon par shes pa pha rol 
[\[270b.3\]]tu phyin pa thob pa/_bskal pas nges par 'byung ba/_sangs rgyas bcom ldan 'das thams cad kyi zhal nas skyes pa/_chos dang ldan zhing chos kyi sprul pa de dag gis ni sangs rgyas bcom ldan 'das dag la mchod pa dang /_bkur sti bya ba dang /_chos mnyan pa'i phyir sangs 
[\[270b.4\]]rgyas kyi zhing gzhan dag tu 'gro bar yang mi nus la sems can gzhan dag dang /_gang zag gzhan dag gi lam gsum po dag kyang bskam par mi nus so/_/gang na nyan thos bsam gtan gyis rnam par rtse ba mngon par shes pa dag ni de lta bu yin la/_yul 'khor de'i yon tan 
[\[270b.5\]]dang phan yon ni de lta bu yin te/_sngar ji skad gsungs pa lta bu'o/_/'dus pa chen po theg pa chen po'i mdo bco lnga pa ri'i snying po'i le'u las/_nyan thos mtshon pa ste dang po rdzogs so//_//dpal cho ga shes de la ji ltar na byang chub sems dpa' sems dpa' chen po rnams 
[\[270b.6\]]dang /_nyan thos dang /_rang rgyal thams cad kyi bsam gtan gyi pha rol tu phyin pa yongs su sbyong ba thun mong du gzhag pa dang /_gang gis byang chub sems dpa' sems dpa' chen po dag pha rol tu phyin pa lhag ma lnga po 'di dag yongs su rdzogs par byed ce na/_dpal cho ga shes byang chub 
[\[270b.7\]]sems dpa' sems dpa' chen po 'di dag dbugs rngub pa dang /_dbugs 'byung ba thams cad du nye bar len pa'i phung po lnga po dag gi skye ba dang 'jig pa la rtog par byed de/_des na sred pa dang /_chags pa dag skems par yang byed la nges pa la 'jug par yang mi byed do/_/rdzu 
[\[271a\]]
[\[271a.1\]]'phrul gyi rkang pa bzhis rnam par rtse ba mngon par shes pa yang yin no/_/sangs rgyas bcom ldan 'das de dag thams cad la mchod pa dang /_bkur sti bya ba dang /_dam pa'i chos mnyan pa'i phyir sangs rgyas kyi zhing thams cad du glog lta bu'i shugs kyis 'gro ba la mkhas pa 
[\[271a.2\]]yang yin no/_/sems can rnams kyi lam gsum po/_las kyi lam dang /_nyon mongs pa'i lam dang /_sdug bsngal gyi lam dag skems par yang byed do/_/'dod pa'i khams las yang dag par 'da' bar yang byed la/_'dod pa'i khams dag gtong bar yang mi byed do/_/sems 
[\[271a.3\]]can thams cad yongs su smin par bya ba'i phyir 'gro ba sna tshogs kyi skye ba'i sa dag ston par yang byed la/_mngal gyi nyes pas gos par yang mi byed do/_/sems can rnams kyi nyon mongs pa'i dra ba gcod par yang byed la/_sems can rnams dmigs par yang mi byed do/_/dpal 
[\[271a.4\]]cho ga shes 'di la byang chub sems dpa' sems dpa' chen po dag dbugs rngub pa dang /_dbugs 'byung ba phan tshun mi 'dra ba la ji lta ba bzhin rtog par yang byed la/_'phral 'phral du de shes par yang mi byed do/_/dbugs rngub pa dang /_dbugs 'byung ba'i gzugs nye bar len pa'i 
[\[271a.5\]]phung po dang /_de bzhin du tshor ba dang /_'du shes dang /_'du byed rnams dang /_de bzhin du dbugs rngub pa dang /_dbugs 'byung ba'i rnam par shes pa nye bar len pa'i phung po dag la ji lta ba bzhin du yang rab tu shes shing dbugs rngub pa yang gzhan la/_dbugs 'byung ba yang gzhan no/_/
[\[271a.6\]]dbugs rngub pa so so yang dag par rig pa yang gzhan la/_dbugs 'byung ba so so yang dag par rig pa yang gzhan no/_/dbugs rngub pa'i tshor ba dang /_'du shes dang /_sems pa yid la byed pa yang gzhan la dbugs 'byung ba'i tshor ba dang /_'du shes dang /_
[\[271a.7\]]sems pa yid la byed pa yang gzhan no/_/dbugs rngub pa'i sems pa yang gzhan la/_dbugs 'byung ba yang gzhan no/_/gang gi tshe dbugs rngub pa so so yang dag par rig pa de'i tshe dbugs 'byung ba so so yang dag par rig pa ma yin no/_/gang gi tshe dbugs 'byung 
[\[271b\]]
[\[271b.1\]]ba so so yang dag par rig pa de'i tshe dbugs rngub pa so so yang dag par rig pa ma yin no/_/'khor ba'i 'khor lo dum bu gsum par tshor ba dang /_'du shes dang /_sems pa yid la byed pa yang de lta bu yin te/_'jug pa'i rgyus na/_bar chad med par/_skye ba'i rgya mtshor 
[\[271b.2\]]bdas shing thar bar yang mi byed do/_/yang dang yang skye bar byed do/_/rga bar byed do/_/'chi bar byed do/_/yang skye bar yang byed do/_/chos gang 'di dag mngon par rdzogs par sangs rgyas pa des na rga shi las nges par 'byung ba dag yang dag pa ji lta ba bzhin rab tu shes 
[\[271b.3\]]so/_/de dag dbugs rngub pa dang /_dbugs 'byung ba yang dag pa ji lta ba bzhin nye bar rtog par mi byed do/_/'di ltar srid pa'i rgya mtsho'i sgo dag gi dbugs rngub pa dang /_dbugs 'byung ba 'jug pa dang /_nges par 'byung bar yang byed do/_/de bzhin du ba spu'i khung bu'i sgo 'bum phrag 
[\[271b.4\]]khrag khrig dgu bcu rtsa dgu snyed thams cad kyi dbugs rngub pa dang /_dbugs 'byung ba 'jug pa dang /_nges par 'byung bar byed kyang ba spu'i khung bu'i sgo 'bum phrag khrag khrig dgu bcu rtsa dgu de dag nyams par yang mi mngon no/_/rgyas par yang mi mngon no/_/sngon gyi mtha' dang /_
[\[271b.5\]]phyi ma'i mtha' dang /_thog ma dang /_bar ma dang /_tha ma yang mi mngon no/_/'jug pa dang 'byung ba yang mi mngon no/_/de 'di snyam du bdag gis ci nas kyang ba spu'i khung bu thams cad kyi dbugs rngub pa dang /_dbugs 'byung ba de la skye ba dang /_'jig pa'i tshul gyis skye 'jig gi 
[\[271b.6\]]mtshan nyid la brtson pa dang ldan par gnas par bya'o snyam du sems te/_byang chub sems dpa' sems dpa' chen po de rma'i sgo dgu'i dbugs rngub pa dang /_dbugs 'byung ba'i skye ba dang /_'jig pa la sbyor zhing so sor rtog par byed do/_/de bzhin du ba spu'i khung bu'i sgo 
[\[271b.7\]]'bum phrag khrag khrig dgu bcu rtsa dgu snyed re re'i ba spu'i khung bu'i dbugs rngub pa dang /_dbugs 'byung ba'i skye ba dang /_'jig pa'i mtshan nyid la brtson pa dang ldan par gnas par byed do/_/yang na de ba spu'i khung bu'i sgo skra'i nyag ma tsam du chung bar rtog na yang der dbugs 
[\[272a\]]
[\[272a.1\]]rngub pa dang /_dbugs 'byung ba rgyu ba de dag la chung bar yang mthong ngo /_/yang na che bar rtog na yang yungs 'bru chen po tsam du yang dag par rjes su mthong ngo /_/yang na skyu ru ra tsam du rtog na yang skyu ru ra tsam du mthong ngo /_/yang na ba spu'i khung bu'i khung bu re re la bil ba'i 'bras bu 
[\[272a.2\]]tsam du rtog na yang bil ba'i 'bras bu tsam du mthong ngo /_/yang na dpag tshad stong tsam du rtog na yang dpag tshad stong tsam du mthong ngo /_/yang na gling bzhi pa gcig tsam du rtog na yang gling bzhi pa gcig tsam du mthong ngo /_/yang na ba spu'i khung bu re re la rgya che bar rtog na yang rgya che bar yang dag 
[\[272a.3\]]par rjes su mthong ngo /_/de bzhin du mig gi tshad la yang sbyar bar bya'o/_/gang du rga shi dang 'brel ba'i sems can dag bar chad med par 'khor ba'i chu bor bdas pas sdug bsngal rnam pa sna tshogs dag nyams su myong ba na/_de 'di snyam du bdag gis ci nas kyang rnam pa thams cad du 
[\[272a.4\]]gzugs kyi 'du shes dag dor bar bya'o snyam du sems te/_de rlung gi khams la sems nye bar gtong bar byed do/_/de rnam pa thams cad du gzugs kyi 'du shes dag spong bas des brjod du med pa'i ting nge 'dzin rab tu thob ste/_de ni nyan thos dang /_rang rgyal ba thams cad kyi 
[\[272a.5\]]sa ma yin no/_/de la sa'i khams mi dmigs so/_/chu'i khams mi dmigs so/_/me'i khams mi dmigs so/_/rlung gi khams mi dmigs so/_/nam mkha'i khams mi dmigs so/_/rnam par shes pa'i khams mi dmigs so/_/phung po dang /_khams dang /_
[\[272a.6\]]skye mched rnams rgyu ba mi dmigs so/_/sngon gyi mtha' mi dmigs so/_/phyi ma'i mtha' mi dmigs so/_/'jig rten 'di mi dmigs so/_/'jig rten pha rol mi dmigs so/_/legs par spyad pa dang /_nyes par spyad pa'i las rnams kyi 'bras bu rnam par smin pa mi 
[\[272a.7\]]dmigs so/_/skye ba mi dmigs so/_/'jig pa mi dmigs so/_/kun nas nyon mongs pa mi dmigs so/_/rnam par byang ba mi dmigs so/_/byang chub sems dpa' sems dpa' chen po de zhi ba la gnas pa de dag gis gnas so/_/gal te chos thams 
[\[272b\]]
[\[272b.1\]]cad stong pa nyid brjod du med pa'i ting nge 'dzin 'dis bskal pa tshad med par byin gyis rlob par 'dod na yang /_de bzhin du ting nge 'dzin gyi stobs kyis byin gyis rlob bo/_/de chos thams cad stong pa nyid brjod du med pa'i ting nge 'dzin 'dis bskal pa tshad med par gnas par 'dod na yang de 
[\[272b.2\]]bzhin du gnas par byed do/_/'di ltar sems can yongs su smin par bya ba'i phyir pha rol tu phyin pa drug yongs su rdzogs par byed de/_dper na byang chub sems dpa' sems dpa' chen po sa'i snying po bzhin no/_/dpal cho ga shes byang chub sems dpa' sems dpa' chen po gang gis 
[\[272b.3\]]chos thams cad stong pa nyid brjod du med pa'i ting nge 'dzin gyi pha rol tu phyin pa la dbang thob par gyur pa/_byang chub sems dpa' sems dpa' chen po de gang gi tshe ting nge 'dzin 'di la 'jug par 'dod pa de'i tshe/_des dang po kho nar sems can yongs su smin par bya ba'i phyir bsod 
[\[272b.4\]]nams dang /_shes rab kyi stobs kyis smon lam 'di lta bur 'debs par byed de/_'di ltar bdag yun ji srid du ting nge 'dzin las ma langs pa de srid kyi bar du yul 'di nyid dang /_gling bzhi pa 'di nyid ces bya ba nas sangs rgyas kyi zhing 'di nyid kyi sems can zhes bya ba'i 
[\[272b.5\]]bar gyi sems can rnams longs spyod dang /_yongs su spyod pa dang /_yo byad rnam pa sna tshogs dag phun sum tshogs par gyur cig 'di lta ste/_de na sems can rnams kyi gnas dang /_lus dang /_lus kyi dbyibs mdog dang /_yan lag dang /_nying lag dang /_
[\[272b.6\]]rgyan dang /_lhab lhub dang /_phyang phrul dang /_phreng ba dang /_mal cha dang /_gos dang /_bza' ba dang /_btung ba dang /_gzugs dang /_sgra dang /_dri dang /_ro dang /_reg pa yid du 'ong ba ci dang ci 'dod pa dang /_ji lta bu zhig 'dod pa dang /_ji snyed cig 'dod pa rnams 
[\[272b.7\]]'byung bar gyur cig ces smon lam btab nas/_de'i rjes la byang chub sems dpa' sems dpa' chen po de ting nge 'dzin de la 'jug par byed do/_/ting nge 'dzin la zhugs pa'i byang chub sems dpa' sems dpa' chen po de ji srid du snyoms par zhugs pa de srid kyi bar du de na sems 
[\[273a\]]
[\[273a.1\]]can rnams kyi longs spyod dang /_yo byad de lta bu dag 'byung ba ni sngar ji skad gsungs pa yin no/_/gzhan yang byang chub sems dpa' sems dpa' chen po de smon lam 'di lta bur 'debs par byed de/_'di ltar bdag yun ji srid du ting nge 'dzin de lta bu dang ldan pa de srid kyi 
[\[273a.2\]]bar du tshad bzung ste/_sems can rnams kyi lus kyi nad rlung las gyur pa dang /_mkhris pa las gyur pa dang /_bad kan las gyur pa dang /_'dus pa las gyur pa dang /_de bzhin du sems kyi nad 'dod chags dang /_zhe sdang dang /_gti mug la sogs pa dag rab tu zhi bar gyur cig_/
[\[273a.3\]]mi dang mi ma yin pa'i gnod pa las 'byung ba'i nad dag rab tu zhi bar gyur cig_/dge ba bcu'i las kyi lam dag la gnas par gyur cig ces smon lam btab nas/_de'i rjes la ting nge 'dzin la 'jug par byed do/_/byang chub sems dpa' sems dpa' chen po de 'di ltar yun ji srid 
[\[273a.4\]]du ting nge 'dzin de lta bu dang ldan pa de srid kyi bar du tshad bzung ba'i sems can rnams kyi lus dang /_sems kyi sdug bsngal gyi nad de lta bu dag rab tu zhi bar byed do/_/gzhan yang byang chub sems dpa' sems dpa' chen po da smon lam 'di lta bur 'debs par byed de/_bdag yun ji srid 
[\[273a.5\]]du ting nge 'dzin de lta bu dang ldan par gnas pa de srid kyi bar du sems can dmyal ba rnams dang /_dud 'gro rnams dang /_gshin rje'i 'jig rten pa rnams kyi sdug bsngal dang /_bkres pa dang /_skom pa dang /_tsha ba dang /_grang ba dang /_mi sdug pa dang phrad pa dang /_sdug pa dang bral ba dang /_ngal 
[\[273a.6\]]ba'i sdug bsngal dang /_tshol khro'i sdug bsngal dag rab tu zhi bar gyur cig_/yun ji srid du ting nge 'dzin de lta bu dang ldan pa de srid kyi bar du sems can rnams brtson 'grus dang ldan par gyur cig_/dge ba'i chos thams cad dang bral ba rnams dge ba'i chos thams cad la brtson par 
[\[273a.7\]]gyur cig_/yun ji srid du ting nge 'dzin de lta bu dang ldan pa de srid kyi bar du sems can rnams sems can gzhan dag la byams pa'i sems dang ldan pa dang /_phan pa'i sems dang ldan pa dang /_mi 'khrugs pa'i sems dang ldan pa dang /_khon med pa'i sems dang ldan pa dang /_
[\[273b\]]
[\[273b.1\]]rnyog pa med pa'i sems dang ldan pa dang /_snying rje'i sems dang ldan pa dang /_snying brtse ba'i sems dang ldan pa dang /_bsam gtan gyi sems dang ldan pa dang /_snyoms par 'jug pa la mkhas par gnas pa'i sems dang ldan pa dang /_'khrul pa med pa'i sems dang ldan par gyur cig_/
[\[273b.2\]]ji srid du ting nge 'dzin de lta bu dang ldan pa de srid kyi bar du sems can rnams kyi gti mug gi mun pa dang /_rtag pa dang chad par lta ba dag rab tu zhi bar gyur cig_/dus thams cad du lta bar 'dzin pa rnams rab tu zhi bar gyur cig_/yun ji srid du ting nge 'dzin de lta bu dang ldan pa de srid kyi bar 
[\[273b.3\]]du sems can rnams dkon mchog gsum la blo 'jug cing zhe sa dang ri mo byed par gyur cig_/phyin ci log bzhi dang bral zhing bden pa bzhi'i rnam pa la gnas pa'i sems dang ldan par gyur cig_/'phags pa don dam pa'i bden pa la rnam par gnas pa'i sems dang ldan par gyur cig_/
[\[273b.4\]]byang chub sems dpa' sems dpa' chen po de sems can yongs su smin par bya ba'i phyir gang gi tshe ting nge 'dzin la 'jug par 'dod pa de'i tshe/_'di ltar shes rab dang /_bsod nams kyi stobs dang /_thabs kyi stobs kyis 'di lta bur byin gyis rlob par byed de/_bdag yun 
[\[273b.5\]]ji srid du ting nge 'dzin las ma langs pa de srid kyi bar du yul 'di nyid dang /_gling bzhi pa 'di nyid ces bya ba nas sangs rgyas kyi zhing 'di nyid kyi sems can zhes bya ba'i bar dag ji ltar tshad bzung ba rnams la 'di ltar bde bar sbyar bar byin gyis rlob par byed do/_/de'i rjes la chos thams cad 
[\[273b.6\]]stong pa nyid brjod du med pa'i ting nge 'dzin de lta bu la 'jug par byed do/_/byang chub sems dpa' sems dpa' chen po snyoms par zhugs ma thag pa des ji ltar sems can rnams tshad bzung ba de bzhin du/_byang chub sems dpa' ting nge 'dzin gyi stobs kyis bde bar 
[\[273b.7\]]sbyar ba yon tan sna tshogs de lta bu dag gis sems can rnams yongs su smin par byed de/_byang chub sems dpa' sems dpa' chen po dag chos thams cad stong pa nyid brjod du med pa'i ting nge 'dzin las de srid du ldang bar mi byed do/_/de ltar byang chub sems dpa' 
[\[274a\]]
[\[274a.1\]]sems dpa' chen po snyoms par zhugs pa de'i lus la gnod pa dang 'gyur ba mi 'byung ngo /_/bkres pa dang skom pa'i gnod pa mi 'byung ngo /_/me'i gnod pa mi 'byung ngo /_/bskal pa'i mes tshig par mi 'gyur ba nas me phal pas tshig par mi 'gyur ro/_/chus khyer bar mi 'gyur 
[\[274a.2\]]ro/_/nad kyi bskal pas zad par mi 'gyur ro/_/mu ge'i dgon par gyur pa'i bskal pas zad par mi 'gyur ro/_/bsam bzhin du tshe'i 'du byed 'dor ba la la ma gtogs par tshe'i 'du byed dang /_srog gi dbang po yongs su zad par mi 'gyur ro/_/lus dang /_srog la mi dang /_
[\[274a.3\]]mi ma yin pa dang /_rlung dang /_nyi mas gdungs pa dag gis gnod par mi 'gyur te/_de lta bu ni snyoms par zhugs pa yin no/_/ting nge 'dzin de las langs nas kyang 'dod na skra'i rtse mo gcig gi nang du sangs rgyas kyi zhing dpag tu med pa dag gzhug par nus so/_/'dod na 
[\[274a.4\]]sangs rgyas bcom ldan 'das 'khor dang bcas pa thams cad dang /_byang chub sems dpa' sems dpa' chen po 'khor dang bcas pa thams cad gcig tu bsdoms pa ma lus pa dag sor mo gcig gi sen mo'i nang du blta bar yang nus so/_/'dod na skra'i rtse mo gcig gi nang du 
[\[274a.5\]]sems can dpag tu med pa thams cad gzhug par yang nus la/_de na de sems can re re'i rang rang gi yul dang spyod yul dag yangs par yang mthong ngo /_/'dod na sangs rgyas kyi zhing mtha' yas mu med pa dag gi rlung gi khams thams cad skra'i rtse mo gcig gi nang du 
[\[274a.6\]]bcug ste der nam mkha'i gtos yangs pa bzhin du spyod par byed kyang de che bar yang mi mngon no/_/chung bar yang mi mngon no/_/'dod na byang chub sems dpa' sems dpa' chen po de sangs rgyas kyi zhing thams cad kyi chu'i khams thams cad mon sran sde'u'i 'brum bu gcig gi nang 
[\[274a.7\]]du bcug ste/_der nam mkha'i gtos yangs pa bzhin du spyod par byed kyang de che bar yang mi mngon no/_/chung bar yang mi mngon no/_/byang chub sems dpa' de rang gi smon lam gyi stobs ma gtogs par yang dang yang mngal gyi gnas su skye bar mi 'gyur ro/_/ngan 'gror skye 
[\[274b\]]
[\[274b.1\]]bar mi 'gyur ro/_/bud med du mi 'gyur ro/_/skye ba dman pa 'thob par mi 'gyur ro/_/yan lag nyams par mi 'gyur ro/_/lus dang /_ngag dang /_yid kyi spyod pa la 'khrul par mi 'gyur ro/_/sems can yongs su smin par bya ba'i phyir rang gi smon lam gyi stobs ma 
[\[274b.2\]]gtogs par sangs rgyas kyi zhing stong pa dag tu skye bar mi 'gyur ro/_/de rtag par sangs rgyas blta ba dang /_chos mnyan pa dang /_dge 'dun la bkur sti bya ba dang mi 'bral ba yin no/_/de shes rab dang /_bsod nams dang /_ting nge 'dzin dang /_thabs mkhas pa dag gis 
[\[274b.3\]]sems can yongs su smin par byed pa nas yongs su mya ngan las 'das pa bla na med pa'i bar la 'jigs pa med pa dang ma bral ba yin no/_/dpal cho ga shes byang chub sems dpa' sems dpa' chen pos go cha chen po de lta bu bgos nas bsam gtan dang po'i pha rol tu phyin pa 
[\[274b.4\]]yongs su sbyong zhing slob pa na 'dod pa'i khams las yang dag par 'da' bar byed do/_/de bzhin du bsam gtan gyi yan lag rnams kyang shes par byed do/_/yan lag lnga dang ldan zhing yan lag lnga rnam par spangs pa yin no/_/de bzhin du rdzu 'phrul gyi rkang pa bzhis rtse ba 
[\[274b.5\]]mngon par shes pa yin no/_/sangs rgyas bcom ldan 'das de dag thams cad la mchod pa dang /_bkur sti bya ba dang /_dam pa'i chos mnyan pa'i phyir sangs rgyas kyi zhing thams cad du glog lta bu'i shugs kyis 'gro ba la mkhas pa yin no/_/gang gis na sems can thams 
[\[274b.6\]]cad kyi lam gsum po las kyi lam dang /_nyon mongs pa'i lam dang /_sdug bsngal gyi lam dag skems par byed pa yin no/_/byang chub sems dpa' de ltar skems par byed pa'i phyir bsam gtan gyi pha rol tu phyin pa yongs su rdzogs par byed do/_/de bzhin du 
[\[274b.7\]]de'i pha rol tu phyin pa drug yongs su rdzogs par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/yang bcom ldan 'das kyis bsam gtan gyi pha rol tu phyin pa yongs su rdzogs par bstan pa na/_'khor de na sems 
[\[275a\]]
[\[275a.1\]]can lnga khri po gang dag gis sngon chos bzhi po 'di dag goms par byas pa de dag gis mi skye ba'i chos la bzod pa rab tu thob pa dang ldan no/_/de na srog chags brgyad khri bzhi stong dag gis ni dpa' bar 'gro ba'i ting nge 'dzin rab tu thob par gyur to/_/de na srog 
[\[275a.2\]]chags khrag khrig stong phrag dgu bcu rtsa dgu dag gis ni bsam gtan gyi pha rol tu phyin pa yongs su rdzogs pa rab tu thob par gyur to/_/de na sems can sngon byang chub tu sems ma bskyed pa khrag khrig 'bum phrag dpag tu med pa dag gis ni bla na med pa yang dag par rdzogs pa'i 
[\[275a.3\]]byang chub tu sems bskyed nas/_bla na med pa yang dag par rdzogs pa'i byang chub las phyir mi ldog par gyur to/_/'dus pa chen po theg pa chen po'i mdo bco lnga pa ri'i snying po'i le'u las bsam gtan mtshon pa ste gnyis pa rdzogs so//_//de nas de nyid du byang chub 
[\[275a.4\]]sems dpa' sems dpa' chen po sa'i snying pos dpal lha mo chen mo la 'di skad ces smras so/_/dpal cho ga shes gling chen po bzhi pa 'di byang chub sems dpa' sems dpa' chen po de dag thams cad kyis yun ring por shin tu mchod pa cher bya ba dang /_rjes su bsrung bar bya 
[\[275a.5\]]ba dang /_rjes su dran par bya ba dang /_phyag bya bar 'os pa dag ji tsam pa ni da ltar de bzhin gshegs pa dgra bcom pa yang dag par rdzogs pa'i sangs rgyas shAkya thub pas byang chub sems dpa' sems dpa' chen po de dag thams cad kyi 'dus pa chen po de lta bu dag bsdus 
[\[275a.6\]]pa dang /_byang chub kyi lam mtha' dag la 'jug pa dang /_phyir mi ldog pa'i 'khor lo'i thabs mkhas pa'i pha rol du 'gro ba dang /_sangs rgyas su dbang bskur ba'i sa rab tu bsgrags pa de lta bu dag ltos shig_/khyod phyir mi ldog pa'i 'khor lo yongs su rdzogs par byas te/_
[\[275a.7\]]sbyin pa'i pha rol tu phyin pa dag la yang dag par mngon du zhen nas khyod kyis sbyin gnas de lta bu dag la bza' ba dang /_btung ba'i yo byad dag 'byor par byas pa yin te/_khyod brtson pa des na myur du pha rol tu phyin pa drug yongs su rdzogs par byed dam/_rnam pa thams cad 
[\[275b\]]
[\[275b.1\]]mkhyen pa nyid kyi ye shes la gnas par byed dam/_de la dpal lha mo chen mos 'di skad ces smras so/_/skyes bu chen po dam pas ji skad smras pa de ltar lags te/_sngon byung ba 'das pa'i dus bskal pa dpag tu med pa dag 'das pa na gang gi tshe byang chub sems dpa' shAkya thub pa de byang 
[\[275b.2\]]chub sems dpa'i spyad pa spyod pa na/_'di ltar bdag dang gcig la gcig dam tshig bcas pa gang gi tshe khyod bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe/_bdag gling chen po bzhi pa der dpal lha mo chen mo'i go 'phang thob par shog shig pa dang /_
[\[275b.3\]]de na sems can rnams la bza' ba dang /_btung ba'i yo byad thams cad kyis sbyin pa byed par 'gyur bar bgyis lags so/_/rigs kyi bu khyod bdag las gson cig dang /_sngon byung ba 'das pa'i dus bskal pa dpag tu med pa 'das pa gang de'i tshe de'i dus na de bzhin gshegs 
[\[275b.4\]]pa dgra bcom pa yang dag par rdzogs pa'i sangs rgyas dbang po'i tog gi rgyal mtshan rgyal po zhes bya ba zhig byung bar gyur to/_/skye dgu'i tshe lo stong zhes bya ba nas de'i tshe de'i dus na dge bsnyen skar ma dri med dpal zhes bya ba dul ba/_gsal ba/_'jigs pa med pa/_thos pa mang ba/_'khor 
[\[275b.5\]]bzhi po dag la chos ston pa/_'khor mang ba/_'khor phun sum tshogs pa zhig byung bar gyur to zhes bya ba'i bar du ste/_de'i bu thu bo dri med dpal zhes bya ba zhig byung ba des rang gi pha la tshigs su bcad pas smras pa/_yab cig ci slad rang gi lus srog btang nas kyang /_/zhum pa 
[\[275b.6\]]med pa'i sems kyis brtson zhing rtsol bar mdzad/_/yab cig tshe 'dis mya ngan 'das par mi gshegs par/_/sems can rnams la mchog tu srung mdzad shin tu brtson/_/des rang gi bu dri med dpal la tshigs su bcad pas lan smras pa/_sems can 'khor ba'i sdug bsngal 
[\[275b.7\]]dag gis rmongs pa dang /_/lam ngan zhugs shing nyon mongs pa yi me 'bar ba/_/rtag tu sdug bsngal dag gis nyon mongs ngas mthong nas/_/nyon mongs pa yi me dag gsad phyir nga brtson byed/_/shes rab rnam par nyams shing mtha' las 'das pa dang /_/lam las 
[\[276a\]]
[\[276a.1\]]rab tu nyams shing ngan song 'gro ba dang /_/'khor ba shin tu bzod rlag chu bor ltung ba rnams/_/rab tu bsgral ba'i phyir ni nga yang spyod par byed/_/sbyin dang dul dang sdom pa rnam par spangs pa dang /_/lha dang mi yi bde las rtag tu nyams pa dang /_/dge ba'i 
[\[276a.2\]]bshes gnyen dag dang rtag tu bral ba rnams/_/de dag la ni bdag gis lam ston 'gyur bar bya/_/sems can nyon mongs pa yis btson rar rtag bcings pa/_/mgon med gyur pa mig ni rnam par nyams gyur cing /_/lta ngan dag la chags pa sha dang khrag za ba/_/de 
[\[276a.3\]]dag dag par bya phyir nga ni spyod par byed/_/sems can re re'i don du mnar med spyod byed pa/_/de 'dra'i snying rje sems can rnams la bskyed par bya/_/ji ltar sems can re re de dag thar bya'i phyir/_/sdug bsngal bzod rlag bzod dka' bdag gis dang du blang /_/bu cig nga yis byang 
[\[276a.4\]]chub spyod mchog spyad par bya/_/nyan thos dag gi shes pa btsal bar mi bya zhing /_/rang sangs rgyas kyi shes pa'ang btsal bar mi bya ste/_/bla na med pa'i ye shes dag ni btsal bar bya/_/ji srid gang gA'i bye snyed sems can du ma dag_/sdug bsngal dag las thar bar 
[\[276a.5\]]byas par ma gyur par/_/de srid byang chub mchog rab 'dir ni 'tshang mi rgya/_/phyi nas byang chub mchog rab de la reg par bya/_/bu cig khyod kyis sems can rnams la mtshungs par ni/_/snying rje 'di lta bu dag bskyed par byas nas kyang /_/khyod kyis dge dang rtag tu ldan 
[\[276a.6\]]par byas pa rnams/_/byang chub mchog rab 'phags pa dag tu bsngo bar gyis/_/sems can nyon mongs me las rab tu thar bya'i phyir/_/sdug bsngal bzod rlag bzod dka' ba dag dang du long /_/sbyin dang dul dang sdom pa dag la legs spyod cig_/rdzogs sangs 
[\[276a.7\]]rgyas par 'gyur ba 'di ni the tshom med/_/gang tshe nga ni byang chub mchog ma thob pa na/_/de tshe khyod ni sems can rnams kyi sbyin por 'gyur/_/nga yis khyod ni byang chub mchog tu lung bstan nas/_/'di la dam bcas brtan por legs par gnas pa yin/_/rigs kyi 
[\[276b\]]
[\[276b.1\]]bu de'i tshe bdag gis de bzhin gshegs pa dbang po'i tog gi rgyal mtshan rgyal po'i spyan sngar 'di lta bur dam bcas te/_bdag yun ji srid du 'khor ba na 'khor ba de srid kyi bar du brtul zhugs dang /_dka' thub dang /_dka' ba spyad pa dang /_sbyin pa dang /_dul ba dang /_sdom 
[\[276b.2\]]pa dang /_bsam gtan dang /_thos pa dang /_gtong ba dang /_zhal ta sna tshogs dag la goms par bgyi'o/_/dka' ba spyad pa dang /_yongs su gtong ba rnam pa sna tshogs dag la goms par bgyi'o/_/gang gi tshe skye dgu'i tshe lo brgya pa'i tshe nyon mongs pa dang /_nyon mongs 
[\[276b.3\]]pa'i rnyog pa dag gis kun tu rmongs par gyur pa'i zhing dag tu bdag gis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i zhing der bdag gis kyang dpal gyi go 'phang gi bdag po bla na med pa dag bstan par bgyi'o/_/de'i bstan pa la bza' ba dang /_
[\[276b.4\]]btung ba'i yo byad bla na med pa'i sbyin pa por 'gyur bar bgyi'o/_/de na de bzhin gshegs pa shAkya thub pa 'khor dang bcas pa dag la bdag gis zhal zas dang /_btung ba sna tshogs dag gis rim gro bgyi'o/_/der de bzhin gshegs pa shAkya thub pas mngon sum du bdag 
[\[276b.5\]]bla na med pa yang dag par rdzogs pa'i byang chub tu lung bstan pa thob par bgyi'o/_/der sems can gang dag ma rungs pa/_rtsub pa/_snying mi brtse ba/_byas pa mi gzo ba/_mi mnyam pa/_yang bar spyod pa/_sdig pa'i sems dang ldan pa dag 'byung bar 'gyur ba de dag 
[\[276b.6\]]gis dus ma yin pa'i rdzi char dang /_tsha ba dang /_grang ba dang /_char mo che dag 'bebs par byed pas gang dag sems can rnams kyi 'bru dang /_'bras bu dang /_lo tog dang /_sman dang /_ljon shing dang /_ro dag ma rung bar byed pa/_mdangs 'phrog pa/_sems can 
[\[276b.7\]]rnams kyi longs spyod dang /_yongs su spyod pa dag chud gzon par byed pa/_mun gnag tu byed pa de dag thams cad bdag gis bsod nams kyi mthu dang shes rab kyi stobs kyis bzlog par bgyi'o/_/dad par bgyi'o//_//bam po gnyis pa/_gang gi 
[\[277a\]]
[\[277a.1\]]tshe sems can de dag longs spyod dang /_nye bar spyod pa dang bral bas sems can de dag mi dge ba bcu la spyod par byed do/_/dge ba bcu'i chos rnams yongs su nyams par byed do/_/'di ltar de ra bcom ldan 'das kyi gdul bya rnams bstan pa dang /_dkon 
[\[277a.2\]]mchog gsum gyi gdung dang /_yo byad dag dang mi ldan pas grags pa med par 'gyur te/_des na der bdag gis longs spyod dang /_nye bar spyod pa'i yo byad phun sum tshogs pa'i rgyu dag gis sems can rnams bla na med pa yang dag par rdzogs pa'i byang chub tu yongs su 
[\[277a.3\]]smin par bgyi'o/_/gang gi tshe 'di ltar bdag gis bcom ldan 'das kyi spyan sngar smon lam btab pas ma 'ongs pa'i dus na de ltar bdag gis bsam pa yongs su rdzogs par byas pa de'i tshe bcom ldan 'das des legs so zhes bya ba gnang ste/_de'i tshe ji ltar smon lam 
[\[277a.4\]]btab pa bzhin bsam pa yongs su rdzogs par byas pas rigs kyi bu de ltar smon lam btab pa legs so legs so zhes de bzhin gshegs pa dbang po'i tog gi rgyal mtshan rgyal pos legs so zhes bya ba gnang ba yin no/_/rigs kyi bu khyod la bdag gis 'byor 
[\[277a.5\]]byed chu khyim snying po zhes bya ba'i gzungs sbyin gyis/_khyod kyis gzungs kyi snying po 'dis de lta bur sems can rnams shin tu yongs su smin par byed nus sam/_sems can tshad med pa dag longs spyod dang /_nye bar spyod pa'i yo byad phun sum tshogs pa dang ldan pa dag gis 
[\[277a.6\]]nyon mongs pa'i chu bo las sgrol bar byed do/_/tad ya thA/_dza lam b+ha/_ma hA dza lam b+ha/_anu dza lam b+ha/_sarba dza lam b+ha/_o ga dza lam b+ha/_yak+Sha bri dza lam b+ha/_nA ga bri dza lam b+ha/_u ga ra bri dza lam b+ha/_hasti bri dza lam b+ha/_a dza lam b+ha/_dza lam b+ha/_
[\[277a.7\]]man DU ka bri dza lam b+ha/_kha mu bri dza lam b+ha/_pad ka bri dza lam b+ha/_a ma bri dza lam b+ha/_sU ci mu kha bri dza lam b+ha/_ba mra ba mra/_dza la ba mra/_bi dza b+han da/_prata tra puSh+pa pha lam b+ha/_mu k+Shan ri b+hanas/_d+harma/_ya dz+nyA/_briSh+Ti so/_hri lam b+ha/_sha shastu da la/_gung gung 
[\[277b\]]
[\[277b.1\]]sa ra gun tsi/_dung gung /_ba ra dza bai swA hA/_'byor byed chu khyim snying po zhes bya ba'i gzungs ni de yin te/_gzungs kyi snying po 'dis de lta bur sems can rnams shin tu yongs su smin par byed nus sam/_rigs kyi bu der bdag gis ni de bzhin gshegs pa dbang po'i tog gi 
[\[277b.2\]]rgyal mtshan rgyal po de las 'byor byed chu khyim snying po zhes bya ba'i gzungs 'di mnos so/_/mnos nas kyang de bzhin gshegs pa de la bdag gis mchod pa dang /_rim gro rnam pa sna tshogs 'di dag byas te/_tshul khrims dang /_thos pa dang /_brtul zhugs dag kyang 
[\[277b.3\]]spyad do/_/de'i 'og tu yang sangs rgyas khri snyed la de lta bu'i smon lam dag btab pa des na bdag gis da ltar bskal pa bzang po 'di la dpal chen po'i go 'phang thob pa yin no/_/da ltar bdag 'dir don chen po de lta bu bgyid pa'i tshe mi nyal ba de ci'i slad du zhe na/_de tshun chad klu khro bo 
[\[277b.4\]]phal mo che dag byung ba dang /_gnod sbyin dang /_srin po dang /_lha ma yin dang /_grul bum dang /[ {]yi dgas [,]yi dwags [}]dang /_sha za ma rungs pa rtsub pa/_ma dad pa/_snying rje med pa/_snying brtse ba med par zhugs pa phal mo che dag lhags pas srog chags su gyur pa rnams la gnod pa dang /_
[\[277b.5\]]ya nga bar spyod pa de dag gis dus ma yin pa'i rlung dang /_char mo che dang /_than chen dang /_ser drag 'bebs pa dang /_tsha ba dang /_grang ba dag 'byin par byed do/_/phyi dgra dang /_nang 'khrug dang /_phung bar 'gyur ba dang /_phas kyi dmag tshogs kyi gnod pa dang /_thab mo 
[\[277b.6\]]dang /_nyi mas gdungs pa dang /_rlung dmar dag gtong bar byed do/_/de dag kyang sngon gyi rgyal bas byin gyis ma brlabs la/_de dag 'jig rten pha rol la yang mi lta bas 'byor byed chu khyim snying po zhes bya ba'i gzungs 'di la ri mo mi byed de/_de dag sems can rnams kyi sa 
[\[277b.7\]]bon dang /_myu gu dang /_'dab ma dang /_me tog dang /_'bras bu dang /_ro dang /_'bru dang /_sman dang /_longs spyod dang /_nye bar spyod pa dag chud gzon par byed do/_/'jig par byed do/_/mdangs 'phrog par byed do/_/de dag sa'i bcud rnams la dbugs gtong bar byed 
[\[278a\]]
[\[278a.1\]]de/_de dag gis sa'i bcud rnams skyon dang bcas pa dang /_snyigs ma dang bcas pa dang /_nad dang bcas pa dang /_ldam ldum gyis 'gags pa dang /_rtsub pa dang /_ro med pa dang /_sra ba dang /_dri mi zhim pa dag tu byed de/_de dag gis sems can rnams mngon par 
[\[278a.2\]]dga' bar mi byed do/_/sems can gang dag sa'i bcud 'di la rten pa rnams/_sa bon dang /_sdong bu dang /_lo ma dang /_me tog dang /_'bras bu dang /_ro dang /_'bru dang /_sman dang /_longs spyod dang /_nye bar spyod pa dag la spyod par byed pas de dag gis sems 'jig rten 
[\[278a.3\]]pha rol la mi lta zhing sems can rnams la sems rtsub pa dang /_zhe 'gras pa dang /_gdug pa dang /_sdang ba dang /_snying rje med pa dang /_snying brtse ba med par zhugs pa yin no/_/nad sna tshogs kyis gzir cing gzugs mi sdug la lus rtsub pa/_nyon mongs pa dang /_nang du 
[\[278a.4\]]mas nyams smad pa/_lta ba ngan par zhugs pa/_skyabs ngan pa la rten pa yin no/_/de dag ces bya ba nas [{]ri dgas [,]ri dwags [}]dang bya dag gi bar du dkon mchog gsum la dad pa dang /_dang ba dang /_dga' ba dang /_bla ma dang /_zhe sa dang /_ri mo byed pa'i sems dag ma thob pa yin te/_de 
[\[278a.5\]]dag nad sna tshogs dang /_lta ba ngan pas zin cing ngan g.yo can khar bros pas dkon mchog gsum la lus dang /_ngag yid 'khrul par spyod pa yin no/_/sdig pa'i sems dang ldan pa/_tshul khrims 'chal pa sdom pa ma yin pa la spyod pa de dag dge slong tshul khrims dang 
[\[278a.6\]]ldan zhing yon tan gyis phyug pa/_spobs pa grol ba dang ldan pa de dag gis spong bar byed do/_/da ltar 'di na sems can dag_/gshe ba dang /_spyo ba dang /_smod pa dang /_bshung ba dang /_nyams par byed pa dang /_brnyas pa dang /_'drid pa dang /_bsdigs pa 
[\[278a.7\]]dang /_grags pa ma yin par spyod pa dang /_ngo tsha shes pa dang khrel yod pa spangs pa dang /_mi dge ba bcu'i las kyi lam rnams la mngon par dga' ba'i sems dang ldan pa dang /_dge ba thams cad la spyod pa spangs pa'i sems dang ldan pa dang /_bsod nams 
[\[278b\]]
[\[278b.1\]]dang shes rab dang bral ba dang /_tshe thung zhing ngan song du 'gro ba des na sems can 'di dag thams cad de dag gis ni longs spyod dang /_nye bar spyod pa thams cad kyis tshim par byed kyang mi nus/_yongs su smin par byed kyang mi nus so/_/'di ltar skyes bu dam pa khyod ni sangs rgyas 
[\[278b.2\]]thams cad kyi chos la rag ma lus par shes shing mkhas pa khyod ni ting nge 'dzin dang /_gzungs dang /_bzod pa thams cad la rnam par spyod pa la mkhas pa'i pha rol tu son pa/_snying rje dang snying brtse bas brgyan pa mkhas pa chen po shes pa'i pha rol tu son pa khyod ni byang chub sems 
[\[278b.3\]]dpa'i tshogs thams cad kyi nang na rgyal mtshan gyi mchog tu gyur pa sems can thams cad yongs su smin par byed pa yin pas da khyod kyis gling bzhi pa 'dir snying rje dang snying brtse ba dag skyed cig_/gling bzhi pa 'di na klu khro bo dag ji ltar bzlog par nus pa dang /_gnod sbyin dang /_srin 
[\[278b.4\]]po dang /_lha ma yin dang /_grul bum dang /[ {]yi dgas [,]yi dwags [}]dang /_sha za khro bo dang /_lus srul po khro bo dag ji ltar bzlog par nus pa dang /_de dag ci nas kyang dus su char 'bebs shing chu 'byin par 'gyur ba dang /_lo tog phun sum tshogs pa sgrub par 'gyur ba dang /_tsha ba 
[\[278b.5\]]dang /_grang ba dus su sbyor bar 'gyur ba dag blos rtogs shig dang /_gzhi des sems can rnams kyi longs spyod dang /_nye bar spyod pa mi nyams la sa'i bcud thams cad la yang skyon med pa dang /_nad med pa dang /_snying po dang ldan pa dang /_dran pa'i rgyu rkyen dang /_zhim pa 
[\[278b.6\]]dang /_dri zhim pa dang /_ro zhim po phun sum tshogs par 'gyur ro/_/sa'i bcud 'di la rten pa'i sems can gang dag gi longs spyod dang /_nye bar spyod pa la longs spyod pa de dag ni nad med pa dang /_dran pa dang ldan pa dang zhes bya ba'i bar du sngar ji skad gsungs pa 
[\[278b.7\]]yin no/_/de nas byang chub sems dpa' sems dpa' chen po sa'i snying pos dpal lha mo chen mo de la 'di skad ces smras so/_/dpal cho ga shes bdag gis ni sangs rgyas kyi zhing 'di thams cad kyi 'byung ba chen po ma lus pa dag lha'i bde bar sprul nas 'dir sems 
[\[279a\]]
[\[279a.1\]]can rnams bskal pa 'bum phrag snyed kyi bar du longs spyod par bya bar nus kyang /_'dir sems can rnams kyis longs spyod par mi nus so/_/de ci'i phyir zhe na/_sems can 'di dag ni bsod nams dang bral ba ste/_longs spyod dang nye bar spyod pa rgya chen po 
[\[279a.2\]]dag la longs spyod pa'i snod ma yin no/_/bdag gis ni sangs rgyas kyi zhing mi mjed 'di thams cad lha'i gzhal med khang rgya chen por sprul pa dang /_lha'i gnas mal dang /_rgyan dang /_gos dang /_lhab lhub dang /_spos dang /_me tog dang /_phreng ba dang /_'bras 
[\[279a.3\]]bu dang /_shing ljon pa dang /_rol mo'i sgra dang /_sil snyan dang /_glu dbyangs dang /_rin po che sna tshogs kyis brgyan pa dag tu sprul par nus kyang /_'dir sems can de dag bsod nams dang bral bas snod du ma gyur pa'i phyir longs spyod par mi nus te/_de bzhin gshegs 
[\[279a.4\]]pa dgra bcom pa yang dag par rdzogs pa'i sangs rgyas dang /_byang chub sems dpa' sems dpa' chen po sa bcu pa de dag dang /_dpa' bar 'gro ba'i ting nge 'dzin la dbang thob pa dag longs spyad par spyod pa ni ma gtogs so/_/bdag gis sems can gyi khams ma lus pa 
[\[279a.5\]]dag bsam gtan bzhi la snyoms par zhugs par gzhag par nus na/_'di na klu khro bo zhes bya ba nas lus srul po khro bo zhes bya ba'i bar dag zhi bar bya ba lta smos kyang ci dgos/_'di ltar bdag ni de bzhin gshegs pas ma gnang bar bdag gis rdzu 'phrul gyi yul 
[\[279a.6\]]dag bstan pa ni tshul dang 'thun pa ma yin te/_dper na 'khor los sgyur ba'i rgyal pos ma gnang bar blon po rin po che dang /_khyim bdag rin po che dag gis dpung gi tshogs yan lag bzhi pa shom pa de ni gnas med do/_/de ci'i phyir zhe na/_byang chub sems 
[\[279a.7\]]dpa' sems dpa' chen po ma lus pa de dag thams cad ni de bzhin gshegs pa'i sras thugs las skyes pa/_gsung las skyes pa/_chos las byung zhing chos kyis sprul pa ste/_de'i phyir de bzhin gshegs pas ma gnang bar rdzu 'phrul gyi yul bstan par ni 
[\[279b\]]
[\[279b.1\]]sus kyang mi nus so/_/dpal cho ga shes 'on kyang chu klung nor bu'i gzhal med khang zhes bya ba'i gzungs kyi tshogs kyi rig sngags dang /_gsang sngags kyi tshig mdor bsdus pa dang /_dus gsum gyi sangs rgyas bcom ldan 'das de dag thams cad kyi dkon mchog gsum 
[\[279b.2\]]gyi gdung gi byin gyi rlabs kyis rnam par 'phrul pa dag yod kyis/_dpal cho ga shes da de bzhin gshegs pa de la tshig dag zhus shig dang /_da de bzhin gshegs pas khyod la chu klung nor bu'i gzhal med khang zhes bya ba'i gzungs kyi tshogs kyi rig sngags dang /_gsang sngags 
[\[279b.3\]]kyi tshig mdor bsdus pa dag ston par 'gyur te/_bdag kyang rjes su yi rang ngo /_/khyod kyis kyang bsam pa thams cad rdzogs par gyis shig_/de nas dpal lha mo chen mo dang /_lha mo chen mo dbyangs can dang /_lha mo chen mo brtan ma dang /_lha mo chen mo 'od byed dang /_
[\[279b.4\]]lha mo chen mo gzi brjid can dang /_lha mo chen mo dge ldan dang /_lha mo chen mo ta ma la'i snying po dang /_lha mo chen mo nyi ma bdag dang /_lha mo chen mo shel can dang /_de dag la sogs pa lha gzhan khrag khrig 'bum phrag brgyad cu snyed kyis yongs su bskor cing 
[\[279b.5\]]mdun du bdar nas stan las langs te/_bcom ldan 'das ga la ba de logs su thal mo sbyar ba btud nas dpal lha mo chen mos de'i tshe tshigs su bcad pas gsol pa/_spyod pa rnam dag dri ma'i dri med pa/_/nyi mas nyon mongs rnyog sel bstan du gsol/_/
[\[279b.6\]]chu klung gzungs kyis bdag cag skom lags na/_/bde gshegs gzungs tshogs zhi bgyid bstan du gsol/_/chu klung rig sngags gsang sngags tshig rab mchog_/thub pa rin po che yis bstan du gsol/_/des na rnyog ldan klung dag dad 'gyur bas/_/sa yi bcud 
[\[279b.7\]]rnams slan chad chab mi 'tshal/_/dus min rlung dang nyi mas gdungs pa dang /_/rdul dang than chen chen po zhi bgyid la/_/lo tog 'bras bu sus kyang mdangs mi 'phrog_/gang dag srung bar 'gyur ba bstan du gsol/_/des na nad med dran dang ldan pa dang /_/
[\[280a\]]
[\[280a.1\]]dge ba dag la spyod par gyur nas kyang /_/rgyal ba'i bstan la lta ba ngan pa po/_/ya nga ba dag rnam par spong bar 'gyur/_/rgyal bas bdag gi snying la mya ngan dang /_/nyon mongs sel bgyid mdangs ni 'grub pa dang /_/gang gis bdag ni sems can 
[\[280a.2\]]thams cad dag_/yongs smin bgyid par rngo thogs bstan du gsol/_/thub pa'i thad na lha rnams 'di dag gsol 'debs pa/_/theg pa chen po zab mo'i lam la gzhug tu gsol/_/sems can yon tan phyug po 'bras bcas 'dus pa po/_/phyogs bcu'i byang 
[\[280a.3\]]chub sems dpa' khyod la bsngags pa brjod/_/chu bo legs 'bab lo tog mi nyams bgyi slad du/_/sdig can klu rnams bzlog phyir 'di dag bstan du gsol/_/de nas bcom ldan 'das kyis bka' stsal pa/_dpal cho ga shes 'dus pa rnams kyi mdun du de bzhin 
[\[280a.4\]]gshegs pa ni dus su byin gyis rlob par mdzad la/_de bzhin gshegs pa da ni 'dus pa rnams kyi nang du dus gsum gyi sangs rgyas bcom ldan 'das de dag thams cad kyis byin gyis brlabs pa/_'byor byed chu khyim snying po zhes bya ba'i gzungs ston to/_/phyogs 
[\[280a.5\]]bcu nas 'dir lhags pa'i byang chub sems dpa' sems dpa' chen po dag gis de thos nas kyang phyogs bcu'i sangs rgyas kyi zhing snyigs ma lnga can stong pa de na sems can rnams la 'byor byed chu khyim snying po zhes bya ba'i gzungs 'di rab tu ston par byed do/_/gzungs kyi 
[\[280a.6\]]rgyu des na der dus ma yin pa'i rlung dang /_nyi mas gdungs pa dang /_grang ba dang /_tsha ba dang /_char mo che dang /_than chen dag rab tu zhi bar byed do/_/des na der 'jig rten pha rol la mi lta ba'i lha dang /_gnod sbyin dang /_srin po dang /_lha ma yin dang /_grul bum dang /_
[\[280a.7\]{]yi dgas [,]yi dwags [}]dang /_sha za dang /_srul po dang /_lus srul po dang /_mi dang /_mi ma yin pa dang /_tha na [{]ri dgas [,]ri dwags [}]dang /_bya ma rungs pa/_gtum pa/_sems can rnams la snying brtse ba med pa dang /_snying rje med par zhugs pa dag dad pa can du 'gyur ro/_/sems 
[\[280b\]]
[\[280b.1\]]'jam par 'gyur ro/_/dge ba dran par 'gyur ro/_/chos tshol ba la 'dod par 'gyur ro/_/chos srung bar 'gyur ro/_/dkon mchog gsum gyi gdung 'bar ba byed par 'gyur ro/_/gzungs 'di'i mthus de na sems can rnams tshe ring bar 'gyur ro/_/kha dog 'phel 
[\[280b.2\]]bar 'gyur ro/_/lo tog 'phel bar 'gyur ro/_/longs spyod 'phel bar 'gyur ro/_/bde ba 'phel bar 'gyur ro/_/nad med pa 'phel bar 'gyur ro/_/grags pa 'phel bar 'gyur ro/_/tshul khrims 'phel bar 'gyur ro/_/thos pa 'phel bar 'gyur ro/_/gtong 
[\[280b.3\]]ba 'phel bar 'gyur ro/_/byams pa 'phel bar 'gyur ro/_/snying rje 'phel bar 'gyur ro/_/shes rab 'phel bar 'gyur ro/_/thabs 'phel bar 'gyur ro/_/ting nge 'dzin 'phel bar 'gyur ro/_/gzungs 'phel bar 'gyur ro/_/sa rnam par dpyod pa 'phel bar 
[\[280b.4\]]'gyur ro/_/rnam par spong ba 'phel bar 'gyur ro/_/sems can yongs su smin par byed pa 'phel bar 'gyur ro/_/theg pa chen po'i bsngags pa yongs su 'phel bar 'gyur ro/_/smon lam gyi khyad par 'phel bar 'gyur ro/_/sa nas sar 'phar ba 'phel bar 'gyur 
[\[280b.5\]]ro/_/phung po dang /_khams dang /_skye mched lhag par mthong ba 'phel bar 'gyur ro/_/ngo tsha shes pa dang khrel yod pa 'phel bar 'gyur ro/_/sangs rgyas kyi zhing gi yon tan bkod pa rab tu 'dzin pa 'phel bar 'gyur ro/_/phyogs bcu'i sangs rgyas bcom ldan 
[\[280b.6\]]'das thams cad rtag par dus su dgongs pa 'phel bar 'gyur ro/_/sangs rgyas bcom ldan 'das rnams dang /_byang chub sems dpa' sems dpa' chen po dag la rtag tu dge ba'i bshes gnyen yin par 'dzin pa 'phel bar 'gyur ro/_/rdzu 'phrul gyi rkang pas rnam 
[\[280b.7\]]par rtse ba 'phel bar 'gyur ro/_/nyon mongs pa thams cad skye zhing 'phel ba dang /_las 'phel ba dag las kun nas sgrol bar byed do/_/mya ngan las 'das pa bla na med pa la thug pa'i bar du dge ba'i chos thams cad kyis nyams par mi 'gyur ro/_/yongs su 
[\[281a\]]
[\[281a.1\]]nyams par mi 'gyur ro/_/tad ya thA/_swa ra bra te/_na ya bra ti/_biSh+Tha tsha ti/_a na ya bra ti/_shAstA ra bra ti/_shA ra Na bra ti/_ku mu da bra ti/_san tsI ra bra ti/_tshe da sa la bra ti/_sa ra bra te/_sa ra pa ri hA re/_sa ra bra ta pa ri hA re/_nA ya na pra ta ba ri hA re/_bi bi 
[\[281a.2\]]d+he ka pa ri hA re/_yadz+nyA pa ri hA re/_bin+du pa ri ha re/_dza la pa ri hA re/_k+She tra pa ri hA re/_dak+Sha pa ri hA re/_sa na sa pa ri hU re/_shra ba bA ng+rai/_go ma ya ba Ne/_ma da sa khe/_su na yA b+ha dra dza me la/_ban de a ra Na dzU She/_kha ra ba dzA b+he/_nA rA ya Na bi dza b+he/_u ra ga_/a ni mi She/_
[\[281a.3\]]ku dza ra b+he me/_dza ha ni ma b+he/_karma bi ra le/_shra ma sa li lai/_kha Da ga sha me/_a si nA me/_ag+ni b+ha dre/_nang+ga tum+pu re/_bA ya be/_ba ru Ne/_kan+Tha ni bra/_sha kra dz+nyA ye/_a nA tshe bye nr-I na ya/_ni le trai yad+d+ha/_bud+d+ha ad+hi Sh+Thi te swA hA/_nA rA ya ni nI la ye swA hA/_tsakra 
[\[281a.4\]]brta kra me swA hA/_bcom ldan 'das kyis 'byor byed chu khyim snying po zhes bya ba'i gzungs 'di bstan ma thag tu de nas de'i mod la sa chen po g.yos par gyur te/_sangs rgyas kyi zhing mi mjed thams cad kyi sa rnam pa drug tu g.yos par gyur to/_/thams cad dang ldan pa'i 
[\[281a.5\]]'khor ji snyed lhags pa rnams kyang 'dar shig shig ste/_'khrugs shing skyo ba skyes nas sangs rgyas la phyag 'tshal lo/_/sangs rgyas la phyag 'tshal lo zhes 'dzer to/_/de nas bcom ldan 'das kyis dpal lha mo chen mo la 'di skad ces bka' stsal to/_/dpal cho ga shes 
[\[281a.6\]]khyod kyis 'byor byed chu khyim snying po zhes bya ba'i gzungs ni de lta bu yin te/_de'i mthus rtsod pa dang /_'thab mo thams cad rab tu zhi bar byed do/_/klu khro bo dang /_ma rungs pa thams cad zhi bar byed do/_/gnod sbyin dang /_mi dang /_mi ma yin pa dang /_tha na ri 
[\[281a.7\]]dgas dang /_bya khro bo dang /_ma rungs pa thams cad kyang zhi bar byed do/_/dus ma yin pa'i rlung dang /_nyi mas gdungs pa dang /_grang ba dang /_tsha ba dang /_than chen thams cad rab tu zhi bar byed do/_/lo tog thams cad 'phel zhing 'grub par byed do/_/sems can 
[\[281b\]]
[\[281b.1\]]rnams tshe ring bar byed do/_/longs spyod 'phel bar byed do/_/las 'phel ba sgrol bar byed pa'i bar du byed do/_/mya ngan las 'das pa bla na med pa la thug gi bar du dge ba'i chos thams cad kyis nyams par mi 'gyur ro/_/yongs su nyams par mi 'gyur ro/_/la la zhig gzungs 
[\[281b.2\]]chen po 'di nyan tam/_klog gam/_sgrub par byed na de phyis 'gal ba med pa'i chos dang /_sdom pa gsum la gnas par 'gyur ro/_/de nas byang chub sems dpa' sa'i snying pos gsol pa/_btsun pa bcom ldan 'das 'dir bdag gis kyang mtshon cha'i stobs zhes bgyi ba'i 
[\[281b.3\]]gzungs chen po bshad par bgyi'o/_/mtshon cha'i stobs zhes bgyi ba'i gzungs des sems can rnams kyi longs spyod dang /_yongs su spyod pa thams cad kyi ched du sa'i bcud thams cad nyams par mi 'gyur lags so/_/yongs su nyams par mi 'gyur lags so/_/
[\[281b.4\]]sa'i bcud kyi mdangs rnams gang gis kyang dbrog par rngo mi thogs lags so/_/dbugs gdug pa gtong ba'am/_bskam par yang rngo mi thogs lags so/_/rtsub pa dang /_ro ma mchis par bgyi bar rngo mi thogs lags so/_/nyams pa dang ma mchis par bgyi bar 
[\[281b.5\]]rngo mi thogs lags so/_/dog sa las lo thog mi 'khrung bar bgyi bar rngo mi thogs lags so/_/rtsub pa dang /_ro ma mchis par bgyi bar rngo mi thogs lags so/_/lo tog gi sa bon dang /_myu gu dang /_'dab ma dang /_me tog dang /_'bras bu dang /_'bru 
[\[281b.6\]]dang /_sman rnams kyi mdangs 'phrog par rngo mi thogs lags so/_/de la dbugs gdug pa gtong ba'am/_bskam par yang rngo mi thogs lags so/_/rtsub pa'am/_ro ma mchis par bgyi ba yang rngo mi thogs lags so/_/ma smin pa rnams chab stsal bar 
[\[281b.7\]]yang rngo mi thogs lags so/_/lhags pa dang /_tsha ba dag gis tshig pa dang /_'tshal du mi rung bar bgyi bar rngo mi thogs lags so/_/'tshal ba tsam gyis sems can la la'i lus la dbugs gdug pa gtang bar rngo mi thogs lags so/_/gzhi de lta bu las 
[\[282a\]]
[\[282a.1\]]sems can rnams kyis zas 'tshol ba slon nas lta bro 'tshal ba dang /_yan lag dang nying lag bro 'tshal cing 'khums par bgyi bar rngo mi thogs lags so/_/rims nad dang /_brjed byed dang /_sems g.yengs pa dang /_dran pa nyams par bgyid par rngo mi 
[\[282a.2\]]thogs lags so/_/phan tshun thab mo dang dmag bgyid par rngo mi thogs lags so/_/kha cig srog gcod pa dang /_ma byin par len pa la mi sbyor ba nas log par lta ba la mi sbyor ba'i bar gyi chos de dag gis sems can rnams kyi sems la sbyor la/_lha dang /_klu 
[\[282a.3\]]dang /_gnod sbyin dang /_srin po dang /_grul bum dang /_mi 'am ci dang /_dri za dang /[ {]yi dgas [,]yi dwags [}]dang /_sha za dang /_srul po dang /_lus srul po dang /_mi dang mi ma yin pa dag gis kyang sems can rnams la gnod pa de lta bu dag bgyi bar rngo mi thogs lags so/_/
[\[282a.4\]]tad ya thA/_nA bi/_ma hA nA bi/_k+Shu k+Sha ra nA be/_a bing gu/_nA be/_sang sho Sha Na/_nA be/_ni rA dza kha be/_a ba ra mu ni/_ta ru Na ru he/_na rA pad tre/_dza ba pra me/_mA su ra tre/_ti mi ra pad tre/_khaN Da ni ra hA re/_tsak+Sho b+ha se/_ga Na bi me/_k+Shi ti/_two ye swA hA/_ang 
[\[282a.5\]]gu rak+She swA hA/_puSh+pa ma ye swA hA/_pha la ni ma b+he swA hA/_na mo to ye swA hA/_sha rI ra na ba kra ma bI Sha swA hA/_dpal cho ga shes khyod kyi mtshon cha'i stobs zhes bya ba'i gzungs chen po ni de yin te/_mtshon cha'i stobs zhes bya ba'i gzungs chen po'i mthu des ni sems can 
[\[282a.6\]]rnams la de lta bur rgyas par byed do/_/bde ba chen po skyed par byed do/_/rgyu des na des sems can rnams myur du 'dul bar 'gyur ro/_/byang chub sems dpa' sems dpa' chen po sa'i snying po de la thams cad dang ldan pa'i 'khor lhags pa rnams kyis kyang legs so 
[\[282a.7\]]zhes bya ba byin zhing /_bcom ldan 'das kyis kyang legs so zhes bya ba gnang ste/_rigs kyi bu legs so legs so/_/rigs kyi bu khyod ni sems can rnams kyi rtsi sman yin zhing sems can rnams kyi sman par gyur pa'o/_/'di ltar gling bzhi pa 'di'i sems can 
[\[282b\]]
[\[282b.1\]]thams cad kyi 'bru dang /_rtsi sman yin zhing sdug bsngal thams cad rab tu zhi bar byed pa'o/_/bde bar sbyar ba thams cad sbyin par byed do/_/snying rje chen po kun nas slong ba dang mtshungs par ldan pa'o/_/mtshon cha'i stobs zhes bya ba'i gzungs chen po shin tu zab pa de lta bu ston 
[\[282b.2\]]pa yin no/_/gzungs chen po des ni 'di na sems can rnams kyi sa'i bcud kyi mdangs dang /_sa bon dang /_myu gu dang /_'dab ma dang /_me tog dang /_ro dang /_'bru dang /_sman rnams mi nyams shing skyon med la 'phel zhing 'byor par byed do/_/sems can gang dag 
[\[282b.3\]]gis zos pa de dag gi rgyud la rtsod pa'i rnyog pa thams cad zhi bar byed do/_/'dir sems can rnams dge ba'i chos thams cad la spyod par 'gyur ro/_/gling bzhi pa 'dir dus ma yin pa'i rlung dang /_nyi mas gdungs pa dang /_tsha ba dang /_grang ba dang /_char mo che dang /_
[\[282b.4\]]than chen dang /_zla ba dang /_nyi ma dang /_gza' dang /_rgyu skar dang /_nyin mtshan dang /_zla ba dang /_zla ba phyed pa dang /_lo dang /_dus tshigs log pa thams cad nye bar zhi bar byed do/_/gzungs chen po bstan pa des ni nga'i dkon mchog gsum gyi gdung dang /_chos kyi 
[\[282b.5\]]tshul yun ring du gnas par 'gyur ro/_/gal te 'dir mun pa can skal ba chung ba/_rgyags pa dang /_dregs pas khengs shing dge ba'i rtsa ba ma bskyed pa/_rgyal rigs gdol pa dang /_blon po gdol pa dag gis 'di ltar nga'i bstan pa dka' bas bsgrubs pa dang /_nga'i 
[\[282b.6\]]dge slong dang /_dge slong ma dang /_dge bsnyen dang /_dge bsnyen ma dag la 'tshe bar byed pa nas rgyu des na lha dang /_klu dang /_gnod sbyin dag 'khrug par mi byed pa'i bar du'o/_/de bzhin du sems can rnams la bde bar sbyar ba thams cad 'byung ba ni sngar ji skad gsungs pa bzhin no/_/'dus 
[\[282b.7\]]pa chen po theg pa chen po'i mdo bco lnga pa ri'i snying po'i le'u las than chen rab tu zhi bar byed pa'i mtshon pa ste gsum pa rdzogs so//_//de nas bcom ldan 'das kyis dpal lha mo chen mo la 'di skad ces bka' stsal to/_/dpal lha mo cho ga shes sngon de bzhin 
[\[283a\]]
[\[283a.1\]]gshegs pa dbang po'i tog gi rgyal mtshan rgyal po'i spyan sngar bdag cag gnyis kyis phan tshun dam bcas pa de bzhin du/_bdag cag gnyis kyi bsam pa yongs su rdzogs shing grub bo/_/de nas dpal lha mo chen mos 'di skad ces gsol to/_/btsun pa bcom 
[\[283a.2\]]ldan 'das de lta lags so/_/btsun pa bde bar gshegs pa de lta lags te/_skol gyi bsam pa rdzogs lags so/_/sngon skol gyis de bzhin gshegs pa dbang po'i tog gi rgyal mtshan rgyal po'i spyan sngar phan tshun dam bcas pa bzhin 'di ltar skol gyi bsam pa 
[\[283a.3\]]yongs su grub ste/_da ltar khyod nyid ni de bzhin gshegs pa ste 'jig rten du byung la/_da ltar bdag gis ni dpal gyi go 'phang thob pa lags so/_/da ltar bdag gis sems can rnams la sems can yongs su smin par rngo mi thogs par gyur pa de ci'i slad du zhe na/_'di 
[\[283a.4\]]na klu glang po che lta bu dang /_klu rta lta bu dang /_klu sbrul lta bu dang /_klu nya lta bu dang /_klu sbal pa lta bu de dag dus 'dir yang bsgrub par bgyid lags so/_/bdag gis 'jig rten snang bar byed pa zab mo dag bstan pa na gang dag dus ma lags pa'i lhags pa dang /_tsha ba 
[\[283a.5\]]dang /_sprin dang /_khug rna dang /_rdzi char dang /_char mo che dang /_than chen dag 'byung bar bgyid pa/_sems can rnams kyi lo tog dang /_lo ma dang /_me tog dang /_'bras bu dang /_'bru dang /_sman rnams ma rung bar bgyid pa'i klu dang /_klu chen po de dag ma 
[\[283a.6\]]bskrad lags so/_/btsun pa bcom ldan 'das dus 'dir da ltar gling bzhi pa'i 'jig rten gyi khams 'di na klu dang /_klu chen po dang /_klu'i 'khor dang /_skyes pa dang /_bud med dang /_khye'u dang /_bu mo dang /_gling bzhi pa 'di na gang kha cig klu'i skye gnas pa 
[\[283a.7\]]de dag thams cad da ltar 'dir mchis pa rnams dang /_phyogs bcu'i sangs rgyas kyi zhing thams cad nas byang chub sems dpa' sems dpa' chen po de dag da ltar 'dus pa chen po 'dir mchis pa rnams dang /_da ltar 'dir lha dang /_klu dang /_gnod sbyin dang /_srin 
[\[283b\]]
[\[283b.1\]]po dang /_dri za dang /_mi 'am ci dang /_lha ma yin dang /_lto 'phye chen po dang /[ {]yi dgas [,]yi dwags [}]dang /_sha za dang /_srul po dang /_lus srul po 'dus pa thams cad dang /_bcom ldan 'das kyi nyan thos dang /_mi dang mi ma yin pa de dag da ltar 'dus pa chen po 'dir 
[\[283b.2\]]chos nyan pa'i slad du/_bcom ldan 'das kyi spyan sngar mchis pa'i sems can de dag thams cad zas bzhi la rten cing 'tsho bar bgyid lags so/_/btsun pa bcom ldan 'das da lta'i dus su klu khro bo phung bar bgyid pa dag zhi bar mdzad du gsol/_gang dag klu khro 
[\[283b.3\]]bo rnams ni bcom ldan 'das kyi bka' la mngon par ma dad pas rtag par yang sgrub par bgyid pa/_sems can rnams la tho 'tshams pa/_sems can rnams kyi longs spyod pa dang nye bar spyod pa dag ma rung bar bgyid pa/_'jig rten pha rol la mi lta ba/_sems can 
[\[283b.4\]]rnams la snying brtse ba ma mchis shing snying rje ma mchis par zhugs pa/_sdang ba/_rtsub pa lags te/_bdag sems can yongs su smin par bgyid pa la bar chad bgyid pa lags pas/_de dag gi don du bcom ldan 'das kyis thugs rje chen po bskyed du gsol/_
[\[283b.5\]]bcom ldan 'das kyis de dag gi sdig pa de thams cad zhi bar mdzad du gsol/_de nas bcom ldan 'das kyis klu'i gnas na gnas pa byang chub sems dpa' sems dpa' chen po ri'i snying po la bka' stsal pa/_rigs kyi bu khyod kyis de bzhin gshegs pa mar 
[\[283b.6\]]me mdzad kyi spyan sngar klu yongs su smin par brtson pas smon lam btab pa ci 'dra zhe na/_sngon dang /_da ltar dang /_ma 'ongs pa'i dus kyi klu dang /_klu chen po klu khro bo skye gnas bzhi pa dag dbugs gdug pa dang /_klu rnams kyi mig gdug pa dang /_reg pa gdug pa dang /_
[\[283b.7\]]lce gdug pa dang /_'dod chags kyi dug dang /_zhe sdang gi dug dang /_gti mug gi dug dang /_klu khro bo rnams kyi sdig pa'i chos dag ci nas kyang chos dang ldan pas bsal bar nus par bya'o/_/ci nas kyang klu khro bo de dag gis sems can rnams kyi longs spyod dang /_
[\[284a\]]
[\[284a.1\]]nye bar spyod pa dang /_yo byad sna tshogs dang ldan pa rnams la gnod par mi 'gyur bar bya'o/_/dkon mchog gsum po de dag la dad pa dang /_dang ba dang /_dga' ba thob par bya'o/_/'jig rten pha rol la lta ba dang bcas shing sdig pa'i chos rnams dang 'bral bar 
[\[284a.2\]]'gyur bar bya'o zhes smon lam btab bo/_/de skad ces bka' stsal pa dang /_byang chub sems dpa' sems dpa' chen po ri'i snying pos bcom ldan 'das la 'di skad ces gsol to/_/btsun pa bcom ldan 'das bdag gis gang dag klu khro bo de dag ni gnas der zhugs te mchis 
[\[284a.3\]]nas klu rnam par bsgyings pa'i gnas zhes bgyi ba'i ting nge 'dzin la snyoms par zhugs nas gnas par bgyi lags so/_/ting nge 'dzin gyi mthus bdag gis de dag gi khro ba dang /_nga rgyal dang /_dregs pa dang /_'dod chags de dag nye bar zhi bar bgyi lags so/_/de dag 'jam 
[\[284a.4\]]pa dang /_snod du rung ba dang /_sems zhi bar 'gyur ba dang /_sems 'jig rten pha rol la lta bar 'gyur ba dang /_sems can thams cad la sems byams pa dang /_snying rje ba dang /_snying brtse ba dang /_sems brtse ba can du 'gyur bar bgyi lags so/_/klu khro bo dang /_
[\[284a.5\]]klu ma rungs pa rnams dad par 'gyur bar bgyi lags so/_/sems can thams cad la mi 'tshe zhing snying brtse ba can gyi sems kyi sa la gnas par bgyi lags so/_/gzhan yang gang dag rdzi char dang /_char mo che dang /_than chen dang /_sprin dang /_sprin chen dang /_
[\[284a.6\]]lhags pa dang /_tsha ba dag gis gnod par gyur pa'i sems can de dag gis thal mo sbyar te/_bdag gi ming brjod nas 'di skad du ri'i snying po thugs rje rgya che ba/_klu yongs su smin par mdzad pa/_bdag cag dran lags so/_/dran lags so/_/bla na med pa'i byang chub 
[\[284a.7\]]la spyod par mdzad pa/_thabs dang ye shes sna tshogs la brtson pas mi spyod lags sam/_bdag cag sdug bsngal las thar bar mdzad du gsol/_yongs su bskyab tu gsol zhes smra ba dag gis 'di skad du brjod par bgyi'o/_/tad+ya thA/_stam b+ha b+hu dza/_bi re Du b+hu dza/_
[\[284b\]]
[\[284b.1\]]go g+ha bi re dzra b+hu dza/_me ru b+hu dza/_ga tu ba b+hu dza/_hUM hUM/_a ne ba b+hu dza/_sma ra b+hu dza/_sma ra a brta b+hu dza/_ni ma ba b+hu dza swA hA/_btsun pa bcom ldan 'das sems can gang kha cig klu khro bo de dag gi rgyus gnod pa dag gis gnod pa bgyis par gyur pa de lta bu de dag gis bdag 
[\[284b.2\]]gi ming nas brjod par bgyi zhing /_klu khro bo/_nga rgyal can/_dregs pa/_phrag dog dang /_'dod chags kyi sems zhi bar bgyi ba'i slad du gsang sngags 'don pa na bdag gis lha'i rna ba rnam par dag pa mi las 'das pas thos nas skye gnas bzhi pa'i klu dang /_klu chen po 
[\[284b.3\]]dang /_klu rgan po dang /_klu'i bu dang /_klu'i 'khor rnams dad par ma bgyis sam/_dus ma lags par don ched ya nga ba la zhugs pa dag ma bzlog gam/_de'i tshe dus ma lags pa'i char mo che dang /_than chen dang /_dus ma lags pa'i lhags pa dang /_tsha ba 
[\[284b.4\]]dang /_rlung dang /_sprin dang /_'khrug pa dag rab tu zhi bar ma bgyis sam/_bdag gis bde ba'i yo byad thams cad kyis sems can de dag gi bsam pa dag yongs su rdzogs par ma bgyis na/_bdag gis dus gsum gyi sangs rgyas bcom ldan 'das thams 
[\[284b.5\]]cad bslus par gyur cig_/bdag nyid kyang bla na med pa yang dag par rdzogs pa'i byang chub tu mngon par rdzogs par 'tshang rgya bar ma gyur cig_/btsun pa bcom ldan 'das bdag gis sngon 'di ltar de bzhin gshegs pa mar me mdzad 'khor tshogs pa dang bcas 
[\[284b.6\]]pa'i spyan sngar sems can yongs su smin par bgyi ba'i slad du smon lam brtan por btab ste/_shin tu gnas par gyur lags so/_/de'i 'og tu yang sangs rgyas bcom ldan 'das sangs rgyas bye ba khrag khrig 'bum phrag snyed 'tsho zhing gzhes pa 'khor tshogs 
[\[284b.7\]]pa dang bcas pa'i spyan sngar smon lam brtan po 'di lta bu dag btab ste/_bdag gis der rtag par sems can yongs su smin par bgyi ba'i slad du pha rol gnon pa'i brtson 'grus chen pos shin tu brtan par gnas par bgyi'o zhes brtson par bgyis lags so/_/da ltar 
[\[285a\]]
[\[285a.1\]]bcom ldan 'das kyi spyan sngar yang klu khro bo rnams yongs su smin par bgyi ba'i slad du rtsol ba brtan por bgyis la/_bdag gis de lta bu'i rtsol ba brtan pos brtson 'grus brtsams pa ni bskal pa grangs ma mchis par skad cig tsam yang btang ma myong 
[\[285a.2\]]lags so/_/bdag gis rtag par pha rol gnon pa'i rtsol ba dang /_brtson pa brtan pos sems can yongs su smin par bgyis lags pa rnams kyang yang yongs su smin par bgyi lags so/_/gzhan yang bdag gis klu'i dbang po dag theg pa chen po'i spyod pa 
[\[285a.3\]]la brtson par bgyis lags te/_klu glang po che rnams kyi bdag po klu'i rgyal po shin tu rab gnas 'di dang /_klu sbrul rnams kyi bdag po klu'i rgyal po dga' bo dang /_bsnyen dga' bo 'di gnyis dang /_klu rta rnams kyi bdag po klu'i rgyal po ma dros pa 'di dang /_klu 
[\[285a.4\]]nya rnams kyi bdag po klu'i rgyal po chu lha dang /_klu sbal pa rnams kyi bdag po klu'i rgyal po yid [{]bzangs [,]bzang [}]'di rnams te/_klu de lta bu dag ni sems can rnams la gnod pa bgyid par rngo thogs pa dag go/_/klu'i rgyal po gzhan de lta bu de dag kyang rang rang gi mthus 
[\[285a.5\]]sems can rnams la de lta bur gnod pa bgyid par rngo thogs pa dag go/_/'di ltar theg pa chen po la rab tu zhugs pa'i rgyal po chen po de dag thams cad kyis kyang so so rang rang gi 'khor dang /_dpung gi tshogs rnams dus ma lags par de lta bur ya nga ba bsgrubs pas 
[\[285a.6\]]rang rang gi 'khor rnams bskyod par bgyid lags so/_/'di ltar 'dir bcom ldan 'das kyi bstan pa chos sgron ma dang /_dkon mchog gsum gyi gdung myur du mi 'chad par bgyi ba'i slad du 'khor der mchis pa rnams kyis byang chub sems dpa' sems dpa' chen 
[\[285a.7\]]po ri'i snying po klu'i drang srong la legs sa zhes bgyi ba stsal to/_/de'i tshe klu'i rgyal po shin tu rab gnas stan las langs te/_bcom ldan 'das ga la ba de logs su thal mo sbyar ba btud nas 'di skad ces gsol to/_/btsun pa bcom ldan 'das bdag la rten 
[\[285b\]]
[\[285b.1\]]pa'i klu dang /_klu'i rgyal po gang dag sgo nga las skye ba dang /_mngal nas skye ba dang /_drod dang gsher las skye ba dang /_rdzus te skye ba'i klu de dag gang na bcom ldan 'das kyi 'khor nyan thos rnams dang /_'khor byang chub sems dpa' de dag la phan tshun byams pa'i sems dang 
[\[285b.2\]]ldan pa dang /_yul 'khor der sha khon ma mchis pa'i sems kyis gnas par 'gyur lags so/_/gnod sems ma mchis pa dang /_sems mnyam pas gnas par 'gyur lags so/_/gang dag yul 'khor de'i rgyal po de dag kyang /_bcom ldan 'das 
[\[285b.3\]]kyi bstan pa la sems shin tu dad par 'gyur lags so/_/de dag bcom ldan 'das kyi bstan pa yang 'dzin par 'gyur lags so/_/dbang phyug gis rgyags pa dang dregs pas bcom ldan 'das kyi bstan pa 'jig par mi 'gyur lags so/_/dge slong dang /_dge slong ma 
[\[285b.4\]]dang /_dge bsnyen dang /_dge bsnyen ma dag la 'tshe bar mi 'gyur lags so/_/btsun pa bcom ldan 'das kyi slad du rab tu byung nas skra bregs te gos ngur smrig bgos pa/_snod du gyur pa dang /_snod du ma gyur pa lhag pa'i bsam pa can rnams kyang bcom ldan 'das 
[\[285b.5\]]kyi bstan pa 'dzin par bgyid lags so/_/gzhan yang yul 'khor de na gang dag mi rnams bcom ldan 'das kyi bstan pa de'i tsher mar gyur pa de dag chos dang ldan pas skrod par bgyid lags so/_/de nas yul 'khor der dge sbyong dang /_bram ze bsod snyoms pa 
[\[285b.6\]]rnams la sngon gyi rgyal po dag gis sngon lhag pa'i bsam pas sbyin pa phul ba rnams rgyal rigs dge bas 'phrog par mi bgyid la/_rgyal rigs dge ba blon po dang /_mdun na 'don dang /_skye bo dmag mi rnams dang bcas pas tshogs sbyor ba ni don ched la brtson pa 
[\[285b.7\]]lags so/_/snying po blangs pa lags so/_/lag brkyang nas lhug par gtong ba lags te/_rgyal rigs dge ba de yul 'khor dang bcas par srung bar bgyi lags so/_/yongs su bskyang bar bgyi lags so/_/de'i yul phyogs na rtsod pa'i rnyog pa thams cad 
[\[286a\]]
[\[286a.1\]]dang /_so so'i 'khor dag sngar ji skad bstan pa bzhin bskrad par bgyi lags so/_/de ci'i slad du zhe na/_chos gos ngur smrig kha bsgyur ba 'di ni sngon gyi sangs rgyas bcom ldan 'das thams cad kyis byin gyis brlabs pa lags so/_/byang chub sems dpa' 
[\[286a.2\]]rnams kyi rgyal mtshan lags so/_/mya ngan las 'das par mchi ba rnams kyi lam lags so/_/nyon mongs pa rnams kyi ral gri lags so/_/mya ngan las 'das pa'i sa bon lags so/_/lam las rab tu nyams pa rnams kyi sgron ma lags so/_/phung po rnams 
[\[286a.3\]]kyi sman lags so/_/ma rig pa'i mun pa'i rlung lags so/_/ngan 'gro rnams kyi srog shing lags so/_/nyon mongs pa'i skyon gyis nyams par gyur pa rnams kyi skyug sman lags so/_/dgra rnams kyi rdo rje lags so/_/dge ba'i rtsa ba thams cad kyi gter lags 
[\[286a.4\]]so/_/sdig pas gos pa rnams kyi chab lags so/_/nongs pa bgyid pa rnams kyi me long lags so/_/sems g.yengs pa rnams kyi ting nge 'dzin lags so/_/ting nge 'dzin rnams kyi za ma tog lags so/_/pha rol tu phyin pa rnams kyi sa gzhi lags so/_/
[\[286a.5\]]gzungs rnams kyi nor bu lags so/_/bzod pa rnams kyi khyim lags so/_/sa rnams kyi snod lags so/_/phas kyi rgol ba rnams kyi mkhar lags so/_/nad pa rnams kyi sman pa lags so/_/bslab pa rnams kyi ri lags so/_/nyon mongs pas kun 
[\[286a.6\]]nas gdungs pa rnams kyi zla ba lags so/_/lta ba ngan par ltung ba rnams kyi nyi ma lags so/_/ye shes kyi rgya mtsho lags so/_/byang chub kyi phyogs pa rnams kyi phreng bar gyur pa lags so/_/thams cad mkhyen pa'i ye shes kyi bum pa bzang po lags so/_/
[\[286a.7\]]chos gos ngur smrig 'di ni yid bzhin gyi nor bu rin po che dang 'dra ba lags so/_/chos gos ngur smrig 'di ni sems can rnams la chos kyi char dbab pa'i don gyi slad du sangs rgyas thams cad kyis byin gyis brlabs pa lags so/_/btsun pa bcom ldan 'das 'di ltar 
[\[286b\]]
[\[286b.1\]]gang dag rgyal rigs gdol pa de dag ni/_bcom ldan 'das kyi bstan pa 'jig par bgyid cing dge slong dag la tho 'tshams par bgyid pa nas/_bcom ldan 'das kyi slad du rab tu byung ba snod du gyur pa dang /_snod du ma gyur pa'i lus la gnod pa bgyid pa dang /_
[\[286b.2\]]nor 'phrog pa dang /_srog gi bar chad dag bgyid pa'i bar du'o/_/yul 'khor der gang dag sangs rgyas la dad pa'i lha dang /_klu dang /_gnod sbyin dang /_srin po dang /_lha ma yin dang /_grul bum dang /[ {]yi dgas [,]yi dwags [}]mthu bo che de dag thams cad kyang rgyal 
[\[286b.3\]]rigs gdol pa la gshe bar 'gyur te/_de dag gis de'i yul 'khor du thab mo dang /_rtsod pa dang /_lo nyes dang /_nad dang /_pha rol gyi dmag tshogs dag 'byung bar bgyid lags so/_/dus ma lags pa'i char mo che dang /_than chen dang /_lhags 
[\[286b.4\]]pa dang /_tsha ba dang /_rlung dang /_nyi mas gdungs pa dag gis sa bon dang /_myu gu dang /_'dab ma dang /_me tog dang /_'bras bu dang /_'bru dang /_sman dang /_ro rnams ma rung bar bgyid kyang de na klu rnams la skyon ni ma mchis lags te/_de na klu rnams 
[\[286b.5\]]rgyu des na grags pa ma lags pas ni gos par 'gyur lags so/_/btsun pa bcom ldan 'das dper bgyi na yul gyi bud med bzang mos zas ngan pa 'tshal na dbugs dri mi bda' bar 'gyur lags so/_/de bzhin du rgyal rigs gdol pas kyang rgyal 
[\[286b.6\]]rigs kyi chos rnams spangs nas dmangs rigs kyi chos rnams spyod par bgyid na/_yul phyogs thams cad srung ba'i lha nas [{]yi dgas [,]yi dwags [}]mthu bo che dag gi bar du khros par 'gyur te/_de dag gis yul 'khor ma rung bar bgyid la/_klu dang klu chen po rnams 
[\[286b.7\]]grags pa ma lags pas kyang gos par 'gyur lags so/_/bcom ldan 'das kyis bka' stsal pa/_klu'i bdag po rgyal po rnams rgyal po'i bslab pa'i gzhi gnas par bstan pa de dang de dag mtho ris dang /_mya ngan las 'das pa'i bde ba la brtson pa 
[\[287a\]]
[\[287a.1\]]yin no/_/gang dag rgyal rigs gdol pa rgyal rigs kyi bslab pa la mi gnas pa de dag ni sems can dmyal ba mnar med pa'i bar la gzhol ba yin no/_/klu'i bdag po nga rang gi 'khor bslab pa las mi 'da' bar bstan pa des na de dag da ltar gyi dus dang /_ma 
[\[287a.2\]]'ongs pa'i dus su nga'i bstan pa dang /_dkon mchog gsum gyi gdung med par mi byed par 'gyur ro/_/gsol pa/_btsun pa bcom ldan 'das de lta lags so/_/btsun pa bde bar gshegs pa de lta lags so/_/btsun pa bcom ldan 'das yul 'khor gang dang gang 
[\[287a.3\]]dag na grong dang /_grong khyer dang /_grong rdal dang /_ljongs dang /_ri brags kyi gnas yul 'khor de na bcom ldan 'das kyi nyan thos tshul khrims dang ldan zhing thos pa mang po sbyin gnas de lta bu dag gnas shing mchis pa der bdag gi 'khor gang dag klu dang /_klu mo dang /_klu rgan 
[\[287a.4\]]po dang /_klu rgan mo dang /_klu'i bu pho dang /_klu'i bu mo dang /_klu'i 'khor pho dang /_klu'i 'khor mo rnams dus ma lags par rdzi char dang /_ser drag dang /_char mo che dang /_than chen dag gtong bar bgyid dam/_lhags mo che dang /_shin tu tsha ba dang /_nyi mas gdungs 
[\[287a.5\]]pa dag 'byung bar bgyid dam/_sems can rnams kyi lo tog dang /_me tog dang /_'bras bu dang /_'bru dang /_sman gyi ro dang /_longs spyod dang /_yongs su spyod pa dag chab 'tshal bar bgyid na klu de dag gis bdag bslus pas de'i lus thams cad 'khums par gyur cig_/
[\[287a.6\]]de dag rdzu 'phrul dang bral nas 'gro mi nus par gyur cig_/rims nad kyis gdungs par gyur cig_/longs spyod thams cad dang bral bar gyur cig_/spobs pa med par gyur cig_/don byed mi nus par gyur cig ces mnas bsgag par bgyi'o/_/tad+ya thA/_nA ga dzan du 
[\[287a.7\]]she/_nA ga me ne/_nA ga d+ha ra gU g+h+ra gU g+h+ra/_dza la gU g+h+ra/_a bi mA ra ge/_sa ha sra mu khe/_ka la ti ma pu se/_nA ga stam b+ha ri/_dza ya ba pha le/_bi mu sha krai swA hA/_thams cad dang ldan pa'i 'khor gyis de nyid du legs so zhes bya ba byin no/_/de nyid kyi tshe thams cad dang ldan pa'i 
[\[287b\]]
[\[287b.1\]]klu'i 'khor rnams shugs drag por 'khrugs shing dngangs par gyur to/_/de'i tshe klu'i rgyal po dga' bo dang /_bsnyen dga' bo gnyis stan las langs te/_bcom ldan 'das ga la ba de logs su thal mo sbyar ba btud nas 'di skad ces gsol to/_/btsun pa bcom ldan 'das da ltar 
[\[287b.2\]]dang /_ma 'ongs pa'i dus su rgyal rigs gdol pa de dag gzhan la sbyin par ma dad cing bdag nyid longs spyod par 'tshal la/_'jungs pa longs spyod la sems kun du 'dzin cing lag mi rkyong bas dge sbyong dang /_bram ze dang /_bkren pa dang /_phongs pa dang /_'gron po 
[\[287b.3\]]slong ba rnams kun nas tshim par mi bgyid lags so/_/pho brang 'khor dang /_ljongs kyi mi dang /_'khor rnams yang dag pa'i bde bas tshim par mi bgyid lags so/_/rgyal rigs gdol pa de dag la yul phyogs srung ba'i lha dang /_klu dang /_gnod sbyin dang /_srin po 
[\[287b.4\]]dang /_lha ma yin dang /_grul bum dang /[ {]yi dgas [,]yi dwags [}]mthu bo che de dag thams cad kyang khros par gyur te/_de dag gi yul 'khor du thab mo dang /_rtsod pa dang /_mu ge dang /_nad dang /_pha rol gyi dmag tshogs dag kun du 'byung bar bgyid lags so/_/'bru dang sman gyi 
[\[287b.5\]]bar gyi ro rnams ma rung bar bgyid kyang de na klu dang /_klu chen po rnams la skyon ni ma mchis lags te/_de na klu rnams rgyu des na grags pa ma lags pas ni gos par 'gyur lags so/_/btsun pa bcom ldan 'das dper bgyi na phyi sa khung gi dri mi bda' ba bser 
[\[287b.6\]]mas 'tshal na dri mi bda' bar 'gyur ba de bzhin du/_btsun pa bcom ldan 'das rgyal rigs gdol pa rnams kyis kyang yul phyogs thams cad srung ba dag khros par gyur te/_yul 'khor de ma rung bar bgyid lags so/_/klu rnams kyang grags pa ma lags pas 
[\[287b.7\]]gos par 'gyur lags so//_//bam po gsum pa ste tha ma/_yang na klu thams cad bdag gi bslab pa las mi 'da' bar bdag gis lung dbog par bgyi ste/_yul 'khor gang dang gang dag na grong dang /_grong khyer dang /_grong rdal dang /_ljongs dang /_
[\[288a\]]
[\[288a.1\]]ri brags kyi gnas yul 'khor de na da ltar dang ma 'ongs pa'i dus su bcom ldan 'das kyi nyan thos tshul khrims dang ldan zhing thos pa mang po sbyin gnas de lta bu dag gnas shing mchis pa der bdag gi 'khor gang dag klu dang /_klu mo dang /_klu rgan pho dang /_klu 
[\[288a.2\]]rgan mo dang /_klu'i bu pho dang /_klu'i bu mo dang /_klu'i 'khor pho dang /_klu'i 'khor mo sgo nga las skye ba dang /_mngal nas skye ba dang /_drod gsher las skye ba dang /_rdzus te skye ba dag dus ma lags par ra rdzi char dang /_ser drag dang /_char mo che dang /_than chen dag gtong bar 
[\[288a.3\]]bgyid dam/_lhags mo che dang /_shin tu tsha ba dang /_nyi mas gdungs pa dag 'byung bar bgyid dam/_sems can rnams kyi lo tog dang /_me tog dang /_'bras bu dang /_'bru dang /_sman dang /_ro dang /_longs spyod dang /_yongs su spyod pa dag chab 'tshal bar bgyid 
[\[288a.4\]]na klu de dag gis bdag bslus pas de'i lus thams cad 'khums par gyur cig_/de dag rdzu 'phrul dang bral nas 'gro mi nus par gyur cig_/rims nad kyis gdungs par gyur cig_/longs spyod thams cad dang bral bar gyur cig_/spobs pa med par gyur cig_/
[\[288a.5\]]don byed mi nus par gyur cig ces mnas bsgag par bgyi'o/_/tad+ya thA/_karna gU me/_kum b+ha rak+She/_bar ma gu Ne/_A ka la k+She/_bai sha ne/_bi mArga k+She/_ku na bi ra ge/_a ta sa le/_na yan tu ma b+he/_kA la ku she/_nang gu pra b+he/_gan d+har pa se swA hA/_de 
[\[288a.6\]]nas thams cad dang ldan pa'i 'khor des legs so/_/zhes bgyi ba stsal lags so/_/de nas klu'i rgyal po ma dros pa zhes bya ba nas sngar ji skad gsungs pa'i bar du'o/_/tad+ya thA/_na ba b+hi she/_na ba na ma b+hi she/_A no k+She/_na ba kuny+dza b+hi k+She/_kha ga bai kha/_
[\[288a.7\]]sa ra tro na n+ya/_pA pA ya si le/_na rA ya Na gu Ne/_bi na ste le/_da sha kra mai/_a k+Shu d+hA nye se/_A ni sa be swA hA/_klu'i rgyal po chu lha zhes bya ba nas sngar ji skad gsungs pa'i bar du'o/_/tad+ya thA/_hi ma be me/_pa li k+Shi Na gu Ne/_ru Na bin du tri Nai/_tsa rak+Sha d+ha re/_
[\[288b\]]
[\[288b.1\]]me g+ha sang kra me/_bya pu Tu ke she/_dru mo de/_mA ye ta na ku se/_tsa ra ma hi ke_/tsa lang ge/_nA nA dat+te/_ka Tu ka tU le swA hA/_sngar ji skad gsungs pa'i bar du'o/_/de'i tshe klu'i rgyal po yid [{]bzangs [,]bzang [}]stan las langs te/_bcom ldan 'das ga la ba de logs su thal mo sbyar ba 
[\[288b.2\]]btud nas 'di skad ces gsol to/_/btsun pa bcom ldan 'das bdag la rten pa'i klu dang /_klu chen po de dag ni sgo nga las skye ba dang /_mngal nas skye ba dang /_drod gsher las skye ba dang /_rdzus te skye ba dag lags so/_/btsun pa bcom ldan 'das da ltar dang ma 'ongs 
[\[288b.3\]]pa'i dus su rgyal rigs gdol pa de dag gis rgyal rigs kyi chos spangs nas dmangs rigs kyi chos rnams spyod par bgyid de/_sems can dmyal ba mnar ma mchis pa'i bar dag la gzhol ba lags so/_/rgyal rigs gdol pa de dag gi skyon gyis klu rnams ma 
[\[288b.4\]]nongs bzhin du grags pa ma lags pas gos par 'gyur lags so/_/rgyu des na klu rnams las kyi sgrib pa dag bgyid par 'gyur lags so/_/de lta lags pas bdag cag gis ni bcom ldan 'das kyi bka' la bkur sti bgyi zhing gzung bar bgyi ste/_dper 
[\[288b.5\]]bgyi na 'khor los sgyur ba'i rgyal po des yul gyi bud med bzang mo khrus legs par bgyis te spos kyis byugs nas gos mchog tu bzang ba bskon te/_yan lag gi dam pa mgo bo la rin po che sna bdun las grub pa'i phreng ba mang po dag btags shing dpung rgyan dang /_
[\[288b.6\]]gser skud dang /_sor gdub dang /_lag rgyan dang /_rkang rgyan dag gis brgyan nas glang po che'i bzhon pa la bskyon te/_'khor phal mo che dang lhan cig khrid pa de bzhin du da ltar 'khor los sgyur ba'i rgyal po chos dang ldan pa/_de bzhin gshegs pas kyang 
[\[288b.7\]]bdag cag klu rnams dud 'gro'i skye gnas su bsdus pa'i lus ma snad ma nyams la/_mchog tu khro ba dang /_nga rgyal dang /_dregs pa'i dri mas bsgos pa/_bdag cag klu thams cad rgyags pas myos pa ma mchis pa'i chos kyi chus bkrus lags so/_/
[\[289a\]]
[\[289a.1\]]bdag cag la ngo tsha shes pa dang /_khrel yod pa'i gos bskon lags so/_/byang chub kyi phyogs kyi chos sum cu rtsa bdun gyi phreng bas bcings lags so/_/bdag cag gi sems dang /_yid dang /_rnam par shes pa dag bzod pa dang /_gzungs dang /_sa 
[\[289a.2\]]rnam pa sna tshogs kyis legs par brgyan lags so/_/theg pa chen po'i shing rta dag gis bteg lags so/_/gang na sangs rgyas kyi zhing snyigs ma lnga dang bral ba shin tu yongs su dag par sangs rgyas bcom ldan 'das byang chub sems dpa'i tshogs yongs su dag pas 
[\[289a.3\]]bskor nas theg pa chen po'i chos kyi gtam dag pa dag ston pa der bdag cag mchi lags so/_/de ci'i slad du zhe na/_da ltar bdag cag bcom ldan 'das kyi bka' la bkur sti bgyid cing 'dzin par bgyid lags so/_/de lta lags pas bdag cag 'khor dang bcas pa 
[\[289a.4\]]bcom ldan 'das kyi bka' la shin tu gnas par bgyid lags so/_/grong dang /_grong khyer dang /_grong rdal dang /_ljongs dang /_ri brags kyi gnas gang dang gang na sems can nyan thos kyi theg pa pa dang /_rang sangs rgyas kyi theg pa pa dang /_theg pa chen po pa dag khyim 
[\[289a.5\]]na gnas pa'am/_rab tu byung ba'am/_tshul khrims dang ldan pa'am/_tshul khrims 'chal pa'am/_thos pa mang ba'am/_thos pa nyung ba'am/_brtson 'grus brtsams pa'am/_le lo can nam/_mnyam par gzhag pa'am/_mnyam par ma gzhag pa'am/_dran 
[\[289a.6\]]pa dang ldan pa'am/_dran pa nyams pa rnams bcom ldan 'das dang /_chos dang /_dge 'dun dang /_'phags pa dgyes pa'i tshul khrims dag la dga' zhing dad pa dang /_bkur sti dang /_bla mar bgyid pa dang /_ri mo bgyid pa dang /_byang chub rnam gsum gang yang rung ba dag 
[\[289a.7\]]la rab tu zhugs pa/_bcom ldan 'das kyi nyan thos sbyin gnas de lta bu dag gnas shing mchis pa de dang der bdag cag yid kyis dga' zhing dad pa dang /_bkur sti dang /_bla mar bgyi ba dang /_ri mo dag gis gnas par bgyi lags so/_/yul 'khor de dang de'i grong dang /_grong 
[\[289b\]]
[\[289b.1\]]khyer dang /_grong rdal dang /_ljongs dang /_ri brags der bdag gi 'khor klu dang /_klu mo dang /_klu rgan pho dang /_klu rgan mo dang /_klu'i bu dang /_klu'i bu mo dang /_klu'i 'khor pho dang /_klu'i 'khor mo dag dus ma lags par rdzi char dang /_ser drag dang /_char mo che dang /_than chen dag gtong bar 
[\[289b.2\]]bgyid dam/_lhags mo che dang /_shin tu tsha ba dag 'byung bar bgyid dam/_sems can rnams kyi lo tog dang /_lo ma dang /_me tog dang /_'bras bu dang /_'bru dang /_sman gyi ro dang /_longs spyod dang /_yongs su spyod pa dag chab 'tshal bar bgyid na klu de dag gis bdag bslus pas de dag 
[\[289b.3\]]thams cad kyi lus 'khums par gyur cig_/de dag rdzu 'phrul nyams nas 'gro mi nus par gyur cig_/rims nad kyis kun tu gdungs par gyur cig_/dbang po thams cad ma tshang bar gyur cig_/longs spyod dang yongs su spyod pa thams cad dang bral bar gyur cig_/las byed 
[\[289b.4\]]mi nus par gyur cig_/tad+ya thA/_bud+ha dza ye/_bA la k+She/_a ma ni me/_b+hu ta sa li le/_a na mang d+h+ye/_pra t+ya ni le/_a ba ni la me/_khi la sho me/_nastu pi pA le/_dzi sa dzi hA/_skan d+ha pA le/_b+ha ra ni kri ye swA hA/_der thams cad dang ldan pa'i 'khor ji snyed lhags pa rnams bzhin 
[\[289b.5\]]dang mig yid du 'ong bas shin tu dgod cing thal mo sbyar nas legs so zhes bya ba byin te/_'di skad du skyes bu dam pa khyod sems can thams cad la phan par 'dod pa yin te/_skyes bu dam pa khyod kyis de ltar bya ba ni legs so legs so zhes smras nas/_thams cad dang ldan 
[\[289b.6\]]pa'i klu'i 'khor de dag shugs drag pos 'khrugs shing dngangs la kun tu 'gul zhing mngon par mi dga' ba dang kun tu 'khor bar gyur to/_/de'i tshe dri za'i drang srong dga' bar 'byung ba zhes bya ba stan las langs te/_bcom ldan 'das ga la ba de logs su thal mo sbyar ba btud 
[\[289b.7\]]nas 'di skad ces gsol to/_/thams cad dang ldan pa'i 'khor dang bcas pa bdag la dgongs su gsol/_da ltar dang ma 'ongs pa'i dus su gang dag rgyal rigs gdol pa blun po mkhas so snyam pa'i nga rgyal can nga rgyal dang rgyags pas nyams pa/_'jig rten pha rol la mi lta 
[\[290a\]]
[\[290a.1\]]ba/_g.yo sgyu can/_snying rje ma mchis pa/_dge slong la tho 'tshams par bgyid pa nas tha na bcom ldan 'das kyi slad du skyabs su mchis nas nye bar gnas pa/_skra bregs te gos ngur smrig bgos pa la tho 'tshams pa dag 'byung ste/_bcom ldan 'das kyi slad du 
[\[290a.2\]]rab tu byung ba sangs rgyas thams cad kyis byin gyis brlabs pa/_dkon mchog gsum gyi gdung 'bar bar bgyid pa dag la tho 'tshams pa'i rgyal rigs gdol pa de dag ting nge 'dzin gyi dbang gis mnas bsgag par bgyi ba ni longs spyod kyis 'khrugs par gyur cig_/
[\[290a.3\]]rgyal phran gyis 'khrugs par gyur cig_/rgyal pos 'khrugs par gyur cig_/nang dmag dang /_pha rol gyi dmag tshogs dag gis 'khrugs par gyur cig_/chu med pas 'khrugs par gyur cig_/nad kyis 'khrugs par gyur cig_/gzas 'khrugs par gyur cig_/
[\[290a.4\]]bya ma rtas 'khrugs par gyur cig_/rtse dgas 'khrugs par gyur cig_/pha tshan gyis 'khrugs par gyur cig_/'khor gyis 'khrugs par gyur cig_/'byung ba chen pos 'khrugs par gyur cig_/[{]yi dgas [,]yi dwags [}]mthu bo ches 'khrugs par gyur cig ces bgyi ba nas/_
[\[290a.5\]]rgyal rigs kyis 'khrugs par gyur cig_/bram ze dang /_dmangs rigs dang /_bud med dang /_seng ge dang /_stag dang /_spyang ki dag gis 'khrugs par gyur cig ces bgyi ba'i bar du rgyal rigs gdol pa de dag mnas bsgag par bgyi lags so/_/tad+ya thA/_ba ne ya 
[\[290a.6\]]ba na pa le/_ma hA brta na trai/_dru ma ts+tsha te/_ku su ma/_ba ra Te/_yu ga te/_sam b+hA k+She/_b+hI ma dri bA k+She/_sa lo pa nA ya/_pa ri bA rai/_b+hU ma dru kra me/_nai ran ta na/_dza si la me na trai/_bai ma ba ta/_ma shrA khA dze/_na ya na hing ku le/_pi bad tsha/_b+h+ri se/_d+ha na mu tse/_sang ga byo k+Shai/_pa la min d+ha da lai/_
[\[290a.7\]]b+hU mi paSh+Te/_ro ma da lai/_ba na ga dzai/_tU Ta pa Te/_A pa Te D+ha/_na ya dri Sh+Ti/_dzi hwA kra ne/_u ta rak+She/_gan d+har b+he si mi swA hA/_gang dag rgyal rigs gdol pa 'jig rten pha rol la mi lta zhing /_bcom ldan 'das kyi nyan thos rnams la tho 'tshams pa de dag de ltar gyur cig_/de'i tshe 
[\[290b\]]
[\[290b.1\]]thams cad dang ldan pa'i dri za'i 'khor rnams kyis 'di skad ces gsol to/_/bcom ldan 'das kyi bstan pa la tho 'tshams par bgyid pa'i rgyal rigs gdol pa de dag la bdag cag ci dgar bgyid du stsal du gsol/_bdag cag rang rang gi gnas na rtsed mo la chags shing 
[\[290b.2\]]yongs su spyod par bgyid dam/_dga' skyid nyams su myong bar bgyid na bdag cag kyang mna'i khongs su gtogs par gyur cig_/de'i tshe thams cad dang ldan pa'i 'khor ji snyed lhags pa rnams kyis legs so zhes bya ba byin no/_/de'i tshe byang chub sems dpa' sems 
[\[290b.3\]]dpa' chen po sa'i snying pos bcom ldan 'das ga la ba de logs su thal mo sbyar ba btud nas 'di skad ces gsol to/_/btsun pa bcom ldan 'das bdag gis kyang ting nge 'dzin thams cad la rnam par rtse ba mngon par shes pa'i rgyal mtshan gyi srog shing zhes bya ba'i gzungs kyi sgo 
[\[290b.4\]]chen po bshad par bgyi ste/_rgyal mtshan gyi srog shing zhes bya ba'i gzungs chen po'i sgo gang gi rna lam du grag pa de'i rna ba'i nad dag rab tu zhi bar bgyid do/_/de'i 'dod chags dang /_zhe sdang dang /_gti mug la sogs pa nyon mongs pa rnams rab tu zhi bar bgyid do/_/gal 
[\[290b.5\]]te na bsrabs par 'gyur ro/_/rgya mtsho'i shun pa man dza na la gsang sngags kyi tshig 'di lan 'bum bzlas brjod bgyis nas rgyal rigs kyi rnga la bskus nas rnga de'i sgra gang dang gang gi rna lam du grag pa de dang de'i 'dod chags dang /_zhe sdang dang /_gti mug la sogs pa nyon mongs pa 
[\[290b.6\]]rnams bsrabs par 'gyur ro/_/de dang de dag bcom ldan 'das kyi bstan pa la shin tu dga' zhing bkur sti dang /_bla mar byed pa dang /_ri mor byed pa dag rab tu 'thob par 'gyur ro/_/chos kyi rjes su 'brang bas 'jug par 'gyur ro/_/'jig rten pha rol la lta ba dang /_longs 
[\[290b.7\]]spyod dang yongs su spyod pa dang mi 'bral la sems can thams cad kyi mig tu 'ong ba dang /_snying du sdug par 'gyur ro/_/tad+ya thA/_pUrba mArga a ma lo ma ti/_k+Shit+ti la/_b+h+ru bai pra na kha na/_Dai durma khi lai/_mat+sa tU lai/_gau ra san+d+hai na k+Shu ba ra mai/_bud+d+ha ra sh+m+yi ping+ga la g+h+ri me/_lo ho tA ra b+he/_
[\[291a\]]
[\[291a.1\]]nang+ga la sU r+ye/_b+ha ga ba ri Ne/_an d+harba u re/_ka ra hru dze/_ke sha lo hi/_sa mA d+hi d+hu re swA hA/_de nas de nyid du bcom ldan 'das kyis legs so zhes bya ba gnang ngo /_/thams cad dang ldan pa'i 'khor des kyang legs so zhes bya ba byin no/_/de'i tshe byang chub 
[\[291a.2\]]sems dpa' sems dpa' chen po blo gros mi zad pas 'di skad ces gsol to/_/bdag gis de bzhin gshegs pa thams cad kyi gsung dbyangs dang /_sgra brjod par bgyid pa/_gdugs dang rgyal mtshan gyi smon lam gyi tshul zhes bgyi ba'i gzungs chen po de bshad 
[\[291a.3\]]par 'tshal gyis/_bcom ldan 'das de bzhin gshegs pa 'khor dang bcas pa rnams bdag la rjes su yi rang bar mdzad du gsol/_de ni mthu che zhing stobs che la pha rol gnon pa snang bar bgyid pa chen po lags te/_bcom ldan 'das kyi nyan thos rnams kyi thos pa 
[\[291a.4\]]yongs su rdzogs par bgyid pa'i gter dang /_ye shes yongs su rdzogs par bgyid pa'i gter du 'gyur ba lags so/_/btsun pa bcom ldan 'das bcom ldan 'das kyi slad du ji srid 'tsho'i bar du sdom pa la gnas pa 'di lta ste/_dge bsnyen gyi sdom pa dang /_dge 
[\[291a.5\]]sbyong gi sdom pa dang /_bsnyen par rdzogs pa'i sdom pa la gnas pa snod du gyur pa dang /_snod du ma gyur pa dag gis gdugs dang /_rgyal mtshan gyi smon lam gyi tshul zhes bgyi ba'i gzungs chen po 'di lhag mthong gi sbyor bas nyin mtshan bdun gyi bar du klog na phyir zhing 
[\[291a.6\]]nye bar len pa'i phung po lnga po dag la rtog par 'gyur ro/_/nyin mtshan bdun 'das nas gdugs dang rgyal mtshan gyi smon lam zhes bgyi ba'i gzungs chen po lan 'bum snyed du yang dang yang dran par bgyid pa de ni rgyal rigs rnams dang /_bram ze'i rigs rnams dang /_
[\[291a.7\]]rje'u rigs rnams dang /_dmangs rigs rnams dad par bgyid pa nas sems can thams cad kyi bar du shin tu mngon par dad par bgyid pa lags so/_/thams cad longs spyod pa dang /_yongs su spyod pa rgya chen po mchog dang mi 'bral zhing mtho ris la gzhol bar 
[\[291b\]]
[\[291b.1\]]'gyur lags so/_/de sangs rgyas bcom ldan 'das bzhugs pa rnams dang skal ba mnyam par skye bar 'gyur lags so/_/tad+ya thA/_tri Ni sang nyi ke/_bi tri Na bi ma be/_ka ra prA k+She/_b+hu ta sU me tsa/_pa ra dzi me/_a b+ha k+She/_a k+Sha ya lo be/_ad+h+yad ma/_ni mi re/_shrI 
[\[291b.2\]]ta bi sta re/_ang gu dza d+ha dz+nyA/_dza dza ra no sai a na sa shud+d+he/_mr-i ga g+h+rik+She/_ku la ba Te/_ma ga bA bA/_k+She b+hau ba swa re/_a b+hi ti mab+hu re/_swa ra kha dze smr-iti mo ni swA hA/_de nas bcom ldan 'das kyis byang chub sems dpa' blo gros mi zad pa la legs so zhes bya ba gnang ste/_
[\[291b.3\]]skyes bu dam pa khyod kyis gdugs dang rgyal mtshan gyi smon lam gyi tshul zhes bya ba'i gzungs chen po 'di bshad pas sems can dpag tu med pa rnams kyi thos pa'i mig kun tu ston par byed la/_nga'i bstan pa yang rton par byed pa ni legs so legs so/_/de 
[\[291b.4\]]nas de nyid du thams cad dang ldan pa'i byang chub sems dpa'i 'khor gyis kyang byang chub sems dpa' blo gros mi zad pa la legs so zhes bya ba byin te/_'di skad du skyes bu dam pa khyod kyis gdugs dang rgyal mtshan gyi smon lam zhes bya ba'i gzungs chen po 'di rdzogs 
[\[291b.5\]]par bshad pas da ltar dang ma 'ongs pa'i dus su theg pa chen po la yang dag par zhugs pa'i sems can de dag thams cad kyi thos pa mang po'i tshogs rgyas par byed pa dang ston pa ni skyes bu dam pa legs so legs so/_/de'i tshe 'jam dpal gzhon nur gyur pa stan las 
[\[291b.6\]]langs te/_bcom ldan 'das ga la ba de logs su thal mo sbyar ba btud nas 'di skad ces gsol to/_/btsun pa bcom ldan 'das bdag gis kyang gling bzhi pa 'di'i me tog dang /_'bras bu dang /_shing dang /_'bru dang /_sman dang /_lo tog dag 
[\[291b.7\]]bsrung bar 'tshal lo/_/sems can rnams kyi longs spyod dang /_yongs su spyod pa dang /_rtswa dang /_'dab ma dang /_lo ma sa la rten pa rnams bsrung bar 'tshal lo/_/bcom ldan 'das nang gu dpal rdul zhes bgyi ba'i gzungs chen po de da ltar 
[\[292a\]]
[\[292a.1\]]'dir gling bzhi pa de dag gis sngon ma thos ma mthong bas 'di ltar ngo mtshar rmad du byung bar gyur te/_'dus pa chen po de lta bu dag byung bar bgyis lags so/_/nang gu dpal rdul zhes bya ba'i gzungs chen po 'di ni mthu che bas lo tog thams cad 'phel bar bgyid 
[\[292a.2\]]pa lags so/_/sa bon dang /_myu gu dang /_sdong bu dang /_'dab ma dang /_me tog dang /_'bras bu dang /_shing dang /_'bru dang /_sman dang /_ro rnams skyed par bgyid pa dang /_'phel bar bgyid pa dang /_snum mchis par bgyid pa dang /_'jam par bgyid pa dang /_mang por 
[\[292a.3\]]bgyid pa lags so/_/sems can thams cad dad par bgyid pa dang /_tshul khrims can du bgyid pa dang /_thos par bgyid pa dang /_shes par bgyid pa dang /_byams pa dang /_snying rje can du bgyid pa dang /_thabs dang ldan par bgyid pa nas byang chub kyi 
[\[292a.4\]]phyogs kyi chos thams cad kyi bar du ston par bgyid pa lags so/_/tad+ya thA/_a na n+ya b+hu mi/_ga bAk+Sha bi dze/_gu lo tsa lo me/_phaT k+Sha lo me/_shrI yak+Sha ku su me/_na ba ku mun De/_rA dza bar me/_tsa Ta na ba/_ba ma Te/_bi Shu lang ge_/a ba b+ha su 
[\[292a.5\]]ne/_ha sa ga b+ha k+She/_lo ma b+hu dza k+She/_gam b+hi ra pa su me/_a no ma ya sa re/_pa lA sha to ye swA hA/_btsun pa bcom ldan 'das nang gu dpal rdul zhes bgyi ba'i gzungs chen po 'di rgyal mtshan gyi rtse mo la btags te sgreng bar bgyid dam/_skad chen 
[\[292a.6\]]por sgrog gam/_gsang sngags kyi tshig 'di chu la lan stong gi bar du bzlas brjod bgyis nas/_zhing dang /_shing dang /_lo tog sna tshogs la gtor tam/_rnga dang /_rdza rnga dang /_dung dag la bsngags nas/_de dag gi sgra gang du thos pa'i lo ma dang /_
[\[292a.7\]]me tog dang /_'bras bu dang /_'bru dang /_sman gyi ro dang /_sa la rten pa'i lo tog thams cad sems can rnams kyi sngon gyi las kyi sgrib pa'i rgyu lus pa ma gtogs par lha dang /_klu dang /_gnod sbyin dang /[ {]yi dgas [,]yi dwags [}]mthu bo che dang /_bdud dang /_
[\[292b\]]
[\[292b.1\]]bdud kyi bu dang /_bdud kyi 'khor gyi tshogs gang gis kyang gnod par bgyi ba'am/_chud gzon pa'am/_tshig par bgyi ba'am/_bskam pa'am/_mdangs 'phrog pa'am/_mthu chung bar bgyi ba'am/_ma mchis par bgyi ba dag tu rngo mi thogs na sems can dang /_
[\[292b.2\]]sems can gyi grangs su gtogs pa gzhan dag gis lta smos kyang ci 'tshal/_de nas bcom ldan 'das kyis 'jam dpal gzhon nur gyur pa de la legs so zhes bya ba gnang ste/_rigs kyi bu khyod gling bzhi pa 'dir sbyin pa chen po'i dpal gyi shing rta la zhon nas/_rigs 
[\[292b.3\]]kyi bu 'dir bla na med pa'i byang chub kyi lam du sems can dpag tu med pa rnams rton par byed pa ni rigs kyi bu khyod legs so legs so/_/de nas de nyid du byang chub sems dpa'i 'khor thams cad kyis kyang 'jam dpal gzhon nur gyur pa la legs so zhes bya ba byin te/_rigs kyi 
[\[292b.4\]]bu khyod kyis de ltar byas pa ni legs so legs so/_/de'i tshe byang chub sems dpa' sems dpa' chen po spyan ras gzigs dbang phyug gis byang chub sems dpa' byams pa la 'di skad ces smras so/_/byams pa khyod la bdag gis dpal me tog sar pa zhes bya ba'i 
[\[292b.5\]]gzungs chen po [(]sgyin [,]sbyin [)]gyis/_gzungs chen po des na rigs kyi bu khyod kyis byams pa chen po'i go bgos nas/_'dir sems can rnams la tshig gis chos ston na ting nge 'dzin gyi rnam par 'phrul pa'i stobs bskyed pa'i chos de dag sems can gang dag gis thos pa'i 
[\[292b.6\]]sdig pa'i sems dang /_sdig pa'i lta ba dag spong bar byed do/_/sdig pa'i grogs po dang /_sdig pa'i bshes gnyen dag spong bar byed do/_/sems kyis byams pa dang /_snying rje dang /_dge ba'i rtsa ba dag yid la byed par 'gyur ro/_/sems can thams 
[\[292b.7\]]cad la snying brtse ba dang /_sems 'jig rten pha rol la lta ba can du 'gyur ro/_/sems mi dge ba bcu'i las kyi lam dag las ldog par 'gyur ro/_/sems dge ba bcu'i las kyi lam dag la rnam par gnas par 'gyur ro/_/sems sems can 
[\[293a\]]
[\[293a.1\]]thams cad la mngon par dga' bar 'gyur ro/_/gzungs chen po 'di ni/_sems can thams cad kyi bsam pa yongs su rdzogs par byed pa'i phyir chos kyi char 'bebs par byed pa'o/_/dgra thams cad rab tu dad par byed cing bshes gnyen thams 
[\[293a.2\]]cad mngon par 'phel bar byed pa'o/_/tad+ya thA/_li ba ta swa re/_kA shA ya/_bar me/_sa me bag g+he/_dwA rang ga dza le/_su to k+She/_su ma hA b+ha k+Sha re/_su ha bung ge_/gau a ba lo ka da le/_sid d+hi b+hi ba k+She/_d+h+ya nan bI ba re/_a bi na d+ha lung be/_so 
[\[293a.3\]]tsa ra tsa la/_a ba b+ha sa re/_ba rA ha shat+te/_e ka hA da to ye/_sa mA d+hi ka ra Ne/_bA la dza bi ti/_ma hA dA b+hu ta ku se/_a ra Na ni le/_mA lA ma sha me/_ni la ku su me swA hA/_dpal me tog ser po zhes bya ba'i gzungs 'di ni byang chub sems 
[\[293a.4\]]dpa' sems dpa' chen po khyod kyis byams pa chen po'i go bgos nas sems can rnams la chos ston na/_de'i sgra tha na sems can srog chags su gyur pa phra mo chung ngu gang dag gi rna lam du grag pa de dag gi sems kyi rnyog pa nye bar zhi bar byed pa dang /_de 
[\[293a.5\]]dag gi sems dge ba'i rtsa ba la gnas par yang 'gyur na mir gyur pa rnams la lta smos kyang ci dgos/_sems can la la dag gis char dbab pa'i phyir dri za dang /_klu'i gnas dag tu gzungs chen po 'di bzlas brjod byas te/_na le sham gyi phye ma 
[\[293a.6\]]dang /_e raN Da'i mar du bsres pa la des lan stong du bsngags nas/_gos kyi mtha' mar phur ma byas te khron par bcug na/_des na de la klu rnams dga' bar 'gyur te/_char gyi rgyun chen po yang 'bebs par byed do/_/de'i tshe yul der 
[\[293a.7\]]'dus pa'i klu dang /_klu chen po rnams kyis dpal me tog sar pa zhes bya ba'i gzungs chen po 'di thos nas sems rangs pa dang /_sdang sems med pa dang /_sems rab tu dga' ba dang /_sems byams pa dang ldan pa dang /_sems 'jig 
[\[293b\]]
[\[293b.1\]]rten pha rol la lta bar gnas par gyur to/_/sems dkon mchog gsum la dad cing /_bkur sti dang /_bla mar byed pa dang /_ri mor byed pa dag thob par gyur to/_/sems dud 'gror skye ba'i rang gi sdig pa'i las dag rab tu 'chags pa dang /_sems theg pa 
[\[293b.2\]]chen po bla na med pa la 'jug par gnas par gyur to/_/klu dang /_klu chen po de dag thams cad kyi nang nas mthu ci yod pa dang /_ci nus pa dag gis de na bcom ldan 'das la mchod pa bya ba'i phyir/_kha cig ni gser mang po'i char mngon par 'bebs so/_/kha 
[\[293b.3\]]cig ni dngul dang /_a ga ru dang /_rgya spos dang /_go shir+Sha dang /_tsan dan sbrul gyi snying po'i phye ma dang /_ta ma la'i lo ma'i char dag mngon par 'bebs pa nas/_kha cig ni ut+pa la dang /_me tog sna tshogs dang /_ras bcos bu sna tshogs dang /_gdugs 
[\[293b.4\]]dang /_rgyal mtshan dang /_ba dan sna tshogs dang /_gser skud dang /_mu tig gi do shal gyi bar dag gi char mngon par 'bebs so/_/de nas klu dang /_klu chen po de dag thams cad kyis bcom ldan 'das ga la ba de logs su thal mo sbyar ba btud nas 
[\[293b.5\]]tshig 'thun par 'di skad ces gsol to/_/btsun pa bcom ldan 'das da ltar bdag cag ni dkon mchog gsum la sems shin tu legs par rab tu zhugs pa lags so/_/btsun pa bcom ldan 'das kyi spyan sngar bdag cag 'di rnams kyis dam bca' bar bgyi 
[\[293b.6\]]ba ni btsun pa bcom ldan 'das grong dang /_grong khyer dang /_grong rdal dang /_ljongs gang dang gang dag na dpal me tog sar pa zhes bgyi ba'i gzungs chen po 'di rab tu sgrogs pa dang /_de bzhin du gzungs lhag ma chu khyim snying po zhes bgyi ba dang /_mtshon 
[\[293b.7\]]cha'i stobs zhes bgyi ba dang /_gdugs dang /_rgyal mtshan gyi smon lam gyi tshul zhes bgyi ba dang /_nang gu dpal rdul zhes bgyi ba dang /_dpal me tog sar pa zhes bgyi ba'i gzungs chen po rnams dang /_rgyal po chen po bzhis bshad pa'i gzungs 
[\[294a\]]
[\[294a.1\]]de dag dang /_klu'i snying po bzhi po dag grong dang /_grong khyer dang /_grong rdal dang /_ljongs dang /_ri brags kyi gnas gang dang gang dag tu re re tsam yang ston tam/_'chad dam/_rab tu sgrogs sam/_dran par bgyid pa de dang de dag tu bdag cag 
[\[294a.2\]]gis dus dus su char dbab pa dang /_gdugs dang /_bser ma dag gtong bar bgyi'o/_/dus ma lags par ni ma lags so/_/de dang der bdag cag gis phyi dgra dang /_nang 'khrug dang /_thab mo dang /_rtsod pa dang /_gnod sems dang /_nad 
[\[294a.3\]]dang /_mi ngas dang /_mu ge dag rab tu zhi bar bgyi lags so/_/de dang der bdag cag gis skyid pa dang /_lo legs pa dang /_dga' bar 'gyur ba dag bsgrub par bgyi lags so/_/de dang der sems can rnams kyi sa bon dang /_myu gu dang /_sdong bu dang /_
[\[294a.4\]]'dab ma dang /_me tog dang /_'bras bu dang /_shing dang /_'bru dang /_sman dang /_ro dag mi nyams par 'phel bar bgyi lags so/_/longs spyod dang /_yongs su spyod pa phal cher dri zhim pa dang /_ro zhim pa dang /_snum pa dang /_'jam pa dag tu 
[\[294a.5\]]bsgrub par bgyi lags so/_/bdag cag gis 'dzam bu'i gling 'di'i rgyal po rnams kyang gcig la gcig byams pa'i sems dang /_phan pa'i sems dang /_'khon ma mchis pa'i sems dang /_rtsod pa ma mchis pa'i sems su bsgrub par bgyi lags so/_/de 
[\[294a.6\]]bzhin du bram ze'i rigs dang /_rje'u rigs dang /_dmangs rigs dang /_gnod sbyin rnams nas dge bsnyen dag gi bar dag tu byams pa'i sems dang ldan par bsgrub par bgyi lags so/_/gang na gzungs chen po 'di rab tu sgrogs pa der ni phan tshun sems 
[\[294a.7\]]'thun par bsgrub par bgyi lags so/_/de nas bcom ldan 'das kyis klu de dag thams cad la legs so legs so zhes bya ba gnang ngo /_/thams cad dang ldan pa'i 'khor ji snyed lhags pa rnams kyis kyang legs so zhes bya ba byin no/_/de nas byang chub sems 
[\[294b\]]
[\[294b.1\]]dpa' ri'i snying pos kyang legs so zhes bya ba byin no/_/de nas bcom ldan 'das kyis dpal lha mo chen mo la 'di skad ces bka' stsal to/_/dpal cho ga shes khyod la snying brtse ba'i grogs 'di dag yod na 'dir sems can yongs su smin par bya ba'i phyir da dung du ci'i phyir 
[\[294b.2\]]gdul ba'i tshogs rnams gzhug par mi nus/_dpal lha mo chen mos gsol pa/_byang chub sems dpa' sems dpa' chen po de ni smon lam gyi khyad par gyis sangs rgyas kyi zhing snyigs ma lnga dang ldan pa thams cad du de lta bur skye ba len cing grogs dge ba'i bshes 
[\[294b.3\]]gnyen 'thun pa de lta bu dag dang phrad pa thob lags so/_/da ltar bdag kyang grogs dge ba'i bshes gnyen 'thun pa khyod lta bu dang phrad pa lags so/_/bla na med pa yang dag par rdzogs pa'i byang chub kyang de'i lag tu thob ste/_de'i pha rol tu phyin pa drug kyang brjod 
[\[294b.4\]]par bgyi lags so/_/byang chub sems dpa' sems dpa' chen po dge ba'i bshes gnyen gyis yongs su zin pa/_brtson 'grus brtsams pa ni thams cad mkhyen pa'i ye shes la shin tu gnas par blta bar bgyi lags so/_/bcom ldan 'das kyis bka' 
[\[294b.5\]]stsal pa/_dpal cho ga shes khyod kyis ji skad smras pa de ltar yin te/_byang chub sems dpa' sems dpa' chen po de ni smon lam gyi khyad par gyis sems can yongs su smin par bya ba'i phyir sangs rgyas kyi zhing snyigs ma lnga dang ldan pa thams cad du de lta bur skye 
[\[294b.6\]]ba len la/_bsdu ba'i dngos po bzhi po dag la brtson zhing der brtson pa brtan pa dang /_brtson 'grus brtsams pa yin no/_/grogs dge ba'i bshes gnyen de lta bus yongs su zin pa yin no/_/rnam pa thams cad mkhyen pa'i ye shes de'i lag tu thob pa yin te/_
[\[294b.7\]]de'i pha rol tu phyin pa drug yongs su rdzogs pa yang brjod par bya'o/_/des rnam par gnon pa yang brjod par bya'o/_/mngal gyi skyon las thar bar yang brjod par bya'o/_/mi slob pa'i sa la gnas pas zag pa zad par yang brjod par bya'o/_/de sangs rgyas bcom ldan 
[\[295a\]]
[\[295a.1\]]'das thams cad kyis dgongs pa dang /_byin gyis brlabs par yang brjod par bya'o/_/'dod chags dang bral ba'i sa la shin tu gnas par yang brjod par bya'o/_/de nas brgya byin gzi brjid dri ma med pa bcom ldan 'das ga la ba de logs su thal mo sbyar ba 
[\[295a.2\]]btud nas 'di skad ces gsol to/_/btsun pa bcom ldan 'das ci'i slad du 'tsho ba'i 'jig rten 'dir klu dang /_klu chen po rnams sems can rnams kyi longs spyod dang /_yongs su spyod pa dag la gnod par bgyid lags/_bka' stsal pa/_lha'i dbang po rgyu dang /_
[\[295a.3\]]rkyen gnyis kyis 'tsho ba'i 'jig rten 'dir klu dang /_klu chen po rnams sems can rnams kyi longs spyod dang /_yongs su spyod pa dag la gnod par byed do/_/gnyis gang zhe na/_'dod chags kyi dbang dang /_khro ba'i dbang gis dus ma yin pa'i sprin dag 
[\[295a.4\]]'byung bar byed cing rdzi char dang /_ser drag dag 'bebs par byed do/_/lhags pa dang /_tsha ba dag 'byung bar byed do/_/des na 'dir sems can rnams kyi sa bon dang /_myu gu dang /_'dab ma dang /_me tog dang /_'bras bu dang /_'bru dang /_sman dang /_ro 
[\[295a.5\]]dag tshig par byed do/_/skems par byed do/_/'brul bar byed do/_/ma rungs par byed do/_/des na sems can rnams longs spyod dang /_yongs su spyod pa dang mi ldan pas lus dang /_ngag dang /_yid kyis sdig pa'i las mi bzad pa rnam pa sna 
[\[295a.6\]]tshogs dag kun tu spyod par byed do/_/las kyi sgrib pa mi bzad pa des na sngon dge ba'i rtsa ba bskyed pa thams cad kyang sreg par byed do/_/skems par byed do/_/thal bar rlog par byed do/_/dge ba'i bshes gnyen dag spong zhing ngan song gsum po dag 
[\[295a.7\]]la gzhol bar byed do/_/kha cig gos dang /_bza' ba dang /_btung ba tsam gyi phyir tshe gcig gis de lta bur sdig pa'i las mtshams med pa dag gi bar du kun tu spyod par byed de/_de bskal pa mang po zhig gi bar du phyir mir skye ba 'thob par mi 'gyur 
[\[295b\]]
[\[295b.1\]]ro/_/gal te de dag yun ring po 'das nas brgya la brgya lam na mi'i lus thob na yang kha cig ni yan lag nyams par 'gyur ro/_/kha cig ni dran pa nyams par 'gyur ro/_/gdol pa'i rigs su yang skye bar 'gyur ro/_/g.yung po'i rigs dang /_smyig ma mkhan gyi rigs 
[\[295b.2\]]dang /_bkren pa dbul po'i rigs rnams su yang skye bar 'gyur ro/_/bza' ba dang btung ba'i longs spyod dang /_yongs su spyod pa dag dang yang bral bar 'gyur la/_yang rgyu des na dge ba'i bshes gnyen dang bral nas lus dang /_ngag dang /_yid kyi las kyi sgrib 
[\[295b.3\]]pa mi bzad pa dag kun tu spyod par byed do/_/yang kha cig ngan song gsum po dang /_mnar med pa dag tu yang gzhol bar 'gyur ro/_/rigs kyi bu de ltar longs spyod dang /_nye bar spyod pa dang mi ldan pa'i sems can rnams 'khor bar yun ring du nyam thag par 'gyur ro/_/
[\[295b.4\]]ngan song gsum po dag tu sdug bsngal mi bzad pa sna tshogs dag nyams su myong bar 'gyur ro/_/gsol pa/_sdug bsngal gang cung zad ci byung ba thams cad ni zas kyi rkyen las gyur pa lags te/_zas ma mchis na sdug bsngal 'byung ba yang ma mchis lags 
[\[295b.5\]]so/_/de nas de'i tshe brgya byin gzi brjid dri ma med pas tshigs su bcad de 'di skad ces gsol to/_/sred pa'i dug gis bsgyur bas na/_/ngu ba dang ni dgod par bgyid/_/nye bar gnas shing ltung bar bgyid/_/kun tu spyod cing rnam par rgyug_/sa gzhi dag la 
[\[295b.6\]]til brdungs ltar/_/sdug bsngal 'khrul 'khor gnod par bgyid/_/lhar bcas 'jig rten thams cad la/_/de ltar sred pas gnod par bgyid/_/kye ma srid pa'i zhags pa yis/_/srid pa'i rtse mo'i mthar gtugs pas/_/de ltar zhags 'di rgya che ba/_/
[\[295b.7\]]kha zas dag gi rgyu las byung /_/so so'i skye bo rgyu gnyis kyi/_/sred pa'i rdul gyis yan lag bcings/_/[{]ri dgas [,]ri dwags [}]zhags pas bcings pa ltar/_/'bros pa dag tu nus ma lags/_/lhar bcas 'jig rten sems can dag_/sred pas gar bgyid rtsol 
[\[296a\]]
[\[296a.1\]]ba ltar/_/gar gzhung dag la gar mkhan brgyas/_/de ni gar bgyid rtsol mi nus/_/sred pa'i dug gis bsgyur bas na/_/ji ltar skye bo myos pa ltar/_/btung ba myos bgyid bslad pa yis/_/myos pa dag tu mi bgyid do/_/sred pa'i gnod sbyin gdon dag 
[\[296a.2\]]gis/_/skye bo brlams nas 'khyal ba ltar/_/'byung po'i gdon gyis myos pa dag_/'khyal ba dag tu mi bgyid do/_/nor 'dzin de dag 'dzin pa btang /_/sred pa'i 'jigs pa rnam par spangs/_/gang gis sred pa bskams nas kyang /_/de dag 'khor bar mi 
[\[296a.3\]]gnas so/_/byang chub sems dpa' spyan ras gzigs dbang phyug gis kyang 'di skad ces gsol to/_/zhe sdang khro bas skye dgu brlams/_/sems kyang g.yeng 'gyur de yis na/_/dge ba thams cad mi 'tshal zhing /_/bzod rlag las la spyod par bgyid/_/mi 
[\[296a.4\]]dge ba la gnas bgyid pa/_/pha ma dag la rim gro chung /_/gang dag mtshams ma mchis bgyis pa/_/dkon mchog gsum la brnyas par bgyid/_/snying brtse snying rje ma mchis pa/_/'jigs bgyid gtum po drag shul can/_/khro sems dbang gis de dag ni/_/
[\[296a.5\]]sems dmyal mnar ma mchis par gnas/_/sems can 'di dag khro ba'i rgyus/_/gcig la gcig ni za bar bgyid/_/yang dang yang ni ngan song du/_/sdug bsngal du mas rab tu gzir/_/sdig pa'i sems kyis brid gyur cing /_/dge ba'i bshes gnyen spangs 
[\[296a.6\]]nas kyang /_/srid pa'i mtshor ni ltung ba ste/_/mun pa mun gnag gzhol ba po/_/de 'dra'i sems can don slad du/_/byang chub sems dpa' snying brtse ba'i/_/bsam pas bdag bde btang nas kyang /_/sems can sdig pa bsal slad du/_/byang chub spyad pa spyod pa na/_/bsod nams 
[\[296a.7\]]bgyi ba'i dngos sum gyis/_/sdig pa'i sems can grol bgyid cing /_/chos kyi rgyal mtshan bsgreng bar bgyid/_/sems can 'ga' yi don slad du/_/lus dang srog dag btang nas kyang /_/dka' thub brtul zhugs spyad ldan pa/_/dka' ba dag ni mang du spyad/_/gang tshe sems can 
[\[296b\]]
[\[296b.1\]]'ga' slad du/_/bskal brgyar sdug bsngal sel bgyid na/_/sems can rnams slad yun ring du/_/'khor bar sdug bsngal bzod par bgyi/_/sems can yongs su smin slad gnas/_/de 'dra'i bsam dang ldan pa yis/_/sems can srid pa'i bsam pa can/_/sems ni byang chub bsngo bgyid stsal/_/
[\[296b.2\]]de nas dpal lha mo chen mos byang chub sems dpa' sems dpa' chen po spyan ras gzigs dbang phyug la bre bo lo tog gis bkang ba de phul nas smras pa/_gling bzhi pa 'di'i sems can rnams kyi longs spyod dang yongs su spyod pa dag gi rgyur sa bon dang /_lo tog thams cad 'phel 
[\[296b.3\]]bar bgyi ba dang /_grub par bgyi ba'i slad du skyes bu dam pa khyod la lhung bzed dbul lo/_/des na dge ba'i rtsa ba yang dag par chad pa/_ma rungs pa/_gtum po/_drag shul can kun sdug bsngal thams cad las bsgral ba dang /_byang chub kyi sa bon la bzhag par rngo thogs 
[\[296b.4\]]so/_/de nas byang chub sems dpa' sems dpa' chen po 'phags pa spyan ras gzigs dbang phyug gis bre bo lo tog gis bkang ba de blangs nas phyogs bcur bltas te 'di skad ces smras so/_/sangs rgyas bcom ldan 'das byang chub sems dpa' sems dpa' chen po 'khor dang 
[\[296b.5\]]bcas pa thams cad dgongs su gsol/_gang gis gling bzhi pa 'dir sa bon dang /_myu gu dang /_'dab ma dang /_me tog dang /_'bras bu dang /_'bru dang /_sman dang /_ro dang /_sa'i bcud dang /_gzi byin dang /_sems can gyi gzi byin dang /_dam pa'i chos kyi ro dang /_snying gu 
[\[296b.6\]]dang /_gzi byin dag mi nyams shing 'phel bar bgyid pa dang /_dam pa'i chos kyi sgron ma dang /_dkon mchog gsum gyi gdung rgyun mi gcad par bgyid pa dang /_gang gi de longs spyod pa dang /_nye bar spyod pa thams cad kyis sems can rnams yongs su smin par bgyid pa dang /_
[\[296b.7\]]sdig pa las zlog par bgyid pa dang /_byang chub kyi sems la dgod par rngo thogs pa dang /_gang gis 'dir sems can de dag thams cad kyis ngan song rnams yongs su spangs nas mtho ris la gzhol bar 'gyur ba dang /_gang gis dpal lha mo chen mo de'i bsam pa yongs su rdzogs 
[\[297a\]]
[\[297a.1\]]par 'gyur ba de ltar phyogs bcu na gang dag de bzhin gshegs pa ma lus par bzhugs shing 'tsho la gzhes pa thams cad 'dir dgongs su gsol/_tad+ya thA/_mu ni shi ba/_mu ni na tre/_mu ni pa la/_mu ni sa le/_san ta u sa k+Shi ti/_k+Sha nu pra Na nI la ba ya ba sarba bI dza ba sti la li swA hA/_de nas bcom 
[\[297a.2\]]ldan 'das kyis legs so zhes bya ba gnang nas dpal lha mo chen mo la 'di skad ces bka' stsal to/_/dpal cho ga shes khyod kyis gling bzhi pa 'dir sa bon dang /_myu gu dang /_lo tog 'phel bar bya ba dang /_sems can yongs su smin par bya ba'i phyir khyod ni sangs rgyas bcom ldan 'das 
[\[297a.3\]]'khor tshogs pa dang bcas pa ma lus pa thams cad kyis byin gyis brlabs so/_/de nas lha'i dbang po brgya byin kau shi kas bcom ldan 'das la 'di skad ces gsol to/_/bcom ldan 'das chos kyi rnam grangs 'di'i ming ci lags/_chos kyi rnam grangs 'di ji ltar gzung bar bgyi lags/_
[\[297a.4\]]bcom ldan 'das kyis bka' stsal pa/_de bzhin gshegs pa'i dpal gyi dam tshig ces bya'o/_/ri'i snying pos zhus pa zhes bya'o/_/gzungs kyi za ma tog ces bya'o/_/sa'i bcud 'phel bar byed pa zhes bya'o/_/ting nge 'dzin gyi rnal 'byor sems can yongs su 
[\[297a.5\]]smin par byed pa zhes bya'o/_/bcom ldan 'das kyis de skad ces bka' stsal nas/_dpal lha mo chen mo dang /_byang chub sems dpa' sems dpa' chen po ri'i snying po dang /_thams cad dang ldan pa'i 'khor rnams/_bcom ldan 'das kyis 
[\[297a.6\]]gsungs pa la yi rangs te mngon par bstod do//_//'dus pa chen po theg pa chen po'i mdo sde las de bzhin gshegs pa'i dpal gyi dam tshig ces bya ba theg pa chen po'i mdo rdzogs so//_//rgya gar gyi mkhan po sarba dz+nyA de ba dang /_zhu chen gyi lo tsA ba ban 
[\[297a.7\]]de dpal brtsegs kyis bsgyur cing zhus nas gtan la phab pa//_//ye d+harmA he tu pra b+ha bA he tun+te ShAn+ta thA ga to h+ya ba drata/_te ShAny+tsa yo ni ro d+ha e baM bA dI ma hA shra ma NaH/_mang+ga laM//_//
