[\[1a\]]
[\[1a.1\]]@#/_/dkon brtsegs kha pa bzhugs so/_/
[\[1b\]]
[\[1b.1\]{D50}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u drug pa ste/_de bzhin gshegs pa mi 'khrugs pa'i bkod pa/_bam po dang po/_rgya gar 
[\[1b.2\]]skad du/_Ar+ya ak+Sho b+h+ya ta thA ga ta s+ya byU ha nA ma ma hA yA na sU tra/_bod skad du/_'phags pa de bzhin gshegs pa mi 'khrugs pa'i bkod pa zhes bya ba theg pa chen po'i mdo/_/sangs rgyas dang byang chub sems dpa' 
[\[1b.3\]]thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang thabs cig tu 
[\[1b.4\]]bzhugs te/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang 
[\[1b.5\]]po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun du sbyor ba yongs su zad pa/_yang dag pa'i shes pas sems shin tu rnam par grol ba/_sems kyi 
[\[2a\]]
[\[2a.1\]]dbang thams cad kyi dam pa'i pha rol tu son pa sha stag ste/_gang zag gcig ma gtogs pa ni 'di ltar slob pa rgyun du zhugs pa tshe dang ldan pa kun dga' ba'o/_/byang chub sems dpa' sems dpa' chen po rab tu mang po dag dang /_rgyal po chen po bzhi dang /_lha'i dbang 
[\[2a.2\]]po brgya byin dang /_mi mjed kyi bdag po tshangs pa dang /_de dag las gzhan pa gzi brjid che ba'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa rnams kyis yongs su 
[\[2a.3\]]bskor cing mdun gyis bltas te chos ston to/_/de nas sangs rgyas kyi mthus tshe dang ldan pa sha ra dwa ti'i bu stan las langs te/_chos gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 
[\[2a.4\]]'das la 'di skad ces gsol to/_/btsun pa bcom ldan 'das sngon gyi byang chub sems dpa' sems dpa' chen po bla na med pa yang dag par rdzogs pa'i byang chub la yang dag par zhugs pa rnams kyi 'jug pa dang /_spyod pa dang /_spro ba dang /_sems bskyed pa gang gis sngon gyi byang chub sems 
[\[2a.5\]]dpa' sems dpa' chen po rnams bla na med pa yang dag par rdzogs pa'i byang chub la yang dag par zhugs par gyur pa'i sems bskyed pa dang /_go cha dang /_yon tan yongs su brjod pa legs par bshad du gsol/_btsun pa bcom ldan 'das sngon gyi byang chub sems dpa' sems 
[\[2a.6\]]dpa' chen po de dag gi las dang /_sems bskyed pa dang /_go cha dang /_yon tan yongs su brjod pa dag kyang legs par bshad du gsol/_/btsun pa bcom ldan 'das byang chub sems dpa' sems dpa' chen po gang dag lha dang bcas pa'i 'jig rten gyi don dang /_sman pa dang /_
[\[2b\]]
[\[2b.1\]]bde ba'i slad du brtson pa'i byang chub sems dpa' sems dpa' chen po de lta bu de dag gi spyod pa dang /_yon tan yongs su dag pa yongs su brjod pa dag kyang bshad du gsol/_de ni skye bo mang po la sman pa dang /_skye bo mang po la bde ba dang /_'jig rten la snying brtse ba dang /_skye bo phal 
[\[2b.2\]]po che dang /_lha dang mi rnams kyi don dang /_sman pa dang /_bde bar 'gyur la/_da ltar dang /_ma 'ongs pa'i byang chub sems dpa' sems dpa' chen po rnams la yang 'di ltar chos kyi sgron ma'i snang ba dang /_'di ltar sangs rgyas kyi snang bas snang ba bgyis par 'gyur zhing spro ba stsal par 
[\[2b.3\]]yang 'gyur ro/_/de lta lags pas byang chub sems dpa'i theg pa pa'i gang zag rnams kyis sngon gyi byang chub sems dpa' sems dpa' chen po de dag gi 'jug pa dang /_spyod pa dang /_spro ba dang /_sems bskyed pa dang /_go cha dang /_yon tan yongs su brjod pa dag thos na de bzhin du 
[\[2b.4\]]slob cing de bzhin du sgrub par 'gyur ro/_/de dag de ltar bslabs shing de ltar bsgrubs pas bla na med pa yang dag par rdzogs pa'i byang chub las phyir mi ldog par 'gyur zhing yon tan de lta bu dag dang ldan par gyur nas kyang slar zhing gong nas gong du yon tan shin tu khyad par can dag kyang thob par 
[\[2b.5\]]'gyur lags so/_/de skad ces gsol pa dang /_bcom ldan 'das kyis/_tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu legs so legs so/_/sha ra dwa ti'i bu khyod ma 'ongs pa'i dus byang chub sems dpa' sems dpa' chen po rnams yongs su gzung ba'i phyir 
[\[2b.6\]]zhugs te/_'das pa'i byang chub sems dpa' sems dpa' chen po rnams kyi 'jug pa dang /_spyod pa dang /_spro ba dang /_sems bskyed pa dang /_go cha dang /_yon tan yongs su brjod pa dag 'dri bar sems pa ni yang khyod legs so/_/sha ra dwa ti'i bu de'i phyir legs par rab tu nyon la tshul 
[\[2b.7\]]bzhin du yid la zung shig dang /_'di lta ste/_'das pa'i byang chub sems dpa' sems dpa' chen po rnams las brtsams te bshad par bya'o/_/tshe dang ldan pa sha ra dwa ti'i bus bcom ldan 'das de de bzhin no zhes gsol te/_bcom ldan 'das kyi ltar nyan pa dang /_bcom ldan 'das kyis 
[\[3a\]]
[\[3a.1\]]de la 'di skad ces bka' stsal to/_/sha ra dwa ti'i bu 'jig rten gyi khams mngon par dga' ba zhes bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas spyan chen po zhes bya ba bzhugs shing 'tsho la gzhes te/_de byang chub sems dpa' 
[\[3a.2\]]sems dpa' chen po rnams la 'di ltar pha rol du phyin pa drug las brtsams te chos ston to/_/de nas tshe dang ldan pa sha ra dwa ti'i bu 'di snyam du sems te/_bdag gis 'jig rten gyi khams mngon par dga' ba zhes bgyi ba de na de bzhin gshegs pa dgra bcom pa yang dag par rdzogs pa'i sangs rgyas 
[\[3a.3\]]spyan chen po zhes bgyi ba byang chub sems dpa' sems dpa' chen po rnams la 'di ltar pha rol du phyin pa drug las brtsams te chos ston pa de phyogs gang na bzhugs zhes don de de bzhin gshegs pa dgra bcom pa yang dag par rdzogs pa'i sangs rgyas la nges par zhu'o snyam mo/_/de nas bcom ldan 
[\[3a.4\]]'das kyis tshe dang ldan pa sha ra dwa ti'i bu'i sems kyi yongs su rtog pa thugs kyis mkhyen nas tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu sangs rgyas kyi zhing 'di nas shar phyogs logs su sangs rgyas kyi zhing stong tham pa na/_'jig rten gyi khams mngon par 
[\[3a.5\]]dga' ba zhes bya ba yod de/_de na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas spyan chen po zhes bya ba bzhugs shing 'tsho la gzhes te/_de byang chub sems dpa' sems dpa' chen po rnams la 'di ltar pha rol du phyin pa drug las brtsams te chos 
[\[3a.6\]]ston to/_/sha ra dwa ti'i bu yang de'i tshe de'i dus na dge slong zhig stan las langs te/_chos gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas spyan chen po de ga la ba de 
[\[3a.7\]]logs su thal mo sbyar ba btud nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas spyan chen po de la 'di skad ces gsol to/_/btsun pa bcom ldan 'das bdag byang chub sems dpa'i bslab pa ji ltar bcas pa 'di la slob par 'tshal lo/_/
[\[3b\]]
[\[3b.1\]]sha ra dwa ti'i bu de skad ces gsol pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas spyan chen po des dge slong de la 'di skad ces bka' stsal to/_/dge slong byang chub sems dpa'i bslab pa ji ltar bcas pa la deng sang bslab par shin tu 
[\[3b.2\]]dka'o/_/de ci'i phyir zhe na/_dge slong 'di ltar byang chub sems dpas sems can thams cad la mi 'khrugs par bya ba dang /_gnod sems can gyi sems mi bskyed par bya ba'i phyir ro/_/sha ra dwa ti'i bu de skad ces bka' stsal ba dang /_bcom ldan 'das de bzhin gshegs pa 
[\[3b.3\]]spyan chen po de la dge slong des 'di skad ces gsol to/_/btsun pa bcom ldan 'das bdag deng slan chad 'di ltar g.yo ma mchis pa dang /_sgyu ma mchis par mad pa'i tshig dang /_gzhan du mi 'gyur ba'i tshig gis bla na med pa yang dag par rdzogs pa'i byang chub tu sems bskyed par bgyi/_
[\[3b.4\]]bla na med pa yang dag par rdzogs pa'i byang chub tu sems 'dud par bgyi/_yongs su bsngo bar yang bgyi'o/_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar na bla na med pa yang dag par rdzogs pa'i byang chub tu bsngos shing 
[\[3b.5\]]yongs su bsngos la 'di nas bzung ste/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te sems can 'ga' tsam la khro ba'am/_gnod sems sam/_'khrug pa dang ldan pa'i sems bskyed par gyur na bdag gis phyogs bcu kun gyi 
[\[3b.6\]]'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun 
[\[3b.7\]]pa bcom ldan 'das bdag de ltar thams cad mkhyen pa'i sems bskyed pa'i rin po che 'di bskyed de/_de ltar na bla na med pa yang dag par rdzogs pa'i byang chub tu bsngos shing yongs su bsngos la 'di nas bzung ste/_bla na med pa yang dag par rdzogs pa'i byang chub mngon par rdzogs par sangs 
[\[4a\]]
[\[4a.1\]]ma rgyas kyi bar du gal te gom pa 'dor ba re re la thams cad mkhyen pa'i sems dang bral bar gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom 
[\[4a.2\]]ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i 
[\[4a.3\]]byang chub tu bsngos shing yongs su bsngos la bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te nyan thos kyi sems sam rang sangs rgyas kyi sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_
[\[4a.4\]]grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te 'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar 
[\[4a.5\]]thams cad mkhyen pa'i sems bskyed pa rin po che 'di bskyed de de ltar bla na med pa yang dag par rdzogs pa'i byang chub tu bsngos shing yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te 'dod pa'i 'dod chags dang ldan pa'i 
[\[4a.6\]]sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas 
[\[4a.7\]]bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing yongs su bsngos la bla na med pa yang dag par rdzogs pa'i 
[\[4b\]]
[\[4b.1\]]byang chub mngon par rdzogs par sangs ma rgyas kyi bar du gal te 'dod chags dang ldan pa'am/_zhe sdang dang ldan pa'am/_gti mug dang ldan pa'am/_rnam par 'tshe ba dang ldan pa'am/_gnyid dang ldan pa'am/_rmugs pa dang ldan pa'am/_'gyod pa dang ldan pa'am/_rgod pa dang ldan pa'i 
[\[4b.2\]]sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs 
[\[4b.3\]]rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i 
[\[4b.4\]]byang chub mngon par rdzogs par sangs ma rgyas kyi bar du gal te the tshom dang ldan pa'i sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 
[\[4b.5\]]'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i 
[\[4b.6\]]byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te srog gcod pa dang ldan pa'i sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_
[\[4b.7\]]bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i 
[\[5a\]]
[\[5a.1\]]sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te ma byin par len pa dang 
[\[5a.2\]]ldan pa'am/_mi tshangs par spyod pa dang ldan pa'am/[ {]brdzun [,]rdzun [}]du smra ba dang ldan pa'am/_phra ma dang ldan pa'am/_ngag rtsub po dang ldan pa'am/_tshig kyal bar smra ba dang ldan pa'am/_brnab sems dang ldan pa'am/_gnod sems dang ldan pa'am/_log par lta ba dang ldan pa'i 
[\[5a.3\]]sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas 
[\[5a.4\]]bcom ldan 'das de dag bslus par gyur cig ces byas so/_/sha ra dwa ti'i bu de nas dge slong zhig 'di snyam du sems te/_kye ma byang chub sems dpa' sems dpa' chen po gang dag dang po sems bskyed pa'i go cha chen po bgos pa nyid nas sems can thams cad la sems mi 'khrug cing kun tu mi 
[\[5a.5\]]'khrugs pa ni shin tu ngo mtshar che'o/_/kye ma dge slong 'di ni mi 'khrugs pa zhes bya bar 'gyur te legs so snyam mo/_/sha ra dwa ti'i bu de ltar dge slong de'i ming mi 'khrugs pa mi 'khrugs pa zhes bya bar gyur nas de bzhin gshegs pa dgra bcom pa yang dag par rdzogs pa'i sangs rgyas 
[\[5a.6\]]spyan chen po des dge slong legs so legs so/_/dge slong khyod byang chub sems dpa'i spyad pa spyod pa'i tshe na yang ming 'di nyid du 'gyur la/_dge slong khyod bla na med pa yang dag par rdzogs pa'i byang chub mngon par rdzogs par sangs rgyas pa na yang mtshan 'di lta ste/_mi 'khrugs pa mi 'khrugs pa zhes 
[\[5a.7\]]bya ba de nyid du 'gyur ro zhes de'i ming de la rjes su yi rang ba mdzad do/_/rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pas kyang dge slong legs so legs so/_/dge slong khyod byang chub sems dpa'i spyad pa spyod pa'i tshe na yang ming de nyid du 'gyur la/_
[\[5b\]]
[\[5b.1\]]dge slong khyod bla na med pa yang dag par rdzogs pa'i byang chub mngon par rdzogs par sangs rgyas pa na yang mtshan 'di lta ste/_mi 'khrugs pa mi 'khrugs pa zhes bya ba de nyid du 'gyur ro zhes de'i ming de la rjes su yi rang bar byas so/_/sha ra dwa ti'i bu gzhan yang de bzhin gshegs pa 
[\[5b.2\]]dgra bcom pa yang dag par rdzogs pa'i sangs rgyas spyan chen po de la byang chub sems dpa' sems dpa' chen po mi 'khrugs pa mngon du gyur pa des 'di skad ces gsol to/_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_
[\[5b.3\]]de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te ji skad smras ba de bzhin du ma bgyis na bdag gis phyogs bcu kun gyi 'jig rten gyi 
[\[5b.4\]]khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom 
[\[5b.5\]]ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal 
[\[5b.6\]]te tha na gom pa 'dor ba re re tsam dag la sangs rgyas yid la bgyid pa dang ldan pa'i thams cad mkhyen pa'i sems ma bskyed na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs 
[\[5b.7\]]rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med 
[\[6a\]]
[\[6a.1\]]pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te tshe rabs tshe rabs su khyim nas khyim ma mchis par yang dag par rab tu ma byung na bdag 
[\[6a.2\]]gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das 
[\[6a.3\]]de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la bla na med pa yang dag par rdzogs pa'i byang chub mngon 
[\[6a.4\]]par rdzogs par sangs ma rgyas kyi bar du gal te tshe rabs tshe rabs su mngon par rab tu byung nas kyang dgon pa par ma gyur tam/_bsod snyoms par ma gyur tam/_phyag dar khrod par ma gyur tam/_stan gcig par ma gyur tam/_zas phyis mi len par ma gyur tam/_zas rnyed rnyed len 
[\[6a.5\]]par ma gyur tam/_dur khrod par ma gyur tam/_bla gab med par ma gyur tam/_shing drung par ma gyur tam/_cog pu bar ma gyur tam/_gzhi ji bzhin par ma gyur tam/_chos gos gsum par ma gyur tam/_phyid pa par ma gyur tam/_'dod pa chung bar ma gyur tam/_chog shes 
[\[6a.6\]]par ma gyur tam/_chos 'dod par ma gyur tam/_chos la dga' bar ma gyur tam/_chos la gus par ma gyur tam/_chos la brten par ma gyur tam/_chos ston par ma gyur pa nas bslab pa dang sbyangs pa'i yon tan dang /_yo byad bsnyungs pa'i yi dam yang dag par blang ba dag blangs te 
[\[6a.7\]]gnas par ma gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te 'tsho zhing gzhes la chos kyang ston pa'i sangs 
[\[6b\]]
[\[6b.1\]]rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs 
[\[6b.2\]]pa'i byang chub mngon par rdzogs par sangs rgyas par ma gyur gyi bar du gal te tshe rabs tshe rabs su rab tu byung nas kyang chos ston par ma gyur tam/_spobs pa chags pa med pa dang ldan par ma gyur tam/_spobs pa tshad ma mchis pa dang ldan par ma gyur na/_bdag gis phyogs bcu kun 
[\[6b.3\]]gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/
[\[6b.4\]]btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar 
[\[6b.5\]]du 'di ltar 'greng ba dang /_mchis pa dang /_'chag pa'i spyod lam gsum ma gtogs par gal te nyal bar gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs 
[\[6b.6\]]rgyas bcom ldan 'das gang dag dang da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa 
[\[6b.7\]]yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te sems can 'ga' tsam la rtsa ba'i ltung ba 'byung ba dang ldan pa'am/_rtsa ba'i ltung ba dang ldan pa'i sems 
[\[7a\]]
[\[7a.1\]]bskyed dam/_bud med dang ldan pa'am/[ {]brdzun [,]rdzun [}]du smra ba dang ldan pa'am/_de las gzhan pa smra ba brjod pa dang ldan pa'am/_gzhan la gnod cing spa gong ba dang ldan pa'i sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_
[\[7a.2\]]grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar 
[\[7a.3\]]thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te bud med la 'di ltar mi 
[\[7a.4\]]rtag pa'i rnam pa'am/_sdug bsngal ba'i rnam pa 'am/_stong pa dang /_bdag med pa'i rnam pa 'am/_rnam pa gzhan dang gzhan dag gis chos ston pa na yan lag las skyes pa'i rnam pa gzhan dang /_gzhan dag la bzang ba'i mtshan mar bzung nas so'i phreng ba ston tam/_dgod 
[\[7a.5\]]par bgyid dam/_lag pa g.yob par bgyid na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te 'tsho zhing gzhes la chos kyang 
[\[7a.6\]]ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang 
[\[7a.7\]]dag par rdzogs pa'i byang chub mngon par rdzogs par sangs ma rgyas kyi bar du chos ston pa na gal te lag pa bsgyur cing chos ston par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad 
[\[7b\]]
[\[7b.1\]]na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med 
[\[7b.2\]]pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te de bzhin gshegs pa'i rjes su skra dang kha spu bregs pa snod du gyur pa'am/_snod du ma gyur ba'ang mi mnga' ste/_
[\[7b.3\]]de bzhin gshegs pa'i rgyal mtshan chos gos ngur smrig 'tshal ba dag mthong na de la de bzhin gshegs pa'i 'du shes sam/_de bzhin gshegs pa'i mchod rten gyi 'du shes ma bskyed na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_
[\[7b.4\]]bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen 
[\[7b.5\]]pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te byang chub sems dpa' gzhan dag 
[\[7b.6\]]mthong na de dag la ston pa'i 'du shes ma bskyed na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing 
[\[7b.7\]]gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs 
[\[8a\]]
[\[8a.1\]]su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du chos 'chad pa na chos ston pa dag gal te mchis te/_chos mnyan par ma gyur na bdag gis phyogs bcu kun gyi 'jig rten gyi khams dpag tu ma mchis/_grangs 
[\[8a.2\]]ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de 
[\[8a.3\]]ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te de 
[\[8a.4\]]bzhin gshegs pa dgra bcom pa yang dag par rdzogs pa'i sangs rgyas rnams ma gtogs par 'di las phyi rol du gyur pa'i dge sbyong dang /_bram ze dang /_lha gzhan dag la phyag bgyis par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma 
[\[8a.5\]]mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams 
[\[8a.6\]]cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te 'di la ni sbyin pa stsal bar 
[\[8a.7\]]bgyi'o/_'di la ni sbyin pa stsal bar mi bgyi'o zhes sems can la tha dad du bgyi ba'i 'du shes bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom 
[\[8b\]]
[\[8b.1\]]ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag 
[\[8b.2\]]par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te 'di la ni yon dbul bar bgyi'o/_/'di la ni yon dbul bar mi bgyi'o/_/zhes de lta bu'i 'du shes bskyed 
[\[8b.3\]]par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom 
[\[8b.4\]]ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang 
[\[8b.5\]]chub mngon par rdzogs par sangs ma rgyas kyi bar du gal te 'di la ni dam pa'i chos kyi sbyin pa stsal bar bgyi'o/_/'di la ni stsal bar mi bgyi'o zhes de lta bu'i sems bskyed par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_
[\[8b.6\]]bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen 
[\[8b.7\]]pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te dgum par 'os pa'i sems 
[\[9a\]]
[\[9a.1\]]can la la zhig khrid de mchis pa mthong na de yongs su thar bar bgyi ba'i slad du bdag gi lus yongs su gtang ba ma bgyis na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa 
[\[9a.2\]]thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/sha ra dwa ti'i bu yang byang chub sems dpa'i spyod pa la zhugs pa'i byang chub sems dpa' des gal te 
[\[9a.3\]]dgum par 'os pa'i sems can la la zhig khrid de mchis pa mthong na de yongs su thar bar ma bgyis kyi bar du bla na med pa yang dag par rdzogs pa'i byang chub mngon par rdzogs par 'tshang mi rgya'o zhes smras so/_/sha ra dwa ti'i bu de nas yang dge slong zhig 'di snyam du sems te/_byang 
[\[9a.4\]]chub sems dpa' sems dpa' chen po mi 'khrugs pa 'dis gang gi phyir de bzhin gshegs pa dgra bcom pa yang dag par rdzogs pa'i sangs rgyas dag dbang du gyur ba dang /_tshad mar gyur par 'jog pa dang /_gang gis de bzhin gshegs pa dgra bcom pa yang dag par 
[\[9a.5\]]rdzogs pa'i sangs rgyas dbang du gyur pa dang /_tshad mar gyur bar 'jog pa de ni lha dang /_mi dang lha ma yin du bcas pa'i 'jig rten gyi dbang du gyur pa dang /_tshad mar gyur par 'gyur ro snyam mo/_/sha ra dwa ti'i bu de nas de bzhin gshegs pa dgra bcom pa yang dag par rdzogs 
[\[9a.6\]]pa'i sangs rgyas spyan chen po des dge slong de'i sems kyi yongs su rtog pa thugs kyis mkhyen nas dge slong de la 'di skad ces bka' stsal to/_/dge slong de de bzhin no/_/ji ltar khyod rnam par rtog pa de bzhin te/_dge slong gang gis de bzhin gshegs pa dgra bcom pa yang dag par 
[\[9a.7\]]rdzogs pa'i sangs rgyas dag dbang du gyur pa dang /_tshad mar gyur par 'jog pa de yang ring po mi thogs par lha dang /_mi dang /_lha ma yin du bcas pa'i 'jig rten gyi dbang du gyur ba dang /_tshad mar gyur par 'gyur ro/_/dge slong gzhan yang byang chub sems dpa' sems 
[\[9b\]]
[\[9b.1\]]dpa' chen po gang dag go cha chen po de lta bus bla na med pa yang dag par rdzogs pa'i byang chub la yang dag par zhugs pa de dag ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/sha ra dwa ti'i bu gzhan yang de bzhin gshegs pa dgra 
[\[9b.2\]]bcom pa yang dag par rdzogs pa'i sangs rgyas spyan chen po de la byang chub sems dpa' sems dpa' chen po mi 'khrugs pa des 'di skad ces gsol to/_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa 
[\[9b.3\]]yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te dge slong dang /_dge slong ma dang /_dge bsnyen dang /_dge bsnyen ma ltung ba'i nongs pa byung ba dag 
[\[9b.4\]]mthong na khyod la ltung ba'i nyes pa 'di byung ngo zhes ltung ba glengs par gyur na bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar 
[\[9b.5\]]bzhugs te 'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das ci nas kyang bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de na thams cad 
[\[9b.6\]]kyi thams cad rnam pa thams cad kyi thams cad du nyan thos rnams kyi ltung ba'i sgra tsam yang mi grag cing mi 'byung ba de ltar bdag gis btsal zhing bsgrub par bgyi'o/_/ci nas bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de yongs su dag par 
[\[9b.7\]]'gyur ba dang /_yon tan yongs su rdzogs pa ji snyed pa dag yongs su 'dzin par 'gyur ba de ltar btsal bar bgyi'o/_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang 
[\[10a\]]
[\[10a.1\]]chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te tha na g.yar lam tsam du khu ba phyung bar gyur na bdag gis phyogs bcu kun gyi 'jig rten gyi khams dpag tu ma mchis/_
[\[10a.2\]]grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das ci nas 
[\[10a.3\]]bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der byang chub sems dpa'i theg pa pa dang /_nyan thos kyi theg pa pa'i rigs kyi bu'am/_rigs kyi bu mo gang dag khyim gyi gnas nas nges par byung zhing rab tu byung bar gyur pa dag tha 
[\[10a.4\]]na g.yar lam na yang khu ba mi 'byin pa de ltar bdag gis btsal zhing bsgrub par bgyi'o/_/btsun pa bcom ldan 'das bdag de ltar thams cad mkhyen pa'i sems bskyed pa rin po che 'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs 
[\[10a.5\]]su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te bdag bla na med pa yang dag par rdzogs pa'i byang chub mngon par rdzogs par 'tshang rgya ba'i sangs rgyas kyi zhing du da ltar gyi bud med dang /_bud med kyi skyon gang lags 
[\[10a.6\]]pa'i bud med dang /_bud med kyi skyon de lta bu dag 'byung bar 'gyur na bdag kyang bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur zhing bdag gis phyogs bcu kun gyi 'jig rten gyi khams dpag tu ma mchis/_grangs ma mchis/_bsam gyis mi khyab/_
[\[10a.7\]]gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/btsun pa bcom ldan 'das bdag de ltar thams cad mkhyen pa'i sems bskyed pa rin po che 
[\[10b\]]
[\[10b.1\]]'di bskyed de/_de ltar bla na med pa yang dag par rdzogs pa'i byang chub tu bsngos shing /_yongs su bsngos la/_bla na med pa yang dag par rdzogs pa'i byang chub mngon par rdzogs par sangs ma rgyas kyi bar du gal te ji skad smras pa de bzhin du ma bgyis na bdag gis phyogs bcu kun gyi 'jig rten 
[\[10b.2\]]gyi khams dpag tu ma mchis/_grangs ma mchis/_bsam gyis mi khyab/_gzhal du ma mchis pa thams cad na sangs rgyas bcom ldan 'das gang dag da ltar bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag bslus par gyur cig_/sa bon gyi chos 
[\[10b.3\]]'di dang ldan pa'i byang chub sems dpa' dag ni ji lta ji ltar sems mngon par sgrub par 'gyur ba de lta de ltar sangs rgyas kyi chos rnams mngon par 'grub cing de lta de ltar chos ston par yang 'gyur ro zhes gsol to/_/sha ra dwa ti'i bu de nas dge slong zhig gis byang chub sems dpa' sems 
[\[10b.4\]]dpa' chen po mi 'khrugs pa de la 'di skad ces smras so/_/skyes bu dam pa khyod kyis dam bcas pa 'di gal te yang dag pa'i smon lam yin zhing bla na med pa yang dag par rdzogs pa'i byang chub las phyir mi ldog par 'gyur ba'i yang dag pa yin na bden pa dang /_bden pa'i tshig 'dis 
[\[10b.5\]]rkang pa g.yas pa'i mthe bos stong gsum gyi stong chen po'i 'jig rten gyi khams kyi sa chen po 'di g.yo ba dang /_rab tu g.yo ba dang /_kun du rab tu g.yo ba dang /_'gul ba dang /_rab tu 'gul ba dang /_kun du rab tu 'gul ba dang /_ldeg pa dang /_rab tu ldeg pa dang /_kun du 
[\[10b.6\]]rab tu ldeg par byos shig_/sha ra dwa ti'i bu de nas byang chub sems dpa' sems dpa' chen po mi 'khrugs pa des de'i tshe sangs rgyas kyi mthu dang /_rang gis bden pa'i dam bcas pa'i dge ba'i rtsa ba'i stobs bskyed pa des rkang pa g.yas pa'i mthe bos stong gsum gyi stong chen po'i 
[\[10b.7\]]'jig rten gyi khams kyi sa chen po 'di rnam pa drug tu g.yos par byas te/_g.yos rab tu g.yos/_kun du rab tu g.yos/_'gul/_rab tu 'gul/_kun du rab tu 'gul/_ldeg_/rab tu ldeg_/kun du rab tu ldeg par byas so/_/sha ra dwa ti'i bu de ltar na byang chub sems dpa' 
[\[11a\]]
[\[11a.1\]]sems dpa' chen po mi 'khrugs pa de ni ji skad smras pa de bzhin du byed par gyur pa yin no/_/sha ra dwa ti'i bu de lta bas na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas byang chub 
[\[11a.2\]]sems dpa' sems dpa' chen po mi 'khrugs pa de'i spyod pa'i rjes su bslab par bya'o/_/sha ra dwa ti'i bu byang chub sems dpa' sems dpa' chen po mi 'khrugs pa'i rjes su slob pa'i byang chub sems dpa' sems dpa' chen po ni de 'dra ba kho na'i sangs rgyas kyi zhing yongs su 'dzin cing 
[\[11a.3\]]myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po mi 'khrugs pa de dang po sems bskyed 
[\[11a.4\]]pa la yang dag par zhugs pa na lha'i ris ji snyed cig 'dus par gyur/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_sha ra dwa ti'i bu byang chub sems dpa' sems dpa' chen po mi 'khrugs pa de dang po sems bskyed pa la yang 
[\[11a.5\]]dag par zhugs pa na stong gsum gyi stong chen po'i 'jig rten gyi khams kyi rgyal po chen po bzhi dang /_lha'i dbang po brgya byin dang /_bdud sdig can dang /_mi mjed kyi bdag po tshangs pa dang /_'dod pa na spyod pa dang /_gzugs na spyod pa'i lha'i bu ji snyed pa de dag thams cad 'dus nas thal 
[\[11a.6\]]mo sbyar te/_phyag 'tshal zhing tshig 'di skad ces kye ma sngon ma thos pa'i seng ge'i sgra chen po 'di dag byang chub sems dpa' sems dpa' chen po mi 'khrugs pa 'dis bsgrags pa las thos so zhes smras so/_/sha ra dwa ti'i bu de nas lha'i bu de dag dga' ba dang /_yid bde ba skyes nas kha 'thun 
[\[11a.7\]]par 'di skad ces kyang gsol to/_/btsun pa bcom ldan 'das sems can gang dag byang chub sems dpa' sems dpa' chen po mi 'khrugs pa 'di bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der skye bar 'gyur ba de dag ni dge ba'i 
[\[11b\]]
[\[11b.1\]]rtsa ba ngan don dang ldan pa ma lags so/_/sems can gang dag gis seng ge'i sgra chen po dang /_khyu mchog gi mi 'jigs pa chen po dang /_smon lam chen po'i chos kyi rnam grangs 'di thos pa de dag kyang dge ba'i rtsa ba ngan don dang ldan pa ma lags so zhes gsol to/_/de skad ces bka' 
[\[11b.2\]]stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po mi 'khrugs pa de'i go cha chen po ci 'dra ba gang de bzhin gshegs pas yongs su brjod pa'i go cha chen po de lta bu ni byang chub 
[\[11b.3\]]sems dpa' sems dpa' chen po gzhan dag la mchis par bdag gis sngon chad ma thos lags so/_/de skad ces gsol ba dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin no/_/de de bzhin te/_ji skad smras pa 
[\[11b.4\]]bzhin no/_/sha ra dwa ti'i bu byang chub sems dpa' sems dpa' chen po mi 'khrugs pa des go cha chen po gang bgos nas bla na med pa yang dag par rdzogs pa'i byang chub la yang dag par zhugs pa'i smon lam chen po de dang /_go cha chen po de bgos nas bla na med pa yang dag par rdzogs 
[\[11b.5\]]pa'i byang chub la yang dag par zhugs pa'i byang chub sems dpa' de lta bu ni byang chub sems dpa' brgya phrag mang po dang /_byang chub sems dpa' stong phrag mang po dang /_byang chub sems dpa' brgya stong phrag mang po dang /_byang chub sems dpa' bye ba khrag khrig brgya stong phrag mang po 
[\[11b.6\]]dag gi nang na yang nyung ste/_sha ra dwa ti'i bu byang chub sems dpa' sems dpa' chen po mi 'khrugs pa de yon tan gang dag dang ldan pa'i yon tan de dag ni bskal pa bzang po'i byang chub sems dpa' thams cad la yang med do/_/sha ra dwa ti'i bu de nas de bzhin gshegs pa dgra 
[\[11b.7\]]bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de la rigs kyi bu khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde 
[\[12a\]]
[\[12a.1\]]bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das mi 'khrugs pa zhes bya bar 'gyur ro zhes lung bstan te/_sha ra dwa ti'i bu dper na de bzhin gshegs pa mar me mdzad 
[\[12a.2\]]kyis nga de ltar bla na med pa yang dag par rdzogs pa'i byang chub tu 'gyur ro zhes lung bstan pa bzhin no/_/sha ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag 
[\[12a.3\]]par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams 'di thams cad snang ba chen pos khyab par gyur cing /_sa chen po de yang rnam pa drug tu g.yos par gyur te/_'di ltar g.yos/_rab tu g.yos/_kun du rab tu g.yos/_'gul rab tu 'gul/_
[\[12a.4\]]kun du rab tu 'gul/_ldeg rab tu ldeg_/kun du rab tu ldeg par gyur te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di 
[\[12a.5\]]thams cad snang ba chen pos khyab par gyur cing sa chen po 'di yang rnam pa drug tu g.yos par gyur te/_'di ltar g.yos/_rab tu g.yos/_kun du rab tu g.yos/_'gul/_rab tu 'gul/_kun du rab tu 'gul/_ldeg_/rab tu ldeg_/kun du rab tu ldeg par gyur pa bzhin no/_/sha ra dwa 
[\[12a.6\]]ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de na 
[\[12a.7\]]shing ljon pa dang /_rtswa dang /_shing gel pa dang /_sman dang /_nags tshal gang dag yod pa de dag thams cad kyis byang chub sems dpa' sems dpa' chen po mi 'khrugs pa lung bstan pa ga la ba de logs su btud/_rab tu btud/_mngon par rab tu btud par gyur te/_sha ra dwa 
[\[12b\]]
[\[12b.1\]]ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na shing ljon pa dang /_rtswa dang /_shing gel pa dang /_sman dang /_nags tshal 
[\[12b.2\]]gang dag yod pa de dag thams cad kyis nga ga la ba de logs su btud rab tu btud/_mngon par rab tu btud par gyur pa bzhin no/_sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' 
[\[12b.3\]]chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_
[\[12b.4\]]mi dang mi ma yin pa'i 'jig rten gang dag 'khod pa de dag thams cad kyis byang chub sems dpa' sems dpa' chen po mi 'khrugs pa lung bstan pa ga la ba de logs su thal mo sbyar ba btud nas phyag 'tshal zhing 'dug par gyur te/_sha ra dwa ti'i bu dper na ngas bla na med pa yang dag par 
[\[12b.5\]]rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye 
[\[12b.6\]]chen po dang /_mi dang /_mi ma yin pa'i 'jig rten na gang dag 'khod pa de dag thams cad kyis nga ga la ba de logs su thal mo sbyar ba btud nas phyag 'tshal zhing 'dug par gyur pa bzhin no/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i 
[\[12b.7\]]sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de na bud med sbrum mar gyur pa de dag thams cad kyang de'i tshe bde zhing bkra shis par 
[\[13a\]]
[\[13a.1\]]btsas par gyur to/_/sems can gang dag long bar gyur pa de dag kyang mig gis gzugs mthong bar gyur to/_/sems can 'on pa rnams kyang rna bas sgra thos par gyur to/_/sems can smyon pa rnams kyang dran pa rnyed par gyur to/_/sems can dbang po ma tshang ba 
[\[13a.2\]]rnams kyang dbang po thams cad dang ldan par gyur te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na bud med sbrum mar 
[\[13a.3\]]gyur pa de dag thams cad kyang de'i tshe bde zhing bkra shis par btsas par gyur/_sems can long ba rnams kyang mig gis gzugs mthong bar gyur/_sems can 'on pa rnams kyang rna bas sgra thos par gyur/_sems can smyon pa rnams kyang dran pa rnyed par gyur/_sems can dbang po ma 
[\[13a.4\]]tshang ba rnams kyang dbang po thams cad dang ldan par gyur pa bzhin no/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs 
[\[13a.5\]]pa'i byang chub tu lung bstan pa na stong gsum gyi stong chen po'i 'jig rten gyi khams de na de'i tshe sems can 'ga' tsam yang gshis ngan du 'chi ba'i dus byed par gyur pa med de/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas 
[\[13a.6\]]te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na de'i tshe sems can 'ga' tsam yang gshis ngan du 'chi ba'i dus byed par gyur pa med pa bzhin no/_/sha ra dwa ti'i bu gzhan yang de bzhin gshegs pa dgra bcom pa yang dag par 
[\[13a.7\]]rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams der lha'i dri bsung yid du 'ong ba dag byung bar gyur te/_sha ra dwa ti'i 
[\[13b\]]
[\[13b.1\]]bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'dir lha'i dri bsung yid du 'ong ba dag byung bar gyur pa bzhin no/_/de skad ces bka' stsal pa 
[\[13b.2\]]dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das kye ma byang chub sems dpa' sems dpa' chen po mi 'khrugs pa de ni de ltar lung bstan pa nyid na yon tan de lta bu dag dang ldan par gyur pa las na byang chub sems 
[\[13b.3\]]dpa' sems dpa' chen po mi 'khrugs pa de ni yon tan gyi chos chen po dang ldan pa lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu bcom ldan 'das de bzhin gshegs pa dgra bcom pa yang 
[\[13b.4\]]dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de lung bstan pa na yon tan brjod pa de dag nyi tsher yang ma zad de/_sha ra dwa ti'i bu byang chub sems dpa' sems dpa' chen po mi 'khrugs pa de ni yon tan mtha' yas 
[\[13b.5\]]pa gzhan dag gi pha rol du phyin par gyur pa yang yin no/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang 
[\[13b.6\]]chub tu lung bstan pa de'i tshe stong gsum gyi stong chen po'i 'jig rten gyi khams na lha dang /_mi dang /_lha ma yin du bcas pa gang dag 'khod pa de dag thams cad sems dga' ba dang /_sems kyi nyams bde bar gyur te/_sha ra dwa ti'i bu dper na ngas bla na med pa yang dag par rdzogs 
[\[13b.7\]]pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na lha dang /_mi dang /_lha ma yin du bcas pa gang dag 'khod pa de dag thams cad sems dga' ba dang /_sems kyi nyams bde bar gyur 
[\[14a\]]
[\[14a.1\]]pa bzhin no/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa 
[\[14a.2\]]de'i tshe stong gsum gyi stong chen po'i 'jig rten gyi khams na gnod sbyin gyi bdag po lag na rdo rje gang dag 'khod pa de dag thams cad de'i phyi bzhin du 'brang bar gyur te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_
[\[14a.3\]]thams cad mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na gnod sbyin gyi bdag po lag na rdo rje gang dag 'khod pa de dag thams cad nga'i phyi bzhin du 'brang bar gyur pa bzhin no/_/sha ra dwa ti'i bu gzhan yang de bzhin gshegs pa dgra bcom pa 
[\[14a.4\]]yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa de'i tshe stong gsum gyi stong chen po'i 'jig rten gyi khams na lha dang /_klu dang /_gnod sbyin dang /_
[\[14a.5\]]dri za dang /_lha ma yin dang /_nam mkha' lding dang /_mi 'am ci dang /_lto 'phye chen po gang dag 'khod pa de dag thams cad kyis byang chub sems dpa' sems dpa' chen po mi 'khrugs pa de la mchod pa bya ba'i phyir lha'i me tog dang /_spos dang /_bdug pa dag gis 
[\[14a.6\]]byang chub sems dpa' sems dpa' chen po mi 'khrugs pa ga la ba de logs su gtor/_rab tu gtor/_mngon par rab tu gtor bar gyur te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad 
[\[14a.7\]]mkhyen pa'i ye shes brnyes pa na stong gsum gyi stong chen po'i 'jig rten gyi khams 'di na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po gang dag 'khod pa de dag thams cad kyis nga la mchod pa bya ba'i phyir lha'i me tog 
[\[14b\]]
[\[14b.1\]]dang /_spos dang /_bdug pa dag gis nga ga la ba de logs su gtor/_rab tu gtor/_mngon par rab tu gtor bar gyur pa bzhin no/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' 
[\[14b.2\]]chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de na mi bye ba phrag nyi shu dang /_lha bye ba phrag sum cus bla na med pa yang dag par rdzogs pa'i byang chub tu sems bskyed nas de dag thams cad bcom ldan 
[\[14b.3\]]'das de bzhin gshegs pa dgra bcom pa yang dag par rdzogs pa'i sangs rgyas spyan chen po des bla na med pa yang dag par rdzogs pa'i byang chub tu lung bstan to/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des 
[\[14b.4\]]byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de thams cad me tog ud pa la dang /_pad ma dang /_ku mu da dang /_pad ma dkar po dag gis kun du 
[\[14b.5\]]khebs par gyur te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na me tog ud pa la dang /_pad ma dang /_ku mu da dang /_pad ma dkar po dag gis byang chub kyi snying po 
[\[14b.6\]]kun du khebs par gyur pa bzhin no/_/sha ra dwa ti'i bu gzhan yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na lha bye ba khrag khrig brgya stong phrag du 
[\[14b.7\]]ma dag steng gi bar snang la 'khod nas byang chub sems dpa' sems dpa' chen po mi 'khrugs pa de la mchod pa bya ba'i phyir lha'i gos bye ba khrag khrig brgya stong phrag du ma dag byang chub sems dpa' sems dpa' chen po mi 'khrugs pa lung bstan pa ga la ba de logs su bor nas tshig 'di skad ces kye ma byang chub 
[\[15a\]]
[\[15a.1\]]sems dpa' sems dpa' chen po mi 'khrugs pa 'di myur du bla na med pa yang dag par rdzogs pa'i byang chub mngon par rdzogs par sangs rgyas par gyur cig ces smras te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par 
[\[15a.2\]]rdzogs par sangs rgyas te/_thams cad mkhyen pa'i ye shes brnyes pa na lha bye ba khrag khrig brgya stong phrag du ma dag steng gi bar snang la 'khod nas nga la mchod pa bya ba'i phyir lha'i gos bye ba khrag khrig brgya stong phrag du ma dag nga ga la ba de logs su bor ba bzhin no/_/sha ra dwa ti'i bu gzhan 
[\[15a.3\]]yang de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de'i lha dang /_
[\[15a.4\]]mi dang /_lha ma yin du bcas pa'i 'jig rten dga' bar gyur pa tsam du pha ma dag bu la dga' ba ma yin te/_sha ra dwa ti'i bu dper na ngas bla na med pa yang dag par rdzogs pa'i byang chub mngon par rdzogs par sangs rgyas te/_thams cad mkhyen pa'i ye shes brnyes pa na stong 
[\[15a.5\]]gsum gyi stong chen po'i 'jig rten gyi khams 'di'i lha dang /_mi dang /_lha ma yin du bcas pa'i 'jig rten dga' bar gyur ba tsam du pha ma dag bu la dga' ba ma yin pa bzhin no//_//bam po gnyis pa/_sha ra dwa ti'i bu gzhan yang de bzhin gshegs pa 
[\[15a.6\]]dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po mi 'khrugs pa de bla na med pa yang dag par rdzogs pa'i byang chub tu lung bstan pa na 'di ltar sangs rgyas kyi mthus stong gsum gyi stong chen po'i 'jig rten gyi khams de na 
[\[15a.7\]]lha dang /_mi gang dag 'khod pa de dag thams cad kyis byang chub sems dpa' sems dpa' chen po mi 'khrugs pa de lung bstan pa thos par gyur to/_/de la lung bstan pa thos nas kyang 'dod pa'i khams kyi sems can gang yin pa de dag sbyin pa dag sbyin zhing bsod nams dag 
[\[15b\]]
[\[15b.1\]]kyang byed de/_'di lta ste/_bza' ba dang /_bca' ba dang /_myang ba rnam pa sna tshogs dag sbyin pa byin par gyur to/_/sha ra dwa ti'i bu 'di lta ste/_dper na zla ba bzhi po ston zla tha [{]chungs kyi [,]chung gi [}]zla ba nya ba la ku mu da'i dus ston gyi tshe na 'dod pa'i khams kyi sems can rnams sbyin pa dag sbyin zhing 
[\[15b.2\]]bsod nams dag byed de/_bza' ba dang /_bca' ba dang /_myang ba rnam pa sna tshogs dag gi sbyin pa gtong bar byed do/_/sha ra dwa ti'i bu de bzhin du de bzhin gshegs pa dgra bcom pa yang dag par rdzogs pa'i sangs rgyas spyan chen po des byang chub sems dpa' sems dpa' chen po 
[\[15b.3\]]mi 'khrugs pa de bla na med pa yang dag par rdzogs pa'i byang chub tu lung bstan pa na stong gsum gyi stong chen po'i 'jig rten gyi khams de'i 'dod pa'i khams kyi sems can rnams kyang sbyin pa dag sbyin zhing bsod nams dag byed de/_bza' ba dang /_bca' ba dang /_myang ba rnam pa sna tshogs 
[\[15b.4\]]dag gi sbyin pa byed par gyur to/_/lha bye ba khrag khrig brgya stong rnams kyis kyang lha'i sil snyan bye ba khrag khrig brgya stong dag mngon par rab tu dkrol nas a la la zhes ca co dang /_gzha'i sgra dag kyang phyung bar gyur to/_/sha ra dwa ti'i bu de ltar byang chub sems dpa' sems dpa' chen po mi 
[\[15b.5\]]'khrugs pa de lung bstan pa na de lta bu'i yon tan dag dang ldan par gyur to/_de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das de bzhin gshegs pa dgra bcom pa yang dag par rdzogs 
[\[15b.6\]]pa'i sangs rgyas rnams kyi de bzhin gshegs pa'i mkhyen pa zhib mos 'di ltar legs par gsungs pa de dag ni ngo mtshar te/_btsun pa bcom ldan 'das sangs rgyas bcom ldan 'das rnams kyi sangs rgyas kyi yul ni bsam gyis mi khyab lags so/_/bsam gtan pa rnams kyi bsam 
[\[15b.7\]]gtan gyi yul yang bsam gyis mi khyab/_klu rnams kyi klu'i yul yang bsam gyis mi khyab/_las rnams kyi las kyi rnam par smin pa yang bsam gyis mi khyab lags so/_/btsun pa bcom ldan 'das de ltar byang chub sems dpa' sems dpa' chen po mi 'khrugs pa des dang po sems 
[\[16a\]]
[\[16a.1\]]bskyed pa nyid nas yon tan gyi khyad par de lta bu dag yongs su zin cing /_btsun pa bcom ldan 'das byang chub sems dpa' sems dpa' chen po mi 'khrugs pa yon tan de lta bu dang ldan pa de'i lung bstan pa de yang bsam gyis mi khyab lags so/_/de skad ces gsol pa dang /_
[\[16a.2\]]bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin te/_de de bzhin no/_/ji skad smras pa de bzhin te/_sha ra dwa ti'i bu byang chub sems dpa' sems dpa' chen po mi 'khrugs pa de'i lung bstan pa ni bsam gyis mi khyab bo/_/
[\[16a.3\]]de nas tshe dang ldan pa kun dga' bos tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu byang chub sems dpa' sems dpa' chen po mi 'khrugs pa de'i dang po sems bskyed pa'i go cha'i yon tan yongs su brjod pa de dag ni de bzhin gshegs pas phyogs tsam 
[\[16a.4\]]zhig mdor bsdus te gsungs par zad kyi rgya cher bstan pa ni ma yin no/_/de skad ces smras pa dang /_/tshe dang ldan pa sha ra dwa ti'i bus tshe dang ldan pa kun dga' bo la 'di skad ces smras so/_/tshe dang ldan pa kun dga' bo de de bzhin te/_tshe dang ldan pa kun dga' bo byang chub sems dpa' 
[\[16a.5\]]sems dpa' chen po mi 'khrugs pa de'i dang po sems bskyed pa'i go cha'i yon tan yongs su brjod pa de dag ni de bzhin gshegs pas phyogs tsam zhig bstan pa yin no/_/de ci'i phyir zhe na/_tshe dang ldan pa kun dga' bo 'di ltar byang chub sems dpa' sems dpa' chen po mi 'khrugs pa 
[\[16a.6\]]de ni dang po sems bskyed pa'i go cha'i yon tan bsam gyis mi khyab pa dang ldan pa'i phyir te/_tshe dang ldan pa kun dga' bo de'i phyir rna lhogs te nyon cig dang /_bcom ldan 'das kyis rgya cher ston par 'gyur ro/_/de nas bcom ldan 'das la tshe dang ldan pa sha ra dwa ti'i bus 'di skad ces 
[\[16a.7\]]gsol to/_/btsun pa bcom ldan 'das bcom ldan 'das kyis byang chub sems dpa' sems dpa' chen po mi 'khrugs pa de'i dang po sems bskyed pa'i go cha'i yon tan dang /_phan yon mdor bsdus te bka' stsal lags na/_btsun pa bcom ldan 'das da ltar dang ma 'ongs pa'i 
[\[16b\]]
[\[16b.1\]]byang chub sems dpa' rnams rjes su gzung ba'i slad du/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po mi 'khrugs pa de'i dang po sems bskyed pa'i go cha'i yon tan yongs su brjod pa dag 
[\[16b.2\]]shin tu legs par bstan cing rgya cher bshad du gsol/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu byang chub sems dpa' sems dpa' chen po mi 'khrugs pa de'i dang po sems bskyed pa'i go cha'i 
[\[16b.3\]]yon tan yongs su brjod pa ni bsam gyis mi khyab mod kyi/_sha ra dwa ti'i bu 'on kyang phyogs tsam zhig bstan par byas de legs par rab tu nyon la tshul bzhin du yid la zung shig dang bshad par bya'o/_/tshe dang ldan pa sha ra dwa ti'i bus btsun pa bcom ldan 'das de bzhin no zhes gsol te/_
[\[16b.4\]]bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/sha ra dwa ti'i bu byang chub sems dpa' sems dpa' chen po mi 'khrugs pa des 'di snyam du nam mkha'i khams ni gzhan du 'gyur yang srid kyi/_bdag gis dam bcas pa ni gzhan du mi 
[\[16b.5\]]'gyur bar bya'o zhes sems bskyed de/_sha ra dwa ti'i bu byang chub sems dpa' sems dpa' chen po mi 'khrugs pa de ni go cha chen po de lta bu'i go cha bgos par gyur to/_/sha ra dwa ti'i bu ji ltar byang chub sems dpa' sems dpa' chen po mi 'khrugs pas go cha chen po bgos par gyur pa de lta 
[\[16b.6\]]bu'i go cha chen po dag bgos pa'i byang chub sems dpa' ni ngas bskal pa bzang po'i byang chub sems dpa' rnams kyi nang na gcig kyang yang dag par rjes su ma mthong ngo /_/sha ra dwa ti'i bu byang chub sems dpa' sems dpa' chen po rin po che'i tog gi spyod pa gang yin pa de ni byang chub 
[\[16b.7\]]sems dpa' sems dpa' chen po mi 'khrugs pa'i spyod pa'i char yang nye bar mi 'gro ste/_sha ra dwa ti'i bu byang chub sems dpa' sems dpa' chen po mi 'khrugs pa des go cha chen po gang bgos par gyur pa'i go cha chen po de ni byang chub sems dpa' brgya phrag mang po dang /_byang chub sems 
[\[17a\]]
[\[17a.1\]]dpa' stong phrag mang po dang /_byang chub sems dpa' brgya stong phrag mang po dang /_byang chub sems dpa' bye ba khrag khrig brgya stong phrag mang po dag la yang med do/_/sha ra dwa ti'i bu byang chub sems dpa' sems dpa' chen po mi 'khrugs pa des de ltar brtan pa'i 
[\[17a.2\]]brtson 'grus chen po yang dag par blangs pas bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa zhes bya ba 'jig rten gyi khams mngon par dga' ba zhes bya ba na 
[\[17a.3\]]da ltar bzhugs te 'tsho zhing gzhes la chos kyang ston to/_/sha ra dwa ti'i bu ngas mngon par shes te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na gang gis lag pa'am/_
[\[17a.4\]]rkang pa'am/_mgo 'am/_mig gam/_yan lag dang /_nying lag gang yang rung ba dag bslangs pa na ma byin pa gang yang med do/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des dang po sems bskyed 
[\[17a.5\]]pa nas bzung ste bla na med pa yang dag par rdzogs pa'i byang chub mngon par rdzogs par sangs rgyas kyi bar du nam yang [{]glad pa [,]klad pa [}]na bar ma gyur/_rlung las gyur pa'am/_mkhris pa las gyur pa'am/_bad kan las gyur pa'am/_'dus pa las gyur pa'i nad kyis thebs par ma 
[\[17a.6\]]gyur te/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na ngo mtshar dang /_rmad du byung ba'i chos 'di yang byung ngo /_/sha ra dwa ti'i bu yang bcom ldan 
[\[17a.7\]]'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na des tshe rabs thams cad du de bzhin gshegs pa rnams mnyes par byas shing thugs byung bar ma byas so/_/thams cad du yang tshangs 
[\[17b\]]
[\[17b.1\]]par spyod pa spyad cing thams cad du yang 'di lta ste/_mi 'khrugs pa zhes bya ba'i ming de nyid du gyur nas de sangs rgyas kyi zhing nas sangs rgyas kyi zhing du 'gro zhing gang na sangs rgyas bcom ldan 'das dag mngon sum du bzhugs pa de dang der skyes par gyur to/_/sha ra dwa ti'i bu 'di lta ste/_dper na 'khor los 
[\[17b.2\]]sgyur ba'i rgyal po rgyal rigs spyi bo nas dbang bskur ba khang [{]bzangs kyi [,]bzang gi [}]steng nas khang [{]bzangs kyi [,]bzang gi [}]steng du 'gro yang rkang mthil gyis sa chen po la 'gro bar mi byed do/_/de khang [{]bzangs [,]bzang [}]mchog de dag gi steng du 'dug nas 'dod pa'i yon tan lnga po dag gis rtse zhing dga' la dga' mgur spyod cing tshe zad par 'gyur 
[\[17b.3\]]ro/_sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na yang des tshe rabs thams cad du de bzhin gshegs pa rnams mnyes par byas shing thugs byung bar ma 
[\[17b.4\]]byas so/_/thams cad du yang tshangs par spyod pa spyad cing thams cad du yang 'di lta ste/_mi 'khrugs pa zhes bya ba'i ming de nyid du gyur nas de sangs rgyas kyi zhing nas sangs rgyas kyi zhing du 'gro zhing gang na sangs rgyas bcom ldan 'das dag mngon sum du bzhugs pa de dang der skyes par gyur kyang rkang 
[\[17b.5\]]mthil gyis sangs rgyas kyi zhing du 'gro bar mi byed do/_/de chos gang dang gang ston pa de dang de thams cad kyang pha rol tu phyin pa nyid las brtsams te chos ston gyi/_nyan thos kyi sa las brtsams te ston pa ni nyung ngo /_/gal te nyan thos kyi sa las brtsams te chos ston pa yang de thams cad pha 
[\[17b.6\]]rol tu phyin pa nyid las brtsams te chos ston to/_/gal te rang sangs rgyas kyi sa las brtsams te chos ston na yang de thams cad pha rol tu phyin pa nyid las brtsams te chos ston to/_/des pha rol tu phyin pa nyid las brtsams te chos bstan pas sems can rnams byang chub la btul zhing btsud de/_
[\[17b.7\]]rab tu bkod cing bla na med pa yang dag par rdzogs pa'i byang chub las brtsams nas de dag la yang dag par ston/_yang dag par 'dzin du 'jug_/yang dag par gzengs stod/_yang dag par rab tu dga' bar byed de/_sha ra dwa ti'i bu bcom ldan 'das de bzhin gshegs pa dgra bcom pa 
[\[18a\]]
[\[18a.1\]]yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na brtson 'grus brtan pa'i go cha chen po de lta bu dang ldan par gyur to/_/de chos kyi sbyin pa de'i dge ba'i rtsa ba yang bla na med pa yang dag par rdzogs pa'i byang chub tu yongs 
[\[18a.2\]]su bsngo ste/_kye ma dge ba'i rtsa ba 'dis bdag bla na med pa yang dag par rdzogs pa'i byang chub mngon par rdzogs par sangs rgyas te chos ston pa'i sangs rgyas kyi zhing der byang chub sems dpa'i theg pa pa'i rigs kyi bu dang /_rigs kyi bu mo gang dag 'byung bar 'gyur zhing de dag thams cad 
[\[18a.3\]]sangs rgyas kyi mthus chos ston pa 'di nyan par gyur cig_/thos nas kyang 'dzin pa dang /_'chang ba dang /_klog pa dang /_kun chub par byed par 'gyur zhing gzhan dag la yang rgya cher yang dag par rab tu ston par gyur cig_/tshe rabs rjes nas kyang chos de dag mi brjed par gyur cig_/ji 
[\[18a.4\]]ltar bdag da ltar sangs rgyas kyi zhing nas sangs rgyas kyi zhing du 'gro ba bzhin du der skyes pa'i byang chub sems dpa' sems dpa' chen po de dag kyang sangs rgyas kyi zhing gang dang gang du smon par gyur pa'i sangs rgyas kyi zhing de dang de dag tu skye bar 'gyur zhing bla na med pa yang dag par rdzogs pa'i byang 
[\[18a.5\]]chub mngon par rdzogs par sangs ma rgyas kyi bar du sangs rgyas bcom ldan 'das rnams dang mi 'bral bar gyur cig_/gang dag dga' ldan gyi gnas su skyes pa'i byang chub sems dpa' sems dpa' chen po skye ba gcig gis thogs pa rnams ni ma gtogs so/_/de ci'i phyir zhe na/_
[\[18a.6\]]sha ra dwa ti'i bu 'di ni chos nyid de/_byang chub sems dpa' sems dpa' chen po srid pa tha ma pa rnams ni dga' ldan gyi lha'i ris nas shi 'phos nas lus tha mas ma'i glo g.yas pa nas mngal du skye bar 'gyur te/_sha ra dwa ti'i bu gang gi tshe byang chub sems dpa' sems dpa' chen po 
[\[18a.7\]]srid pa tha ma pa dag skye ba na sa chen po yang g.yo bar 'gyur ba'i phyir ro/_/sha ra dwa ti'i bu byang chub sems dpa' sems dpa' chen po srid pa tha ma pa'i rnam pa ni 'di dag yin/_rtags ni 'di dag yin/_mtshan ma ni 'di dag yin te/_sha ra dwa ti'i bu byang chub sems dpa' sems 
[\[18b\]]
[\[18b.1\]]dpa' chen po srid pa tha ma pa ni ma'i mngal du zhugs pa na mi gtsang ba dri nga bas gos par mi 'gyur/_der yid du mi 'thad pa'i dri dag kyang tshor bar mi 'gyur ro/_/byang chub sems dpa' mngal na 'dug pa na yang nam mkha' la gnas so/_/sha ra dwa ti'i bu 'di lta ste/_dper na rnal 'byor spyod 
[\[18b.2\]]pa'i dge slong rdzu 'phrul dang ldan pa ni khang pa brtsegs pa'am/_khang pa brtsegs pa rgyud mar zhugs nas bar snang gi nam mkha' la mngon par 'phags shing spyod lam gyis gnas par byed kyang khang pa brtsegs pa de la reg pa med do/_/sha ra dwa ti'i bu de bzhin du byang chub sems dpa' sems 
[\[18b.3\]]dpa' chen po srid pa tha ma pa ma'i mngal na gnas pa na nam mkha' la mngon par 'phags nas gnas te/_mngal gyi dri ma dang /_mi gtsang ba dri nga bas mi gos par gnas shing der yid du mi 'thad pa'i dri dag kyang tshor bar mi 'gyur ro/_/sha ra dwa ti'i bu yang bcom ldan 'das de bzhin 
[\[18b.4\]]gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na 'di snyam du sems te/_ji ltar bdag da ltar byang chub sems dpa'i spyad pa spyod pa na bdud thams cad kyis glags mi rnyed par gyur pa de bzhin du bdag bla na med 
[\[18b.5\]]pa yang dag par rdzogs pa'i byang chub mngon par rdzogs par sangs rgyas pa na sangs rgyas kyi zhing der byang chub sems dpa'i theg pa pa 'am nyan thos kyi theg pa pa'i rigs kyi bu dang /_rigs kyi bu mo gang dag 'byung ba de dag kyang byang chub sems dpa'i spyad pa spyod pa nas nam bla na med pa 
[\[18b.6\]]yang dag par rdzogs pa'i byang chub mngon par rdzogs par sangs ma rgyas kyi bar du bdud dang /_bdud kyi ris kyi lha rnams kyis thams cad kyi thams cad rnam pa thams cad kyi thams cad du glags mi rnyed par gyur cig_/ji srid du byang chub sems dpa' de dag gis yon tan phun sum 
[\[18b.7\]]tshogs pa de dag yongs su zin par ma gyur pa de srid du bdag kyang byang chub kyi phyir spyod par gyur cig snyam mo/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod 
[\[19a\]]
[\[19a.1\]]pa na chos ston pa'am chos nyan pa'i tshe/_lan dga' yang de'i lus ngal ba'am sems ngal bar gyur pa med de/_de ci'i phyir zhe na/_sha ra dwa ti'i bu 'di ltar de bzhin gshegs pa des dang po sems bskyed pa nas bzung ste/_byang chub sems dpa'i spyad 
[\[19a.2\]]pa spyod pa na chos kyi sku rab tu bsgoms par gyur pa'i phyir ro/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod cing chos nyan pa na 'di snyam du sems te 
[\[19a.3\]]ji ltar bdag da ltar chos 'dod pa de bzhin du bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de na sems can rnams kyang chos mi 'dod par mi 'gyur zhing chos 'dod par gyur cig snyam mo/_/mi 'khrugs pa lung 
[\[19a.4\]]bstan pa theg pa chen po'i mdo las/_le'u dang po'o//_//de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis de 
[\[19a.5\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i yon tan yongs su brjod pa dag ni legs par bka' stsal lags na/_btsun pa bcom ldan 'das kyis da yang bcom ldan 'das de bzhin 
[\[19a.6\]]gshegs pa dgra bcom pa yang dag par rdzogs pa'i sangs rgyas mi 'khrugs pa de'i da ltar gyi sangs rgyas kyi zhing na sangs rgyas kyi zhing gi yon tan bkod pa mchis pa rgya cher yang dag par rab tu bstan du gsol/_de ci'i slad du zhe na/_'di ltar byang chub sems dpa'i theg pa pa'i 
[\[19a.7\]]rigs kyi bu dang /_rigs kyi bu mo dag gis sangs rgyas kyi zhing de'i yon tan bkod pa thos nas sangs rgyas kyi zhing der skye bar bgyi ba dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la yang blta ba dang /_phyag 
[\[19b\]]
[\[19b.1\]]bgyi ba dang /_mchod pa bgyi ba dang /_bsnyen bkur bgyi ba dang /_mnyes par bgyi ba'i slad du 'dun pa skye bar 'gyur ba dang /_nyan thos kyi theg pa pa'i rigs kyi bu dang /_rigs kyi bu mo skyon ma mchis par ma zhugs pa dag gis kyang sangs rgyas kyi zhing de'i yon tan bkod pa 
[\[19b.2\]]thos na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la blta ba dang /_phyag bgyi ba dang /_mchod pa bgyi ba dang /_bsnyen bkur bgyi ba dang /_mnyes par bgyi ba'i slad du 'dun pa skye bar 'gyur ba'i slad du'o/_/
[\[19b.3\]]de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu legs so legs so/_/sha ra dwa ti'i bu khyod de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 
[\[19b.4\]]de'i sangs rgyas kyi zhing na sangs rgyas kyi zhing gi yon tan bkod pa phun sum tshogs pa yod pa 'dri bar sems pa ni khyod yang legs so/_/sha ra dwa ti'i bu de'i phyir legs par rab tu nyon la yid la zung shig dang /_'di ltar bcom ldan 'das de bzhin gshegs pa dgra bcom 
[\[19b.5\]]pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na sangs rgyas kyi zhing gi yon tan bkod pa phun sum tshogs pa yod pa bshad par bya'o/_/sha ra dwa ti'i bus bcom ldan 'das de bzhin no zhes gsol te/_bcom ldan 'das kyi ltar nyan pa 
[\[19b.6\]]dang /_bcom ldan 'das kyis de la 'di skad ces bka' stsal to/_/sha ra dwa ti'i bu de na stong gsum gyi stong chen po'i 'jig rten gyi khams kyi sems can thams cad kyis deng nas zhag bdun na bcom ldan 'das de bzhin gshegs pa dgra bcom pa yang dag par rdzogs pa'i 
[\[19b.7\]]sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs par 'tshang rgya bar shes nas sems can de dag thams cad kha zas kyi 'du shes kun byung bar ma gyur to/_/bkres pa'i 'du shes ma byung /_skom pa'i 'du shes ma byung /_mal du 
[\[20a\]]
[\[20a.1\]]nyal ba'i 'du shes ma byung /_lus dang sems ngal ba'i 'du shes ma byung gi_/gzhan du na sems can de dag thams cad bde ba'i 'du shes dang ldan par gyur te/_dga' ba dang mchog tu dga' ba'i 'du shes dang /_sems rangs pa dang /_sems kyi 
[\[20a.2\]]nyams bde ba dang ldan par gyur to/_/de ci'i phyir zhe na/_sha ra dwa ti'i bu 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis de dag thams cad 
[\[20a.3\]]kyis kyang de lta bu'i yon tan dag yongs su zin par gyur ba'i phyir ro/_/sha ra dwa ti'i bu gzhan yang de'i tshe 'jig rten gyi khams de na mi gang dag dang /_'dod pa na spyod pa'i lha gang dag 'khod pa de dag gis deng nas zhag bdun na bcom ldan 'das de bzhin gshegs pa dgra bcom pa 
[\[20a.4\]]yang dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs par 'tshang rgya bar shes nas de dag 'khrig pa spyod pa'i 'du shes kun du ma byung bar gyur to/_/de ci'i phyir zhe na/_sha ra dwa ti'i bu de yang bcom ldan 'das de bzhin 
[\[20a.5\]]gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa'i phyir ro/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[20a.6\]]rgyas mi 'khrugs pa de bla na med pa yang dag par rdzogs pa'i byang chub mngon par rdzogs par sangs rgyas te/_rnam pa thams cad mkhyen pa nyid kyi ye shes brnyes pa na stong gsum gyi stong chen po'i 'jig rten gyi khams de thams cad snang ba chen pos khyab par gyur cing sa chen po yang rnam pa 
[\[20a.7\]]drug tu g.yos par gyur te/_'di ltar g.yos/_rab tu g.yos/_kun du rab tu g.yos/_'gul rab tu 'gul/_kun du rab tu 'gul/_ldeg rab tu ldeg_/kun du rab tu ldeg_/'khrugs rab tu 'khrugs/_kun du rab tu 'khrugs/_'ur 'ur/_rab tu 'ur 'ur/_kun du 
[\[20b\]]
[\[20b.1\]]rab tu 'ur 'ur/_chem chem/_rab tu chem chem/_kun du rab tu chem chem par gyur te/_sha ra dwa ti'i bu de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon 
[\[20b.2\]]par rdzogs par sangs rgyas te/_rnam pa thams cad mkhyen pa nyid kyi ye shes brnyes pa'i sangs rgyas kyi zhing na sangs rgyas kyi zhing gi yon tan bkod pa yongs su zin par gyur pa yin no/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par 
[\[20b.3\]]rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs par sangs rgyas te/_rnam pa thams cad mkhyen pa nyid kyi ye shes brnyes pa na stong gsum gyi stong chen po'i 'jig rten gyi khams de na lha dang /_mi gang dag 'khod pa de dag 
[\[20b.4\]]thams cad byang chub kyi snying po ga la ba de logs su thal mo sbyar te phyag 'tshal zhing 'khod par gyur to/_/sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang 
[\[20b.5\]]chub mngon par rdzogs par sangs rgyas te/_rnam pa thams cad mkhyen pa nyid kyi ye shes brnyes pa'i sangs rgyas kyi zhing na sangs rgyas kyi zhing gi yon tan bkod pa yongs su zin par gyur pa yin no/_/sha ra dwa ti'i bu yang bcom ldan 'das de bzhin gshegs pa dgra bcom pa yang 
[\[20b.6\]]dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs par sangs rgyas te/_rnam pa thams cad mkhyen pa nyid kyi ye shes brnyes pa'i sangs rgyas kyi zhing na sangs rgyas kyi zhing gi yon tan bkod pa yongs su zin par gyur pa gang 
[\[20b.7\]]yin pa dag dang /_sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na da ltar sangs rgyas kyi zhing gi yon tan bkod pa yongs su zin pa gang yin pa de dag ni sangs rgyas brgya 
[\[21a\]]
[\[21a.1\]]phrag mang po dang /_sangs rgyas stong phrag mang po dang /_sangs rgyas brgya stong phrag mang po dang /_sangs rgyas bye ba khrag khrig brgya stong phrag mang po dag la yang med de/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag 
[\[21a.2\]]par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu sangs rgyas kyi zhing gi yon tan bkod pa dag ni smon lam gyi khyad par gyis 'grub ste/_sha ra dwa ti'i bu ji ltar ngas sngon byang chub 
[\[21a.3\]]sems dpa'i spyad pa spyod pa na smon lam ji ltar btab pa de ltar gyur pa bzhin no/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs 
[\[21a.4\]]par sangs rgyas te/_rnam pa thams cad mkhyen pa nyid kyi ye shes brnyes pa na skad cig de dang /_thang cig de dang /_yud tsam de la stong gsum gyi stong chen po'i 'jig rten gyi khams de na sems can gang dag lha'i mig dang ldan pa dang /_lha'i mig dang mi ldan pa dag 'khod pa'i sems can de 
[\[21a.5\]]dag gi mig lam du snang bar gyur te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu 
[\[21a.6\]]gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de byang chub kyi snying por gshegs nas bla na med pa yang dag par rdzogs pa'i byang chub mngon par rdzogs par sangs rgyas te/_rnam pa thams cad mkhyen pa nyid kyi ye 
[\[21a.7\]]shes brnyes pa na bdud sdig can rnams 'di snyam du ci'i phyir bdag cag gis de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 'di bla na med pa yang dag par rdzogs pa'i byang chub mngon par rdzogs par 'tshang rgya ba'i bar chad bya ba'i phyir pha rol gnon 
[\[21b\]]
[\[21b.1\]]par bya snyam pa'i sems ma bskyed de/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu gzhan 
[\[21b.2\]]yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs par sangs rgyas te/_rnam pa thams cad mkhyen pa nyid kyi ye shes brnyes pa na stong gsum gyi stong 
[\[21b.3\]]chen po'i 'jig rten gyi khams de'i lha bye ba khrag khrig brgya stong phrag du ma steng gi bar snang la 'khod nas de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la mchod pa bya ba'i phyir lha'i me tog dang /_lha'i spos dang /_lha'i bdug pa dang /_
[\[21b.4\]]lha'i me tog phreng dang /_lha'i tsan dan dang /_lha'i phye ma dang /_lha'i sil snyan dang /_lha'i na bza' dang /_lha'i gdugs dang /_lha'i rgyal mtshan dang /_lha'i ba dan dang /_lha'i rin po che'i rgyan dag gis bcom ldan 'das de bzhin gshegs pa dgra bcom pa yang dag par rdzogs 
[\[21b.5\]]pa'i sangs rgyas mi 'khrugs pa ga la ba de logs su gtor/_rab tu gtor/_mngon par rab tu gtor te mchod pa'i las la brtson par gyur to/_/gtor ma thag tu sangs rgyas kyi mthus lha'i me tog de dag dang /_lha'i spos de dag dang /_lha'i bdug pa de dag dang /_lha'i me 
[\[21b.6\]]tog phreng de dag dang /_lha'i tsan dan de dag dang /_lha'i phye ma de dag dang /_lha'i sil snyan de dag dang /_lha'i na bza' de dag dang /_lha'i gdugs de dag dang /_lha'i rgyal mtshan de dag dang /_lha'i ba dan de dag dang /_lha'i rin po che'i rgyan de dag bcom ldan 'das de 
[\[21b.7\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i dbu'i gtsug gi drang thad kyi steng gi nam mkha' la rnam pa thams cad kyi mchog dang ldan pa'i gdugs dpag tshad brgya'i tshad tsam zhig tu gyur cing 'dug par gyur te/_sha ra dwa ti'i 
[\[22a\]]
[\[22a.1\]]bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu gzhan yang bcom ldan 'das 
[\[22a.2\]]de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de bla na med pa yang dag par rdzogs pa'i byang chub mngon par rdzogs par sangs rgyas te/_rnam pa thams cad mkhyen pa nyid kyi ye shes brnyes pa na bcom ldan 'das de bzhin gshegs pa 
[\[22a.3\]]dgra bcom pa yang dag par rdzogs pa'i sangs rgyas mi 'khrugs pa de'i sku'i 'od dag gis nyi ma dang /_zla ba dag gi 'od zil gyis mnan nas mog mog por byas te mi mngon gyi/_gzhan du na de bzhin gshegs pa dgra bcom pa yang dag par rdzogs pa'i sangs rgyas mi 'khrugs 
[\[22a.4\]]pa de'i 'od kyis stong gsum gyi stong chen po'i 'jig rten gyi khams thams cad snang ba chen pos khyab par gyur to/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i 'od kyis stong gsum gyi stong 
[\[22a.5\]]chen po'i 'jig rten gyi khams de'i nyi ma dang /_zla ba dag gi 'od dang /_lha thams cad kyi 'od dag kyang zil gyis mnan cing mog mog por byas nas mig lam du yang mi snang bar gyur te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par 
[\[22a.6\]]rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das kye ma 
[\[22a.7\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na ji tsam du go cha chen po bgos shing de'i smon lam gyi khyad par rgya chen po de lta bu dag tu gyur pa dang /_sngon byang chub sems 
[\[22b\]]
[\[22b.1\]]dpa'i spyad pa spyod pa na des srog chags brgya phrag mang po dang /_srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dpag tu ma mchis/_grangs ma mchis/_brjod du ma mchis brjod du ma mchis pa'i yang 
[\[22b.2\]]brjod du ma mchis pa dag bla na med pa yang dag par rdzogs pa'i byang chub la rab tu bkod cing dge ba'i rtsa ba gang dag sems bskyed pa'i dge ba'i rtsa ba de dag kyang sangs rgyas kyi zhing yongs su dag par bgyi ba'i slad du bla na med pa yang dag par rdzogs pa'i byang chub tu yongs su bsngos nas 
[\[22b.3\]]ji lta ji ltar yongs su bsngos pa de lta de ltar smon lam yongs su rdzogs par gyur pa ni ngo mtshar lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin te/_de de bzhin no/_/
[\[22b.4\]]ji skad smras pa de bzhin te/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de ni sngon byang chub sems dpa'i spyad pa spyod pa na go cha chen po bgos par gyur pa yin no/_/sha ra dwa ti'i bu yang bcom ldan 'das de 
[\[22b.5\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de byang chub kyi shing gang gi drung du bzhugs nas bla na med pa 
[\[22b.6\]]yang dag par rdzogs pa'i byang chub mngon par rdzogs par sangs rgyas shing rnam pa thams cad mkhyen pa nyid kyi ye shes brnyes par gyur pa'i byang chub kyi shing rin po che sna bdun las grub pa/_'phang du dpag tshad 'bum yod/_de'i sdong po'i 'phang du ni dpag tshad brgya yod/_
[\[22b.7\]]sboms su ni rgyang grags phyed kyis 'khor la de'i yal ga rnams ni dpag tshad bdun stong bdun stong yod de/_de'i 'khor yug tu ni dpag tshad bzhi khri yod de/_byang chub kyi shing de'i yal ga dang /_lo ma dang /_yal ga phre'u dag rlung gis kun du bskyod pa na de dag las snyan pa 
[\[23a\]]
[\[23a.1\]]dang /_yid du 'ong ba dang /_chags par 'gyur ba de lta bu'i sgra skad dag byung ste/_sha ra dwa ti'i bu ji ltar byang chub kyi shing de'i yal ga dang /_lo ma dang /_yal ga phre'u dag rlung gis kun du bskyod pa na de dag las snyan pa dang /_yid du 'ong ba dang chags par 
[\[23a.2\]]'gyur ba'i sgra skad dag byung ba de lta bu'i snyan pa dang /_yid du 'ong ba dang /_chags par 'gyur ba'i sgra skad dag ni lha'i sil snyan yan lag 'bum dang ldan pa dag rol mo'i slob dpon mkhas pas gsil ba dag las kyang 'byung bar mi 'gyur ro/_/byang chub kyi shing de las pha 
[\[23a.3\]]rol tu phyin pa thams cad dang /_mngon par shes pa dang /_dbang po dang /_stobs dang /_byang chub kyi yan lag dang /_lam gyi yan lag thams cad kyi sgra skad lha'i dbyangs las shin tu 'das pa/_mnyen zhing yid du 'ong ba dag byung ste/_sems can gang dag gis sgra skad 
[\[23a.4\]]de dag thos par gyur pa de dag thams cad kyang 'dod chags dang bral ba'i sems rjes su dran pa zhes bya ba'i ting nge 'dzin thob bo/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs 
[\[23a.5\]]rgyas kyi zhing gi yon tan bkod pa yongs su brjod pa dag legs par rab tu nyon la tshul bzhin du yid la zung shig dang /_ngas khyod la bshad par bya'o/_/tshe dang ldan pa sha ra dwa ti'i bus bcom ldan 'das legs so zhes gsol nas bcom ldan 'das kyi ltar nyan pa dang /_
[\[23a.6\]]bcom ldan 'das kyis de la 'di skad ces bka' stsal to/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na ngan song gsum po dag med de/_gsum gang zhe na/_'di 
[\[23a.7\]]lta ste/_sems can dmyal ba dang /_dud 'gro'i skye gnas dang /_gshin rje'i 'jig rten no/_/der sems can gang dag skyes par gyur pa de dag thams cad ni dge ba bcu'i las kyi lam dang ldan pa sha stag go_/sha ra dwa ti'i bu yang sangs rgyas kyi zhing de na sems can rnams la 'di 
[\[23b\]]
[\[23b.1\]]ltar rje bo'am/_bran gyi bye brag tu dbye ba yang med de/_sha ra dwa ti'i bu sangs rgyas kyi zhing de'i mi rnams la bkol ba'i chos lhur len pa'i bsam pa yang med do/_/de ci'i phyir zhe na/_sha ra dwa ti'i bu sangs rgyas kyi zhing de na sems can rnams la bdag dang bdag gir yongs su 'dzin 
[\[23b.2\]]pa med pa'i phyir ro/_/sha ra dwa ti'i bu yang sangs rgyas kyi zhing de'i sa gzhi chen po thams cad lag mthil ltar mnyam pa/_ka tsa lin di ka ltar reg na bde zhing gser gyi kha dog ltar 'dug la lha'i nor bu rin po ches spras shing pad ma gser gyi mdog can 'dab ma bye ba phrag stong dang 
[\[23b.3\]]ldan pa dag gis legs par brgyan la/_me tog man dA ra ba dang /_man dA ra ba chen po dag mngon par bkram pa/_sdong dum dang /_tsher ma dang /_gyo mo dang /_gseg ma med pa/_ngam grog dang /_gad pa dang /_mi gtsang ba dor ba'i sa med pa/_rdo ba dang /_ri med 
[\[23b.4\]]pa ste/_sha ra dwa ti'i bu sa gzhi chen po de la rkang pa bzhag na ni nems shes byed/_rkang pa bteg na ni par ces byed de/_sha ra dwa ti'i bu 'di lta ste/_dper na shing bal gyi sngas nang tshangs can gyi steng du mgo bzhag na ni nems shes byed/_mgo bteg na ni par ces byed pa de 
[\[23b.5\]]bzhin du sha ra dwa ti'i bu sa gzhi chen po de la yang rkang pa bzhag na ni nems shes byed/_rkang pa bteg na ni par ces byed do/_/sha ra dwa ti'i bu yang sangs rgyas kyi zhing de'i mi rnams la rlung las gyur pa dang /_mkhris pa las gyur ba dang /_bad kan las gyur ba dang /_'dus ba las gyur 
[\[23b.6\]]ba'i nad rnams thams cad kyi thams cad du med do/_/sha ra dwa ti'i bu gzhan yang sangs rgyas kyi zhing de'i mi rnams la kha dog ngan pa dang /_dri mi zhim pa dag thams cad kyi thams cad du med do/_/de ci'i phyir zhe na/_sha ra dwa ti'i bu sangs rgyas kyi zhing de'i sems can de dag ni 'dod 
[\[23b.7\]]chags chung ba dang /_zhe sdang chung ba dang /_gti mug chung ba'i phyir ro/_/sha ra dwa ti'i bu gzhan yang sangs rgyas kyi zhing de na sems can de dag la bsad pa dang /_bcing ba dang /_go rar gzhug pa dag thams cad kyi thams cad rnam pa thams cad kyi thams cad du med do/_/
[\[24a\]]
[\[24a.1\]]sha ra dwa ti'i bu yang sangs rgyas kyi zhing de na mu stegs can gyi gnas dag thams cad kyi thams cad rnam pa thams cad kyi thams cad du med do/_/sha ra dwa ti'i bu yang sangs rgyas kyi zhing de na shing ljon pa rnams rtag tu me tog chags shing rtag tu 'bras bu chags pa sha stag 
[\[24a.2\]]go_/sha ra dwa ti'i bu yang sangs rgyas kyi zhing de na mi rnams kyi gos ni dpag bsam gyi shing las byung ba'i gos kha dog rnam pa lngas gos kyi bya ba byed de/_gos de dag kyang mdog gsal zhing dri zhim po dang ldan la/_kha dog mi nyams pa sha stag ste/_sha ra dwa ti'i bu 'di lta ste/_dper 
[\[24a.3\]]na lha'i me tog rnams kyi dri bsung sna tshogs ci 'dra ba de bzhin du sha ra dwa ti'i bu de dag gi gos kyi dri yang de 'dra la/_dpag bsam gyi shing de la 'dug pa na de dag gi dri ci 'dra ba de bzhin du de dag gis yongs su bcad pa na yang dri de dang 'dra ba nyid du 'gyur bas gos de dag gi dri dang /_
[\[24a.4\]]kha dog la nyams par 'gyur ba yang med la/_sha ra dwa ti'i bu mi de dag gi gos rnams shin tu mang zhing phal che ba'i phyir de dag yang dang yang du gos brje zhing brje zhing gyon par byed do/_/sha ra dwa ti'i bu yang sangs rgyas kyi zhing de na mi de dag kha zas ji lta bu dag 'dod pa de lta bu'i kha zas 
[\[24a.5\]]dag mdun du rin po che'i snod dag nas 'byung ste/_sha ra dwa ti'i bu 'di lta ste/_dper na sum cu rtsa gsum pa'i lha rnams yid la ci bsam pa'i kha zas dag 'byung ba de bzhin du sha ra dwa ti'i bu 'jig rten gyi khams de na mi de dag kyang kha zas ji lta bu dag 'dod pa de lta bu'i kha zas dag 
[\[24a.6\]]mdun du rin po che'i snod dag nas 'byung ngo /_/sha ra dwa ti'i bu yang sangs rgyas kyi zhing de na mi de dag gi kha zas gang yin pa'i kha zas de dag ni kha dog gam/_dri'am/_ros lha'i kha zas dag la mi 'thu'o/_/sha ra dwa ti'i bu yang sangs rgyas kyi zhing de na mi de dag la bshang ba dang /_
[\[24a.7\]]gci ba dang /_mchil ma dang /_snabs dag med de/_sha ra dwa ti'i bu 'di lta ste/_dper na 'dod pa na spyod pa'i lha rnams la bshang ba dang /_gci ba dang /_mchil ma dang /_snabs dag med pa de bzhin du sha ra dwa ti'i bu yang sangs rgyas kyi zhing de na mi de dag la yang bshang 
[\[24b\]]
[\[24b.1\]]ba dang /_gci ba dang /_mchil ma dang /_snabs dag med do/_/sha ra dwa ti'i bu yang sangs rgyas kyi zhing de na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sngon gyi smon lam gyi khyad par dang /_mi de dag gi 
[\[24b.2\]]bsod nams kyi rnam par smin pas mngon par grub pa sangs rgyas kyi zhing gi yon tan bkod pa phun sum tshogs pa 'di lta bu dag mngon par grub pa yod de/_gang du mi de dag 'dug par bya ba'i gnas rin po che sna bdun las grub pa'i khang pa brtsegs pa dag dang khang pa brtsegs pa de 
[\[24b.3\]]dag gi nang na rin po che sna bdun las byas pa'i khri dag gi steng du shing bal can gyi stan legs par bting ba bkram pa dag byung bar gyur cing khang pa brtsegs pa de dag tu khang pa brtsegs pa'i yongs su spyad pa gang las mi rnams chu'i bya ba byed pa'i rdzing rnam pa sna tshogs yan lag 
[\[24b.4\]]brgyad dang ldan pa'i chus gang ba 'byung ste/_rdzing bu de dag kyang gser gyi bye ma bdal ba/_lha'i shing mya ngan 'tshang gis bskor ba sha stag go_/de dag na mi rnams dam pa'i chos kyi dga' bas dga' bar byed cing gnas so/_/sha ra dwa ti'i bu de na mi de dag gang du yan lag brgyad dang 
[\[24b.5\]]ldan pa'i chus gang ba'i rdzing dag 'byung bar 'dod pa de nyid du mi de dag gi drung du yan lag brgyad dang ldan pa'i chus gang ba'i rdzing dag 'byung zhing /_gal te rjes su 'brang bar 'dod na yang rjes su 'brang bar 'gyur la/_gal te mi snang bar 'dod na yang mi snang bar 'gyur ro/_/sha ra 
[\[24b.6\]]dwa ti'i bu sangs rgyas kyi zhing de na ha cang yang mi dro ha cang yang mi grang ba'i rlung dag ldang ngo /_/'jam pa dang /_bde ba dang /_dal ba'i rlung dag kyang ldang ngo /_/dri zhim pa dang /_yid du 'ong ba'i rlung dag kyang ldang ste/_rlung de dag nyid kyis mi de dag dang /_lha de dag gi spos kyi 
[\[24b.7\]]bya ba byed do/_/gal te la la zhig bdag la rlung ldang bar gyur cig ces rlung ldang bar 'dod na yang de la rlung ldang bar 'gyur ro/_/gal te gzhan dag mi 'dod na de dag gi lus la rlung gis phog par mi 'gyur zhing gang dang gang gi tshe 'dod pa de dang de'i tshe de dag la rlung ldang bar 'gyur te/_
[\[25a\]]
[\[25a.1\]]sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na sangs rgyas kyi zhing gi yon tan bkod pa phun sum tshogs pa yin no/_/sha ra dwa ti'i bu yang sangs rgyas 
[\[25a.2\]]kyi zhing de na da ltar nga'i sangs rgyas kyi zhing na gang bud med dag gi bud med kyi skyon du bya ba'i bud med dag gi bud med kyi skyon de dag med de/_sha ra dwa ti'i bu de dag kyang gang zhe na/_sangs rgyas kyi zhing 'di na bud med ni mdog mi sdug pa/_gzugs ma legs pa/_dri nga ba/_mi gtsang 
[\[25a.3\]]bas gang ba/_'dod pa'i longs spyod dag gis ngoms mi shes pa/_byas pa mi gzo ba/_khro ba dang /_lce gnyis smra ba dang /_phrag dog dang /_ser sna'i chos kyis glags pa yin te/_sha ra dwa ti'i bu sangs rgyas kyi zhing 'di na bud med dag gi bud med kyi skyon ni de dag yin no/_/
[\[25a.4\]]sha ra dwa ti'i bu sangs rgyas kyi zhing de na bud med la ni bud med dag gi bud med kyi skyon du bya ba de lta bu dag med de/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod 
[\[25a.5\]]pa'i smon lam gyi khyad par gyis gyur pa yin no/_/sha ra dwa ti'i bu sangs rgyas kyi zhing de na bud med ni yon tan thams cad dang ldan pa yin te/_sha ra dwa ti'i bu 'di lta ste/_dper na bud med rin po che ni mi'i bud med kyi yon tan dag las shin tu 'das shing lha mo'i yon tan dang ldan pa 
[\[25a.6\]]de bzhin du sha ra dwa ti'i bu sangs rgyas kyi zhing 'di na bud med rin po che'i yon tan gang yin pa dang /_sangs rgyas kyi zhing de na bud med kyi yon tan gang yin pa de dag ni de dag gi yon tan gyi gnan bud med rin po che'i yon tan dag ni brgya'i char yang nye bar mi 'gro'o/_/stong gi cha dang /_
[\[25a.7\]]brgya stong gi cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya stong gi cha dang /_grangs dang /_cha dang /_bgrang ba dang /_dpe dang /_rgyur yang nye bar mi bzod do/_/sha ra dwa ti'i bu yang sangs rgyas kyi zhing de na skyes pa dag bud med dang lhan 
[\[25b\]]
[\[25b.1\]]cig tu 'khrig pa spyod pa'i phyir lus sbyor ba med do/_/sha ra dwa ti'i bu sangs rgyas kyi zhing de na gang gi tshe skyes pa dag kun tu chags pa'i sems bskyed pa na de song ste kun du chags pa'i sems kyis bud med la yud tsam zhig bltas pa tsam gyis skyes pa de'i 'dod chags rab tu zhi bar gyur 
[\[25b.2\]]te/_shin tu yid byung zhing spangs nas mi sdug pa la 'dod chags dang bral ba'i ting nge 'dzin thob bo/_/ting nge 'dzin des bdud kyi zhags pa las grol nas yang 'dod chags kyi sems skye bar mi 'gyur ro/_/skyes pa des gang la bltas pa'i bud med de bltas pa tsam gyis sbrum 
[\[25b.3\]]mar gyur te/_gnyis ka'i 'dod chags zhi bar gyur nas mngal na gnas pa'i khye'u 'am/_bu mo de'i lus dang sems kyis kyang 'di 'dra ba'i bde ba myong bar 'gyur te 'di lta ste/_dper na sum cu rtsa gsum pa'i lha rnams rin po che'i gzhal med khang na dga' zhing mchog tu dga' 
[\[25b.4\]]bar byed pa na lus dang /_sems kyis bde ba myong ba bzhin du sha ra dwa ti'i bu sangs rgyas kyi zhing de na mngal na gnas pa'i khye'u dang /_bu mo dag kyang de bzhin no/_/de na mngal na gnas pa de dag nyin zhag bdun gyi bar du bde ba myong nas btsa' bar 'gyur zhing bud med sbrum ma de'i 
[\[25b.5\]]lus dang /_sems kyis kyang 'di 'dra ba'i bde ba dag myong bar 'gyur te/_'di lta ste/_dper na bsam gtan gnyis pa la snyoms par zhugs pa'i dge slong thams cad kyis thams cad du bde bar gyur pa bzhin no/_/bud med de bu btsa' ba na yang mi gtsang ba dang /_dri mi 
[\[25b.6\]]zhim pa dag med do/_/sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na kye ma nam bdag bla na med pa yang dag par rdzogs pa'i byang chub mngon 
[\[25b.7\]]par rdzogs par sangs rgyas pa'i sangs rgyas kyi zhing de yon tan de lta bu dag dang ldan par gyur cig ces smon lam btab pa'i khyad par gyis gyur pa yin no/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 
[\[26a\]]
[\[26a.1\]]de'i sangs rgyas kyi zhing na gang gi tshe skyes pa dang /_bud med dang /_khye'u dang /_bu mo dag rgyan thogs par 'dod pa de'i tshe dpag bsam gyi shing dag 'dud cing 'dogs par 'gyur te/_sha ra dwa ti'i bu de yang bcom ldan 'das de bzhin gshegs pa 
[\[26a.2\]]dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/de nas dge slong zhig gis sangs rgyas kyi zhing de'i bsngags pa brjod pa dang /_bud med de dag gi yon 
[\[26a.3\]]tan thos nas de la kun du chags pa'i sems skyes te/_bcom ldan 'das la 'di skad ces gsol to/_/btsun pa bcom ldan 'das bdag kyang sangs rgyas kyi zhing der skye ba yongs su 'dzin par gyur cig_/de skad ces gsol pa dang /_bcom ldan 'das kyis dge 
[\[26a.4\]]slong de la 'di skad ces bka' stsal to/_/mi gti mug pa khyod lta bu sangs rgyas kyi zhing der skye bar mi 'gyur ro/_/de ci'i phyir zhe na/_'dod chags kun nas langs pa'i sems kyis sangs rgyas kyi zhing der skye bar mi nus kyi/_dge slong gzhan du na dge ba'i spyod pa dang /_
[\[26a.5\]]chos kyi spyod pa dang /_tshangs par spyod pa dang /_yang dag pa'i spyod pas sems can rnams sangs rgyas kyi zhing der skye ba yongs su 'dzin par 'gyur ba'i phyir ro/_/sha ra dwa ti'i bu gzhan yang sangs rgyas kyi zhing de na 'di ltar bcom ldan 'das de bzhin gshegs pa 
[\[26a.6\]]dgra bcom pa yang dag par rdzogs pa'i sangs rgyas mi 'khrugs pa de nyid chos kyi rgyal po bla na med pa'o zhes bya bar shes pa ma gtogs pa rgyal po gzhan ni 'ga' yang med do/_/sha ra dwa ti'i bu 'di lta ste/_dper na byang gi sgra mi snyan gyi mi rnams la rgyal po zhes bya ba gzhan 
[\[26a.7\]]med pa de bzhin du sha ra dwa ti'i bu sangs rgyas kyi zhing de na yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de nyid chos kyi rgyal po bla na med pa'o zhes bya bar shes pa ma gtogs pa rgyal po gzhan ni 'ga' yang med 
[\[26b\]]
[\[26b.1\]]do/_/sha ra dwa ti'i bu 'di lta ste/_dper na sum cu rtsa gsum pa'i lha rnams ni lha'i dbang po brgya byin la rim gro bya ba'i phyir 'du'o/_/sha ra dwa ti'i bu de bzhin du sangs rgyas kyi zhing de'i lha dang /_mi rnams kyis bcom ldan 'das de bzhin gshegs pa dgra bcom pa 
[\[26b.2\]]yang dag par rdzogs pa'i sangs rgyas mi 'khrugs pa de la blta ba dang /_phyag bya ba dang /_mchod pa bya ba dang /_bsnyen bkur bya ba dang /_chos mnyan pa'i phyir 'du ste/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i 
[\[26b.3\]]sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par las gyur pa yin no/_/sha ra dwa ti'i bu gzhan yang sangs rgyas kyi zhing de na mi rnams ni bag yod pa'i gnas pas gnas pa sha stag ste/_de ci'i phyir zhe na/_sha ra dwa ti'i bu de 
[\[26b.4\]]ni 'di ltar kha lo sgyur ba de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de nyid kyis rgyu sngon du btang ba'i phyir te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[26b.5\]]'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad 
[\[26b.6\]]pa spyod pa na de bzhin gshegs pa'i mchod rten nam/_de bzhin gshegs pa'i sku gzugs dag la me tog dang /_bdug pa dang /_spos dang /_me tog phreng dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan dag phul nas 
[\[26b.7\]]'di skad du dge ba'i rtsa ba 'dis bdag gi sangs rgyas kyi zhing rnam pa thams cad kyi mchog dang ldan par gyur cig ces smon lam btab pas na de'i tshe de lta bur gyur pa yin te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i 
[\[27a\]]
[\[27a.1\]]sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs 
[\[27a.2\]]pa de'i sangs rgyas kyi zhing na mi de dag la nyo tshong dang /_tshong pa dang /_zhing las dang /_so nam bya ba med de/_gzhan du na mi de dag shin tu bde ba dang ldan par gnas so/_/sha ra dwa ti'i bu gzhan yang sangs rgyas kyi zhing de'i mi rnams 'dod pa'i dga' bas rtse ba'i phyir 'dod 
[\[27a.3\]]pa dang ldan pa'i dbyangs kyis glu mi len te/_gzhan du na mi de dag chos kyi dga' ba nyams su myong bar byed do/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi 
[\[27a.4\]]zhing na gser gyi shing ta la'i phreng ba dag rlung gis kun du bskyod pa na 'di ltar snyan pa dang /_'jebs pa dang /_yid du 'ong ba dang /_chags par 'gyur ba'i sgra 'byung ste/_sha ra dwa ti'i bu ji ltar gser gyi shing ta la'i phreng ba dag rlung gis kun du bskyod pa las snyan pa dang /_
[\[27a.5\]]'jebs pa dang /_yid du 'ong ba dang /_chags par 'gyur ba'i sgra 'byung ba de lta bu'i snyan pa dang /_'jebs pa dang /_yid du 'ong ba dang /_chags par 'gyur ba'i sgra ni lha'i sil snyan yan lag lnga dang ldan pa dag rol mo'i slob dpon mkhas pas gsil ba dag las 
[\[27a.6\]]kyang 'byung bar mi 'gyur te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu de lta 
[\[27a.7\]]bas na byang chub sems dpa' sems dpa' chen po sangs rgyas kyi zhing gi yon tan bkod pa yongs su bsgrub par 'dod pas ji ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa 
[\[27b\]]
[\[27b.1\]]spyod pa na sangs rgyas kyi zhing gi yon tan bkod pa phun sum tshogs pa dag yongs su gzung ba dang /_sangs rgyas kyi zhing yongs su sbyangs pas de ltar sangs rgyas kyi zhing gi yon tan bkod pa phun sum tshogs pa dag yongs su gzung bar bya/_de ltar sangs rgyas kyi zhing 
[\[27b.2\]]yongs su sbyang bar bya'o/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na nyi ma dang zla ba snang ba'i bya ba cher mi byed de/_'on kyang de na mun pa yang med la mun nag kyang 
[\[27b.3\]]med do/_/de ci'i phyir zhe na/_sha ra dwa ti'i bu de ni 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i 'od kyis stong gsum gyi stong chen po'i 'jig rten gyi khams de thams cad rtag par kun du snang bar gyur 
[\[27b.4\]]pa'i phyir ro/_/sha ra dwa ti'i bu 'di lta ste/_dper na nor bu rin po che zhig khang pa brtsegs pa'i ra ba sgo bcad pa/_skar khung bcad pa/_bla 'og g.yogs pa/_sa bzang po'i zhal zhal gyis bskus pa'i nang du bcug la der nor bu rin po che de'i rang gi lus kyi 'od kyis snang 
[\[27b.5\]]ba'i bya ba byed pa na de na sems can gang dag 'khod pa de dag gis nyin par yang snang bar shes mtshan mo yang snang bar shes so/_/sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i 'od 
[\[27b.6\]]kyis kyang stong gsum gyi stong chen po'i 'jig rten gyi khams de dag thams cad rtag par kun tu snang bar gyur to/_/sha ra dwa ti'i bu de la khang pa brtsegs pa'i ra ba zhes bya ba de ni 'jig rten gyi khams mngon par dga' ba zhes bya ba de'i tshig [{]bla dgas [,]bla dwags [}]so/_/sha ra dwa ti'i bu nor bu rin 
[\[27b.7\]]po che zhes bya ba de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i tshig [{]bla dgas [,]bla dwags [}]so/_/sha ra dwa ti'i bu nor bu rin po che de'i 'od ces bya ba de ni bcom ldan 'das de bzhin gshegs pa dgra bcom pa yang dag par 
[\[28a\]]
[\[28a.1\]]rdzogs pa'i sangs rgyas mi 'khrugs pa de'i 'od kyi tshig [{]bla dgas [,]bla dwags [}]so/_/sha ra dwa ti'i bu sems can zhes bya ba de ni mi gang dag sangs rgyas kyi zhing de na gnas pa'i mi de rnams kyi tshig [{]bla dgas [,]bla dwags [}]yin no/_/sha ra dwa ti'i bu gzhan yang bcom ldan 'das de 
[\[28a.2\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de ga las gar gshegs pa nas chen po de la zhabs gang dang gang dag tu bzhag pa de dang de dag tu pad ma gser gyi mdog can 'dab ma stong yod pa dag 'byung bar 'gyur te/_sha ra dwa ti'i bu 
[\[28a.3\]]de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/de skad ces bka' stsal ba dang /_bcom ldan 'das la tshe dang 
[\[28a.4\]]ldan pa sha ra dwa ti'i bus 'di skad ces gsol to/_/btsun pa bcom ldan 'das ci bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de khang pa'i nang du gshegs pa na yang de'i zhabs kyi 'og nas pad ma gser gyi mdog 
[\[28a.5\]]can 'dab ma stong dang ldan pa dag 'byung lags sam/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs 
[\[28a.6\]]pa'i sangs rgyas mi 'khrugs pa de ni grong dang /_grong khyer dag tu gshegs pa nyung mod kyi/_'on kyang gang gi tshe gshegs shing bzhugs par gyur pa na khyim der pad ma gser gyi mdog can 'dab ma stong dang ldan pa dag 'byung ste/_sha ra dwa ti'i bu gal te der rigs kyi bu'am 
[\[28a.7\]]rigs kyi bu mo la la zhig gis 'di snyam du/_gang de bzhin gshegs pa khyim 'dir gshegs pa'i zhabs 'og nas byung ba'i pad ma 'di dag thams cad gnas gcig tu 'dus par gyur cig snyam du bsams na yang 'di ltar sangs rgyas kyi mthus de dag gnas gcig tu 
[\[28b\]]
[\[28b.1\]]'du'o/_/gal te yang 'di snyam du de dag nam mkha' la gnas par gyur cig_/snyam du bsams na yang 'di ltar sangs rgyas kyi mthus de dag nam mkha' la gnas te/_sha ra dwa ti'i bu pad ma de dag kyang stong gsum gyi stong chen po'i 'jig rten gyi khams de'i mi rnams kyi 
[\[28b.2\]]mchod rten du 'gyur ro/_/sha ra dwa ti'i bu gzhan yang stong gsum gyi stong chen po'i 'jig rten gyi khams de na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de gang du chos ston pa'i phyir gshegs pa der yang pad ma de lta 
[\[28b.3\]]bu dag 'byung ngo /_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des phyogs gzhan dag dang /_'jig rten gyi khams gzhan gang dang gang dag tu sprul pa dag bkye ba de dang de dag tu yang 'di ltar sangs rgyas 
[\[28b.4\]]kyi mthus pad ma de lta bu dag 'byung ste/_sha ra dwa ti'i bu de ltar na stong gsum gyi stong chen po'i 'jig rten gyi khams de thams cad pad ma gser gyi mdog can 'dab ma stong dang ldan pa de lta bu sha stag gis rtag tu brgyan par gyur to/_/sha ra dwa ti'i bu gzhan yang bcom ldan 'das 
[\[28b.5\]]de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na 'di ltar gser dang /_dngul dang /_bai dUr+ya dang /_rin po che sna bdun las byas pa'i them skas 'dzam bu'i gling nas btsugs na sum cu rtsa gsum pa'i lha'i 
[\[28b.6\]]ris kyi bar du phyin pa dag yod de/_sha ra dwa ti'i bu gang gi tshe sum cu rtsa gsum pa'i lha rnams bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la blta ba dang /_phyag bya ba dang /_bsnyen bkur bya bar 'dod pa'i tshe 
[\[28b.7\]]sum cu rtsa gsum pa'i lha'i ris nas rin po che'i them skas de dag las babs pa na sum cu rtsa gsum pa'i lha de dag 'dzam bu'i gling pa'i mi de dag la 'di ltar smon pa'i sems skye ste/_bdag cag lha rnams kyi lha'i phun sum tshogs pa gang yin pa dang /_'dzam bu'i gling pa'i mi 
[\[29a\]]
[\[29a.1\]]rnams kyi mi'i phun sum tshogs pa gang yin pa de dag ni bdag cag lha rnams kyi phun sum tshogs pa dag las 'dzam bu'i gling pa'i mi rnams kyi phun sum tshogs pa 'di dag kyang khyad par cung zad tsam gyis kyang mi dman pa'i steng du 'dzam bu gling 'di na bcom 
[\[29a.2\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 'di chos 'chad cing bzhugs pas lhag par khyad par du 'phags so zhes de ltar sum cu rtsa gsum pa'i lha rnams 'dzam bu'i gling pa'i mi de dag la smon par byed do/_/
[\[29a.3\]]sha ra dwa ti'i bu gang gi tshe 'dzam bu'i gling pa'i mi de dag sum cu rtsa gsum pa'i lha rnams kyi gnas su 'dzeg par gyur pa'i tshe na/_de dag sum cu rtsa gsum pa'i lha rnams la smon pa med do/_/de ci'i phyir zhe na/_de dag 'di snyam du lha 'di dag gi lha'i phun sum tshogs pa dag 
[\[29a.4\]]las bdag cag gi phun sum tshogs pa dag kyang mi dman pa'i steng du bdag cag gi 'dzam bu'i gling na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa chos ston cing bzhugs pas na 'di ltar bdag cag gi sangs 
[\[29a.5\]]rgyas kyi phun sum tshogs pa des sum cu rtsa gsum pa'i lha 'di dag ni zil gyis non to snyam du sems pa'i phyir ro/_/sha ra dwa ti'i bu gzhan yang sangs rgyas kyi zhing de na lha rnams kyis kyang mi rnams mthong la mi rnams kyis kyang lha rnams mthong ngo /_/'di ltar yang 'dzam 
[\[29a.6\]]bu'i gling pa'i mi de dag 'dzam bu'i gling nyid na gnas bzhin du 'dod pa na spyod pa'i lha rnams kyi gzhal med khang dag kyang mthong ste/_sha ra dwa ti'i bu 'di lta ste/_dper na da ltar 'dzam bu'i gling 'di'i mi rnams kyis skar ma'i gzugs rnams dang /_nyi ma dang /_
[\[29a.7\]]zla ba dag mthong ba de bzhin du sha ra dwa ti'i bu sangs rgyas kyi mthus sangs rgyas kyi zhing der 'dzam bu'i gling pa'i mi rnams kyis kyang 'dod pa na spyod pa'i lha rnams kyi gzhal med khang dag mthong ste/_sha ra dwa ti'i bu de yang bcom ldan 'das de bzhin gshegs pa dgra bcom 
[\[29b\]]
[\[29b.1\]]pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur pa yin no/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[29b.2\]]'khrugs pa de'i sangs rgyas kyi zhing ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de stong gsum gyi stong chen po'i 'jig rten gyi khams de thams cad du chos ston pa na stong gsum gyi stong chen po'i 'jig 
[\[29b.3\]]rten gyi khams der 'khor bzhi po dag gis mi stongs par 'gyur te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par gyis gyur 
[\[29b.4\]]pa yin no/_/mi 'khrugs pa lung bstan pa theg pa chen po'i mdo las le'u gnyis pa'o//_//bam po gsum pa/_sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[29b.5\]]'khrugs pa de chos ston pa na chos bstan pa re res kyang 'di ltar sems can dpag tu med cing grangs med pa dag dgra bcom pa'i 'bras bu mngon sum du bya ba'i phyir btul te/_sha ra dwa ti'i bu rnam grangs 'dis sems can dpag tu med cing grangs med pa dag dgra bcom 
[\[29b.6\]]pa'i 'bras bu mngon sum du bya ba'i phyir btul cing phal cher rnam par thar pa brgyad la bsam gtan pa sha stag go_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i nyan thos kyi dge 
[\[29b.7\]]'dun ni dpag tu med/_grangs med de/_sha ra dwa ti'i bu de dag ni rtsis mkhan nam/_rtsis mkhan chen po gang gis kyang grangs dang /_rtsis kyis khyad phyin ni 'di snyed cig go zhe 'am/_gtams ni 'di snyed cig go zhe 'am/_dkrigs ni 'di snyed cig go zhe 'am/_
[\[30a\]]
[\[30a.1\]]mchog yas ni 'di snyed cig go zhe 'am/_ka ran da ni 'di snyed cig go zhe 'am/_zil gnon ni 'di snyed cig go zhe 'am/_ther 'bum ni 'di snyed cig go zhe 'am/_gzhal du med pa ni 'di snyed cig go zhes bya bar grangs dang /_rtsis 'di dag 
[\[30a.2\]]gis bgrang ba 'am brtsi bar nus shing khong du chud par ngas yang dag par rjes su ma mthong ste/_sha ra dwa ti'i bu gzhan du na nyan thos de dag ni dpag tu med pa nyid dam/_grangs med pa nyid kyi grangs su 'gro'o/_/gzhan du na thams cad mkhyen pa nyid kyi ye shes kyis 
[\[30a.3\]]bgrang ba'i grangs su 'gro'o/_/sha ra dwa ti'i bu yang sangs rgyas kyi zhing de na rigs kyi bu gang dag rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu la gnas pa dag ni nyung ste/_sha ra dwa ti'i bu 'di lta ste/_dper na 
[\[30a.4\]]ngas da ltar chos bstan pa na de ltar thogs na srid pa lan bdun pa'i rgyun du zhugs pa le lo can gang gong ma'i khyad par mi thob pa de ngas re ltar thogs na srid pa lan bdun par bstan pa de bzhin du de na bcom ldan 'das de bzhin gshegs pa dgra bcom pa yang dag par rdzogs 
[\[30a.5\]]pa'i sangs rgyas mi 'khrugs pa des chos bstan pa na rigs kyi bu gang dag stan gcig la 'dug nas dgra bcom pa'i 'bras bu mi thob par chos bstan pa dang pos rgyun du zhugs pa'i 'bras bu 'thob pa dang /_chos bstan pa gnyis pas lan cig phyir 'ong ba'i 'bras 
[\[30a.6\]]bu 'thob pa dang /_chos bstan pa gsum pas phyir mi 'ong ba'i 'bras bu 'thob pa dang /_chos bstan pa bzhi pas dgra bcom pa'i 'bras bu 'thob pa de ni de na le lo can zhes bya'o/_/sha ra dwa ti'i bu ji ltar da ltar gyi bzhin du de na gang rgyun du zhugs pa de ni re ltar 
[\[30a.7\]]thogs na srid pa lan bdun pa ma yin gyi/_de ni lus de nyid kyis dgra bcom pa nyid mngon sum du byed de/_'di lta ste/_rgyun du zhugs pa zhes 'bras bu rnam par gzhag pa de ni ming tsam du zad do/_/ji ltar da ltar gyi bzhin du de na gang lan cig phyir 'ong ba de 'jig rten 
[\[30b\]]
[\[30b.1\]]'dir lan cig phyir 'ongs nas sdug bsngal mthar byed pa ma yin gyi de ni lus de nyid kyis dgra bcom pa nyid mngon sum du byed de/_'di lta ste/_lan cig phyir 'ong ba zhes 'bras bu rnam par gzhag pa de ni ming tsam du zad do/_/ji ltar da ltar gyi bzhin du de na gang phyir mi 'ong ba de 
[\[30b.2\]]ni der lan cig 'ongs nas yongs su mya ngan las 'da' ba ma yin gyi/_de ni lus de nyid kyis dgra bcom pa nyid mngon sum du byed de/_'di ltar phyir mi 'ong ba zhes 'bras bu rnam par gzhag pa de ni ming tsam du zad do/_/sha ra dwa ti'i bu de na dgra bcom pa gang yin 
[\[30b.3\]]pa de ni de na yang mi gnas/_'di na yang mi gnas/_gnyis ka med pa'i bar na yang mi gnas te/_phung po'i lhag ma med pa'i mya ngan las 'da' ba'i dbyings su yongs su mya ngan las 'da' ste/_sha ra dwa ti'i bu de ltar sangs rgyas kyi zhing de na bcom ldan 'das de bzhin gshegs 
[\[30b.4\]]pa dgra bcom pa yang dag par rdzogs pa'i sangs rgyas mi 'khrugs pa des 'di ltar 'bras bu rnam par gzhag pa nye bar bzung ste/_dge sbyong gi 'bras bu ston to/_/sha ra dwa ti'i bu yang de na rigs kyi bu 'am rigs kyi bu mo gang chos shes pa de ni slob pa'i sa la gnas shing 
[\[30b.5\]]nyams par mi 'gyur te/_sha ra dwa ti'i bu de la slob pa'i sa zhes bya ba de ni snyigs ma'i sa zhes bya ba'i tshig [{]bla dgas [,]bla dwags [}]so/_/sha ra dwa ti'i bu de ni mi slob pa'i sa la brten nas yongs su mya ngan las 'da' zhing mi slob pa'i sa la gnas nas yongs su mya ngan las 'da' ste/_
[\[30b.6\]]sha ra dwa ti'i bu de la mi slob pa'i sa zhes bya ba ni dgra bcom pa nyid ces bya ba'i tshig [{]bla dgas [,]bla dwags [}]te/_sha ra dwa ti'i bu de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i nyan thos kyi dge 'dun rnam par dag pa'i 
[\[30b.7\]]snying po la gnas pa phun sum tshogs pa zhes bya'o/_/sha ra dwa ti'i bu de la rnam par dag pa'i snying po la gnas pa phun sum tshogs pa zhes bya ba ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i nyan thos dgra 
[\[31a\]]
[\[31a.1\]]bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag 
[\[31a.2\]]gi don rjes su thob pa/_srid par kun du sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol du son pa/_phal cher rnam par thar pa brgyad la bsam gtan pa'i dge 'dun gyi tshig [{]bla dgas [,]bla dwags [}]
[\[31a.3\]]yin te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na nyan thos rnams kyi nyan thos kyi dge 'dun gyi bkod pa phun sum tshogs pa yin no/_/sha ra dwa ti'i bu yang 
[\[31a.4\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na nyan thos rnams 'di snyam du de ring bdag cag gang du zan bza' bar bya/_de ring bdag cag la sus zan sbyin par 'gyur snyam du sems pa med 
[\[31a.5\]]do/_/nyan thos de dag bsod snyoms kyi phyir khyim dag tu 'jug pa yang med do/_/de dag gang gi tshe zas kyi dus la bab par gyur pa'i dus de nyid kyi tshe na lhung bzed du kha zas 'byung ngo /_/gang gi tshe nyan thos de dag gis 'di snyam du bdag cag la gzhan dag gis zas byin 
[\[31a.6\]]yang sla'o snyam du bsam pa de'i tshe na de dag la gzhan dag zas sbyin par yang 'gyur te/_de dag zas kham gnyis sam gsum tsam gyis kha zas kyi bya ba byed cing chog par yang 'gyur ro/_/nyan thos de dag lhung bzed dang /_chos gos tshol bar yang mi byed la/_de dag 
[\[31a.7\]]chos gos dag mi 'dra/_mi 'drub/_mi 'khru/_mi 'tshed cing bdag kyang mi byed la gzhan la yang mi 'tshol mod kyi/_gzhan du na spyod pa tsam du sangs rgyas kyi mthus 'byung bar yang 'gyur ro/_/sha ra dwa ti'i bu yang bcom ldan 'das de bzhin gshegs pa dgra 
[\[31b\]]
[\[31b.1\]]bcom pa yang dag par rdzogs pa'i sangs rgyas mi 'khrugs pa de ji ltar nga da ltar nyan thos rnams la ltung ba bzhi po dag gi chos ston pa de ltar nyan thos rnams la ltung ba'i chos rnams mi ston to/_/sha ra dwa ti'i bu bcom ldan 'das de bzhin gshegs pa dgra bcom pa yang dag 
[\[31b.2\]]par rdzogs pa'i sangs rgyas mi 'khrugs pa de ni nyan thos rnams la de lta bu'i chos mi ston te/_de ci'i phyir zhe na/_sha ra dwa ti'i bu sangs rgyas kyi zhing de na tshe'i snyigs ma med/_sems can gyi snyigs ma med/_dus kyi snyigs ma med/_lta ba'i snyigs ma 
[\[31b.3\]]med/_nyon mongs pa'i snyigs ma med cing snying stobs nyams pa med pas sha ra dwa ti'i bu sangs rgyas kyi zhing de snyigs ma dang bral ba yin pa'i phyir ro/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i 
[\[31b.4\]]sangs rgyas mi 'khrugs pa de gang gi tshe nyan thos rnams la chos ston pa na dang po nyid nas yang dag phul gyi chos rnams ston par mdzad de/_de ci'i phyir zhe na/_sha ra dwa ti'i bu sangs rgyas kyi zhing de na sems can rnams ni mgo smos pas go ba sha stag ste/_rnam 
[\[31b.5\]]par spros pas go ba dang /_zhib tu bshad pas go bar bya dgos pa de dag de na med pa'i phyir ro/_/sha ra dwa ti'i bu de na nyan thos kyi dge 'dun la lhag pa'i nga rgyal can ni 'ga' tsam yang med de/_sha ra dwa ti'i bu de na lhag pa'i nga rgyal can zhes bya ba'i ming tsam 
[\[31b.6\]]yang mi srid do/_/sha ra dwa ti'i bu de na nyan thos kyi dge 'dun la gang dag dge sbyong gi dri mar bya ba'i rnam pa dang /_dge sbyong gi skyon du bya ba dang /_dge sbyong gi gya gyur bya ba dang /_dge sbyong gi g.yor bya ba dang /_dge sbyong gi sgyur bya ba de dag ni thams cad kyi thams cad 
[\[31b.7\]]rnam pa thams cad kyi thams cad du med de 'di ltar dge sbyong gi dri ma zhes bya ba'i ming tsam yang kun du 'byung ba med do/_/de ci'i phyir zhe na/_sha ra dwa ti'i bu sems can de dag ni dge ba'i rtsa ba yongs su smin cing dag pa yin pas na de dag la chos ji 
[\[32a\]]
[\[32a.1\]]ltar bstan pa de bzhin du kun du shes par 'gyur ba'i phyir ro/_/sha ra dwa ti'i bu sangs rgyas kyi zhing de na mtshams med lnga po dag ston pa ni thams cad kyi thams cad du med de/_de na mtshams med pa'i sgra yang mi 'byung ngo /_/sha ra 
[\[32a.2\]]dwa ti'i bu nyan thos de dag ni rnyed pa dang /_bkur sti lhur len pa ma yin zhing /_lhung bzed dang /_chos gos lhur len pa yang ma yin te/_de dag ni thams cad kyi thams cad rnam pa thams cad kyi thams cad du chos gos dang /_yo byad lhur len 
[\[32a.3\]]pa ma yin no/_/sha ra dwa ti'i bu de dag la rnyed pa dang /_bkur sti'i bsam pa las bzla ba'i phyir chos bstan par bya mi dgos te/_de ci'i phyir zhe na/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i 
[\[32a.4\]]sangs rgyas mi 'khrugs pa de'i sangs rgyas kyi zhing na nyan thos de dag ni 'dod pa chung ba dang /_chog shes pa'i phyir ro/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de ji ltar nga da 
[\[32a.5\]]ltar nyan thos rnams la bslab pa 'cha' ba de ltar nyan thos rnams la bslab pa 'cha' bar mi mdzad do/_/de ci'i phyir zhe na/_sha ra dwa ti'i bu nyan thos de dag la skyon med pa'i phyir te/_de la bslab pa ni 'di kho na ste/_'di ltar stong pa nyid dang /_mtshan ma 
[\[32a.6\]]med pa dang /_smon pa med pa rjes su dran par byed pa'o/_/sha ra dwa ti'i bu ji ltar da ltar mi blun po kha cig nga'i bstan pa la rab tu byung nas nga'i bslab pa'i gzhi 'dral bar byed pa de ltar nyan thos de dag la bslab pa'i gzhi 'dral bar byed pa med do/_/de ci'i phyir 
[\[32a.7\]]zhe na/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na nyan thos 'dus pa ni cang shes pa sha stag yin la/_sha ra dwa ti'i bu bcom ldan 'das de bzhin gshegs 
[\[32b\]]
[\[32b.1\]]pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na snyigs ma med pa'i phyir ro/_/de na nyan thos gcig dang /_nyan thos gnyis lhan cig tu mi gnas par de dag rang rang gi rnal 'byor gyi don la rjes su brtson par gnas so/_/'du 
[\[32b.2\]]'dzi med pa la dga' zhing 'du 'dzi med pa'i rnal 'byor la brtson te/_dge ba'i phyogs la rtag tu sbyor zhing rnyed pa dang /_bkur sti don du mi gnyer te/_de na gang zag rnams ni brtson 'grus nyams pa med pas rab tu phye bas de na le lo can dag ni bltar yang med de/_
[\[32b.3\]]sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na nyan thos de dag ni yon tan yongs su grub pa de lta bu dag dang ldan pa yin no/_/sha ra dwa ti'i bu gang gi tshe 
[\[32b.4\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de ni nyan thos de dag la chos ston pa de'i tshe na nyan thos de dag kyang rna ba blags la mig mi g.yengs shing /_sems mi g.yengs par chos nyan par byed 
[\[32b.5\]]do/_/gang dag 'greng ste chos nyan par byed kyang de dag gi lus dang sems la ngal ba med do/_/gang dag 'dug ste chos nyan par byed kyang de dag gi lus dang sems la ngal ba med do/_/sha ra dwa ti'i bu gzhan yang gang gi tshe bcom ldan 'das de bzhin gshegs 
[\[32b.6\]]pa dgra bcom pa yang dag par rdzogs pa'i sangs rgyas mi 'khrugs pa de rdzu 'phrul gyis nam mkha' la mngon par 'phags shing nyan thos rnams la chos ston pa de'i tshe sangs rgyas kyi mthus de na dge slong gang dag rdzu 'phrul dang ldan pa rnams dang /_dge slong 
[\[32b.7\]]gang dag rdzu 'phrul dang mi ldan pa de dag kyang rdzu 'phrul gyis nam mkha' la mngon par 'phags te/_chos nyan par byed cing bcom ldan 'das kyi nyan thos de dag nam mkha' de nyid la mngon par 'phags bzhin du spyod lam rnam pa gsum gyis gnas par 
[\[33a\]]
[\[33a.1\]]yang byed de/_gsum gang zhe na/_'di lta ste/_'greng ba dang /_'dug pa dang /_'chag pa'o/_/de dag yongs su mya ngan las 'da' ba na yang nam mkha' la skyil mo krung bcas te 'dug nas yongs su mya ngan las 'da' bar byed do/_/
[\[33a.2\]]nyan thos de dag thams cad yongs su mya ngan las 'da' ba na sa chen po yang kun du g.yo'o/_/de dag yongs su mya ngan las 'das nas kyang lha dang mi rnams bkur sti bya bas bkur sti byed do/_/de na dgra bcom pa kha cig ni rang gi lus kyi me'i khams kyis lus bsregs 
[\[33a.3\]]te yongs su mya ngan las 'da' bar byed do/_/de na dgra bcom pa kha cig ni yongs su mya ngan las 'da' ba na ji ltar rlung bzhin du rang gi lus mi snang bar byas te yongs su mya ngan las 'da' bar byed do/_/sha ra dwa ti'i bu 'di lta ste/_dper na kha dog rnam pa lnga'i 
[\[33a.4\]]sprin dag mngon par chags nas zhig par gyur pa na char pa dag med cing mi snang ba de bzhin du sha ra dwa ti'i bu de na dgra bcom pa kha cig kyang yongs su mya ngan las 'da' ba na rang gi lus zhig nas cha shas tsam yang mi snang bar byed do/_/sha ra dwa ti'i bu de na nyan thos 
[\[33a.5\]]kha cig 'di ltar yongs su mya ngan las 'da' bas yongs su mya ngan las 'da' bar byed pa yang yod de/_de na nyan thos kha cig rdzu 'phrul gyis nam mkha' la mngon par 'phags nas lus las chu'i rgyun dag 'byin cing chu'i rgyun de dag kyang sa la ma ltung ba nyid du 
[\[33a.6\]]nam mkhar bag la zha bar byas nas de bzhin du rang gi lus kyang nam mkha' las mi ltung bar thal byung du bag la zha bar byed de/_sha ra dwa ti'i bu de na nyan thos dag yongs su mya ngan las 'da' ba'i tshul de lta bu dag gis yongs su mya ngan las 'da' bar byed de/_
[\[33a.7\]]sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na 'di skad du kye ma nam bdag bla na med pa yang dag par rdzogs pa'i byang chub mngon 
[\[33b\]]
[\[33b.1\]]par rdzogs par sangs rgyas pa'i sangs rgyas kyi zhing de na nyan thos rnams 'di ltar cho 'phrul gsum gyis yongs su mya ngan las 'da' bar gyur cig ces smon lam btab pa'i khyad par gyis gyur pa yin no/_/sha ra dwa ti'i bu yang bcom ldan 'das de bzhin gshegs pa 
[\[33b.2\]]dgra bcom pa yang dag par rdzogs pa'i sangs rgyas mi 'khrugs pa de'i nyan thos dpag tu med pa de dag las gang dag so so yang dag par rig pa bzhi ma thob pa'i nyan thos de dag ni nyung gi gang dag so so yang dag par rig pa bzhi thob par gyur pa de dag ni ches mang ngo /_/nyan 
[\[33b.3\]]thos gang dag rdzu 'phrul gyi rkang pa bzhi thob pa de dag kyang ches mang ste/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na nyan thos rnams ni yon tan phun sum tshogs pa de 
[\[33b.4\]]lta bu dag dang ldan pa yin no/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das bcom ldan 'das de bzhin gshegs pa dgra bcom pa yang dag par 
[\[33b.5\]]rdzogs pa'i sangs rgyas mi 'khrugs pa de'i sangs rgyas kyi zhing na 'di lta ste/_'di ltar nyan thos kyi dge 'dun gyi bkod pa phun sum tshogs pa chen po 'di ni ngo mtshar lags so/_/de skad ces gsol pa dang /_bcom ldan 'das kyis tshe dang ldan pa sha ra 
[\[33b.6\]]dwa ti'i bu la 'di skad ces bka' stsal to/_/sha ra dwa ti'i bu de de bzhin te/_de de bzhin no/_/ji skad smras pa de bzhin te/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i 
[\[33b.7\]]sangs rgyas kyi zhing na 'di ltar nyan thos kyi dge 'dun gyi bkod pa phun sum tshogs pa'i bkod pa chen po de lta bu dag dang ldan pa yin no/_/mi 'khrugs pa lung bstan pa zhes bya ba theg pa chen po'i mdo las le'u gsum pa'o//_//
[\[34a\]]
[\[34a.1\]]de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das bcom ldan 'das kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i 
[\[34a.2\]]sangs rgyas kyi zhing na nyan thos rnams kyi nyan thos kyi dge 'dun gyi bkod pa phun sum tshogs pa dag ni legs par bka' stsal lags na/_bcom ldan 'das kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs 
[\[34a.3\]]pa de'i sangs rgyas kyi zhing gi byang chub sems dpa' rnams kyi byang chub sems dpa'i yon tan bkod pa phun sum tshogs pa dag ni bka' ma stsal lags pas/_bcom ldan 'das da ni byang chub sems dpa' rnams kyi byang chub sems dpa'i yon tan bkod pa phun sum tshogs pa 
[\[34a.4\]]dag legs par bstan du gsol/_de ci'i phyir zhe na/_btsun pa bcom ldan 'das de las 'di ltar byang chub sems dpa'i phun sum tshogs pa gang lags pa'i phun sum tshogs pa de dag thams cad 'byung bar 'gyur ba'i slad du'o/_/de skad ces gsol pa dang /_bcom ldan 
[\[34a.5\]]'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing 'jig rten gyi khams mngon par dga' ba zhes bya ba de 
[\[34a.6\]]na da ltar gang dag byang chub sems dpa' brgya phrag mang po dang /_byang chub sems dpa' stong phrag mang po dang /_byang chub sems dpa' brgya stong phrag mang po dang /_byang chub sems dpa' bye ba khrag khrig brgya stong phrag dpag tu med pa dang /_grangs med pa dag 
[\[34a.7\]]gi byang chub sems dpa'i 'dus pa chen po yod de/_sha ra dwa ti'i bu de na byang chub sems dpa' sems dpa' chen po gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de las rab tu byung ba de dag thams cad 
[\[34b\]]
[\[34b.1\]]ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i chos bstan pa sangs rgyas kyi mthus 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston par byed do/_/
[\[34b.2\]]sha ra dwa ti'i bu ngas da ltar chos bstan pa gang yin pa 'di ni ngas chos cung zad tsam zhig bstan par zad kyi/_sha ra dwa ti'i bu gang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des chos bstan pa gang yin pa de ni dpag tu 
[\[34b.3\]]med grangs med de/_chos bstan pa de'i gan na ngas chos bstan pa 'di ni brgya'i char yang nye bar mi 'gro'o/_/stong gi cha dang /_brgya stong gi cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya stong gi cha dang /_grangs dang /_cha 
[\[34b.4\]]dang /_bgrang ba dang /_dpe dang /_rgyur yang mi bzod do/_/byang chub sems dpa' sems dpa' chen po byams pa bla na med pa yang dag par rdzogs pa'i byang chub tu mngon par rdzogs par sangs rgyas nas chos ston par 'gyur ba gang yin pa dang /_bskal pa bzang po'i sangs rgyas 
[\[34b.5\]]bcom ldan 'das thams cad kyis chos ston par 'gyur ba gang yin pa bas kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des chos bstan pa gang yin pa'i chos bstan pa de ni dpag tu med cing /_grangs med de/_
[\[34b.6\]]chos bstan pa de'i gan na bskal pa bzang po'i sangs rgyas bcom ldan 'das thams cad kyis chos ston par 'gyur ba dag ni brgya'i char yang nye bar mi 'gro'o/_/stong gi cha dang /_brgya stong gi cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye 
[\[34b.7\]]ba khrag khrig brgya stong gi cha dang /_grangs dang /_cha dang /_bgrang ba dang /_dpe dang rgyur yang mi bzod do/_/sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i 
[\[35a\]]
[\[35a.1\]]spyad pa spyod pa na 'di skad du kye ma nam bdag bla na med pa yang dag par rdzogs pa'i byang chub mngon par rdzogs par sangs rgyas pa na sangs rgyas kyi zhing der byang chub sems dpa' sems dpa' chen po gang dag 'byung bar 'gyur ba de dag la chos ston par 'gyur zhing chos ston pa de 
[\[35a.2\]]dag thams cad kyang sangs rgyas kyi mthus de dag gis 'dzin par 'gyur ba dang /_'chang bar 'gyur ba dang /_klog par 'gyur ba dang /_kun chub par byed par 'gyur ba dang /_gzhan dag la yang rgya cher yang dag par rab tu ston par gyur cig ces smon lam btab pa'i khyad par 
[\[35a.3\]]gyis gyur pa yin no/_/sha ra dwa ti'i bu de ltar byang chub sems dpa' sems dpa' chen po de dag la chos bstan pa de thams cad sangs rgyas kyi mthu dang /_rang rang gi dge ba'i rtsa ba'i rnam par smin pas 'dzin par byed/_'chang bar byed/_klog par byed/_kun chub par byed 
[\[35a.4\]]cing gzhan dag la yang rgya cher yang dag par rab tu ston par byed do/_/sha ra dwa ti'i bu gzhan yang byang chub sems dpa' sems dpa' chen po de dag gal te de bzhin gshegs pa rnams la blta ba dang /_phyag bya ba dang /_bsnyen bkur bya ba dang /_chos mnyan pa'i phyir 
[\[35a.5\]]sangs rgyas kyi zhing gzhan dag dang /_'jig rten gyi khams gzhan dag tu 'gro bar 'dod na de dag gis sems bskyed ma thag tu sangs rgyas kyi mthu dang /_rang rang gi dge ba'i rtsa ba'i stobs bskyed pas sangs rgyas kyi zhing gzhan dag dang /_'jig rten gyi khams gzhan dag tu 
[\[35a.6\]]'gro bar 'gyur te/_de dag sangs rgyas kyi zhing de dag dang /_'jig rten gyi khams de dag tu phyin nas kyang sangs rgyas bcom ldan 'das dag la phyag 'tshal bar byed/_'dud par byed/_bkur stir byed/_bla mar byed/_ri mor byed/_mchod par byed/_yongs su zhu bar 
[\[35a.7\]]byed/_yongs su 'dri bar byed cing chos thos nas bzung ste/_sems can rnams la chos ston par byed do/_/de dag gis sangs rgyas bcom ldan 'das de dag la phyag byas/_'dud par byas/_bkur stir byas/_bla mar byas/_ri mor byas/_mchod par byas/_yongs 
[\[35b\]]
[\[35b.1\]]su zhu bar byas/_yongs su 'dri bar byas shing chos de thos nas bzung ste/_sems can rnams la chos kyang bstan nas yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing du ldog par 
[\[35b.2\]]byed do/_/sha ra dwa ti'i bu byang chub sems dpa' sems dpa' chen po gang dag bskal pa bzang po 'di la sangs rgyas dgu brgya dgu bcu rtsa drug 'byung bar 'gyur ba de dag la lta bar 'dod pa dag gis kyang bcom ldan 'das de bzhin gshegs pa dgra bcom pa yang dag par 
[\[35b.3\]]rdzogs pa'i sangs rgyas mi 'khrugs pa de'i sangs rgyas kyi zhing du skye bar bya'o/_/sha ra dwa ti'i bu byang chub sems dpa' sems dpa' chen po gang la la dag 'jig rten gyi khams 'di nas shi 'phos sam/_'jig rten gyi khams gzhan dag nas shi 'phos kyang rung ste 
[\[35b.4\]]sangs rgyas kyi zhing der skyes sam/_skye'am/_skye bar 'gyur ba de dag ni nyan thos kyi sa 'am rang sangs rgyas kyi sar ltung ba'i skal ba can ma yin no/_/de ci'i phyir zhe na/_sha ra dwa ti'i bu byang chub sems dpa' de dag ni de bzhin gshegs pa'i rtogs pa dang 'dra bar rig 
[\[35b.5\]]par bya ba dang /_byang chub sems dpa' de dag ni sangs rgyas kyi bzhud pa lta bur rig par bya ba dang /_byang chub sems dpa' de dag ni bdud sdig can thams cad kyis mi rdzi bar rig par bya ba dang /_byang chub sems dpa' de dag ni nyan thos kyi sa dang /_rang sangs 
[\[35b.6\]]rgyas kyi sar mtshams sbyor ba chad par rig par bya ba dang /_byang chub sems dpa' de dag ni bla na med pa yang dag par rdzogs pa'i byang chub tu mtshams sbyor bar rig par bya ba sha stag yin pa'i phyir ro/_/sha ra dwa ti'i bu 'di lta ste/_byang chub sems dpa' ni 'dus 
[\[35b.7\]]pa na de bzhin gshegs pa 'dus pa dang /_rdo rje ltar sra zhing mi phyed pa'i 'dus pa sha stag yin par rig par bya'o/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi 
[\[36a\]]
[\[36a.1\]]zhing gi byang chub sems dpa' gang yin pa de dag ni rnam par dag pa dang /_snying po la gnas pa dang /_phyir mi ldog pa'i chos can dang /_mi 'phrogs pa'i chos can dang /_phyir mi zlogs pa'i chos can sha stag ste/_de dag ni byang chub tu nges pa dang /_
[\[36a.2\]]byang chub las mi bskyod mi g.yo zhing /_byang chub sems dpa' de dag ni bla na med pa yang dag par rdzogs pa'i byang chub las phyir mi ldog pa'i gnas la gnas pa sha stag tu rig par bya'o/_/sha ra dwa ti'i bu byang chub sems dpa' sems dpa' chen po gang la la 
[\[36a.3\]]dag 'jig rten gyi khams 'di nas shi 'phos sam 'jig rten gyi khams gzhan dag nas shi 'phos kyang rung ste/_sangs rgyas kyi zhing der skyes sam/_skye 'am/_skye bar 'gyur ba de dag thams cad ni de bzhin gshegs pa'i mdzod du zhugs par rig par bya'o/_/
[\[36a.4\]]mi 'jigs pa'i grong khyer du zhugs par rig par bya'o/_/sha ra dwa ti'i bu yang sangs rgyas kyi zhing de na byang chub sems dpa' de dag ni shes rab kyi pha rol tu phyin pa dang ldan pa'i gtam brjod cing /_gcig la gcig ston pa'i 'du shes nye bar 'jog par byed do/_/
[\[36a.5\]]sha ra dwa ti'i bu yang sangs rgyas kyi zhing de'i byang chub sems dpa' sems dpa' chen po de dag la gang dag khyim na gnas pa dag ni shin tu nyung gi_/sangs rgyas kyi zhing de'i byang chub sems dpa' de dag ni phal cher khyim gyi gnas nas mngon par 'byung zhing rab tu byung ba 
[\[36a.6\]]sha stag go_/sha ra dwa ti'i bu yang gang gi tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de chos ston pa de'i tshe byang chub sems dpa' sems dpa' chen po de dag gis sangs rgyas kyi mthu dang rang rang gi dge 
[\[36a.7\]]ba'i rtsa ba'i stobs bskyed pas chos bstan pa de dag thams cad 'dzin par byed/_'chang bar byed/_klog par byed/_kun chub par byed do/_/sha ra dwa ti'i bu byang chub sems dpa' sems dpa' chen po gang dag khyim gyi gnas nas mngon par byung zhing chos bstan pa der ma 
[\[36b\]]
[\[36b.1\]]'dus shing lus kyis mngon sum du ma gyur pa de dag kyang sangs rgyas kyi mthus gang na 'greng ba'am/_'dug pa'i gnas de nyid nas chos ston pa de dag thams cad thos shing thos nas kyang 'dzin par byed/_'chang bar byed/_klog par byed/_kun chub par byed do/_/sha ra dwa 
[\[36b.2\]]ti'i bu byang chub sems dpa' sems dpa' chen po khyim pa gang dag khyim gyi gnas nas mngon par ma byung zhing chos bstan pa der lus kyis mngon sum du ma gyur pa de dag kyang /_gang na 'greng ngam 'dug kyang rung ste/_de la 'greng bzhin du/_de na 'dug bzhin du/_sangs rgyas 
[\[36b.3\]]kyi mthus chos bstan pa de dag thams cad thos shing thos nas kyang 'dzin par byed/_'chang bar byed/_klog par byed/_kun chub par byed do/_/byang chub sems dpa' sems dpa' chen po de dag tshe rjes na yang chos de dag brjed par mi 'gyur ro/_/sangs rgyas kyi zhing gang dang gang du skye 
[\[36b.4\]]bar 'dod pa'i sangs rgyas kyi zhing de dang der yang skye bar 'gyur te/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na sangs rgyas kyi zhing gi yon tan bkod pa phun sum tshogs 
[\[36b.5\]]pa yin te/_de ci'i phyir zhe na/_de ni 'di ltar sngon gyi smon lam gyi khyad par gyis gyur pa'i phyir ro/_/sha ra dwa ti'i bu byang chub sems dpa' sems dpa' chen po tshe gcig la sangs rgyas brgya phrag mang po dang /_sangs rgyas stong phrag mang po dang /_sangs rgyas brgya stong phrag 
[\[36b.6\]]mang po dang /_sangs rgyas bye ba khrag khrig brgya stong phrag mang po dag mthong bar 'dod pas kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing du skye bar bya'o/_/sha ra dwa ti'i bu byang chub sems 
[\[36b.7\]]dpa' sems dpa' chen po de der skyes ma thag tu sangs rgyas brgya phrag mang po dang /_sangs rgyas stong phrag mang po dang /_sangs rgyas brgya stong phrag mang po dang /_sangs rgyas bye ba khrag khrig brgya stong phrag mang po dag mthong bar 'gyur zhing sangs rgyas bcom ldan 'das de dag 
[\[37a\]]
[\[37a.1\]]las dge ba'i rtsa ba mang po dag skyed par yang 'gyur ro/_/srog chags brgya phrag mang po dang /_srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag la chos ston par yang 'gyur zhing de dag 
[\[37a.2\]]gi dge ba'i rtsa ba rnams kyang bla na med pa yang dag par rdzogs pa'i byang chub tu sems skyed du 'jug par 'gyur ro/_/sha ra dwa ti'i bu yang byang chub sems dpa' sems dpa' chen po gang zhig da ltar gyi bskal pa bzang po 'di la sangs rgyas dgu brgya dgu bcu rtsa drug gang dag 'byung 
[\[37a.3\]]bar 'gyur ba de dag thams cad la na bza' dang /_bsod snyoms dang /_gzims cha dang /_snyun gsos dang /_sman dang /_yo byad thams cad kyis bkur stir byed/_bla mar byed/_ri mor byed/_mchod par byed cing /_de dag thams cad la bkur stir byas/_bla 
[\[37a.4\]]mar byas/_ri mor byas/_mchod pa byas nas kyang sangs rgyas bcom ldan 'das de dag gi spyan sngar mngon par byung zhing rab tu byung nas tshangs par spyad pa dang /_byang chub sems dpa' sems dpa' chen po gang zhig bcom ldan 'das de bzhin gshegs pa dgra bcom pa 
[\[37a.5\]]yang dag par rdzogs pa'i sangs rgyas mi 'khrugs pa de'i sangs rgyas kyi zhing du tshe gcig cig gi pha rol tu phyin pa dang ldan pa'i bsod nams mngon par 'du bya ba bskyed na sha ra dwa ti'i bu bsod nams mngon par 'du bya ba snga ma de ni bsod nams mngon par 'du bya ba 'di'i brgya'i char yang 
[\[37a.6\]]nye bar mi 'gro'o/_/stong gi cha dang /_brgya stong gi cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya stong gi cha dang /_grangs dang /_cha dang /_bgrang ba dang /_dpe dang /_rgyur yang mi bzod do/_/sha ra dwa ti'i bu de yang bcom 
[\[37a.7\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na sangs rgyas kyi zhing gi yon tan bkod pa phun sum tshogs pa yin no/_/sha ra dwa ti'i bu byang chub sems dpa' sems dpa' chen po gang la la dag 'jig 
[\[37b\]]
[\[37b.1\]]rten gyi khams 'di nas shi 'phos sam 'jig rten gyi khams gzhan dag nas shi 'phos kyang rung ste/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing du skyes sam/_skye'am/_skye bar 'gyur ba de 
[\[37b.2\]]dag thams cad ni bla na med pa yang dag par rdzogs pa'i byang chub las phyir mi ldog par lung bstan pa 'thob par 'gyur ro/_/de ci'i phyir zhe na/_sha ra dwa ti'i bu sangs rgyas kyi zhing de na bar chad byed pa'i bdud dang /_bdud kyi ris kyi lha rnams nye bar gnas pa med la bdud kyi 
[\[37b.3\]]las rnams nye bar gnas pa med cing mtho 'tsham par zhugs pa med pa'i phyir ro/_/sha ra dwa ti'i bu 'di lta ste/_dper na mi zhig gis sngags kyi mthu'am/_sman gyi mthus sbrul gdug pa'i dug med par byas te btang na de btang ma thag tu 'dzin pa 'am/_mtho 'tsham 
[\[37b.4\]]pa 'am/_rnam par 'tshe mi nus pas gang dag de las gzhan pa'i srog chags kyi rigs de dag kyang des 'jigs pa med la/_sems can 'ga' tsam la yang mtho 'tsham pa med cing bar chad mi byed mod kyi/_sha ra dwa ti'i bu 'on kyang de'i sngon gyi las mngon par 'du byed 
[\[37b.5\]]par grub pa'i lus de la sbrul gdug pa zhes bya ba'i ming du 'gyur ro/_/sha ra dwa ti'i bu de bzhin du de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na des ci nas bdag mngon par rdzogs par 
[\[37b.6\]]sangs rgyas nas bdud sdig can rnams btul te gdug pa med par byas nas phyis kyang bar chad byed pa med par gyur cig ces dge ba'i rtsa ba rnams de lta de ltar yongs su bsngos pas na/_de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 
[\[37b.7\]]de bla na med pa yang dag par rdzogs pa'i byang chub mngon par rdzogs par sangs rgyas pa na stong gsum gyi stong chen po'i 'jig rten gyi khams de na byang chub sems dpa' de dag dang /_nyan thos de dag dang /_so so'i skye bo de dag la thams cad kyi thams cad du bar chad byed pa 'ga' 
[\[38a\]]
[\[38a.1\]]yang med mod kyi/_sha ra dwa ti'i bu 'on kyang sangs rgyas kyi zhing de na gang dag sngon gyi mngon par 'du byed pa'i las kyis gzhan 'phrul dbang byed kyi ris kyi lhar skyes pa de dag bdud ces bya ba'i ming 'thob ste/_ming de dang skyes pa des smod cing chos bstan pa nyan par 
[\[38a.2\]]byed do/_/thos nas kyang dad pa thob cing nyan thos de dag la yang dga' bar byed do/_/bdag cag kyang nam zhig na 'di ltar 'dod pa chung ba dang /_'di ltar chog shes pa dang /_'di ltar rab tu dben pa la gnas par 'gyur zhig gu snyam mo/_/de ltar bdud de dag mngon par 
[\[38a.3\]]'byung ba'i rnam par rtog par kun tu 'byung zhing bar chad byed pa med pa kun tu spyod de/_sha ra dwa ti'i bu de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na sangs rgyas kyi zhing gi yon tan 
[\[38a.4\]]bkod pa phun sum tshogs pa yin te/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sngon gyi smon lam dang /_sngon gyi brtson pa dang /_sngon gyi skyes bu'i byed pas sangs rgyas kyi zhing de na 
[\[38a.5\]]byang chub sems dpa' sems dpa' chen po rnams dang /_nyan thos rnams dang /_so so'i skye bo de dag thams cad shin tu bde ba dang ldan par gnas so/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/
[\[38a.6\]]btsun pa bcom ldan 'das gal te rigs kyi bu'am rigs kyi bu mo sangs rgyas kyi zhing de la dga' zhing nyan thos dang /_rang sangs rgyas kyi sa las ldog par 'tshal ba dang /_nges pa'i gnas su mchi bar 'tshal ba la las stong gsum gyi stong chen po'i 'jig rten gyi khams 
[\[38a.7\]]'di rin po che sna bdun gyis yongs su bkang ste sbyin pa stsal na de sbyin pa stsal bas sangs rgyas kyi zhing der skye bar 'gyur bas sbyin pa de ni legs par btang ba lags so/_/de ci'i phyir zhe na/_de nyan thos nyid dam/_rang sangs rgyas nyid du ldog pa'i skal ba can ma lags 
[\[38b\]]
[\[38b.1\]]pa'i slad du'o/_/de ci'i slad du zhe na/_de ni phyir mi ldog pa'i sa la gnas par 'gyur zhing yang dag par rdzogs pa'i byang chub mngon par rdzogs par sangs rgyas par ma gyur gyi bar du sangs rgyas kyi zhing nas sangs rgyas kyi zhing du mchi bar 'gyur ba dang /_thams cad du yang de 
[\[38b.2\]]bzhin gshegs pa dgra bcom pa yang dag par rdzogs pa'i sangs rgyas mngon du gyur pa dag mnyes par bgyid pa dang /_thams cad du yang sangs rgyas kyi byang chub tshol bar 'gyur ba dang /_sangs rgyas brgya phrag mang po dang /_sangs rgyas stong phrag mang po dang /_sangs 
[\[38b.3\]]rgyas brgya stong phrag mang po dang /_sangs rgyas bye ba khrag khrig brgya stong phrag mang po dag kyang mthong bar 'gyur zhing sangs rgyas bcom ldan 'das de dag la dge ba'i rtsa ba dag kyang bskrun par 'gyur ba'i slad du ste/_btsun pa bcom ldan 'das rnam grangs 'dis na rigs kyi 
[\[38b.4\]]bu'am rigs kyi bu mo gang la las sangs rgyas kyi zhing der skye bar bgyi ba'i slad du stong gsum gyi stong chen po 'jig rten gyi khams 'di rin po che sna bdun gyis yongs su bkang ste/_sbyin pa stsal la sbyin pa stsal bas gal te sangs rgyas kyi zhing der skye ba lta na/_btsun pa bcom 
[\[38b.5\]]ldan 'das legs par stsal cing legs par btang la legs par skyes pa lags te/_byang chub sems dpa' sems dpa' chen po de sangs rgyas kyi zhing der legs par mchis pa lags so/_/de skad ces gsol ba dang /_bcom ldan 'das kyis tshe dang ldan pa sha ra dwa ti'i bu la 
[\[38b.6\]]'di skad ces bka' stsal to/_/sha ra dwa ti'i bu de de bzhin te/_ji skad smras pa de bzhin no/_/sha ra dwa ti'i bu de ni legs par song zhing legs par skyes pa yin pas na sangs rgyas kyi zhing de byang chub sems dpa' sems dpa' chen po dag gis yongs su gang ba yin no/_/sha ra 
[\[38b.7\]]dwa ti'i bu 'di lta ste/_dper na gser gyi rigs gseg ma dang gyo mo med cing rdo ba dang sa rdul med la/_dag pa'i snying po la gnas par gyur pa de las gser blangs te/_sbud pa gnyis kyis bzhu zhing btul la/_bzhus shing btul nas rgyan sna tshogs gzhan dag tu byas te/_
[\[39a\]]
[\[39a.1\]]lus la thogs pa de bzhin du sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing gi byang chub sems dpa' sems dpa' chen po rnams kyang dag pa snying po la gnas pa sha stag ste/_
[\[39a.2\]]sha ra dwa ti'i bu de bzhin gshegs pa mi 'khrugs pa de'i sangs rgyas kyi zhing du byang chub sems dpa' sems dpa' chen po 'dus pa de dag ni dag pa yin par rig par bya'o/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i 
[\[39a.3\]]sangs rgyas mi 'khrugs pa'i sangs rgyas kyi zhing du gang dag skyes sam/_skye 'am/_skye bar 'gyur ba de dag thams cad ni 'di lta ste/_sems can dag pa zhes bya ba de lta bu'i grangs su 'gro'o/_/de dag thams cad ni 'di lta ste/_phyir mi ldog pa zhes bya ba de lta bu'i 
[\[39a.4\]]grangs su 'gro'o/_/de dag thams cad ni 'di lta ste/_rten gcig ste/_de bzhin gshegs pa la rten pa zhes bya ba de lta bu'i grangs su 'gro ste/_sha ra dwa ti'i bu ji ltar na byang chub sems dpa' sems dpa' chen po rten gcig pa yin zhe na/_sha ra dwa ti'i bu byang chub 
[\[39a.5\]]sems dpa' sems dpa' chen po gang de bzhin gshegs pa la rten par gyur pa de ni rten gcig pa zhes bya'o/_/gzhan yang rten gcig pa zhes bya ba de ni gang nyan thos dang /_rang sangs rgyas kyis thams cad las shin tu 'das pa zhes bya ba'i tshig [{]bla dgas [,]bla dwags [}]so/_/sha 
[\[39a.6\]]ra dwa ti'i bu de lta bas na byang chub sems dpa' sems dpa' chen po rten gcig pa de bzhin gshegs pa la rten pa rjes su thob par 'dod pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi 
[\[39a.7\]]zhing du skye bar bya'o/_/sha ra dwa ti'i bu byang chub sems dpa' sems dpa' chen po gang dag ngas phyir mi ldog par lung bstan pa de dag gis kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i drung du skye bar 
[\[39b\]]
[\[39b.1\]]bya ste/_sha ra dwa ti'i bu ngas byang chub sems dpa' sems dpa' chen po gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i drung du btang ba de dag ni ngas yongs su spangs pa ma yin no/_/sha ra dwa 
[\[39b.2\]]ti'i bu 'di lta ste/_dper na rgyal po rgyal rigs spyi bo nas dbang bskur ba mthu dang /_stobs dang /_brtson 'grus thob pa zhig rgyal srid 'dod pa dang /_nor 'dod pa dang /_yul 'dod pa'i phyir 'thab zla'i rgyal po'i gan du 'gyed cing 'thab tu song ba dang /_de nas 
[\[39b.3\]]'thab zla'i rgyal po des rgyal po de rgyal srid 'dod pa dang /_nor 'dod pa dang /_yul 'dod pa'i phyir 'gyed cing 'thab tu 'ong ngo zhes thos so/_/de skad thos nas rgyal po des 'di snyam du gang dag rin po che rnams dang /_btsun mo'i 'khor rnams dang /_bu dang /_bu 
[\[39b.4\]]mo rnams dang /_gang dag 'thab par mi nus pa'i gzhon nu de dag thams cad gang na rgyal po'i dpung yod pa dang /_thul bar dka' ba der bkye na bde bar gnas par 'gyur gyi/_'di na ni sdug bsngal bar 'gyur ro snyam nas grong khyer gzhan zhig tu bskungs so/_/
[\[39b.5\]]sha ra dwa ti'i bu de bzhin du ngas byang chub sems dpa' sems dpa' chen po gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i drung du btang ba de dag kyang ngas yongs su spangs pa ma yin te/_sha ra dwa 
[\[39b.6\]]ti'i bu ji ltar rgyal po rgyal rigs spyi bo nas dbang bskur ba de'i rin po che rnams dang /_btsun mo'i 'khor rnams dang /_bu dang /_bu mo rnams dang /_gang dag 'thab par mi nus pa'i gzhon nu bskungs pa de ltar ni byang chub sems dpa'i theg pa pa'i rigs kyi bu dang /_
[\[39b.7\]]rigs kyi bu mo rnams blta'o/_/sha ra dwa ti'i bu ji ltar gang du rgyal po'i rin po che rnams dang /_btsun mo'i 'khor rnams dang /_bu dang /_bu mo rnams dang gang dag 'thab par mi nus pa'i gzhon nu rnams bskungs pa'i grong khyer de ltar ni bcom ldan 'das de 
[\[40a\]]
[\[40a.1\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing du blta'o/_/sha ra dwa ti'i bu ji ltar 'thab tu 'ong ba'i rgyal po de ltar ni sangs rgyas kyi zhing 'di na byang chub sems dpa'i theg pa pa'i rigs kyi 
[\[40a.2\]]bu dang /_rigs kyi bu mo rnams la bar chad byed pa'i las la gnas pa mtho 'tsham pa la zhugs pa'i bdud rnams blta'o/_/sha ra dwa ti'i bu ji ltar rgyal po mthu dang ldan zhing thul bar dka' ba de ltar ni bdud dang /_bdud kyi ris kyi lha thams cad kyis mi thul ba'i 
[\[40a.3\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa blta'o/_/sha ra dwa ti'i bu 'di lta ste/_dper na bu lon pas 'jigs shing skrag pa'i mi ni gang du song na bu lon pa'am/_bu lon pa'i mi dag gis mi tshugs 
[\[40a.4\]]par 'gyur pa'i mtha' 'khob kyi grong khyer du 'bros par byed do/_/de ci'i phyir zhe na/_der bu lon pa'am/_bu lon pa'i mi de rnams 'ong ba'i lam chad pa'i phyir ro/_/sha ra dwa ti'i bu de bzhin du byang chub sems dpa' sems dpa' chen po gang bcom ldan 'das de 
[\[40a.5\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing du skyes pa de dag la yang bdud sdig can dang /_bdud kyi ris kyi lha rnams kyi lam chad pa yin no/_/sha ra dwa ti'i bu stong gsum gyi stong chen po'i 'jig 
[\[40a.6\]]rten gyi khams 'di na bdud sdig can dang /_bdud kyi ris kyi lha gang dag 'khod pa de dag stong gsum gyi stong chen po'i 'jig rten gyi khams 'di na byang chub sems dpa'i theg pa pa'i gang zag dang /_nyan thos kyi theg pa pa'i gang zag gang dag 'khod pa de dag la bar 
[\[40a.7\]]chad bya ba'i phyir nye bar gnas pa dang /_mtho 'tsham pa'i phyir zhugs pa ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing na bdud dang bdud kyi ris kyi lha rnams bdud kyi las kyi phyir nye bar 
[\[40b\]]
[\[40b.1\]]gnas pa med do/_/sha ra dwa ti'i bu yang byang chub sems dpa' sems dpa' chen po gang dag sangs rgyas kyi zhing der skyes sam/_skye 'am/_skye bar 'gyur ba'i byang chub sems dpa' de dag ni brgya lam na yang 'jigs par mi 'gyur ro/_/de ci'i phyir zhe na/_de ni 
[\[40b.2\]]'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na ji ltar bdag bla na med pa yang dag par rdzogs pa'i byang chub mngon par rdzogs par sangs rgyas pa'i 
[\[40b.3\]]sangs rgyas kyi zhing der bdud dang /_bdud kyi ris kyi lha rnams bar chad bya ba'i phyir nye bar gnas pa med pa de lta de ltar dge ba'i rtsa ba rnams yongs su bsngos pa'i phyir ro/_/sha ra dwa ti'i bu 'di lta ste/_dper na zag pa zad pa'i dgra bcom pa ni bde ba thob cing mi 
[\[40b.4\]]'jigs pa thob par gnas so/_/sha ra dwa ti'i bu de bzhin du byang chub sems dpa' sems dpa' chen po gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing du skyes sam/_skye 'am/_
[\[40b.5\]]skye bar 'gyur ba de dag thams cad kyang bde ba thob cing mi 'jigs pa thob par gnas te/_de dag ni kun tu bsrungs pa dang /_bskyabs pa dang /_sbas pa yin par shes par bya'o/_/de ci'i phyir zhe na/_de ni 'di ltar kha lo sgyur ba bcom ldan 'das de bzhin gshegs pa 
[\[40b.6\]]dgra bcom pa yang dag par rdzogs pa'i sangs rgyas mi 'khrugs pa de nyid sngon byang chub sems dpa'i spyad pa spyod pa na de bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der bdud dam bdud kyi ris kyi lha rnams 
[\[40b.7\]]bdud kyi las la nye bar mi gnas shing mtho 'tsham pa'i phyir 'jug pa med pa de lta de ltar dge ba'i rtsa ba rnams bskyed pa'i phyir ro/_/sha ra dwa ti'i bu 'di lta ste/_dper na mi zhig gis dug sman zos te dug 'thungs na des dug de kha zas kyi bya ba byas kyang gdug pa med 
[\[41a\]]
[\[41a.1\]]cing legs par 'ju'o/_/sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpar gyur cing byang chub sems dpa'i spyad pa spyod pa na ji ltar 
[\[41a.2\]]sangs rgyas kyi zhing der bdud dam/_bdud kyi ris kyi lha rnams bdud kyi las la nye bar mi gnas shing mtho 'tsham pa'i phyir 'jug pa med pa de lta de ltar dge ba'i rtsa ba rnams yongs su bsngos pas na sha ra dwa ti'i bu sangs rgyas kyi zhing de de lta bu'i yon tan thams cad dang ldan pa yin 
[\[41a.3\]]no/_/de nas tshe dang ldan pa sha ra dwa ti'i bu 'di snyam du sems te/_sangs rgyas kyi mthus bdag cag gis kyang sangs rgyas kyi zhing de dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de dang /_nyan 
[\[41a.4\]]thos kyi dge 'dun de dag dang /_byang chub sems dpa'i tshogs dpag tu med cing grangs med pa de dag blta bar bya'o snyam mo/_/de nas bcom ldan 'das kyis tshe dang ldan pa sha ra dwa ti'i bu'i sems kyi yongs su rtog pa thugs kyis mkhyen nas/_de'i tshe 'di lta 
[\[41a.5\]]bu'i rdzu 'phrul mngon par 'du bya ba mngon par mdzad de/_ji lta bu'i rdzu 'phrul mngon par 'du bya ba mngon par mdzad pas sangs rgyas kyi mthus/_tshe dang ldan pa sha ra dwa ti'i bus stan de nyid la 'dug bzhin du sangs rgyas kyi zhing de dang /_bcom ldan 'das de 
[\[41a.6\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa nyan thos kyi dge 'dun dang bcas pa byang chub sems dpa'i tshogs kyi 'khor dang bcas pa de mthong bar gyur to/_/de nas bcom ldan 'das kyis tshe dang ldan pa sha ra dwa ti'i bu la 
[\[41a.7\]]'di skad ces bka' stsal to/_/sha ra dwa ti'i bu khyod kyis sangs rgyas kyi zhing de dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de dang /_nyan thos kyi dge 'dun de dang /_byang chub sems 
[\[41b\]]
[\[41b.1\]]dpa'i tshogs dpag tu med cing grangs med pa de dag mthong ngam/_gsol pa btsun pa bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_sha ra dwa ti'i bu khyod kyis 'di ltar lha de dag dang mi 
[\[41b.2\]]de dag nye bar spyod pa dang /_yongs su spyod pa dang /_rtse ba dang /_dga' bas bye brag gam/_tha dad du bya ba ci yang mthong ngam/_de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa 
[\[41b.3\]]bcom ldan 'das bdag gis 'di ltar lha de dag dang /_mi de dag nye bar spyod pa dang /_yongs su spyod pa dang /_rtse ba dang /_dga' bas bye brag gam/_tha dad du bgyi ba ci yang ma mthong lags so/_/de ci'i slad du zhe na/_btsun pa bcom ldan 'das sangs 
[\[41b.4\]]rgyas kyi zhing de na nye bar spyod pa dang /_yongs su spyod pa thams cad lha rdzas nyid lags pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yang phyogs bcu kun tu snang bar mdzad cing gser gyi 
[\[41b.5\]]mchod sdong ltar gzi brjid gsal zhing shis pa dang /_dpal 'bar la skyes bu chen po'i mtshan sum cu rtsa gnyis kyis sku legs par brgyan cing dpe byad bzang po brgyad cus gzugs rnam par spras la nyan thos kyi dge 'dun gyi dbus na chos ston cing bzhugs par gda' 
[\[41b.6\]]ba'i slad du'o/_/btsun pa bcom ldan 'das 'di lta ste/_dper na mi la la zhig rgya mtsho chen po'i nang du mchis pa na shar phyogs su zhugs shing ngam ri yang mi mthong zhing lho phyogs su ma lags/_nub phyogs su ma lags te/_byang phyogs su zhugs shing ngam 
[\[41b.7\]]ri yang mi mthong ba de bzhin du btsun pa bcom ldan 'das bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i nyan thos kyi dge 'dun gyi nang du mchis na nyan thos kyi mtha' ma shar phyogs na mi gda'/_nyan thos kyi mtha' ma 
[\[42a\]]
[\[42a.1\]]lho phyogs na yang mi gda'/_nub phyogs na yang mi gda'/_byang phyogs na yang mi gda' lags so/_/btsun pa bcom ldan 'das yang de dag ji ltar snyoms par zhugs pa de ltar lus mi g.yo mi 'gul bar chos nyan to/_/btsun pa bcom ldan 
[\[42a.2\]]'das 'di na dgra bcom pa bsam gtan pa snyoms par zhugs pa'i lus ni g.yo bar yang 'gyur lags kyi nyan thos de dag ni chos nyan pa na lus g.yo ba ma mchis te/_btsun pa bcom ldan 'das de dag ni ji ltar snyoms par zhugs pa de ltar lus mi g.yo/_mi 'gul 
[\[42a.3\]]bar chos nyan par bgyid pa lags so//_//bam po bzhi pa/_btsun pa bcom ldan 'das rigs kyi bu'am rigs kyi bu mo gang la la zhig gis sangs rgyas kyi zhing der skye bar bgyi ba'i slad du stong gsum gyi stong chen po'i 'jig rten gyi khams 'di 
[\[42a.4\]]rin po che sna bdun gyis yongs su bkang ste/_sbyin pa stsal cing yongs su btang la yongs su btang bas gal te sangs rgyas kyi zhing der skye ba lta na btsun pa bcom ldan 'das legs par stsal cing legs par btang la legs par skyes pa lags te/_byang chub sems 
[\[42a.5\]]dpa' sems dpa' chen po de ni sangs rgyas kyi zhing der legs par mchis pa lags so/_/de ci'i slad du zhe na/_'di ltar de ni phyir mi ldog pa'i chos nyid rjes su thob par 'gyur ba'i slad du'o/_/bcom ldan 'das kyis bka' stsal pa/_sha ra dwa ti'i bu de de bzhin te/_ji 
[\[42a.6\]]skad smras pa de bzhin no/_/sha ra dwa ti'i bu 'di lta ste/_dper na rgyal po bka' khrims btsan po'i 'phar ma pa'i mi zhig rgyal po'i rgyas btab pa'i spring yig thogs te/_grong ngam/_grong khyer ram/_grong rdal lam/_yul phyogs gang yang rung ba zhig tu song ste/_'gro ba 
[\[42a.7\]]na de la la gcan pa rnams sam/_sho gam pa rnams sam/_gru pa rnams sam/_grong ba rnams sam/_grong khyer ba rnams sam/_lam pa rnams sam/_rgyal po'i mi'am/_lam du zhugs pa'am/_'gron po'am/_de las gzhan pa yang rung ste/_sems 
[\[42b\]]
[\[42b.1\]]can 'ga' yang de 'gro ba'i bar chad mi byed cing mtho mi 'tsham ste/_de 'gro ba dang /_'ong ba'i lam la bgegs med pa nyid du 'gyur ro/_/de ci'i phyir zhe na/_'di ltar de rgyal po'i rgyas btab pa'i phyir de 'gro ba la bgegs med par 'gro bar blta'o/_/sha ra dwa ti'i 
[\[42b.2\]]bu de bzhin du byang chub sems dpa' sems dpa' chen po gang dag 'jig rten gyi khams 'di nas shi 'phos sam/_'jig rten gyi khams gzhan dag nas shi 'phos kyang rung ste/_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[42b.3\]]rgyas mi 'khrugs pa'i sangs rgyas kyi zhing der skyes sam/_skye'am/_skye bar 'gyur ba de dag thams cad kyang bla na med pa yang dag par rdzogs pa'i byang chub las phyir mi ldog cing bla na med pa yang dag par rdzogs pa'i byang chub mngon par rdzogs par sangs rgyas par ma gyur gyi 
[\[42b.4\]]bar du sangs rgyas kyi zhing nas sangs rgyas kyi zhing du 'gro bar 'gyur ba dang /_thams cad du yang de bzhin gshegs pa dgra bcom pa yang dag par rdzogs pa'i sangs rgyas mnyes par byed par 'gyur ba dang /_thams cad du yang sangs rgyas kyi byang chub tshol bar 'gyur ba dang /_
[\[42b.5\]]thams cad du yang sangs rgyas bcom ldan 'das rnams dang /_byang chub sems dpa' rnams dang /_sangs rgyas kyi nyan thos rnams dang /_mi 'bral bar 'gyur ba dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bar 
[\[42b.6\]]rig par bya'o/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das gang 'di na rgyun tu zhugs pa'i 'bras bu la gnas pa'i rgyun tu zhugs pa dang /_sangs rgyas kyi zhing der 
[\[42b.7\]]skyes pa'i byang chub sems dpa' sems dpa' chen po de dag ni mtshungs pa lags so/_/de ci'i slad du zhe na/_gang 'di na rgyun tu zhugs pa'i 'bras bu la gnas pa'i rgyun tu zhugs pa des log par ltung ba rgyun bcad pa de bzhin du btsun pa bcom ldan 'das byang chub 
[\[43a\]]
[\[43a.1\]]sems dpa' sems dpa' chen po gang dag sangs rgyas kyi zhing der skyes sam/_skye 'am/_skye bar 'gyur ba de dag thams cad kyang log par ltung ba rgyun chad pa lags par blta ba dang /_nyan thos dang /_rang sangs rgyas kyi sa thams cad rgyun chad pa lags 
[\[43a.2\]]par blta ba dang /_bla na med pa yang dag par rdzogs pa'i byang chub mngon par rdzogs par sangs rgyas par ma gyur gyi bar du thams cad du yang sangs rgyas kyi zhing nas sangs rgyas kyi zhing du mchi bar 'gyur ba dang /_thams cad du yang sangs rgyas bcom ldan 'das rnams 
[\[43a.3\]]dang /_byang chub sems dpa' rnams dang /_sangs rgyas kyi nyan thos rnams dang mi 'bral bar 'gyur ba'i slad du'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin 
[\[43a.4\]]te/_ji skad smras pa de bzhin no/_/sha ra dwa ti'i bu byang chub sems dpa' sems dpa' chen po gang la la dag 'jig rten gyi khams 'di nas shi 'phos sam/_'jig rten gyi khams gzhan dag nas shi 'phos kyang rung ste/_sangs rgyas kyi zhing der skyes sam/_
[\[43a.5\]]skye 'am/_skye bar 'gyur ba de dag thams cad ni log par ltung ba rgyun chad pa yin par blta ba dang /_nyan thos dang /_rang sangs rgyas kyi sa thams cad rgyun chad pa yin par blta ba dang /_bla na med pa yang dag par rdzogs pa'i byang chub mngon par rdzogs 
[\[43a.6\]]par sangs rgyas par ma gyur gyi bar du sangs rgyas kyi zhing nas sangs rgyas kyi zhing du 'gro bar 'gyur ba dang /_thams cad du yang sangs rgyas kyi byang chub tshol bar 'gyur ba dang /_thams cad du yang de bzhin gshegs pa dgra bcom pa yang dag par rdzogs 
[\[43a.7\]]pa'i sangs rgyas mngon du gyur pa dag mnyes par 'gyur pa dang /_thams cad du yang sangs rgyas bcom ldan 'das rnams dang /_byang chub sems dpa' rnams dang /_sangs rgyas kyi nyan thos rnams dang mi 'bral bar 'gyur ro/_/sha ra dwa ti'i bu 'di 
[\[43b\]]
[\[43b.1\]]lta ste/_dper na rgyun tu zhugs pa ni log par ltung ba'i chos su mi 'gyur zhing rdzogs pa'i byang chub la nges par gzhol lo/_/sha ra dwa ti'i bu de bzhin du byang chub sems dpa' sems dpa' chen po gang dag 'jig rten gyi khams 'di nas shi 'phos sam/_'jig rten gyi 
[\[43b.2\]]khams gzhan dag nas shi 'phos kyang rung ste/_sangs rgyas kyi zhing der skyes sam/_skye 'am/_skye bar 'gyur ba de dag thams cad kyang bla na med pa yang dag par rdzogs pa'i byang chub tu nges pa dang /_bla na med pa yang dag par rdzogs pa'i byang chub mngon par rdzogs 
[\[43b.3\]]par sangs rgyas par ma gyur gyi bar du sangs rgyas kyi zhing nas sangs rgyas kyi zhing du 'gro bar 'gyur ba dang /_thams cad du yang de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed par 'gyur ba dang /_thams cad du 
[\[43b.4\]]yang sangs rgyas kyi byang chub tshol bar 'gyur ba dang /_thams cad du yang sangs rgyas bcom ldan 'das rnams dang /_byang chub sems dpa' rnams dang /_sangs rgyas kyi nyan thos rnams dang mi 'bral bar rig par bya'o/_/de skad ces bka' stsal 
[\[43b.5\]]pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das gang 'di na lan cig phyir 'ong ba'i 'bras bu la gnas pa'i lan cig phyir 'ong ba dang /_sangs rgyas kyi zhing der skyes pa'i byang chub sems dpa' 
[\[43b.6\]]sems dpa' chen po de ni mtshungs pa lags so/_/btsun pa bcom ldan 'das gang 'di na phyir mi 'ong ba'i 'bras bu la gnas pa'i phyir mi 'ong ba dang /_sangs rgyas kyi zhing der skyes pa'i byang chub sems dpa' sems dpa' chen po de yang mtshungs pa lags so/_/
[\[43b.7\]]btsun pa bcom ldan 'das gang 'di na dgra bcom pa nyid kyi 'bras bu la gnas pa'i dgra bcom pa dang /_sangs rgyas kyi zhing der skyes pa'i byang chub sems dpa' sems dpa' chen po de yang mtshungs pa lags so/_/de skad ces gsol pa dang /_bcom ldan 
[\[44a\]]
[\[44a.1\]]'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu khyod de skad ma zer cig/_sha ra dwa ti'i bu khyod yang de skad ma zer cig_/de ci'i phyir zhe na/_sha ra dwa ti'i bu gang 'di na bla na med pa yang dag par rdzogs pa'i 
[\[44a.2\]]byang chub tu lung bstan pa'i byang chub sems dpa' sems dpa' chen po dang /_sangs rgyas kyi zhing der skyes pa'i byang chub sems dpa' sems dpa' chen po de mtshungs la/_gang 'di na mi skye ba'i chos la bzod pa thob pa'i byang chub sems dpa' sems dpa' chen po 
[\[44a.3\]]dang /_sangs rgyas kyi zhing der skyes pa'i byang chub sems dpa' sems dpa' chen po de mtshungs pa'i phyir ro/_/sha ra dwa ti'i bu gzhan gang 'di na byang chub sems dpa' sems dpa' chen po byang chub kyi snying po la 'dug pa dang /_sangs rgyas kyi zhing der skyes pa'i byang 
[\[44a.4\]]chub sems dpa' sems dpa' chen po de yang mtshungs so/_/de ci'i phyir zhe na/_sha ra dwa ti'i bu gang dag sangs rgyas kyi zhing der skyes pa'i byang chub sems dpa' sems dpa' chen po de dag ni de bzhin gshegs pa la rten pa yin par rig par bya ba dang /_de dag ni 
[\[44a.5\]]bdud dang /_bdud kyi ris kyi lha rnams kyis mi rdzi bar rig par bya ba dang /_byang chub sems dpa' de dag ni nyan thos kyis dang /_rang sangs rgyas kyi sar mtshams sbyor ba chad par rig par bya ba dang /_bla na med pa yang dag par rdzogs pa'i byang chub mngon par rdzogs 
[\[44a.6\]]par sangs rgyas par ma gyur gyi bar du sangs rgyas kyi zhing nas sangs rgyas kyi zhing du 'gro bar 'gyur ba dang /_thams cad du yang de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed par 'gyur ba'i phyir ro/_/de nas tshe dang ldan pa 
[\[44a.7\]]kun dga' bo 'di snyam du sems te/_'di la gnas brtan rab 'byor gyi spobs pa ci 'dra ba bdag gis gnas brtan rab 'byor la sad par bya'o snyam mo/_/de nas tshe dang ldan pa kun dga' bos tshe dang ldan pa rab 'byor la 'di skad ces smras so/_/gnas brtan rab 'byor 
[\[44b\]]
[\[44b.1\]]bdag cag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa nyan thos kyi dge 'dun dang bcas pa byang chub sems dpa'i tshogs dang bcas pa de dang /_bcom ldan 'das de bzhin gshegs pa mi 'khrugs pa'i 
[\[44b.2\]]sangs rgyas kyi zhing de blta bar bya'o/_/de skad ces smras pa dang /_tshe dang ldan pa rab 'byor gyis tshe dang ldan pa kun dga' bo la 'di skad ces smras so/_/tshe dang ldan pa kun dga' bo khyod bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[44b.3\]]rgyas mi 'khrugs pa nyan thos kyi dge 'dun dang bcas pa byang chub sems dpa'i tshogs dang bcas pa de dang /_sangs rgyas kyi zhing de lta'am/_smras pa/_gnas brtan rab 'byor bdag cag gis blta'o/_/de skad ces smras pa dang /_tshe dang ldan pa rab 'byor gyis tshe 
[\[44b.4\]]dang ldan pa kun dga' bo la 'di skad ces smras so/_/tshe dang ldan pa kun dga' bo gnam du ltos shig_/de nas tshe dang ldan pa kun dga' bos gnam du bltas so/_/bltas nas tshe dang ldan pa rab 'byor la 'di skad ces smras so/_/gnas brtan rab 'byor bdag 
[\[44b.5\]]gis gnam du bltas na/_steng gi nam mkha' thams cad dben par mthong ngo /_/de skad ces smras pa dang /_tshe dang ldan pa rab 'byor gyis tshe dang ldan pa kun dga' bo la 'di skad ces smras so/_/tshe dang ldan pa kun dga' bo ji ltar khyod kyis steng gi nam 
[\[44b.6\]]mkha' thams cad dben par mthong ba de bzhin du tshe dang ldan pa kun dga' bo bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa nyan thos kyi dge 'dun dang bcas pa byang chub sems dpa'i tshogs dang bcas pa 
[\[44b.7\]]de dang /_sangs rgyas kyi zhing de yang de ltar blta bar bya'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das bcom ldan 'das kyis 'di skad du gang 'di na lung bstan pa'i byang chub sems dpa' 
[\[45a\]]
[\[45a.1\]]sems dpa' chen po dang /_der skyes pa'i byang chub sems dpa' sems dpa' chen po de mtshungs so/_/zhes bka' stsal lags na/_btsun pa bcom ldan 'das de mnyam pa nyid gang zhig gis mtshungs pa lags/_de skad ces gsol pa dang /_
[\[45a.2\]]bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de ni chos kyi dbyings mnyam pa nyid kyis mtshungs pa yin no/_/de bzhin gshegs pa mi 'khrugs pa'i bkod pa las le'u bzhi pa'o//_//
[\[45a.3\]]de nas tshe dang ldan pa sha ra dwa ti'i bu 'di snyam du sems te/_btsun pa bcom ldan 'das kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i yon tan yongs 
[\[45a.4\]]su brjod pa yang bshad/_de'i sangs rgyas kyi zhing gi yon tan bkod pa phun sum tshogs pa yang bshad/_nyan thos kyi dge 'dun gyi bkod pa phun sum tshogs pa yang bshad/_byang chub sems dpa'i yon tan bkod pa phun sum tshogs pa yang bshad na btsun pa bcom ldan 
[\[45a.5\]]'das kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i yongs su mya ngan las 'da' ba chen po ni da dung ma bshad pas btsun pa bcom ldan 'das kyis da ni bcom ldan 'das de bzhin gshegs pa dgra bcom 
[\[45a.6\]]pa yang dag par rdzogs pa'i sangs rgyas mi 'khrugs pa de'i yongs su mya ngan las 'das pa chen po de tshul ci 'dra ba dang /_mtshan ma ji lta bur 'gyur ba de dag legs par bshad pa'i rigs so snyam mo/_/de nas bcom ldan 'das kyis tshe dang ldan pa sha ra dwa ti'i bu'i 
[\[45a.7\]]sems kyi yongs su rtog pa thugs kyis mkhyen nas tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu gang gi nyin mo bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su 
[\[45b\]]
[\[45b.1\]]mya ngan las 'da' ba chen pos yongs su mya ngan las 'da' bar 'gyur ba de'i nyin mo stong gsum gyi stong chen po'i 'jig rten gyi khams de'i sems can de dag la chos bstan pa'i phyir de bzhin gshegs pas sku sprul pa dag sprul par 'gyur ro/_/de nas de bzhin gshegs 
[\[45b.2\]]pa'i sprul pa'i sku de dag sems can de rnams la 'di lta bu'i chos ston par 'gyur te/_chos bstan pa des sngon chos bstan pas sems can ji snyed btul bar gyur pa de bas ches dpag tu med cing ches grangs med pa'i sems can dag 'dul bar 'gyur te/_de dag las 
[\[45b.3\]]sems can la la dag ni nyan thos kyi theg pa la 'dul bar 'gyur ro/_/la la dag ni rang sangs rgyas kyi theg pa la'o/_/la la dag ni stobs bcu'i theg pa bla na med pa la 'dul bar 'gyur ro/_/sha ra dwa ti'i bu de nas bcom ldan 'das de bzhin gshegs pa dgra bcom 
[\[45b.4\]]pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba'i dus kyi tshe byang chub sems dpa' sems dpa' chen po spos kyi glang po che zhes bya ba la skyes bu dam pa khyod nga'i dam pa'i chos nub nas zhag bdun lon pa'i 'og tu 'jig rten gyi 
[\[45b.5\]]khams mngon par dga' ba 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig 
[\[45b.6\]]rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das gser gyi pad ma zhes bya bar 'gyur ro zhes bla na med pa yang dag par rdzogs pa'i byang chub tu lung ston par 'gyur ro/_/sha ra dwa ti'i bu 
[\[45b.7\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser gyi pad ma de'i sangs rgyas kyi zhing gi yon tan bkod pa phun sum tshogs pa yang bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[46a\]]
[\[46a.1\]]rgyas mi 'khrugs pa'i sangs rgyas kyi zhing gi yon tan bkod pa phun sum tshogs pa ci 'dra ba de 'dra bar 'gyur zhing sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser gyi pad ma de'i nyan thos kyi 
[\[46a.2\]]dge 'dun gyi bkod pa phun sum tshogs pa dang /_byang chub sems dpa'i tshogs kyi bkod pa phun sum tshogs pa yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i nyan thos kyi dge 'dun gyi bkod pa phun sum 
[\[46a.3\]]tshogs pa dang /_byang chub sems dpa'i tshogs kyi bkod pa phun sum tshogs pa ci 'dra ba de 'dra bar lhag chad med par 'gyur ro/_/sha ra dwa ti'i bu yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs 
[\[46a.4\]]su mya ngan las 'da' ba'i chen po'i dus kyi tshe na sa chen po de rnam pa drug tu rab tu g.yo bar 'gyur te/_g.yo bar 'gyur/_rab tu g.yo bar 'gyur/_kun tu rab tu g.yo bar 'gyur/_'gul bar 'gyur/_rab tu 'gul bar 'gyur/_kun tu rab tu 'gul bar 'gyur/_
[\[46a.5\]]ldeg par 'gyur/_rab tu ldeg par 'gyur/_kun tu rab tu ldeg par 'gyur zhing 'jig rten du snang ba chen po yang 'byung bar 'gyur ro/_/stong gsum gyi stong chen po'i 'jig rten gyi khams der sgra skad chen po yang 'byung bar 'gyur zhing sgra de yang 'dod pa na spyod pa'i lha'i 
[\[46a.6\]]ris drug po dag dang /_'og min gyi lha'i ris rnams kyi bar du grags par 'gyur ro/_/de na 'dod pa na spyod pa'i lha'i ris rnams dang /_gzugs na spyod pa'i lha'i ris de dag gis sgra de thos nas kyang 'di snyam du bcom ldan 'das de bzhin gshegs pa dgra bcom pa yang dag 
[\[46a.7\]]par rdzogs pa'i sangs rgyas mi 'khrugs pa de yongs su mya ngan las 'da' bar 'gyur ro snyam du rig par 'gyur zhing 'di ltar rang rang gi lha'i gzhal med khang rnams la mngon par mi dga' bar 'gyur ba de lta bu'i mngon par mi dga' ba'i 'du shes dag kyang skye bar 'gyur la/_
[\[46b\]]
[\[46b.1\]]tshig 'di skad du kye ma bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa spyan du gyur ba/_ye shes su gyur pa/_dbang du gyur ba/_tshad mar gyur ba/_snang bar gyur ba shin tu myur bar 'jig rten du nub po zhes brjod 
[\[46b.2\]]par yang 'gyur ro/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen po'i dus kyi tshe sangs rgyas kyi zhing de na rin po che'i shing ljon pa dang /_dpag 
[\[46b.3\]]bsam gyi shing ljon pa dang /_rtswa dang /_gel ba dang /_sman dang /_nags tshal gang ji snyed pa de dag thams cad bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen po ga la ba 
[\[46b.4\]]de logs su rab tu 'dud par 'gyur ro/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sngon gyi smon lam gyis byang chub sems dpa' sems dpa' chen po phyis 'byung ba rnams 
[\[46b.5\]]kyi ched du grogs po dag 'di chos kyi sgo'i gzhi brgya rtsa brgyad de/_nga 'das pa'i 'og tu byang chub sems dpa' sems dpa' chen po gang dag sangs rgyas kyi zhing 'dir skye bar 'gyur ba de dag gis chos kyi sgo'i gzhi brgya rtsa brgyad po 'di kun chub par byas na chos thams cad kun chub 
[\[46b.6\]]pa dang /_kun gzung bar 'gyur ro zhes chos kyi sgo'i gzhi brgya rtsa brgyad 'jog par 'gyur ro/_/sha ra dwa ti'i bu de ltar na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na ji ltar de bzhugs 
[\[46b.7\]]pa de ltar yongs su mya ngan las 'das pa na yang byang chub sems dpa' sems dpa' chen po de dag gis chos thams cad kun chub par byed cing bla na med pa yang dag par rdzogs pa'i byang chub mngon par rdzogs par sangs rgyas par ma gyur gyi bar du sangs rgyas kyi zhing nas 
[\[47a\]]
[\[47a.1\]]sangs rgyas kyi zhing du 'gro ba dang /_de bzhin gshegs pa la blta ba dang /_phyir mi ldog pas na shin tu yongs su bzung ba yin no/_/sha ra dwa ti'i bu byang chub sems dpa' sems dpa' chen po gang la la dag 'jig rten gyi khams 'di nas shi 'phos sam 'jig 
[\[47a.2\]]rten gyi khams gzhan dag nas shi 'phos kyang rung ste/_sangs rgyas kyi zhing der skyes sam/_skye 'am/_skye bar 'gyur ba de dag thams cad ni ji ltar bcom ldan 'das de bzhugs pa de bzhin du de yongs su mya ngan las 'das pa na yang chos thams cad kun chub par byed pa 'thob par 
[\[47a.3\]]'gyur ro/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen po'i dus kyi tshe 'di ltar sangs rgyas kyi mthus sems can gang dag 'jig rten gyi khams gzhan 
[\[47a.4\]]dang gzhan dag na gnas pa'i sems can de dag gi mig lam du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de snang bar 'gyur ro/_/sha ra dwa ti'i bu gzhan yang bcom ldan 'das de bzhin gshegs pa dgra 
[\[47a.5\]]bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen pos yongs su mya ngan las 'das pa na lha dang mi rnams kyis sku la mchod pa bya ba'i phyir lha dang mi'i me tog dang /_bdug pa dang /_spos dang /_me tog phreng dang /_
[\[47a.6\]]byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_rin po che'i rgyan dag gis sku la mngon par 'thor bar 'gyur te/_lha dang mi rnams kyi me tog dang /_bdug pa dang /_spos dang /_me tog phreng dang /_byug pa dang /_phye 
[\[47a.7\]]ma dang /_gos dang /_gdugs dang /_rgyal mtshan dang /_ba dan dang /_rin po che'i rgyan de dag mngon par gtor ba'i phung po ni kho ra khor yug dang /_'phang du dpag tshad kyi tshad tsam du 'gyur ro/_/sha ra dwa ti'i bu gzhan yang bcom ldan 'das de bzhin gshegs pa 
[\[47b\]]
[\[47b.1\]]dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen pos yongs su mya ngan las 'das pa na stong gsum gyi stong chen po'i 'jig rten gyi khams de na lha dang /_mi dang /_klu dang /_gnod sbyin dang /_dri za dang /_lha ma yin dang /_
[\[47b.2\]]nam mkha' lding dang /_mi 'am ci dang /_lto 'phye chen po gang ji snyed yod pa de dag thams cad bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i yongs su mya ngan las 'das pa chen po ga la ba de logs su 'dud 
[\[47b.3\]]cing thal mo sbyar te phyag 'tshal bar 'gyur ro/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen pos yongs su mya ngan las 'das pa na lha dang /_
[\[47b.4\]]mi de rnams nyin mtshan bdun du mya ngan gyi zug rngu dang ldan par gyur nas kye ma bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 'di shin tu myur bar yongs su mya ngan las 'das so zhes brang rdung bar 'gyur zhing lha dang 
[\[47b.5\]]mi de dag dga' ba dang /_rtsed mo nyams su myong bar mi 'gyur/_'dod pa'i longs spyod la 'jug par mi 'gyur te lha dang mi de dag de ltar sems khong du chud par gyur nas gcig la gcig 'di skad du kye ma spyan du gyur pa/_ye shes su gyur pa/_dbang du gyur pa/_tshad 
[\[47b.6\]]mar gyur pa/_snang bar gyur pa'i bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 'di shin tu myur bar 'jig rten du nub bo zhes tshig tu brjod par 'gyur ro/_/sha ra dwa ti'i bu byang chub sems dpa' sems dpa' 
[\[47b.7\]]chen po gang la la dag 'jig rten gyi khams 'di nas shi 'phos sam/_'jig rten gyi khams gzhan dag nas shi 'phos kyang rung ste/_sangs rgyas kyi zhing der skyes sam/_skye 'am/_skye bar 'gyur ba de dag thams cad ni bla na med pa yang dag par rdzogs pa'i byang chub tu 
[\[48a\]]
[\[48a.1\]]lung bstan pa yin par rig par bya ste/_sha ra dwa ti'i bu/_byang chub sems dpa' de dag ni brgyar bgrang bas bgrang bar mi 'gyur gyi/_sha ra dwa ti'i bu gzhan du na de dag ni brgya zhe'am/_stong zhe'am/_brgya stong zhes bya ba'i grangs su 'gro'o/_/sha ra dwa 
[\[48a.2\]]ti'i bu ji ltar byang chub sems dpa' sems dpa' chen po de dag brgya'i grangs dang /_stong gi grangs dang /_brgya stong gi grangs su 'gro ba de bzhin du sha ra dwa ti'i bu de bzhin gshegs pa'i grangs su blta bar bya'o/_/sangs rgyas kyi grangs su blta bar bya'o/_/thams cad mkhyen 
[\[48a.3\]]pa nyid kyi grangs su blta bar bya'o/_/sha ra dwa ti'i bu byang chub sems dpa' sems dpa' chen po gang la la dag 'jig rten gyi khams 'di nas shi 'phos sam 'jig rten gyi khams gzhan dag nas shi 'phos kyang rung ste/_sangs rgyas kyi zhing der skyes sam/_skye 'am/_skye 
[\[48a.4\]]bar 'gyur ba de dag thams cad kyang de lta bu'i grangs nyid du 'gro bar 'gyur te/_'di lta ste/_de bzhin gshegs pa'i grangs dang /_sangs rgyas kyi grangs dang /_thams cad mkhyen pa nyid kyi grangs su grangs de nyid du 'gro bar 'gyur ro/_/sha ra dwa ti'i bu byang chub sems 
[\[48a.5\]]dpa' sems dpa' chen po phyir mi ldog pa rnams ma gtogs pa de las gzhan pa'i byang chub sems dpa' gang dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i yon tan yongs su brjod pa'i chos kyi rnams 
[\[48a.6\]]grangs 'di thos par mi 'gyur ba de dag thams cad ni bdud kyis byin gyis brlabs par rig par bya'o/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen pos 
[\[48a.7\]]yongs su mya ngan las 'das pa na sku ni rang gi me'i khams kyis sreg par 'gyur ro/_/de'i sku gdung rnams ni gser gyi mdog 'dra bar 'gyur te/_sku gdung de dag bcad pa'i 'phro nas bkra shis dang /_g.yung drung 'khyil pa dag snang bar 'gyur zhing rab tu gsal bar 'gyur ro/_/
[\[48b\]]
[\[48b.1\]]sha ra dwa ti'i bu 'di lta ste/_dper na shing ljon pa chen po ti mi sa zhes bya ba'i rigs de bcad pa'i 'phro nas bkra shis dang /_g.yung drung 'khyil pa dag snang zhing 'byung ngo /_/sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par 
[\[48b.2\]]rdzogs pa'i sangs rgyas mi 'khrugs pa de yongs su mya ngan las 'da' ba chen pos yongs su mya ngan las 'das pa'i sku gdung de dag bcad pa'i 'phro nas kyang bkra shis dang g.yung drung 'khyil pa dag 'byung bar 'gyur zhing cho 'phrul sna tshogs dag dang /_mthu sna tshogs dag kyang ston 
[\[48b.3\]]par 'gyur ro/_/sha ra dwa ti'i bu gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen pos yongs su mya ngan las 'das pa'i sku gdung de dag bcad pa'i 'phro dag nas bkra 
[\[48b.4\]]shis dang g.yung drung 'khyil pa dag 'byung bar 'gyur ro/_/sha ra dwa ti'i bu 'di lta ste/_dper na rdo mu la so zhes bya ba de bcag pa'i 'phro nas bkra shis dang /_g.yung drung 'khyil pa dag 'byung ngo /_/sha ra dwa ti'i bu de bzhin du bcom ldan 'das de bzhin gshegs pa dgra bcom 
[\[48b.5\]]pa yang dag par rdzogs pa'i sangs rgyas mi 'khrugs pa de yongs su mya ngan las 'da' ba chen pos yongs su mya ngan las 'das pa'i sku gdung gtubs pa de dag gi bcad 'phro dag las kyang bkra shis dang /_g.yung drung 'khyil pa dag 'byung bar 'gyur ro/_/sku gdung de dag la sku 
[\[48b.6\]]gdung la mchod par bya ba'i phyir stong gsum gyi stong chen po'i 'jig rten gyi khams de thams cad du sems can rnams rin po che sna bdun gyis mchod rten dag byed par 'gyur ro/_/stong gsum gyi stong chen po'i 'jig rten gyi khams de thams cad 'di ltar brgyan par 'gyur te/_'di 
[\[48b.7\]]lta ste/_dper na skar ma rnams kyis nam mkha' yongs su khyab pa de bzhin du rin po che sna bdun gyi mchod rten dag dang /_pad ma gser gyi mdog can 'dab ma bye ba phrag stong dang ldan pa de dag gis kyang sangs rgyas kyi zhing de rtag tu brgyan par 'gyur ro/_/sha ra dwa ti'i bu 
[\[49a\]]
[\[49a.1\]]gzhan yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na byang chub sems dpa' sems dpa' chen po gang dag 'chi ba'i gnas skabs la nye bar gnas shing 'chi 'pho ba de dag de 
[\[49a.2\]]nas 'chi 'pho ba na snga ltas 'di lta bu dag 'byung bar 'gyur te/_byang chub sems dpa' sems dpa' chen po de dag sangs rgyas kyi zhing gang du skye bar 'gyur ba'i sangs rgyas kyi zhing de'i de bzhin gshegs pa dgra bcom pa yang dag par rdzogs pa'i sangs rgyas de dag mthong bar 
[\[49a.3\]]'gyur zhing mthong nas kyang mi brjed par 'chi ba'i dus byed do/_/'chi ba'i dus byas pa de dag gi sku gdung rnams la yang lha dang mi rnams sku gdung la mchod pa bya ba'i phyir brtson par 'gyur te/_lha dang mi'i phun sum tshogs pas sku gdung rnams la sku gdung gi mchod pa byed 
[\[49a.4\]]par 'gyur ro/_/sha ra dwa ti'i bu gzhan yang byang chub sems dpa' sems dpa' chen po de dag gi sku gdung rnams ni mthar gyis nam mkha' la 'thor cing phra mor gyur nas de dag gi cha shas kyang med cing mi snang bar 'gyur ro/_/sha ra dwa ti'i bu 'di lta ste/_dper na rtswa gsher ba dag 
[\[49a.5\]]me'i nang du bcug na du ba'i rgyun dag 'byung zhing du ba de dag kyang mthar gyis nam mkha' la mngon par 'phags te/_nam mkha' la 'thor zhing phra mor gyur nas de dag gi cha shas kyang med cing mi snang bar 'gyur ro/_/sha ra dwa ti'i bu de bzhin du byang chub sems dpa' sems dpa' 
[\[49a.6\]]chen po gang dag sangs rgyas kyi zhing de nas shi 'phos pa de dag gi sku gdung rnams kyang mthar gyis nam mkha' la 'thor zhing phra mor gyur nas de dag gi cha shas kyang med cing mi snang bar 'gyur ro/_/sha ra dwa ti'i bu gzhan yang byang chub sems dpa' sems dpa' chen po de dag 'chi 
[\[49a.7\]]ba'i gnas skabs la nye bar gnas shing sangs rgyas kyi zhing de nas 'chi 'pho ba na ltas 'di lta bu dag 'byung bar 'gyur te/_phyogs bcu kun gyi 'jig rten gyi khams thams cad du 'jig rten gyi khams kha cig tu ni byang chub sems dpa' sems dpa' chen po dag dga' ldan gyi 
[\[49b\]]
[\[49b.1\]]lha'i ris rnams su skye ba dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag dga' ldan gyi lha'i ris rnams na gnas pa dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag dga' 
[\[49b.2\]]ldan gyi lha'i ris rnams nas 'chi 'pho ba dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag ma'i mngal du 'jug pa dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag ma'i mngal 
[\[49b.3\]]nas btsa' ba dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag gom pa bdun 'dor ba dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag rta gad du dgod pa dag mthong ngo /_/'jig rten gyi khams 
[\[49b.4\]]kha cig tu ni byang chub sems dpa' sems dpa' chen po dag gzhon nu rtse ba rjes su ston pa dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag btsun mo'i 'khor gyi nang du 'dug pa dag mthong ngo /_/'jig rten gyi khams kha cig tu ni byang chub 
[\[49b.5\]]sems dpa' sems dpa' chen po dag khyim nas khyim med par rab tu 'byung ba dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag dka' ba spyod pa la sbyor ba ston pa dag mthong ngo /_/'jig rten gyi khams kha cig tu ni byang chub 
[\[49b.6\]]sems dpa' sems dpa' chen po dag byang chub kyi snying por 'gro ba dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag byang chub kyi snying po la nges par rtog pa dag mthong ngo /_/'jig rten gyi khams kha cig tu ni byang chub sems dpa' sems dpa' 
[\[49b.7\]]chen po dag byang chub kyi snying po la gus pa dang zhe sas skor ba byed pa dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag byang chub kyi snying po la 'dug par rtsom pa dag mthong ngo /_/'jig rten gyi khams kha cig tu ni byang chub sems dpa' sems 
[\[50a\]]
[\[50a.1\]]dpa' chen po dag byang chub kyi snying po la 'dug par gyur pa dag mthong ngo /_/'jig rten gyi khams kha cig tu ni byang chub sems dpa' sems dpa' chen po dag bdud sdig can rab tu 'dul ba dag mthong ngo /_/'jig rten gyi khams kha cig tu ni byang chub sems dpa' 
[\[50a.2\]]sems dpa' chen po dag bla na med pa yang dag par rdzogs pa'i byang chub mngon par rdzogs par 'tshang rgya zhing thams cad mkhyen pa'i ye shes thob pa dag mthong ngo /_/'jig rten gyi khams kha cig tu ni sangs rgyas bcom ldan 'das dag chos kyi 'khor lo bskor ba dag mthong ngo /_/
[\[50a.3\]]'jig rten gyi khams kha cig tu ni sangs rgyas bcom ldan 'das dag byang chub sems dpa' sems dpa' chen po rnams lung ston par mdzad pa dag mthong ngo /_/'jig rten gyi khams kha cig tu ni sangs rgyas bcom ldan 'das dag phung po lhag ma med pa'i mya ngan las 'das pa'i 
[\[50a.4\]]dbyings su yongs su mya ngan las 'da' ba dag mthong ste/_sha ra dwa ti'i bu byang chub sems dpa' sems dpa' chen po de dag 'chi ba'i gnas skabs la nye bar gnas shing sangs rgyas kyi zhing de nas 'chi 'pho ba na de lta bu'i ltas de dag 'byung bar 'gyur ro/_sha ra dwa ti'i bu bcom 
[\[50a.5\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sku tshe'i tshad ni bskal pa chen po 'bum phrag bcur gnas te/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[50a.6\]]mi 'khrugs pa de yongs su mya ngan las 'da' ba chen pos yongs su mya ngan las 'das nas kyang bde bar gshegs pas gsungs pa'i dam pa'i chos ni bskal pa chen po 'bum phrag bcu'i bar du gnas par 'gyur ro/_/de skad ces bka' stsal pa dang /_bcom ldan 'das la tshe dang 
[\[50a.7\]]ldan pa sha ra dwa ti'i bus 'di skad ces gsol to/_/btsun pa bcom ldan 'das bde bar gshegs pas gsungs pa'i dam pa'i chos gnas par 'gyur ba'i bskal pa chen po 'bum phrag bcu po dag ji ltar rtsi ba lags/_de skad ces gsol pa dang /_bcom ldan 'das kyis tshe 
[\[50b\]]
[\[50b.1\]]dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu bar gyi bskal pa nyi shu la bskal pa gcig go_/bskal pa bcu la bskal pa chen po gcig ste/_sha ra dwa ti'i bu 'di ltar rtsis pa'i bskal pa chen po 'bum phrag bcu'i bar du bde bar gshegs pas 
[\[50b.2\]]gsungs pa'i dam pa'i chos gnas par 'gyur ro/_/sha ra dwa ti'i bu de'i dam pa'i chos nub par 'gyur ba na stong gsum gyi stong chen po'i 'jig rten gyi khams de thams cad du snang ba chen po 'byung bar 'gyur/_sa chen po yang g.yo bar 'gyur/_sgra skad chen po yang grag par 'gyur 
[\[50b.3\]]ro/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i dam pa'i chos ni bdud dang /_bdud kyi ris kyi lha rnams kyis nub par byed par mi 'gyur/_de'i dam pa'i chos ni bcom ldan 'das kyi nyan thos 
[\[50b.4\]]rnams kyis kyang nub par byed par mi 'gyur gyi/_sha ra dwa ti'i bu gzhan du na de'i mi rnams dam pa'i chos nyan pa'i 'dun pa chung bar 'gyur te/_de dag 'dun pa chung bas na/_chos smra ba'i dge slong rnams kyi drung du 'gro bar mi 'gyur ro/_/de dag der mi 'gro bas na dam pa'i chos 
[\[50b.5\]]thos par mi 'gyur ro/_/dam pa'i chos ma thos pas na sgrub par mi 'gyur ro/_/mi sgrub pas na gong ma'i khyad par 'thob par mi 'gyur zhing chos smra ba'i dge slong rnams kyis kyang mi de dag 'dun pa chung bar rig nas chos ston par mi 'gyur te/_sha ra dwa ti'i bu de lta bu'i rim gyis 
[\[50b.6\]]de'i dam pa'i chos nub par 'gyur ro/_/de bzhin gshegs pa mi 'khrugs pa'i bkod pa las le'u lnga pa'o//_//de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems 
[\[50b.7\]]dpa' chen po dge ba'i rtsa ba ji lta bu dang /_rgyu gang dang rkyen gang gis sangs rgyas kyi zhing der skye bar 'gyur/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' 
[\[51a\]]
[\[51a.1\]]sems dpa' chen pos bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i spyod par gyur pa gang yin pa'i spyod pa de dag la spyad par bya zhing spyod pa de dag bsgrub 
[\[51a.2\]]par bya'o zhes de ltar sems bskyed cing smon lam btab na/_sangs rgyas kyi zhing 'jig rten gyi khams mngon par dga' ba zhes bya ba der bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i drung du skye bar 'gyur te/_sha ra 
[\[51a.3\]]dwa ti'i bu byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu ni de yin/_rkyen ni de yin no/_/sha ra dwa ti'i bu gzhan yang byang chub sems dpa' sems dpa' chen pos bdag dge ba'i rtsa ba 'di dang ldan pas bcom ldan 'das de bzhin 
[\[51a.4\]]gshegs pa dgra bcom pa yang dag par rdzogs pa'i sangs rgyas mi 'khrugs pa de dang lhan cig 'grogs par gyur cig ces/_sbyin pa'i pha rol tu phyin pa bla na med pa yang dag par rdzogs pa'i byang chub tu yongs su bsngo bar bya ste/_sha ra dwa ti'i bu de yang byang chub sems dpa' 
[\[51a.5\]]sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu gzhan yang byang chub sems dpa' sems dpa' chen pos bdag dge ba'i rtsa ba 'di dang ldan pas bcom ldan 'das de bzhin gshegs pa dgra bcom pa yang dag par 
[\[51a.6\]]rdzogs pa'i sangs rgyas mi 'khrugs pa de dang lhan cig 'grogs par gyur cig ces tshul khrims kyi pha rol tu phyin pa bla na med pa yang dag par rdzogs pa'i byang chub tu yongs su bsngo bar bya ste/_/sha ra dwa ti'i bu de yang byang chub sems dpa' sems dpa' chen po sangs rgyas kyi 
[\[51a.7\]]zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu gzhan yang byang chub sems dpa' sems dpa' chen pos bdag dge ba'i rtsa ba 'di dang ldan pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs 
[\[51b\]]
[\[51b.1\]]pa de dang lhan cig 'grogs par gyur cig ces bzod pa'i pha rol tu phyin pa bla na med pa yang dag par rdzogs pa'i byang chub tu yongs su bsngo bar bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de 
[\[51b.2\]]yang rkyen yin no/_/sha ra dwa ti'i bu gzhan yang byang chub sems dpa' sems dpa' chen pos bdag dge ba'i rtsa ba 'di dang ldan pas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de dang lhan cig 'grogs par 
[\[51b.3\]]gyur cig ces brtson 'grus kyi pha rol tu phyin pa bla na med pa yang dag par rdzogs pa'i byang chub tu yongs su bsngo bar bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha 
[\[51b.4\]]ra dwa ti'i bu gzhan yang byang chub sems dpa' sems dpa' chen pos bdag dge ba'i rtsa ba 'di dang ldan pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de dang lhan cig 'grogs par gyur cig ces bsam gtan gyi pha 
[\[51b.5\]]rol tu phyin pa bla na med pa yang dag par rdzogs pa'i byang chub tu yongs su bsngo bar bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu gzhan yang byang chub 
[\[51b.6\]]sems dpa' sems dpa' chen pos bdag dge ba'i rtsa ba 'di dang ldan pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de dang lhan cig 'grogs par gyur cig ces shes rab kyi pha rol tu phyin pa bla na med pa yang dag 
[\[51b.7\]]par rdzogs pa'i byang chub tu yongs su bsngo bar bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/gzhan yang bcom ldan 'das de bzhin gshegs pa dgra bcom pa yang dag par rdzogs 
[\[52a\]]
[\[52a.1\]]pa'i sangs rgyas mi 'khrugs pa des chos gang bshad pa de rnam pa las rjes su dran par bya/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i nyan thos kyi dge 'dun tshad med grangs med brjod du med cing 
[\[52a.2\]]brjod du med pa'i yang brjod du med pa gang yin pa de dag kyang rnam pa las rjes su dran par bya/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i byang chub sems dpa' bgrang ba las shin tu 'das pa de dag kyang rnam pa las rjes 
[\[52a.3\]]su dran par bya ste/_ji ltar bdag kyang bla na med pa yang dag par rdzogs pa'i byang chub mngon par rdzogs par sangs rgyas nas chos ston par 'gyur ba dang /_bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der nyan thos 
[\[52a.4\]]kyi dge 'dun dang byang chub sems dpa'i tshogs tshad med grangs med brjod du med cing brjod du med pa'i yang brjod du med par 'gyur bar de dag rnam pa las rjes su dran par bya'o/_/sha ra dwa ti'i bu gsum gyi rnam pa dang ldan pa'i rigs kyi bus 'di ltar yang dag par bslab par bya ste/_
[\[52a.5\]]bdag gis gsum gyi rnam pa dang ldan pa'i dge ba'i rtsa ba 'di sems can thams cad dang lhan cig thun mong du bya zhing sems can thams cad dang lhan cig thun mong du byas nas kyang bla na med pa yang dag par rdzogs pa'i byang chub tu yongs su bsngo bar bya'o zhes gsum gyi rnam pa dang 
[\[52a.6\]]ldan pa'i dge ba'i rtsa ba sems can thams cad kyi phyir yongs su bsngo bar bya'o/_/sha ra dwa ti'i bu byang chub sems dpa' sems dpa' chen pos gsum gyi rnam pa las yongs su bsngos pa la bar mdor yongs su nyams pa med pas na sha ra dwa ti'i bu gsum gyi rnam pa dang ldan pa'i dge 
[\[52a.7\]]ba'i rtsa bas kyang byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya zhing sangs rgyas kyi zhing der yang skye bar 'gyur na pha rol tu phyin pa thams cad dang ldan pa'i dge ba'i rtsa bas/_bcom ldan 'das de bzhin 
[\[52b\]]
[\[52b.1\]]gshegs pa dgra bcom pa yang dag par rdzogs pa'i sangs rgyas mi 'khrugs pa de'i drung du skye bar 'gyur ba lta smos kyang ci dgos te/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/
[\[52b.2\]]sha ra dwa ti'i bu gzhan yang byang chub sems dpa' sems dpa' chen po sangs rgyas kyi zhing der skye bar 'dod pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i 'od kyis thams cad dang ldan pa'i stong gsum gyi stong 
[\[52b.3\]]chen po'i 'jig rten gyi khams snang bar byed pa mthong zhing /_de dag mthong nas kyang bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der yang rang gi 'od kyis snang bar bya'o zhes rnam pa las rjes su dran par bya ba de lta 
[\[52b.4\]]bu'i sems bskyed par bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu gzhan yang byang chub sems dpa' sems dpa' chen po sangs rgyas kyi zhing 
[\[52b.5\]]der skye bar 'dod pas 'di ltar bdag byang chub sems dpa'i spyad pa spyod pa na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i nyan thos kyi dge 'dun tshad med grangs med brjod du med cing brjod du med pa'i yang brjod du med pa de dag mthong zhing 
[\[52b.6\]]de dag mthong nas kyang ji ltar bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der yang nyan thos kyi dge 'dun tshad med/_grangs med/_brjod du med cing brjod du med pa'i yang brjod du med pa dag 'byung bar 'gyur ba de ltar bya 
[\[52b.7\]]zhing de ltar brtson par bya'o zhes de ltar sems bskyed par bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu gzhan yang byang chub sems dpa' sems dpa' 
[\[53a\]]
[\[53a.1\]]chen po sangs rgyas kyi zhing der skye bar 'dod pas 'di ltar bdag byang chub sems dpa'i spyad pa spyod pa na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing der rnam pa thams cad kyi mchog 
[\[53a.2\]]dang ldan pa de mthong zhing mthong nas kyang /_ji ltar bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing yang de ltar rnam pa thams cad kyi mchog dang ldan par 'gyur ba de 'dra bar bya zhing de ltar brtson par bya'o zhes de ltar sems 
[\[53a.3\]]bskyed par bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu gzhan yang rigs kyi bu 'am rigs kyi bu mos bcom ldan 'das de bzhin gshegs pa dgra bcom 
[\[53a.4\]]pa yang dag par rdzogs pa'i sangs rgyas mi 'khrugs pa de'i sangs rgyas kyi zhing na gang dag de bzhin gshegs pa'i grangs su 'gro ba dang /_sangs rgyas kyi grangs su 'gro ba dang /_thams cad mkhyen pa nyid kyi grangs su 'gro ba'i byang chub sems dpa' sems dpa' chen po spos kyi 
[\[53a.5\]]glang po che dang /_bal glang spos kyi glang po che la sogs pa byang chub sems dpa' sems dpa' chen po tshad med/_grangs med pa de lta bu de dag gi ming thos na yang sangs rgyas kyi zhing der smon lam 'debs shing skye bar 'gyur na pha rol tu phyin pa thams cad dang ldan pa'i dge ba'i rtsa ba rnams 
[\[53a.6\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa ga la ba der yongs su bsngos bas/_sangs rgyas kyi zhing der skye bar 'gyur ba la slu bar mi 'gyur ba lta smos kyang ci dgos te/_sha ra dwa ti'i bu de yang byang chub sems dpa' sems 
[\[53a.7\]]dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/sha ra dwa ti'i bu bla na med pa yang dag par rdzogs pa'i byang chub kyi dge ba'i rtsa ba'i tshad ni gzung bar mi nus te/_sha ra dwa ti'i bu gal te sems can thams cad kyis nam mkha'i tshad 
[\[53b\]]
[\[53b.1\]]tsam gyi snod dag yongs su bkang ste khyer bar gyur kyang snod chen pos bcus pa des dge ba'i rtsa ba de zad par byed par mi nus so/_/sha ra dwa ti'i bu bla na med pa yang dag par rdzogs pa'i byang chub kyi dge ba'i rtsa ba gang yin pa de snod dag gis gzhal bar mi nus te/_sha ra dwa ti'i bu 
[\[53b.2\]]de'i snod ni thams cad mkhyen pa nyid yin no/_/sha ra dwa ti'i bu gsum gyi rnam pa dang ldan pa'i dge ba'i rtsa ba las dkon mchog gsum gyi gdung 'thob par 'gyur ro/_/sha ra dwa ti'i bu byang chub sems dpa' sems dpa' chen po gang la la dag gsum gyi rnam pa yongs su 
[\[53b.3\]]bsngos pa'i dge ba'i rtsa ba 'di dang ldan pa de dag thams cad ni log par ltung ba med pa'i chos can du blta'o/_/sha ra dwa ti'i bu gsum gyi rnam pa yongs su bsngos pa'i dge ba'i rtsa ba dang ldan pa'i byang chub sems dpa' sems dpa' chen po ni bdud sdig can dang bdud kyi ris kyi lha 
[\[53b.4\]]rnams 'dul bar byed cing sangs rgyas kyi zhing gang dang gang du skye bar 'dod pa'i sangs rgyas kyi zhing de dang der yang skye bar 'gyur ro/_/sha ra dwa ti'i bu gzhan yang byang chub sems dpa' sems dpa' chen po sangs rgyas kyi zhing der skye bar 'dod pas shar phyogs kyi 'jig rten gyi khams 
[\[53b.5\]]tshad med grangs med pa dag na/_sangs rgyas bcom ldan 'das gang dag bzhugs pa de dag rnam pa las rjes su dran par bya/_sangs rgyas bcom ldan 'das de dag gis chos gang bshad pa de yang rnam pa las rjes su dran par bya/_sangs rgyas bcom ldan 'das de dag gi nyan 
[\[53b.6\]]thos kyi dge 'dun dang /_byang chub sems dpa'i tshogs gang yin pa de dag thams cad kyang rnam pa las rjes su dran par bya'o/_/gsum gyi rnam pa dang ldan pa'i dge ba'i rtsa ba de yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[53b.7\]]'khrugs pa ga la ba der yongs su bsngo bar bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur ba'i rgyu yin no/_/de yang rkyen yin no/_/de bzhin du lho phyogs dang /_nub phyogs dang /_byang phyogs dang /_de bzhin du 
[\[54a\]]
[\[54a.1\]]'og dang /_steng gi phyogs dang /_de bzhin du phyogs bcu kun gyi sangs rgyas kyi zhing thams cad na sangs rgyas bcom ldan 'das gang dag bzhugs pa de dag thams cad kyang rnam pa las rjes su dran par bya/_sangs rgyas bcom ldan 'das de dag gis chos gang 
[\[54a.2\]]bshad pa de dag thams cad kyang rnam pa las rjes su dran par bya/_sangs rgyas bcom ldan 'das de dag gi nyan thos kyi dge 'dun dang byang chub sems dpa'i tshogs gang yin pa de dag thams cad kyang rnam pa las rjes su dran par bya'o/_/sha ra dwa ti'i bu de lta bas na byang chub sems dpa' 
[\[54a.3\]]sems dpa' chen pos gsum gyi rnam pa dang ldan pa'i dge ba'i rtsa ba de dag la rjes su yi rang bar bya zhing rjes su yi rang nas kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa ga la ba der yongs su bsngo bar bya ste/_der 
[\[54a.4\]]yongs su bsngos na sangs rgyas kyi zhing der skye ba la slu bar mi 'gyur ro/_/sha ra dwa ti'i bu gzhan yang sangs rgyas kyi zhing mang po dang /_sangs rgyas kyi zhing brgya phrag mang po dag dang /_sangs rgyas kyi zhing stong phrag mang po dag dang /_sangs rgyas kyi zhing brgya stong phrag mang po dag dang /_
[\[54a.5\]]sangs rgyas kyi zhing bye ba khrag khrig brgya stong phrag mang po dag na yang gang da ltar gyi sangs rgyas kyi zhing gi yon tan bkod pa mdzes pa 'di lta bu dag med de/_sha ra dwa ti'i bu de lta bas na byang chub sems dpa' sems dpa' chen pos 'di ltar bdag gi dge ba'i rtsa ba 'dis gang bcom ldan 
[\[54a.6\]]'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i da ltar gyi sangs rgyas kyi zhing gi yon tan bkod pa mdzes pa de lta bu'i sangs rgyas kyi zhing gi yon tan bkod pa dag mthong zhing /_sangs rgyas kyi zhing gi yon tan bkod pa de lta 
[\[54a.7\]]bu dag mthong nas kyang sangs rgyas kyi zhing gi yon tan bkod pa de lta bu dag yongs su gzung bar bya'o/_/yongs su bzung nas kyang kha lo sgyur ba bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa la sogs pa'i lung gis 
[\[54b\]]
[\[54b.1\]]byang chub sems dpa' brgya phrag mang po dag dang /_byang chub sems dpa' stong phrag mang po dag dang /_byang chub sems dpa' brgya stong phrag mang po dag dang /_byang chub sems dpa' bye ba khrag khrig brgya stong phrag mang po dag bla na med pa yang dag par rdzogs pa'i byang chub la yang 
[\[54b.2\]]dag par bstan par bya/_yang dag par 'dzin du gzhug par bya/_yang dag par gzengs bstod par bya/_yang dag par rab tu dga' bar bya'o zhes sems bskyed par bya ste/_sha ra dwa ti'i bu de yang byang chub sems dpa' sems dpa' chen po sangs rgyas kyi zhing der skye bar 'gyur 
[\[54b.3\]]ba'i rgyu yin no/_/de yang rkyen yin no/_/sha ra dwa ti'i bu de lta bas na/_byang chub sems dpa' sems dpa' chen po gang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing der skye ba rab tu 'dzin par 
[\[54b.4\]]'dod pas de ltar lhag pa'i bsam pas sems bskyed par bya'o/_/gal te de ltar ma byas na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de nyid bslus par 'gyur ro/_/sha ra dwa ti'i bu gal te byang chub sems dpa' 
[\[54b.5\]]gang de ltar lhag pa'i bsam pas sems bskyed par 'gyur ba de dag ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing du skye bar 'gyur te/_sha ra dwa ti'i bu rigs kyi bu'am/_rigs kyi 
[\[54b.6\]]bu mo gang la la de ltar lhag pa'i bsam pas sems bskyed par 'gyur ba de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing du skye bar ngas lung bstan to//_//bam po lnga ba/_
[\[54b.7\]]sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na 'di skad du kye ma sems can gang dag bdag bla na med pa yang dag par rdzogs pa'i byang chub mngon par rdzogs par 
[\[55a\]]
[\[55a.1\]]sangs rgyas pa'i sangs rgyas kyi zhing du skye bar 'dod pa de dag 'chi ba'i dus kyi tshe/_bdag kyang nyan thos kyi dge 'dun gyis yongs su bskor cing byang chub sems dpa'i tshogs kyis mdun du bdar nas de dag gi drung du gnas par 'gyur la/_de dag gis kyang bdag mthong 
[\[55a.2\]]nas sems rab tu dga' bar 'gyur zhing dran pa nyams pa med pa dang /_sems g.yeng ba med par 'chi ba'i dus byas nas bdag gi sangs rgyas kyi zhing du skye bar gyur cig ces smon lam chen po btab pas na/_sha ra dwa ti'i bu rigs kyi bu'am rigs kyi bu mo gang la las bcom 
[\[55a.3\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i mtshan thos par 'gyur ba dang /_thos nas kyang yid la byed par 'gyur ba dang /_de bzhin gshegs pa mi 'khrugs pa'i sku glang po che'i khri pad ma'i gdan la bzhugs 
[\[55a.4\]]pa'i bkod pa stong byed du 'jug na gang gi tshe rigs kyi bu dang /_rigs kyi bu mo de 'chi ba'i dus byed par 'gyur ba'i tshe/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa nyan thos kyi dge 'dun gyis yongs su bskor cing 
[\[55a.5\]]byang chub sems dpa'i tshogs kyis mdun du bdar te gshegs par 'gyur zhing des kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de mdun na bzhugs pa mthong bar 'gyur ro/_/mthong nas kyang sems dga' 
[\[55a.6\]]bar 'gyur zhing mi brjed pa dang /_sems mi g.yeng bar 'chi ba'i dus byed par 'gyur te/_'chi ba'i dus byas nas kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing 'jig rten gyi khams mngon 
[\[55a.7\]]par dga' ba de nyid du skye bar 'gyur ro/_/gang gi tshe rigs kyi bu'am rigs kyi bu mo de sbyin pa'i chos byed pa de na 'chi ba'i dus kyi tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de mthong zhing /_mthong nas kyang 
[\[55b\]]
[\[55b.1\]]sdig pa thams cad rnam par bsal nas sangs rgyas kyi zhing der skye bar 'gyur ro/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na/_kye ma bdag bla na 
[\[55b.2\]]med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing der sems can gang dag skye bar 'dod pa de dag 'chi ba'i dus kyi tshe/_bdag nyan thos kyi dge 'dun gyis yongs su bskor ba dang bcas/_byang chub sems dpa'i tshogs kyis mdun 
[\[55b.3\]]gyis bltas pa dang bcas par de dag gi mdun na 'dug par 'gyur la/_de dag gis bdag mthong nas sems dad par gyur te/_mi brjed cing sems mi g.yeng bas 'chi ba'i dus byas nas bdag gi sangs rgyas kyi zhing du skye bar gyur cig ces smon lam de lta bu btab par gyur to/_/
[\[55b.4\]]sha ra dwa ti'i bu 'di lta ste/_dper na grong khyer kun dga' ra ba dang skyed mos tshal med cing 'bab chu dang /_mtsho bran dang /_klung dang /_rdzing bu'i longs spyod dang /_rta dang /_glang po dag kyang med la/_bye ma dang /_gseg ma dang /_rdo ba dang /_gyo mo dag yod cing tsher ma 
[\[55b.5\]]stug pos gang ste/_bgrod par dka' ba zhig yod la/_sha ra dwa ti'i bu grong khyer de na rgyal po mthu che zhing dpung dang ldan pa zhig gnas par gyur kyang /_sha ra dwa ti'i bu grong khyer de na grong khyer gyi yon tan de dag dang bral bas mi mdzes te/_sha ra dwa ti'i bu 'di ltar rgyal po 
[\[55b.6\]]de mthu che zhing dpung dang ldan yang rung ste/_grong khyer de grong khyer gyi yon tan dag dang bral bas na mi mdzes so/_/sha ra dwa ti'i bu de la ji ltar rgyal po mthu che zhing dpung dang ldan par gyur pa de ltar ni sha ra dwa ti'i bu stong gsum gyi stong chen po'i 'jig rten gyi khams 'di na de 
[\[55b.7\]]bzhin gshegs pa chos kyi rgyal po dpung dang ldan pa yin no/_/sha ra dwa ti'i bu 'on kyang nga'i sangs rgyas kyi zhing 'di na mi 'khrugs pa'i sangs rgyas kyi zhing gi yon tan bkod pa gang yin pa de lta bu dag med pas mi mdzes so/_/sha ra dwa ti'i bu gal te nga'i sangs rgyas kyi zhing 
[\[56a\]]
[\[56a.1\]]'dir yang sangs rgyas kyi zhing gi yon tan bkod pa de lta bu dag byung bar gyur na ni ji ltar da ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing mdzes pa bzhin du nga'i sangs rgyas kyi zhing 
[\[56a.2\]]'di yang mdzes par 'gyur ro/_/sha ra dwa ti'i bu de lta bas na byang chub sems dpa' sems dpa' chen po sangs rgyas kyi zhing gi yon tan bkod pa yongs su sbyong bar 'dod pa dang /_yongs su 'dzin par 'dod pas ji ltar bcom ldan 'das de bzhin gshegs pa dgra bcom pa yang dag 
[\[56a.3\]]par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na sangs rgyas kyi zhing gi yon tan bkod pa yongs su sbyangs shing yongs su bzung ba de ltar yongs su sbyang zhing de ltar yongs su gzung bar bya'o/_/sha ra dwa ti'i bu gzhan yang ngas da ltar bla na med pa yang dag par 
[\[56a.4\]]rdzogs pa'i byang chub mngon par rdzogs par sangs rgyas nas sems can gang dag rgyun tu zhugs pa'i 'bras bu la bkod pa dang /_lan cig phyir 'ong ba'i 'bras bu la bkod pa dang /_phyir mi ldog pa'i 'bras bu la bkod pa dang /_dgra bcom pa nyid la bkod pa dang /_rang byang 
[\[56a.5\]]chub la bkod pa dang /_sha ra dwa ti'i bu nga'i nyan thos gang yin pa de dag gis kyang sems can gzhan gang dag btul ba'i nyan thos de dag thams cad mngon par bsdus kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[56a.6\]]'khrugs pa'i nyan thos kyi dge 'dun gyi gan na nyan thos kyi dge 'dun de dag ni brgya'i char yang nye bar mi 'gro'o/_/stong gi cha dang /_brgya stong gi cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya stong gi cha dang /_
[\[56a.7\]]grangs dang /_cha dang /_bgrang ba dang /_dpe dang /_rgyur yang mi bzod do/_/de ci'i phyir zhe na/_tshad med pa dang /_grangs med pa'i phyir te/_rnam par grol bas ni ma yin no/_/sha ra dwa ti'i bu nga'i nyan thos rnams lta zhog gi/_sha ra dwa ti'i bu gang yang ma 'ongs pa'i dus 
[\[56b\]]
[\[56b.1\]]na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas byams pa'i nyan thos gang dag 'byung bar 'gyur ba de dag dang /_gang yang nyan thos de dag gis sems can gzhan dag 'dul bar 'gyur ba'i nyan thos de dag thams cad mngon par bsdus 
[\[56b.2\]]kyang de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i nyan thos kyi dge 'dun gyi brgya'i char yang nye bar mi 'gro'o/_/stong gi cha dang /_brgya stong gi cha dang /_bye ba brgya'i cha dang /_bye ba stong gi cha dang /_bye 
[\[56b.3\]]ba brgya stong gi cha dang /_bye ba khrag khrig brgya stong gi cha dang /_grangs dang /_cha dang /_bgrang ba dang /_dpe dang /_rgyur yang mi bzod do/_/de ci'i phyir zhe na/_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[56b.4\]]mi 'khrugs pa des chos bshad pa lan re res sems can gang dag btul bar gyur ba de dag gi tshad kyang sus kyang gzung bar mi nus pa'i phyir ro/_/sha ra dwa ti'i bu nga'i nyan thos rnams kyang lta zhog_/bcom ldan 'das de bzhin gshegs pa dgra bcom pa yang dag par rdzogs 
[\[56b.5\]]pa'i sangs rgyas byams pa'i nyan thos rnams lta'ang zhog gi/_sha ra dwa ti'i bu gang yang ma 'ongs pa'i dus kyi bskal pa bzang po'i sangs rgyas bcom ldan 'das de dag thams cad kyi nyan thos gang dag 'byung bar 'gyur ba dang /_gang yang nyan thos de dag gis nyan thos gzhan 
[\[56b.6\]]dag 'dul bar 'gyur ba gang yin pa'i nyan thos de dag thams cad mngon par bsdus kyang de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i nyan thos rnams kyi brgya'i char yang nye bar mi 'gro'o/_/stong gi cha 
[\[56b.7\]]dang /_brgya stong gi cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya stong gi cha dang /_grangs dang /_cha dang /_bgrang ba dang /_dpe dang /_rgyur yang mi bzod do/_/de ci'i phyir zhe na/_sha ra dwa ti'i bu bcom ldan 
[\[57a\]]
[\[57a.1\]]'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des chos bshad pa lan re res sems can gang dag btul bar gyur pa de dag gi tshad kyang gzung bar mi nus pa'i phyir te/_rnam par grol bas ni ma yin no/_/de skad ces 
[\[57a.2\]]bka' stsal ba dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das ji ltar bcom ldan 'das kyis gsungs pa'i don bdag gis 'tshal ba ltar na/_btsun pa bcom ldan 'das sangs rgyas kyi zhing de ni so so'i skye bo'i zhing 
[\[57a.3\]]ma lags kyi dgra bcom pa'i zhing lags par blta lags so/_/de ci'i slad du zhe na/_btsun pa bcom ldan 'das de na zag pa zad pa'i dgra bcom pa dag mang ba'i slad du'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces 
[\[57a.4\]]bka' stsal to/_/sha ra dwa ti'i bu de de bzhin no/_/sha ra dwa ti'i bu ji skad smras pa de bzhin te/_de na zag pa zad pa'i dgra bcom pa dag mang ngo /_/sha ra dwa ti'i bu stong gsum gyi stong chen po'i 'jig rten gyi khams 'di'i skar ma'i gzugs rnams kyi tshad ni gzung bar 
[\[57a.5\]]nus kyi/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing na sems can gang dag de bzhin gshegs pa de'i chos bshad pa lan re res dgra bcom pa thob par gyur pa de dag gi tshad ni gzung bar mi 
[\[57a.6\]]nus te/_sha ra dwa ti'i bu de ltar na 'dus pa chen po lan re re la yang sems can tshad med grangs med pa dag gis dgra bcom pa thob par 'gyur bar rig par bya'o/_/sha ra dwa ti'i bu stong gsum gyi stong chen po'i 'jig rten gyi khams 'di'i skar ma'i gzugs rnams kyi tshad ni gzung 
[\[57a.7\]]bar nus kyi/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing na/_'dus pa chen po 'dus pa de dag gi 'dus pa chen po'i tshad ni gzung bar mi nus so/_/sha ra dwa ti'i bu gzhan yang lha dang mi de 
[\[57b\]]
[\[57b.1\]]rnams dge ba'i rtsa ba bskyed pa na brel ba med par 'gyur zhing /_sha ra dwa ti'i bu rigs kyi bu'am rigs kyi bu mo gang dag stong gsum gyi stong chen po'i 'jig rten gyi khams der skyes pa de dag kyang nyin mtshan du brel ba med par 'gyur ro/_/sha ra dwa ti'i bu gang dag yon tan yongs su brjod pa'i 
[\[57b.2\]]chos kyi rnam grangs 'di nyan pa dang /_thos nas kyang mos pa dang /_'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa de dag thams cad kyis bcom ldan 'das de bzhin gshegs pa dgra bcom pa 
[\[57b.3\]]yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa mthong ba dang thos par 'gyur ba'i phyir ro/_/de ci'i phyir zhe na/_'di ltar de dag yon tan yongs su brjod pa'i chos kyi rnam grangs 'di nyan par 'gyur zhing thos nas kyang thos ma thag tu 
[\[57b.4\]]dad pa chen po 'thob par 'gyur ba'i phyir ro/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di ni phyogs bcu kun gyi sangs rgyas kyi zhing thams cad 
[\[57b.5\]]du yang sangs rgyas bcom ldan 'das rnams kyis gsungs so/_/gsung ngo /_/gsung bar 'gyur ro/_/sha ra dwa ti'i bu de la sangs rgyas kyi zhing de dag na rigs kyi bu 'am rigs kyi bu mo gang dag 'khod pa de dag kyang yon tan yongs su brjod pa'i chos kyi rnam grangs 'di 'dzin par 'gyur/_
[\[57b.6\]]'chang bar 'gyur/_klog par 'gyur/_kun chub par byed par 'gyur zhing gzhan dag la yang rgya cher yang dag par rab tu ston par 'gyur te/_sha ra dwa ti'i bu 'jig rten gyi khams de dag na phyir mi ldog pa'i byang chub sems dpa' sems dpa' chen po gang dag sangs rgyas kyi zhing de dag nyid du 
[\[57b.7\]]bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba rnams ma gtogs pa gang dag de las gzhan pa'i byang chub sems dpa'i theg pa pa'am/_nyan thos kyi theg pa pa'i rigs kyi bu 'am/_rigs kyi bu mo de dag ni phal cher smon lam gyi dbang gis 
[\[58a\]]
[\[58a.1\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i sangs rgyas kyi zhing du skyes pa'am/_skye 'am/_skye bar 'gyur ba yin no/_/sha ra dwa ti'i bu de ltar na bcom ldan 'das de bzhin gshegs pa dgra bcom 
[\[58a.2\]]pa yang dag par rdzogs pa'i sangs rgyas mi 'khrugs pa de ni 'jig rten gyi khams mngon par dga' ba na bzhugs shing phyogs bcu kun gyi sangs rgyas kyi zhing thams cad du byang chub sems dpa'i theg pa pa'i gang zag rnams dang /_nyan thos kyi theg pa pa'i gang zag rnams la phan 'dogs par 
[\[58a.3\]]gyur pa yin no/_/sha ra dwa ti'i bu 'di lta ste/_dper na 'khor los sgyur ba'i rgyal po ni rin po che sna bdun po dag byung bar gyur pa na/_rin po che sna bdun po de dag gis gling chen po bzhi kun tu gnon par byed do/_/sha ra dwa ti'i bu de bzhin du bcom ldan 'das de bzhin 
[\[58a.4\]]gshegs pa dgra bcom pa yang dag par rdzogs pa'i sangs rgyas mi 'khrugs pa de yang yon tan yongs su brjod pa'i chos kyi rnam grangs 'dis phyogs bcu kun gyi sangs rgyas kyi zhing thams cad du byang chub sems dpa'i theg pa pa'i rigs kyi bu 'am/_rigs kyi bu mo dag kun 
[\[58a.5\]]tu gnon cing rang gi sangs rgyas kyi zhing yang kun tu gnon par mdzad do/_/sha ra dwa ti'i bu rigs kyi bu'am rigs kyi bu mo gang la la dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos 
[\[58a.6\]]kyi rnam grangs 'di nyan cing thos nas kyang 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa dang /_sangs rgyas kyi zhing der skye bar smon lam yang 'debs pa de dag 'chi ba'i mthar thug pa'i bar 
[\[58a.7\]]du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des rtag tu dgongs par 'gyur ro/_/de ci'i phyir zhe na/_sha ra dwa ti'i bu de dag la bdud sdig can gyis glags rnyed par mi 'gyur ba dang /_bdud kyis byin gyis 
[\[58b\]]
[\[58b.1\]]brlabs pa'i sems can rnams kyis de dag gi smon lam zlogs par mi 'gyur ba'i phyir te/_sha ra dwa ti'i bu de bzhin gshegs pas dgongs pa'i rigs kyi bu 'am rigs kyi bu mo de dag ni bla na med pa yang dag par rdzogs pa'i byang chub dang /_sangs rgyas kyi zhing der skye ba las 
[\[58b.2\]]phyir ldog pa'i 'jigs pa med par shes par bya'o/_/gzhan yang rigs kyi bu dang /_rigs kyi bu mo de dag gi lus la gang dag de las gzhan pa srog gi bar chad byed pa la brtson pa dang /_gang dag srog gi bar chad du 'gyur ba 'di lta ste/_me dang /_chu dang /_dug dang /_
[\[58b.3\]]mtshon la sogs pa dag gis kyang phog par mi 'gyur ro/_/de dag gi lus la gang dag de las gzhan pa lag pa'i reg pa dang /_bong ba dang /_dbyig pa la sogs pa dag gis kyang phog par mi 'gyur ro/_/de dag la mi dang mi ma yin pa'i 'jigs pa yang med par shes 
[\[58b.4\]]par bya ste/_de ltar na de dag ni kun nas bsrungs pa dang /_bskyabs pa dang /_sbas pa yin par shes par bya'o/_/gang gi tshe de dag 'chi ba'i dus byed par 'gyur ba de'i tshe na yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[58b.5\]]mi 'khrugs pa de'i sangs rgyas kyi zhing 'jig rten gyi khams mngon par dga' ba zhes bya ba der skye bar 'gyur ro/_/sha ra dwa ti'i bu 'di lta ste/_dper na nyi ma'i dkyil 'khor ni thag ring po na 'dug kyang 'dzam bu'i gling gi mi rnams la snang bar byed do/_/sha ra dwa ti'i bu de bzhin du 
[\[58b.6\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yang thag ring po na bzhugs kyang 'jig rten gyi khams gzhan dag na gnas pa'i byang chub sems dpa'i theg pa pa'i rigs kyi bu dang rigs kyi bu mo dag la ye shes kyi snang ba 
[\[58b.7\]]mdzad do/_/sha ra dwa ti'i bu 'di lta ste/_dper na dge slong lha'i mig dang ldan pa ni thag ring po na gnas kyang gzugs kyi kha dog bzang po dang /_kha dog ngan pa dag mthong ngo /_/sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par 
[\[59a\]]
[\[59a.1\]]rdzogs pa'i sangs rgyas mi 'khrugs pa de yang thag ring po na bzhugs kyang 'jig rten gyi khams gzhan dag na gnas pa'i byang chub sems dpa' sems dpa' chen po rnams kyi kha dog dang /_dbyibs dang /_gzugs dag gzigs so/_/sha ra dwa ti'i bu 'di lta ste/_
[\[59a.2\]]dper na dge slong rdzu 'phrul dang ldan pa sems kyi dbang dam pa'i pha rol tu son pa ni thag ring po na gnas kyang mi dang mi ma yin pa rnams kyi sems yang dag par shes so/_/sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par rdzogs pa'i 
[\[59a.3\]]sangs rgyas mi 'khrugs pa de yang thag ring po na bzhugs kyang 'jig rten gyi khams gzhan dag na gnas pa'i byang chub sems dpa' sems dpa' chen po rnams kyi sems yang dag par mkhyen to/_/sha ra dwa ti'i bu 'di lta ste/_dper na dge slong rdzu 'phrul dang ldan pa ni thag ring po na 
[\[59a.4\]]gnas kyang rna bas sgra dag thos so/_/sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de yang thag ring po na bzhugs kyang 'jig rten gyi khams gzhan dag na gnas pa'i byang chub sems dpa' 
[\[59a.5\]]sems dpa' chen po rnams bdag cag kyang sangs rgyas kyi zhing 'jig rten gyi khams mngon par dga' ba der skye bar bya'o zhes smra ba dag gsan cing /_sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 
[\[59a.6\]]des rigs kyi bu dang /_rigs kyi bu mo de dag gi ming dang /_rus ci yin pa yang mkhyen to/_/sha ra dwa ti'i bu gang dag yon tan yongs su brjod pa'i chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya 
[\[59a.7\]]cher yang dag par rab tu ston pa de dag ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des gzigs so/_/de dag ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[59b\]]
[\[59b.1\]]'khrugs pa des mkhyen no/_/de dag ni nam 'chi ba'i dus kyi tshe'i bar du yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa des dgongs par 'gyur ro/_/de skad ces bka' stsal pa dang /_bcom ldan 'das la tshe 
[\[59b.2\]]dang ldan pa sha ra dwa ti'i bus 'di skad ces gsol to/_/btsun pa bcom ldan 'das ji tsam du sangs rgyas bcom ldan 'das rnams kyis byang chub sems dpa' sems dpa' chen po rnams shin tu yongs su bzung ba ni bcom ldan 'das ngo mtshar lags so/_/bde bar gshegs 
[\[59b.3\]]pa shin tu ngo mtshar lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin te/_de de bzhin no/_/ji skad smras pa de bzhin te/_sangs rgyas bcom ldan 'das 
[\[59b.4\]]rnams kyis byang chub sems dpa' sems dpa' chen po rnams shin tu yongs su gzung ngo /_/de ci'i phyir zhe na/_sha ra dwa ti'i bu byang chub sems dpa' sems dpa' chen po rnams shin tu yongs su gzung bas sems can thams cad kyang shin tu yongs su gzung bar 'gyur 
[\[59b.5\]]ro/_/sha ra dwa ti'i bu 'di lta ste/_dper na rgyal po rgyal rigs spyi bo nas dbang bskur ba zhig la 'di lta ste/_'bras sA lu 'am/_'bru 'am/_nas sam/_gro 'am/_til lam/_mon sran sde'u 'am/_mon sran gre'u 'am/_sran chung ngam/_'bru'i rnam pa gzhan gang yang 
[\[59b.6\]]rung bas gang ba'i bang ba gcig gam/_gnyis sam/_gsum mam/_bzhi 'am/_lnga 'am/_bcu 'am/_nyi shu 'am/_sum cu 'am/_bzhi bcu 'am/_lnga bcu 'am/_brgya 'am/_stong ngam/_'bum mam/_shin tu mang po dag cig bdog par gyur na de 'di snyam du 'di dag ni 
[\[59b.7\]]mu ge byung ba'am phongs par gyur pa na/_'di dag gis lo legs par 'gyur ro snyam nas shin tu yongs su 'dzin par 'gyur ro/_/de ci'i phyir zhe na/_mu ge byung bar gyur pa na sems can rnams kyi gsos su 'gyur ba'i phyir ro/_/sha ra dwa ti'i bu de bzhin du de bzhin gshegs pa dgra bcom 
[\[60a\]]
[\[60a.1\]]pa yang dag par rdzogs pa'i sangs rgyas rnams 'das pa na byang chub sems dpa' sems dpa' chen po dag bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_bla na med pa yang dag par rdzogs pa'i byang chub mngon par rdzogs 
[\[60a.2\]]par sangs rgyas nas kyang dam pa'i chos kyis mu ger gyur ba'i sems can thams cad la dam pa'i chos bshad pas dam pa'i chos kyi lo legs pa dang /_dge 'dun gyi lo legs par 'gyur te/_sha ra dwa ti'i bu rnam grangs des na sangs rgyas bcom ldan 'das 
[\[60a.3\]]rnams kyis byang chub sems dpa' sems dpa' chen po rnams shin tu yongs su bzung ba yin no/_/sha ra dwa ti'i bu byang chub sems dpa' sems dpa' chen po gang la la dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[60a.4\]]mi 'khrugs pa de'i yon tan yongs su brjod pa'i chos kyi rnam grangs 'di nyan cing thos nas kyang 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston par byed la/_srog chags brgya phrag mang po dang /_
[\[60a.5\]]srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag kyang chos kyi rnam grangs 'di la yang dag par 'dzin du 'jug cing 'dzud de/_rab tu 'god la sangs rgyas kyi zhing der skye bar bya ba'i phyir smon lam 
[\[60a.6\]]yang 'debs par byed pa de dag thams cad ni sangs rgyas kyi zhing der skye bar 'gyur ro/_/sha ra dwa ti'i bu gzhan yang byang chub sems dpa' sems dpa' chen po gang la la bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[60a.7\]]'khrugs pa'i yon tan yongs su brjod pa'i chos kyi rnam grangs 'di nyan cing thos nas kyang 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston par byed la/_srog chags brgya phrag mang po dang /_
[\[60b\]]
[\[60b.1\]]srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag kyang chos kyi rnam grangs 'di la yang dag par 'dzin du 'jug cing 'dzud de rab tu 'god na sangs rgyas kyi zhing der skye bar bya ba'i phyir smon lam 
[\[60b.2\]]ma btab kyang byang chub sems dpa' sems dpa' chen po de dag ni phyir mi ldog par rig par bya zhing /_bla na med pa yang dag par rdzogs pa'i byang chub tu lung bstan par rig par bya ste/_de dag ni rang rang gi sangs rgyas kyi zhing dag tu bla na med pa yang dag par rdzogs pa'i 
[\[60b.3\]]byang chub mngon par rdzogs par 'tshang rgya bar 'gyur ro/_/sha ra dwa ti'i bu gzhan yang byang chub sems dpa' sems dpa' chen po gang la la dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs 
[\[60b.4\]]su brjod pa'i chos kyi rnam grangs 'di nyan cing thos nas kyang 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston la bzung zhing bcangs la klags shing kun chub par byas te/_gzhan dag la 
[\[60b.5\]]rgya cher yang dag par rab tu bstan nas srog chags brgya phrag mang po dang /_srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag kyang chos kyi rnam grangs 'di la yang dag par 'dzin du 'jug 
[\[60b.6\]]cing 'dzud de/_rab tu 'god la srog chags brgya stong phrag mang po dag gis dge ba'i rtsa ba bskyed na de dag ji lta ji ltar sems can rnams kyis dge ba'i rtsa ba bskyed pa de lta de ltar bla na med pa yang dag par rdzogs pa'i byang chub dang nye bar 'gyur ro/_/sha ra dwa ti'i bu de lta bas na 
[\[60b.7\]]byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas yon tan yongs su brjod pa'i chos kyi rnam grangs 'di gzung bar bya/_bcang bar bya/_bklag par bya/_kun chub par bya ste/_
[\[61a\]]
[\[61a.1\]]bzung zhing bcangs la klags shing kun chub par byas nas srog chags brgya phrag mang po dang /_srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag la yang bshad par 
[\[61a.2\]]bya/_yang dag par rab tu bstan par bya'o/_/de ci'i phyir zhe na/_sha ra dwa ti'i bu 'di ltar byang chub sems dpa' sems dpa' chen pos ji lta ji ltar chos kyi rnam grangs 'di ston pa de lta de ltar shes rab chen por 'gyur ba'i las nye bar sogs par 'gyur te/_de dag shes 
[\[61a.3\]]rab chen por 'gyur ba'i las byas shing bsags pa des lus de nyid kyis zag pa zad pa rjes su 'thob par 'gyur ba'i phyir ro/_/sha ra dwa ti'i bu nyan thos kyi theg pa pa'i rigs kyi bu'am/_rigs kyi bu mo gang la la dag bcom ldan 'das de bzhin gshegs pa dgra bcom 
[\[61a.4\]]pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di nyan cing thos nas kyang 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston par byed 
[\[61a.5\]]la/_srog chags brgya phrag mang po dang /_srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag kyang chos kyi rnam grangs 'di la yang dag par 'dzin du 'jug cing 'dzud de/_rab tu 
[\[61a.6\]]'god pa de dag thams cad kyang lus de nyid kyis dgra bcom pa nyid mngon sum du byed par yang 'gyur ro/_/sha ra dwa ti'i bu gal te de dag lus de nyid kyis dgra bcom pa nyid mngon sum du byed par mi 'gyur na yang de dag yang dag par rdzogs pa'i sangs rgyas gnyis pa las 
[\[61a.7\]]'da' bar ni mi 'gyur ro/_/sha ra dwa ti'i bu de lta bas na nyan thos kyi theg pa pa'i rigs kyi bu 'am/_rigs kyi bu mo lus de nyid kyis dgra bcom pa nyid mngon sum du byed par 'dod pa dag gis bcom ldan 'das de bzhin gshegs pa dgra bcom pa yang dag par 
[\[61b\]]
[\[61b.1\]]rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di mnyan par bya zhing thos nas kyang gzung bar bya/_bcang bar bya/_bklag par bya/_kun chub par bya/_gzhan dag la yang rgya cher yang dag par rab tu bstan par bya zhing /_srog 
[\[61b.2\]]chags brgya phrag mang po dang /_srog chags stong phrag mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag kyang chos kyi rnam grangs 'di la yang dag par 'dzin du gzhug par bya/_gzud par bya/_rab tu dgod par bya'o/_/
[\[61b.3\]]de ci'i phyir zhe na/_sha ra dwa ti'i bu 'di ltar dam pa'i chos yongs su bzung ba'i rigs kyi bu 'am rigs kyi bu mo rnams ni lus de nyid kyis dgra bcom pa nyid mngon sum du byed par 'gyur ba'i phyir ro/_/sha ra dwa ti'i bu rigs kyi bu 'am rigs kyi bu mo gang la la dag yon tan 
[\[61b.4\]]yongs su brjod pa'i chos kyi rnam grangs 'di gzhan dag la dus su yang dag par rab tu ston pa de dag ni lus de nyid kyis dgra bcom pa nyid mngon sum du byed par 'gyur te/_sangs rgyas 'byung ba gnyis pa las 'da' bar ni mi 'gyur ro/_/sha ra dwa ti'i bu nyan thos kyi theg pa 
[\[61b.5\]]pa'i rigs kyi bu 'am rigs kyi bu mo de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di ji lta ji ltar 'dzin pa dang /_'chang ba dang /_klog pa dang /_
[\[61b.6\]]kun chub par byed pa dang /_gzhan dag la yang rgya cher yang dag par rab tu ston pa de lta de ltar shes rab chen por 'gyur ba'i las byed par 'gyur zhing sogs par 'gyur ro/_/de dag shes rab chen por 'gyur ba'i las byas shing bsags pa des lus de nyid kyis dgra bcom pa 
[\[61b.7\]]nyid mngon sum du byed par yang 'gyur ro/_/sha ra dwa ti'i bu gal te de dag lus de nyid kyis dgra bcom pa nyid mngon sum du byed par yang mi 'gyur na/_yang dag par rdzogs pa'i sangs rgyas gnyis pa las 'da' bar ni mi 'gyur ro/_/sha ra dwa ti'i bu nyan thos kyi theg pa pa'i 
[\[62a\]]
[\[62a.1\]]rigs kyi bu dang /_rigs kyi bu mo rnams kyis kyang don gyi dbang 'di mthong na chos kyi rnam grangs 'di la gus par bya zhing rnal 'byor du bya'o/_/sha ra dwa ti'i bu de lta bas na nyan thos kyi theg pa pa'i rigs kyi bu 'am rigs kyi bu mo dam pa'i chos yongs su 
[\[62a.2\]]'dzin par 'dod pa rnams kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di gzung bar bya/_bcang bar bya/_bklag par bya/_kun chub par bya zhing 
[\[62a.3\]]gzhan dag la yang rgya cher yang dag par rab tu bstan par bya'o/_/sha ra dwa ti'i bu yang nyan thos kyi theg pa pa'i rigs kyi bu 'am rigs kyi bu mo gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon 
[\[62a.4\]]tan yongs su brjod pa'i chos kyi rnam grangs 'di nyan cing thos nas kyang 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston par byed la/_srog chags brgya phrag mang po dang /_srog chags stong phrag 
[\[62a.5\]]mang po dang /_srog chags brgya stong phrag mang po dang /_srog chags bye ba khrag khrig brgya stong phrag mang po dag kyang chos kyi rnam grangs 'di la yang dag par 'dzin du 'jug cing 'dzud de/_rab tu 'god la de bzhin nyid du rnal 'byor du sgrub cing rtsol la 'bad de slob cing mos 
[\[62a.6\]]na/_sha ra dwa ti'i bu nyan thos kyi theg pa pa'i rigs kyi bu'am rigs kyi bu mo de dag ni srid pa tha ma la gnas pa 'am/_skye ba gcig gis thogs pa 'am/_skye ba gnyis kyis thogs pa ste/_yang dag par rdzogs pa'i sangs rgyas gnyis pa las 'da' bar mi 'gyur 
[\[62a.7\]]bar rig par bya'o/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di ni sems can bsod nams chung ngu rnams kyis thos par mi nus te/_
[\[62b\]]
[\[62b.1\]]sha ra dwa ti'i bu sangs rgyas kyi mthus rigs kyi bu 'am rigs kyi bu mo gang su yang rung ba zhig gi rna lam du grag par gyur na rigs kyi bu 'am rigs kyi bu mo des kyang myur ba myur bar gzung bar bya/_bcang bar bya/_bklag par bya/_kun chub par bya zhing /_gzhan dag la 
[\[62b.2\]]yang rgya cher yang dag par rab tu bstan par bya'o/_/sha ra dwa ti'i bu gal te rigs kyi bu 'am/_rigs kyi bu mo gang la la zhig gis sems can 'ga' zhig gi don gyi phyir kye ma sems can 'dis bcom ldan 'das de bzhin gshegs pa dgra bcom pa yang dag par rdzogs 
[\[62b.3\]]pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di thos par gyur cig ces 'dzam bu'i gling 'di dbyig dang gser gyis yongs su bkang ste/_sbyin pa byin zhing yongs su btang bar gyur kyang /_sha ra dwa ti'i bu sems can bsod nams chung ngu rnams 
[\[62b.4\]]kyis ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di thos par mi nus so/_/de ci'i phyir zhe na/_sha ra dwa ti'i bu chos kyi rnam grangs 'di ni chos thams cad rab 
[\[62b.5\]]tu rnam par 'byed par byed cing rigs kyi bu dang rigs kyi bu mo dad pa rnams sangs rgyas kyi zhing yongs su dag par 'gro bar byed pa'i phyir ro/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon 
[\[62b.6\]]tan yongs su brjod pa'i chos kyi rnam grangs 'di ni 'chal pa'i shes rab can rnams kyi lag na gnas par mi 'gyur te/_sha ra dwa ti'i bu gzhan du na chos kyi rnam grangs 'di ni mkhas pa shes rab zab mo dang ldan pa rnams kyi lag tu gnas par 'gyur ro/_/sha ra dwa ti'i bu 
[\[62b.7\]]rigs kyi bu 'am rigs kyi bu mo gang dag gi lag tu chos kyi rnam grangs 'di gnas pa dang /_lus la gnas pa de dag ni de bzhin gshegs pa mthong ba yin no/_/sha ra dwa ti'i bu 'di lta ste/_dper na rin po che rin thang med pa rin che ba gang yang rung ba zhig rgya mtsho chen po'i 
[\[63a\]]
[\[63a.1\]]nang nas khyer te 'ongs par gyur na sha ra dwa ti'i bu 'di ji snyam du sems/_nor bu rin po che de dang po kho nar su'i lag tu 'ong bar 'gyur/_gsol pa/_btsun pa bcom ldan 'das rin po che de ni dang po kho nar rgyal po 'am rgyal po'i bu rnams sam/_rgyal po'i 
[\[63a.2\]]blon po chen po rnams kyi sug par mchi bar 'gyur lags so/_/bka' stsal pa/_sha ra dwa ti'i bu de bzhin du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di yang 
[\[63a.3\]]byang chub sems dpa'i lag tu gnas par 'gyur te/_sha ra dwa ti'i bu byang chub sems dpa' sems dpa' chen po gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam 
[\[63a.4\]]grangs 'di nyan cing thos nas kyang 'dzin par byed/_'chang bar byed/_klog par byed/_kun chub par byed cing gzhan dag la yang rgya cher yang dag par rab tu ston la/_bla na med pa yang dag par rdzogs pa'i byang chub la yang dag pa nyid kyi rnal 'byor du sgrub par byed pa de dag 
[\[63a.5\]]ni phyir mi ldog pa nyid du 'gyur ro/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das de lta lags pas na rigs kyi bu'am rigs kyi bu mo phyir mi ldog pa'i sa la gnas par 'tshal ba 
[\[63a.6\]]rnams kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di gzung bar bgyi/_bcang bar bgyi/_bklag par bgyi/_kun chub par bgyi zhing gzhan dag la yang rgya 
[\[63a.7\]]cher yang dag par rab tu bstan par bgyi lags so/_/de ci'i slad du zhe na/_btsun pa bcom ldan 'das 'di ltar byang chub sems dpa' sems dpa' chen po chos kyi rnam grangs 'di la zhugs pa na phyir mi ldog pa'i chos nyid rjes su 'thob par 'gyur ba'i slad du'o/_/de skad ces gsol pa 
[\[63b\]]
[\[63b.1\]]dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin te/_de de bzhin no/_/ji skad smras pa de bzhin te/_rigs kyi bu 'am rigs kyi bu mo phyir mi ldog pa'i sa la gnas par 'dod pa rnams kyis/_
[\[63b.2\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di gzung bar bya/_bcang bar bya/_bklag par bya/_kun chub par bya zhing gzhan dag la yang rgya cher yang dag 
[\[63b.3\]]par rab tu bstan par bya'o/_/sha ra dwa ti'i bu 'di lta ste/_dper na 'khor los sgyur ba'i rgyal po'i rin po che sna bdun po dag ni las kyi rnam par smin pa las byung ba yin no/_/sha ra dwa ti'i bu de bzhin du ngas 'khor bzhi po rnams la yon tan yongs su brjod pa'i chos kyi rnam 
[\[63b.4\]]grangs 'di bshad cing rgya cher yang dag par rab tu bstan pa yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa bla na med pa yang dag par rdzogs pa'i byang chub tu mngon par rdzogs par sangs rgyas pa de'i sngon gyi smon lam gyis 
[\[63b.5\]]bshad cing /_rgya cher yang dag par rab tu bstan te/_byang chub sems dpa' sems dpa' chen po gang dag gis yon tan yongs su brjod pa'i chos kyi rnam grangs 'di thos pa dang /_nyan par 'gyur ba de dag thams cad kyang bcom ldan 'das de bzhin gshegs pa dgra 
[\[63b.6\]]bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa'i smon lam gyi khyad par dang /_rang rang gi dge ba'i rtsa ba'i rnam par smin pas thos shing nyan par 'gyur ba yin no/_/sha ra dwa ti'i bu gang dag bskal pa bzang po 'di la 
[\[63b.7\]]sangs rgyas dgu brgya dgu bcu rtsa drug gang na 'byung bar 'gyur ba'i sangs rgyas bcom ldan 'das de dag thams cad kyang dper na ngas da ltar 'khor bzhi po dag la bshad cing rgya cher yang dag par rab tu bstan pa bzhin du lhag chad med par 'khor bzhi po dag la bcom ldan 'das de 
[\[64a\]]
[\[64a.1\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di 'chad cing rgya cher yang dag par rab tu ston par 'gyur ro/_/sha ra dwa ti'i bu de lta bas na byang chub sems dpa' 
[\[64a.2\]]sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam 
[\[64a.3\]]grangs 'di gzung bar bya/_bcang bar bya/_bklag par bya/_kun chub par bya zhing gzhan dag la yang rgya cher yang dag par rab tu bstan par bya'o/_/sha ra dwa ti'i bu gal te byang chub sems dpa'i theg pa pa'i gang zag khyim gyi gnas nas mngon par byung ba la la zhig gis 
[\[64a.4\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di mnyan pa dang /_gzung ba dang /_bcang ba dang /_bklag pa dang /_kun chub par bya ba dang /_gzhan 
[\[64a.5\]]dag la yang rgya cher yang dag par rab tu bstan par bya bar mi rnyed par gyur la/_sha ra dwa ti'i bu byang chub sems dpa'i theg pa pa'i gang zag khyim gyi gnas nas mngon par byung ba de la gal te la la zhig gis 'di skad du gal te rigs kyi bu khyod khyim gyi gnas na gnas 
[\[64a.6\]]shing btsun mo'i 'khor gyi nang du zhugs te spyod par byed na de lta na ngas khyod la bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di sbyin par bya'o zhes zer na sha ra 
[\[64a.7\]]dwa ti'i bu byang chub sems dpa'i theg pa pa'i gang zag khyim gyi gnas nas mngon par byung ba de chos kyi rnam grangs 'di la gus par bya ba'i phyir gal te chos kyi rnam grangs 'di mnyan pa 'am/_gzung ba 'am/_bcang ba 'am/_bklag pa 'am/_kun chub par bya ba 'am/_gzhan 
[\[64b\]]
[\[64b.1\]]dag la yang rgya cher yang dag par rab tu bstan par byar rnyed na khyim gyi gnas su song ste/_btsun mo'i 'khor gyi nang du zhugs nas chos kyi rnam grangs 'di bzung zhing /_kun chub par byas te/_yang phyir mngon par byung yang byang chub sems dpa'i theg pa pa'i gang zag khyim gyi 
[\[64b.2\]]gnas nas mngon par byung ba btsun mo'i 'khor gyi nang du song ba de la ltung ba med par ngas rjes su gnang ngo /_/de ci'i phyir zhe na/_sha ra dwa ti'i bu byang chub sems dpa'i theg pa pa'i gang zag de 'das na yang bcom ldan 'das de bzhin gshegs pa dgra bcom pa yang dag par rdzogs 
[\[64b.3\]]pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di nub par mi 'gyur ba'i phyir ro/_/sha ra dwa ti'i bu gal te grong ngam/_grong khyer ram/_thag ring por gyur pa gang zhig na bcom ldan 'das de bzhin gshegs pa dgra bcom pa yang dag par 
[\[64b.4\]]rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di rab tu spyod par gyur na byang chub sems dpa' sems dpa' chen po des der yang bgrod par bya zhing der phyin nas kyang bcom ldan 'das de bzhin gshegs pa dgra bcom pa yang dag par 
[\[64b.5\]]rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di gzung bar bya/_bcang bar bya/_bklag par bya/_kun chub par bya zhing /_gzhan dag la yang rgya cher yang dag par rab tu bstan par bya'o/_/sha ra dwa ti'i bu gal te rigs kyi 
[\[64b.6\]]bu 'am rigs kyi bu mo gang la la zhig gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di gzung bar bya/_bcang bar bya/_bklag par bya/_kun chub par 
[\[64b.7\]]bya zhing gzhan dag la yang rgya cher yang dag par rab tu bstan par bya'o/_/zhes sems bskyed la/_sha ra dwa ti'i bu gal te rigs kyi bu 'am rigs kyi bu mo gzhan zhig bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i 
[\[65a\]]
[\[65a.1\]]yon tan yongs su brjod pa'i chos kyi rnam grangs 'di brjod par mi nus kyi/_glegs bam du byas pa zhig lag na srel bar gyur na des glegs bam de brnyas te/_phyir log nas bdag gis glegs bam bri bar bya'o/_/gal te glegs bam bkur du mi ster na yang de nyid 
[\[65a.2\]]du bri bar bya'o/_/sha ra dwa ti'i bu gal te rigs kyi bu 'am rigs kyi bu mo de 'di skad du gal te rigs kyi bu khyod zan bcad de 'dri phod na de lta na ngas khyod la bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan 
[\[65a.3\]]yongs su brjod pa'i chos kyi rnam grangs 'di sbyin par bya'o/_/zhes zer na yang des zan bcad de 'dug la bri bar bya'o/_/gal te yang 'di skad du 'chag cing bris shig ces zer na yang des 'chag cing bri bar bya'o/_/gal te yang 'di skad du 'greng ste bris shig ces zer na yang 
[\[65a.4\]]des 'greng ste bri bar bya'o/_/gal te yang 'di skad du 'dug ste bris shig ces zer na yang des 'dug ste bri bar bya'o/_/sha ra dwa ti'i bu gal te byang chub sems dpa' sems dpa' chen po la la zhig bcom ldan 'das de bzhin gshegs pa dgra bcom pa yang dag par 
[\[65a.5\]]rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di'i don gyi phyir grong ngam grong khyer du song nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod 
[\[65a.6\]]pa'i chos kyi rnam grangs 'di ma rnyed par gyur na de nas rgyal khams gzhan nam/_yul gzhan dag tu yang bgrod cing gang du thos par 'gyur ba der 'gro bar bya'o/_/der phyin nas kyang bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[65a.7\]]rgyas mi 'khrugs pa'i yon tan yongs su brjod pa'i chos kyi rnam grangs 'di mnyan par bya/_gzung bar bya/_bcang bar bya/_bklag par bya/_kun chub par bya zhing gzhan dag la yang rgya cher yang dag par rab tu bstan par bya'o/_/sha ra dwa ti'i bu de ltar gang du thos 
[\[65b\]]
[\[65b.1\]]par 'gyur ba der phyin nas gal te ma rnyed na yang des 'di snyam du gang gi phyir bdag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs de'i ming thos par gyur pas na 
[\[65b.2\]]bdag ni bla na med pa yang dag par rdzogs pa'i byang chub las phyir ldog pa'i 'jigs pa yang med la/_gang gis da ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam 
[\[65b.3\]]grangs de'i ming bstan pa de yang bdag la phan par 'dod pa/_bde bar 'dod pa/_don du 'dod pa/_grub pa dang bde bar 'dod pa yin no snyam du sems bskyed par bya'o/_/sha ra dwa ti'i bu bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[65b.4\]]rgyas mi 'khrugs pa'i yon tan yongs su brjod pa'i chos kyi rnam grangs 'di ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de nyid kyi sngon gyi smon lam gyi dbang gis ngas bshad de/_rigs kyi bu 'am rigs kyi bu 
[\[65b.5\]]mo gang dag gis thos pa dang /_gang dag thos par 'gyur ba de yang sangs rgyas kyi mthu dang /_rang rang gi dge ba'i rtsa ba'i rnam par smin pa yin no/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol 
[\[65b.6\]]to/_/btsun pa bcom ldan 'das de bzhin gshegs pa 'das pa'i 'og tu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di su'i mthus thos par 'gyur/_bcom 
[\[65b.7\]]ldan 'das kyis bka' stsal pa/_sha ra dwa ti'i bu nga 'das pa'i 'og tu/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di ni bcom ldan 'das de bzhin gshegs 
[\[66a\]]
[\[66a.1\]]pa dgra bcom pa yang dag par rdzogs pa'i sangs rgyas mi 'khrugs pa de nyid kyi mthus thos par 'gyur zhing /_ji ltar dam pa'i chos smra ba dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon 
[\[66a.2\]]tan yongs su brjod pa'i chos kyi rnam grangs 'di smra bar 'gyur ba de ltar rgyal po chen po bzhi po dag dang /_lha'i dbang po brgya byin yang spro ba skye bar 'gyur la/_byang chub sems dpa' sems dpa' chen po gang dag nyan par 'gyur ba de dag gi las kyi rnam par smin pas kyang 
[\[66a.3\]]rgyal po chen po bzhi po dag dang /_lha'i dbang po brgya byin spro ba skye bar 'gyur ro/_/de skad ces bka' stsal ba dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das bcom ldan 'das de bzhin gshegs pa 
[\[66a.4\]]dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di ni yon tan gyi chos chen po dang ldan pa lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad 
[\[66a.5\]]ces bka' stsal to/_/sha ra dwa ti'i bu de de bzhin te/_de de bzhin no/_/ji skad smras pa de bzhin te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i yon tan yongs su brjod pa'i chos kyi rnam grangs 'di ni 
[\[66a.6\]]yon tan gyi chos chen po dang ldan pa yin te/_sha ra dwa ti'i bu rigs kyi bu 'am rigs kyi bu mo gang la la dag 'jigs pa 'am skrag par gyur nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de'i mtshan 
[\[66a.7\]]nas brjod na rigs kyi bu 'am rigs kyi bu mo de dag gi 'jigs pa dang /_skrag pa dag med par 'gyur ro/_/sha ra dwa ti'i bu gal te phyogs la la zhig tu 'khor lo drag po lta bu'i ser ba bab par gyur na de 'bab pa na rigs kyi bu 'am rigs kyi bu mo dag gis bcom ldan 'das de bzhin 
[\[66b\]]
[\[66b.1\]]gshegs pa dgra bcom pa yang dag par rdzogs pa'i sangs rgyas mi 'khrugs pa de'i mtshan nas brjod cing bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na bden pa dang /_
[\[66b.2\]]bden pa'i tshig gang gis klu brgya phrag mang po dang /_klu stong phrag mang po dang /_klu brgya stong phrag mang po dang /_klu bye ba khrag khrig brgya stong phrag mang po sdug bsngal bar gyur pa dag thar bar mdzad cing thar bar mdzad nas kyang dge ba'i rtsa ba de dag 'di ltar yongs su bsngos te/_
[\[66b.3\]]dge ba'i rtsa ba 'dis bdag bla na med pa yang dag par rdzogs pa'i byang chub mngon par rdzogs par sangs rgyas nas gang gi tshe 'jig rten gyi khams gzhan dang /_gzhan dag tu klu khro bo dag gis 'khor lo drag po lta bu'i ser ba 'bebs par byed pas/_de na sems can gang 
[\[66b.4\]]dag 'jigs shing skrag par gyur pa de dag bdag gi mtshan nas brjod par 'gyur zhing der bdag gi mthus 'khor lo drag po lta bu'i ser ba de dag nye bar zhi bar gyur cig ces yongs su bsngos pa'i bden pa dang /_bden pa'i tshig des bdag cag la 'khor lo drag po lta bu'i ser ba 
[\[66b.5\]]'bab pa 'di dag nye bar zhi bar gyur cig ces brjod pa tsam gyis na klu rnams kyi 'khor lo drag po lta bu'i ser ba de dag nye bar zhi bar 'gyur te/_sha ra dwa ti'i bu sems can de dag gi sngon gyi las kyi rnam par smin pa ni ma gtogs so/_/sha ra dwa ti'i bu gzhan yang rigs kyi 
[\[66b.6\]]bu 'am rigs kyi bu mo dag 'jigs pa 'am/_skrag pa 'am/_yams kyi nad dam/_gnod pa byung bar gyur pa na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de rjes su dran par bya zhing /_bcom ldan 'das de 
[\[66b.7\]]bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de sngon byang chub sems dpa'i spyad pa spyod pa na bden pa dang /_bden pa'i tshig gang gis dam bcas pa dang /_tshig brjod pa gang yin pa'i dam bcas pa dang /_tshig brjod pa de dag thams cad 
[\[67a\]]
[\[67a.1\]]yongs su rdzogs par gyur cing dam bcas pa dang /_tshig brjod pa de dag thams cad kyi pha rol tu son pa'i bden pa dang bden pa'i tshig des 'jigs pa dang /_skrag pa dang /_yams kyi nad dang /_gnod pa 'di dag nub par gyur cig ces brjod pa tsam gyis 'jigs 
[\[67a.2\]]pa de dag dang /_skrag pa de dag dang /_yams kyi nad de dag dang /_gnod pa de dag nub par 'gyur te/_sha ra dwa ti'i bu sems can de dag gi sngon gyi las kyi rnam par smin pa ni ma gtogs so/_/de skad ces bka' stsal pa dang /_bcom ldan 'das la tshe dang ldan pa sha ra dwa 
[\[67a.3\]]ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po gcig bla na med pa yang dag par rdzogs pa'i byang chub mngon par rdzogs par 'tshang rgya bar 'gyur gyi/_gnyis ni ma lags pas btsun pa bcom ldan 'das de lta 
[\[67a.4\]]lags pas byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas ji ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pas bla na med 
[\[67a.5\]]pa yang dag par rdzogs pa'i byang chub mngon par rdzogs par sangs rgyas pa de ltar bla na med pa yang dag par rdzogs pa'i byang chub mngon par rdzogs par 'tshang rgya bar bgyi'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad 
[\[67a.6\]]ces bka' stsal to/_/sha ra dwa ti'i bu de de bzhin te/_de de bzhin no/_/ji skad smras pa de bzhin te/_byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ji ltar bcom ldan 'das de bzhin 
[\[67a.7\]]gshegs pa dgra bcom pa yang dag par rdzogs pa'i sangs rgyas mi 'khrugs pas bla na med pa yang dag par rdzogs pa'i byang chub mngon par rdzogs par sangs rgyas pa de ltar bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/sha 
[\[67b\]]
[\[67b.1\]]ra dwa ti'i bu ji ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pas sangs rgyas kyi zhing yongs su sbyangs pa dang /_sangs rgyas kyi zhing yongs su bzung ba de ltar gang gis sangs rgyas kyi zhing yongs su sbyong ba dang /_
[\[67b.2\]]de ltar sangs rgyas kyi zhing yongs su 'dzin pa'i byang chub sems dpa' sems dpa' chen po ni nyung ste/_sha ra dwa ti'i bu byang chub sems dpa' sems dpa' chen po de dag thams cad bla na med pa yang dag par rdzogs pa'i byang chub mngon par rdzogs par sangs rgyas pa na sangs rgyas 
[\[67b.3\]]bcom ldan 'das de dag gi sangs rgyas pa nyid kyang mtshungs/_thams cad mkhyen pa nyid kyang mtshungs/_kha dog kyang mtshungs/_rtags kyang mtshungs/_rigs kyang mtshungs/_sangs rgyas kyi zhing yongs su 'dzin par yang mtshungs/_nyan thos kyi dge 'dun gyi 
[\[67b.4\]]'dus pa yang mtshungs/_de dag gi rnam par grol ba yang mtshungs mod kyi/_gzhan du na sangs rgyas bcom ldan 'das rnams kyi sangs rgyas kyi zhing gi yon tan bkod pa tha dad par 'gyur ba dang /_seng ge'i khri tha dad pa dang /_pad ma'i dkyil 'khor tha dad par 'gyur ba 
[\[67b.5\]]'ba' shig tu zad do/_/de nas 'dod pa na spyod pa'i lha rnams dang /_tshangs ris kyi lha rnams shar phyogs su bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa ga la ba de logs su thal mo sbyar ba btud de/_phyag 
[\[67b.6\]]'tshal nas 'di skad du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas gang 'jig rten gyi khams gzhan na bzhugs pa'i bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 
[\[67b.7\]]'khrugs pa'i yon tan yongs su brjod pa'i chos kyi rnam grangs 'di 'dir bshad pa'i bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la phyag 'tshal lo/_/bcom ldan 'das de bzhin gshegs pa dgra bcom 
[\[68a\]]
[\[68a.1\]]pa yang dag par rdzogs pa'i sangs rgyas mi 'khrugs pa de la phyag 'tshal lo/_/phyag 'tshal lo zhes lan gsum du ched du brjod pa ched du brjod do/_/de nas 'dod pa na spyod pa'i lha rnams dang /_tshangs ris kyi lha de dag gis lha'i me tog man dA ra 
[\[68a.2\]]ba dang /_man dA ra ba chen po dang /_lha'i spos dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la gtor/_mngon par gtor/_mngon par rab tu gtor to/_/mngon par gtor ma 
[\[68a.3\]]thag tu sangs rgyas kyi mthus me tog de dag dang /_spos de dag bcom ldan 'das kyi steng gi nam mkha' la me tog gi gdugs chen po gnas par gyur to/_/gzhan yang 'dod pa na spyod pa'i lha rnams dang /_tshangs ris kyi lha de dag gis bcom ldan 'das 
[\[68a.4\]]de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la mchod pa bya ba'i phyir/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa ga la ba de logs su me tog dag gis gtor 
[\[68a.5\]]bar gyur to/_/de nas lha'i dbang po brgya byin 'di snyam du sems te/_bdag gis sangs rgyas kyi mthus 'khor bzhi po de dag dang /_'dod pa na spyod pa'i lha 'di dag dang /_tshangs ris kyi lha 'di dag gis/_bcom ldan 'das de bzhin gshegs pa dgra 
[\[68a.6\]]bcom pa yang dag par rdzogs pa'i sangs rgyas mi 'khrugs pa de mthong bar 'gyur bar de bzhin gshegs pa dgra bcom pa yang dag par rdzogs pa'i sangs rgyas la gsol ba gdab par bya'o snyam mo/_/de nas bcom ldan 'das kyis lha'i dbang po brgya byin gyi 
[\[68a.7\]]sems kyi yongs su rtog pa thugs kyis mkhyen nas/_rdzu 'phrul gyis nam mkha' la mngon par 'phags te/_bar snang la skyil mo krung bcas nas bzhugs par gyur to/_/sangs rgyas kyi mthus 'khor bzhi po de dag kyang steng gi nam mkha' la mngon 
[\[68b\]]
[\[68b.1\]]par 'phags nas bar snang la 'khod par gyur to/_/sangs rgyas kyi mthus 'dod pa na spyod pa'i lha de dag dang /_tshangs ris kyi lha de dag kyang steng gi nam mkha' la mngon par 'phags nas bar snang la 'khod par gyur to/_/de nas bcom ldan 'das kyis de'i tshe/_'di lta 
[\[68b.2\]]bu'i rdzu 'phrul mngon par 'du bya ba mngon par mdzad de/_/de lta bu'i rdzu 'phrul mngon par 'du bya ba mngon par mdzad pas/_'khor bzhi po de dag dang /_'dod pa na spyod pa'i lha de dag dang /_lha'i dbang po brgya byin dang /_tshangs ris kyi lha de dag gis bcom 
[\[68b.3\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa nyan thos kyi dge 'dun dang bcas pa dang /_byang chub sems dpa'i tshogs kyis yongs su bskor ba dang bcas pa de dang /_sangs rgyas kyi zhing de yang mthong bar 
[\[68b.4\]]gyur to/_/mthong nas kyang de dag thams cad pus mo g.yas pa'i lha nga steng gi bar snang la btsugs te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa ga la ba de logs su thal mo sbyar ba btud nas 
[\[68b.5\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa de la phyag 'tshal bar gyur to/_/de nas 'khor bzhi po de dag gis/_bcom ldan 'das de bzhin gshegs pa dgra bcom pa yang dag par rdzogs 
[\[68b.6\]]pa'i sangs rgyas mi 'khrugs pa'i sangs rgyas kyi zhing gi mi rnams mthong ba dang /_'di snyam du sems te/_'di ltar lha'i kha dog dang /_mtshan ma dang /_dbyibs dang ldan pa 'di dag ci sum cu rtsa gsum gyi lha'i ris nas sum cu rtsa gsum pa'i lha rnams bcom 
[\[68b.7\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa la blta ba dang /_phyag bya ba dang /_bsnyen bkur bya ba dang /_chos mnyan pa'i phyir lhags pa'i lha rnams yin nam/_'on te 'di dag ma yin snyam mo/_/
[\[69a\]]
[\[69a.1\]]de nas lha'i dbang po brgya byin 'di snyam du sems te/_'di dag ni lha yin te/_dam pa'i chos mnyan pa'i phyir mi'i cha lugs dang rtags 'dzin cing /_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[69a.2\]]rgyas mi 'khrugs pa'i spyan snga na 'dug go_/de ci'i phyir zhe na/_bdag gis sngon chad mi rnams la 'di lta bu'i mdzes pa dang /_dpal dang /_skal ba bzang po phun sum tshogs pa dag lan 'ga' yang ma mthong ma thos pa'i phyir ro snyam mo/_/de nas 
[\[69a.3\]]bcom ldan 'das kyis rdzu 'phrul gyi cho 'phrul de dag slar bsdus so/_/de nas bcom ldan 'das kyis 'khor bzhi po de dag dang /_'dod pa na spyod pa dang /_gzugs na spyod pa'i lha'i bu de dag the tshom dang bcas/_yid gnyis dang bcas par thugs su 
[\[69a.4\]]chud nas/_lha'i dbang po brgya byin la bka' stsal pa/_kau shi ka gang dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing du skyes pa'i mi de dag ni lha'i nye bar spyod pa dang /_
[\[69a.5\]]yongs su spyod pa dag dang ldan pa yin no/_/de nas lha'i dbang po brgya byin 'di snyam du sems te/_mi gang dag gis sangs rgyas kyang mthong la lha'i longs spyod dang /_nye bar spyod pa dang ldan pa'i mi de dag ni lha'i phun sum tshogs pa dang ldan pa ste/_'dod 
[\[69a.6\]]par bya ba yin no/_/gang dag 'jig rten gyi khams gzhan dag dang /_sangs rgyas kyi zhing gzhan dag nas shi 'phos nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi zhing du skye bar 
[\[69a.7\]]'gyur ba'i mi de dag kyang 'dod par bya ba yin no snyam mo/_/de nas tshe dang ldan pa sha ra dwa ti'i bus lha'i dbang po brgya byin la 'di skad ces smras so/_/kau shi ka gang khyod kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[69b\]]
[\[69b.1\]]shAkya thub pa mthong zhing bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa yang mthong bas na/_kau shi ka gal te de tsam gyis kyang khyod kyi lus kyis rnyed pa legs par rnyed pa yin na kau shi ka gang khyod sangs rgyas kyi zhing der 
[\[69b.2\]]skye bar 'gyur ba'i rnyed pa de lta smos kyang ci dgos/_de nas lha'i dbang po brgya byin 'di snyam du sems te/_gang dag gi rna lam du yon tan yongs su brjod pa'i chos kyi rnam grangs 'di grag pa de dag kyang rnyed pa legs par rnyed pa yin na gang dag sangs rgyas kyi zhing der skye bar 
[\[69b.3\]]'gyur ba lta smos kyang ci dgos snyam mo/_/de nas bcom ldan 'das kyis lha'i dbang po brgya byin la 'di skad ces bka' stsal to/_/kau shi ka byang chub sems dpa'i theg pa pa'i gang zag gang dag sangs rgyas kyi zhing der skye bar 'gyur ba de dag ni rnyed pa legs par rnyed pa yin no/_/
[\[69b.4\]]de ci'i phyir zhe na/_kau shi ka de ni 'di ltar phyir mi ldog pa nyid la gnas par 'gyur ba'i phyir ro/_/kau shi ka srog chags gang dag gis ji ltar sangs rgyas kyi zhing der skye bar sems bskyed na/_de dag ni de ltar sems bskyed ma thag tu byang chub sems dpa' sems 
[\[69b.5\]]dpa' chen po phyir mi ldog pa ji lta ba de ltar gzung bar bya'o/_/bcom ldan 'das kyis chos kyi rnam grangs 'di bshad pa na dge slong lnga stong tsam ni len pa med par zag pa rnams las sems rnam par grol lo/_/byang chub sems dpa'i theg pa pa'i dge slong brgyad stong 
[\[69b.6\]]gis ni sangs rgyas kyi zhing der skye bar smon lam btab bo/_/byang chub sems dpa'i theg pa pa'i dge slong ma lnga stong gis kyang sangs rgyas kyi zhing der skye bar smon lam btab bo/_/byang chub sems dpa'i theg pa pa'i dge bsnyen brgya stong gis kyang sangs rgyas kyi zhing 
[\[69b.7\]]der skye bar smon lam btab bo/_/byang chub sems dpa'i theg pa pa'i dge bsnyen ma khris kyang sangs rgyas kyi zhing der skye bar smon lam btab bo/_/'dod pa na spyod pa'i lha'i bu stong phrag rab tu mang po dag gis kyang sangs rgyas kyi zhing der skye bar smon lam btab 
[\[70a\]]
[\[70a.1\]]ste/_de dag thams cad kyang de bzhin gshegs pa dgra bcom pa yang dag par rdzogs pa'i sangs rgyas kyis sangs rgyas kyi zhing der skye zhing bla na med pa yang dag par rdzogs pa'i byang chub mngon par rdzogs par 'tshang rgya bar lung bstan to/_/gang dag de las 
[\[70a.2\]]gzhan pa'i sems can sangs rgyas kyi zhing der skye bar smon lam 'debs par 'gyur ba de dag kyang de nyid du bla na med pa yang dag par rdzogs pa'i byang chub mngon par rdzogs par 'tshang rgya bar lung ston par 'gyur te/_lung bstan nas kyang de dag sangs rgyas kyi zhing de nyid du skye bar 'gyur 
[\[70a.3\]]ro/_/gzhan yang bcom ldan 'das kyis chos kyi rnam grangs 'di bshad pa na chos kyi rnam grangs 'di'i mthu dang /_byin gyi rlabs kyis stong gsum gyi stong chen po'i 'jig rten gyi khams 'di thams cad rnam pa drug tu g.yos te/_g.yos rab tu g.yos/_kun tu rab tu g.yos/_
[\[70a.4\]]'gul rab tu 'gul/_kun tu rab tu 'gul/_ldeg rab tu ldeg_/kun tu rab tu ldeg_/'khrugs rab tu 'khrugs/_kun tu rab tu 'khrugs/_'ur 'ur rab tu 'ur 'ur/_kun tu rab tu 'ur 'ur/_chem chem rab tu chem chem/_kun tu rab tu chem chem zhing 'jig rten du snang 
[\[70a.5\]]ba chen pos kyang khyab par gyur to/_/bcom ldan 'das kyis de skad ces bka' stsal nas tshe dang ldan pa sha ra dwa ti'i bu dang /_tshe dang ldan pa kun dga' bo dang /_rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa dang /_dge slong de dag dang /_
[\[70a.6\]]thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po chos kyi rnam grangs 
[\[70a.7\]]le'u stong phrag brgya pa las mi 'khrugs pa'i bkod pa'i le'u zhes bya ste drug pa rdzogs so//_//rgya gar gyi mkhan po dzi na mi tra dang /_su ran dra bo d+hi dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//_//
[\[70b\]]
[\[70b.1\]{D51}]'phags pa dkon mchog brtsegs pa chen po'i chos kyi rnam grangs le'u stong phrag brgya ba las le'u bdun pa ste go cha'i bkod pa bstan pa/_bam po dang po/_/rgya gar skad du/_Ar+ya warma [(]byu+A[,]byU[)] ha nir de sha nA ma ma hA yA na sU tra/_bod skad du/_'phags pa go cha'i bkod pa bstan pa zhes bya ba 
[\[70b.2\]]theg pa chen po'i mdo/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya ka lan da ka'i gnas 'od ma'i tshal na dge slong gi dge 'dun chen po dang /_byang chub sems dpa' sems 
[\[70b.3\]]dpa' chen po sangs rgyas kyi zhing sna tshogs nas 'dus pa sha stag dang thabs cig tu bzhugs te/_de nas bcom ldan 'das la 'khor mang po brgya stong tshad med pas yongs su bskor cing gus pas rim gro dang /_bkur sti byas par gyur to/_/de'i tshe 'khor 'dus pa der byang chub sems dpa' sems 
[\[70b.4\]]dpa' chen po blo gros mtha' yas zhes bya ba 'dus par gyur ba de 'dug pa'i stan las langs nas bla gos phrag pa gcig tu gzar te/_pus mo g.yas pa'i lha nga sa la btsugs nas spyi bo btud de phyag byas nas bcom ldan 'das ga la ba de logs su thal mo sbyar te/_bcom ldan 'das bdag la the 
[\[70b.5\]]tshom cung zad cig mchis te/_de bzhin gshegs pa la zhu bar 'tshal na thugs rjes gnang bar mdzad cing bdag la bshad du gsol/_de skad ces gsol pa dang /_de nas byang chub sems dpa' sems dpa' chen po blo gros mtha' yas kyis tshigs su bcad de gsol pa/_dpa' chen skyes bu 
[\[70b.6\]]chen po ste/_/'jig rten dag na mtshungs ma mchis/_/bdag ni sems can dag gi slad/_/the tshom cung zad zhu ba lags/_/seng ge'i gdan las ma bzhengs par/_/sku ni phyogs bcu kun tu khyab/_/tha dad smra ba thams cad kyis/_/gang yang bsgul bar mi 'gyur bar/_/mkhyen pa'i gter ni 
[\[70b.7\]]mtha' mi mnga'/_/stobs rnams kyang ni tshad ma mchis/_/bcom ldan stobs ni re res kyang /_/'jig rten ma lus sgrol bar mdzad/_/thams cad mkhyen la rab gnas shing /_/stobs bcu la ni gang gnas pa/_/mi 'jigs seng ge chen po ste/_/rgyal ba bla na med pa'i gtso/_/ma 'dres chos ni 
[\[71a\]]
[\[71a.1\]{]bcwa [,]bco [}]brgyad dag_/de bzhin gshegs la mnga' bas na/_/'jig rten rnams ni gsal mdzad cing /_/mu stegs rnams ni pham par mdzad/_/chos rnams thams cad rab mkhyen pas/_/de slad mtha' med mchog ces bgyi/_/nyams pa mi mnga'i 'dren pa la/_/bdag ni the 
[\[71a.2\]]tshom zhu ba lags/_/dri med mkhyen pa mtha' med pa/_/mkhyen pa mi g.yo rgya mtsho bzhin/_/mkhyen pa yul la thogs mi mnga'/_/bdag ni the tshom zhu ba lags/_/bcom ldan legs par bsgoms pas na/_/lam la the tshom yong mi mnga'/_/bder gnas 'dren pa chen po la/_/bdag ni the tshom 
[\[71a.3\]]zhu ba lags/_/chu bo dag ni rab rgal cing /_/mtshams sbyor 'ching ba yongs bcad pa/_/gdug pa'i zug rngu 'byin pa la/_/bdag ni the tshom zhu ba lags/_/ma rig sgo nga'i sbubs bcom zhing /_/nyon mongs gdung ba nyer zhi ba/_/shin tu bsil la rab gnas la/_/bdag ni the tshom zhu ba lags/_/
[\[71a.4\]]'jigs med ye shes bla med dang /_/ye shes chags dang thogs med pa/_/chos kyi rgya mtsho'i mkhyen pa rnams/_/de bzhin gshegs pas mngon sum brnyes/_/sangs rgyas yon tan tshad med pas/_/mngon sum mkhyen pa yongs su rdzogs/_/zag pa thams cad zad gyur cing /_/nyon mongs lta ba rab 
[\[71a.5\]]bcom pa/_/bcom ldan yon tan tshad med pa/_/mang po dag ni rab tu bsags/_/bsam gyis mi khyab chos rje la/_/bdag ni the tshom zhu ba lags/_/bcom ldan mchog gi mkhyen pa yis/_/'jig rten kun ni gsal bar mdzad/_/chos kyi snang ba ston mdzad pas/_/yon tan rgya mtsho mtha' 
[\[71a.6\]]mi mnga'/_/'dren pa'i chos kyi 'od zer gyis/_/'jig rten kun tu gsal bar mdzad/_/de slad 'jig rten sangs rgyas kyi/_/chos kyi 'od zer snang ba lags/_/chos kyi rgya mtsho thams cad mkhyen/_/spobs pa dag ni bla na med/_/brtson 'grus bsam gyis mi khyab cing /_/rnam dag lta ba rab spangs pa/_/
[\[71a.7\]]sangs rgyas spyan ni mtha' med pas/_/mkhyen pa'i yul la mtha' mi mnga'/_/'jig rten mtshungs med gtso bo la/_/bdag ni the tshom zhu ba lags/_/chos rgyal thub pa chen po yis/_/sems can the tshom gcod par mdzad/_/'dren pa la ni bdag zhu na/_/mos pa ji bzhin bkas bshad 
[\[71b\]]
[\[71b.1\]]gsol/_/lha dang mi yi 'jig rten kun/_/thams cad bdag gis rab brtags na/_/de bzhin gshegs dang mtshungs med pas/_/thams cad ma lus gsal bar mdzad/_/yon tan rnams la rab gnas shing /_/rgyan dang ldan pa'i skyes chen lags/_/bsam gyis mi khyab chos kyi rgyal/_/drang 
[\[71b.2\]]srong nang na gsal ba po/_/dper na gangs ri chen po ni/_/rin chen kun gyis bkod pa'i gnas/_/bcom ldan chos gdan bzhugs pa yi/_/bkod pa dag kyang de bzhin no/_/rab yangs brtson 'grus chen po yis/_/yid 'ong sgra ni ston mdzad pas/_/sems can gang dag thos gyur na/_/dge 
[\[71b.3\]]ba'i rtsa ba rnam dag 'gyur/_/bcom ldan mi g.yo mchog lags pas/_/chos kyi snang ba ston par mdzad/_/des ni sems can thams cad kyi/_/yid bzhin blo ni bde bar 'gyur/_/dus dang 'khor ni rab mkhyen cing /_/gang zag mkhyen pa 'dren pa yis/_/chos kyi snang ba ston mdzad pas/_/
[\[71b.4\]]dus mkhyen pa yi blo ldan lags/_/tshangs skad brtson 'grus chen po yis/_/rnam dag gsung ni bkas bshad gsol/_/char chen sa la babs pa ltar/_/chos kyi rlan gyis khyab par mdzod/_/bcom ldan 'khor 'dus nang bzhugs te/_/kun tu chos kyi char phab nas/_/chos 'di 
[\[71b.5\]]la ni gang re ba/_/sems can rnams ni tshim par mdzod/_/mchog tu bde la rab gnas pas/_/rgyal po ri rab ji lta bzhin/_/sems can rnams la sbyin mdzad cing /_/mang po rnams ni dga' bar mdzod/_/dpa' chen rkang gnyis gtso dag ni/_/spyod yul bsam gyis mi khyab pas/_/
[\[71b.6\]]sems can dag ni thams cad kyis/_/gang yang 'tshal bar mi 'gyur ro/_/skyes bu chen po tshad ma mchis/_/'khor 'dus 'thun par gyur ba dag_/thub pa che la brten nas ni/_/sangs rgyas spyod yul tshol ba lags/_/bdag ni sangs rgyas spyod yul la/_/gzhol ba'i slad du 'dir mchis 
[\[71b.7\]]na/_/'dren pa mkhyen pa thogs mi mnga'/_/ji ltar myur du dbye mi mdzad/_/bdag ni de yi mos pa bzhin/_/zhal du bltas nas zhu lags na/_/bcom ldan thugs rjes rab phye nas/_/the tshom rnams ni bcad du gsol/_/bla med chos ni thos gyur na/_/sems ni rab tu dga' bar 'gyur/_/lus 
[\[72a\]]
[\[72a.1\]]ni dga' bas khyab gyur nas/_/the tshom dra ba chad par 'gyur/_/chos kyi rgyal po bla med gtso/_/thams cad mkhyen pa 'jigs mi mnga'/_/thams cad mkhyen cing gzigs pa la/_/bdag ni the tshom zhu ba lags/_/sangs rgyas chos ni thams cad la/_/the tshom cung zad yong mi 
[\[72a.2\]]mnga'/_/rab brtson 'dren pa chen po la/_/bdag ni the tshom zhu ba lags/_/bla med the tshom chad pa po/_/chos la the tshom mi mnga' ba/_/yon tan rgya mtsho dpag med la/_/bdag ni the tshom zhu ba lags/_/snang ba chen po dpag med dang /_/yon tan chen po dpag med dang /_/rnam dag mkhyen 
[\[72a.3\]]pa dpag med la/_/bdag ni the tshom zhu ba lags/_/brtson 'grus mkhyen pa dpag med dang /_/spyod yul mkhyen pa dpag med dang /_/phan 'dogs mkhyen pa dpag med la/_/bdag ni the tshom zhu ba lags/_/bcom ldan mkhyen pa mtha' med kyang /_/mtha' dang mtha' med rab tu spangs/_/
[\[72a.4\]]the tshom thams cad gcod pa la/_/bdag ni the tshom zhu ba lags/_/bsam gyis mi khyab chos kyi rgyal/_/thugs rjes zhu ba gsan du gsol/_/gnang bar mdzad na bdag zhu na/_/thub pa chen pos bshad du gsol/_/thams cad mkhyen pa shAkya'i gtso/_/grags chen la ni zhu ba lags/_/
[\[72a.5\]]gal te thugs rjes gnang gyur na/_/the tshom dra ba gcad du gsol/_/de nas bcom ldan 'das kyis byang chub sems dpa' sems dpa' chen po blo gros mtha' yas la bka' stsal pa/_blo gros mtha' yas deng khyod kyis nga'i zhal du bltas nas sems rtse gcig tu gsol ba 'debs pa 'dis de 
[\[72a.6\]]bzhin gshegs pa la zhu ba du zhig zhu bar sems/_/gal te zhu ba yod na ngas bshad par bya'o/_/de skad ces bka' stsal pa dang /_de nas de'i tshe bcom ldan 'das kyis tshigs su bcad de bka' stsal pa/_/blo gros mtha' yas khyod kyis ni/_/nga la ci zhig 'dri bar sems/_/de bzhin 
[\[72a.7\]]du ni zhus shig dang /_/ngas ni rab tu bshad par bya/_/khyod kyis ji skad dris pa bzhin/_/re re nas ni gsal phye nas/_/ji ltar mos dang 'dun pa bzhin du/_/myur du phye ste rab bshad do/_/ngas ni khyod la rab bshad kyis/_/thams cad the tshom med par byos/_/ji ltar khyod kyi 'dod pa bzhin/_/
[\[72b\]]
[\[72b.1\]]khyod kyis zhus dang 'tsham par bshad/_/deng khyod dus bzhin zhu bar gyis/_/dus dang don ni ji lta bzhin/_/dus bzhin du ni zhus pa'i phyir/_/ngas ni nges par rab bshad do/_/ji ltar khyod kyi mos pa bzhin/_/zhu ba dag ni zhus shig dang /_/ngas ni thams cad rjes 'thun par/_/khyod la rab 
[\[72b.2\]]tu bshad par bya/_/deng khyod dus su zhus shig dang /_/ngas kyang dus bzhin bshad par bya/_/the tshom dra ba bcad pas na/_/the tshom med pa 'thob par 'gyur/_/nga ni chos kyi rjer gyur pas/_/don ni mthar phyin thugs su chud/_/chos rnams thams cad dag la yang /_/the tshom med pa 
[\[72b.3\]]brnyes pa yin/_/nga ni chos rnams thams cad las/_/mngon sangs rgyas pas bsam dka' yin/_/sems can mos pa ji bzhin du/_/zhus pa dag ni stong par mdzad/_/nga ni chos rnams thams cad la/_/thogs pa dag ni mi mnga' bas/_/dus bzhin du ni zhus pa la/_/myur du 
[\[72b.4\]]bshad pa mdzad pa yin/_/ngas ni dus bzhin rab bshad cing /_/the tshom dag ni mi mnga' bas/_/de yi mos pa ji lta bar/_/de yi the tshom gcod par mdzad/_/nga ni rtag tu dus rnams dang /_/'khor 'dus pa yi bsam pa dang /_/sems can dag ni thams cad kyi/_/bsam pa tha dad 
[\[72b.5\]]mkhyen pa yin/_/rtag tu sems can thams cad kyi/_/'dod pa dang ni 'dod med pa/_/so sor rab tu brtags nas ni/_/de dag gsal bar gzigs pa yin/_/gal te blo dang ldan pa rnams/_/legs pa nyid du sgrub byed na/_/nga yi dus dang sbyar nas ni/_/yang dag chos ston go bar mdzad/_/
[\[72b.6\]]blo dang mi ldan de dag ni/_/gti mug dag gis rmongs dkrugs shing /_/de dag shes rab snang med pas/_/yang dag chos la gus mi 'gyur/_/gal te gus pa med gyur na/_/yang dag chos ni tshol mi byed/_/chos 'di thos par gyur kyang ni/_/snang ba chen po'i shes mi skye/_/gang zhig 
[\[72b.7\]]chos la mkhas gyur pa/_/chos la mos shing tshol bar byed/_/gal te chos 'di thos gyur na/_/rab snang ye shes thob par 'gyur/_/theg chen dag la mos pa ni/_/mi yi gtso bo tshol byed pas/_/rab snang ye shes thob par 'gyur/_/bsam gyis mi khyab gnyer ba dag_/bsam gyis mi 
[\[73a\]]
[\[73a.1\]]khyab ye shes la/_/gzhol ba gang yin de dag ni/_/thos pas yongs su rdzogs par 'gyur/_/dpag med ye shes la mos dang /_/bsam gyis mi khyab gnyer ba dag_/des ni chos 'di thos gyur na/_/bla med ye shes thob par 'gyur/_/sems can dag ni la la 
[\[73a.2\]]zhig_/byang chub snying po tshol ba dang /_/bla med 'khor lo bskor 'dod pas/_/chos 'di thos nas dga' bar 'gyur/_/mos shing rab tu brtson pa dang /_/chos la gtso bor gang 'dzin pa/_/dri med chos ni thos gyur na/_/mos shing rab tu dga' bar 'gyur/_/gal te sems can la la dag_/
[\[73a.3\]]legs par bsgrub par mos gyur pa/_/chos kyi 'od zer snang ba yi/_/bla med chos 'di bstan par bya/_/khur lci rnams ni khyer ba dang /_/nan tan bsgrub pa la mos pa/_/des ni chos 'di thos gyur na/_/dga' bas kun tu khyab par 'gyur/_/gang zhig rab tu mos pa yis/_/dge ba'i chos ni 
[\[73a.4\]]sems byed na/_/de la snying brtse bsam bzhag nas/_/rab tu phye nas bstan par bya/_/khyod la sogs la thugs brtse'i phyir/_/khyod kyis ji skad zhus pa bzhin/_/ngas kyang yang dag nges par ni/_/khyod kyi the tshom gcad par bya/_/ngas ni lo mang stong phrag tu/_/thabs mkhas dag ni rab 
[\[73a.5\]]bsgoms shing /_/the tshom dag ni bsal bas na/_/khyod kyi mos pa rab tu mkhyen/_/gal te the tshom yod gyur na/_/ji ltar 'dod bzhin zhu bar gyis/_/khyod la rab tu bstan pas na/_/the tshom rnams ni gcad par bya/_/gal te the tshom yod gyur na/_/ji ltar 'dod bzhin zhu bar gyis/_/
[\[73a.6\]]ji ltar mos pa bzhin du ni/_/ngas ni rab tu bshad par bya/_/gal te the tshom yod gyur na/_/ji ltar 'dod bzhin zhu bar gyis/_/nga ni chos la rab gnas pas/_/g.yo ba med pa brnyes pa yin/_/de nas bcom ldan 'das la byang chub sems dpa' sems dpa' chen po blo gros mtha' 
[\[73a.7\]]yas kyis 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag byang chub sems dpa'i theg pa la the tshom cung zad cig mchis pa deng zhu ba lags na/_ji ltar na skyes bu dam pa 'jigs pa spangs nas yang dag par 
[\[73b\]]
[\[73b.1\]]sems rtse gcig tu sems can rnams kyi slad du go cha chen po bgos nas go cha chen pos rab tu brgyan pa dang /_mos pa chen po bskyed nas gus par bgyid pa dang /_bag yod pa dang bcas pas theg pa chen po 'di la 'tshal nas shin tu rnam par dag pa chen po mnyam pa nyid kyi shul mtho 
[\[73b.2\]]dman dang /_gyo mo dang /_gseg ma dang /_tsher ma dang /_mi gtsang ba rnam pa sna tshogs kyi lta ba'i thibs po rnams ma mchis pa/_zug rngu gdug pa'i sdug bsngal dang /_nyon mongs pa'i g.yang sa ma mchis pa/_'chi ba dang /_'jigs shing skrag pa dang /_bar chad ma mchis pa/_drang zhing 
[\[73b.3\]]gya gyu ma mchis pa dang /_de kho na nyid kyi mnyam pa nyid kyi shul dang /_thogs pa ma mchis pa'i shul du zhugs nas lta ba'i thibs po rnams bcad pa dang /_dra ba thams cad dral ba dang /_mun nag rnams bsal ba dang /_srid pa'i mngon par zhen pa rnams spang ba dang /_'du 'phro ba rnams 
[\[73b.4\]]spang ba'i slad du bla na ma mchis pa yang dag par rdzogs pa'i byang chub la gzhol ba lags/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag don 'di'i slad du zhu ba gsol ba lags so/_/skyes bu dam pa ji lta bus go cha chen po ji lta bu 
[\[73b.5\]]bgos na go cha chen po bgos pa des theg pa chen po la 'tshal nas lam chen po 'dis gzhol zhing yang dag par 'jug par 'gyur ba lags/_bcom ldan 'das kyis byang chub sems dpa' sems dpa' chen po rnams kyi go cha'i bkod pa gang lags pa dang /_lam gang la gnas pa 
[\[73b.6\]]dang /_chos rnams kyi tshul la mkhas pa la gnas pa gang lags pa bkas bshad du gsol/_chos kyi tshul la mkhas pa la rab tu gnas pas ni chos rnams kyi tshul la mkhas pa'i snang ba skyed par 'gyur la/_chos kyi snang ba'i dbang gis ni go cha mi spong bar theg pa chen po la 'tshal 
[\[73b.7\]]nas nur ba ma mchis pa'i brtson 'grus kyi stobs dang /_brjed ngas pa ma mchis pa'i dbang po dang /_rgyun chags pa ma mchis pa'i shes rab kyi stobs kyis myur du chos kyi dbyings kyi tshul la gsal bar mkhas pa mngon par bsgrubs nas/_byang chub kyi snying por bgrod pa dang /_
[\[74a\]]
[\[74a.1\]]chos kyi 'khor lo bskor nas sems can rnams la yang dag par chos ston pa'i slad du sems can thams cad ji ltar mos pa dang /_ji ltar gzhol ba bzhin du ma grol ba las rnam par grol bar 'gyur lags so/_/bcom ldan 'das theg pa chen po 'dis sems 
[\[74a.2\]]can rnams la sman pa dang /_bde bar bgyi ba'i slad du de bzhin gshegs pa dgra bcom pa yang dag par rdzogs pa'i sangs rgyas la bdag don 'di zhu lags so/_/bcom ldan 'das de bzhin gshegs pa ni thams cad mkhyen pa thams cad gzigs pa lags na chos gang gis byang 
[\[74a.3\]]chub sems dpa' sems dpa' chen po rnams kyi chos thams cad kyi rgya mtsho'i phyag rgya'i ting nge 'dzin mngon par bsgrubs pa dang /_ting nge 'dzin thob pa'i dbang gis byang chub sems dpa' sems dpa' chen po rnams bla na ma mchis pa yang dag par rdzogs pa'i byang chub tu mngon 
[\[74a.4\]]par rdzogs par sangs ma rgyas kyi bar du phyir ldog par mi 'gyur ba gang lags pa bkas bshad du gsol/_bcom ldan 'das de bzhin gshegs pa'i mkhyen pa dang /_gzigs pa ni ngo mtshar rmad du byung ba'i chos yongs su rdzogs shing sems can rnams kyi shes rab kyi sman 
[\[74a.5\]]rab tu mkhyen pa lags pas de'i slad du bdag zhu ba gsol lags so/_/de nas byang chub sems dpa' sems dpa' chen po blo gros mtha' yas kyis tshigs su bcad de gsol pa/_byang chub sems dpa' rnams kyi slad/_/sangs rgyas chos don zab mo dag_/thams cad 
[\[74a.6\]]mkhyen cing gzigs pa po/_/rkang gnyis gtso la bdag zhu lags/_/theg pa chen po'i rnal 'byor pa/_/ting 'dzin gang gis gzhol gyur pa/_/sems can rnams la sman slad du/_/de dag zhu ba gsol ba lags/_/ji ltar skyes bu dam pa yis/_/go cha dpag med bgo 
[\[74a.7\]]bar 'gyur/_/de ltar go cha bgos nas kyang /_/ji ltar rab tu gzhol bar 'gyur/_/ji ltar 'dun pa slong bar 'gyur/_/ji ltar de la sred par 'gyur/_/ji ltar brtson 'grus chen por 'gyur/_/ji ltar bag yod ldan par 'gyur/_/ji ltar byang chub sems dpa' rnams/_/
[\[74b\]]
[\[74b.1\]]theg chen 'di la gzhol bar bgyi/_/de la 'tshal nas ci bgyid pa/_/dngos po 'di yang bkas bshad gsol/_/ji ltar theg chen bteg nas ni/_/byang chub sems la gzhol gyur pa/_/'jig rten 'dren pa'i thugs rje yis/_/myur du bdag la bkas bshad gsol/_/
[\[74b.2\]]ji ltar yang dag mnyam lam gyis/_/mnyam pa nyid du gzhol bar 'gyur/_/lta ba rnams kyi thibs po dag_/gcod par bgyid la skyon med 'gyur/_/spyod yul dag ni thams cad las/_/ji ltar bgyis na 'da' bar 'gyur/_/ji ltar mnyam pa nyid dag gis/_/'dod 
[\[74b.3\]]chags dra ba dral bar 'gyur/_/ji ltar mun nag rab bsal nas/_/ye shes snang chen thob par 'gyur/_/byang chub sems dpa' de dag gis/_/ji ltar bgyis na gzhol bar 'gyur/_/ji ltar so sor rab brtags pas/_/'ching ba mang po spong bar 'gyur/_/ji ltar 
[\[74b.4\]]byang chub sems dpa' rnams/_/'ching ba spangs nas bde bar gnas/_/ji ltar byang chub sems dpa' rnams/_/'jigs pa che las 'da' bar 'gyur/_/chos kyi don la mkhas gyur nas/_/bla med la ni gzhol bar 'gyur/_/byang chub sems dpa' ji lta bu'i/_/
[\[74b.5\]]dpag med go cha bgo bar bgyid/_/go cha de dag bgos nas kyang /_/theg chen la ni 'tshal bar bgyid/_/ji ltar byang chub sems dpa' rnams/_/mnyam nyid lam la gzhol bar bgyid/_/bdag gis deng 'dir zhus pa 'di/_/bcom ldan 'das kyis bkas 
[\[74b.6\]]bshad gsol/_/byang chub sems dpa' ji lta bur/_/go cha bkod pa thob 'gyur dang /_/bla med theg pa rab brgyan pa/_/bcom ldan 'das kyis bkas bshad gsol/_/lam 'di la ni gnas pa dang /_/lam de'i bkod pa gang lags dang /_/chos rnams la ni mkhas 
[\[74b.7\]]gyur pa/_/bcom ldan 'das kyis bkas bshad gsol/_/chos kyi dbyings kyi tshul rnams dang /_/chos la mkhas pa'i snang ba dag_/ji lta bur ni rtog gyur pa/_/bcom ldan 'das kyis bkas bshad gsol/_/ji ltar byang chub sems dpa' rnams/_/chos kyi snang ba de thos 
[\[75a\]]
[\[75a.1\]]nas/_/chos rnams thams cad mthar phyin pa/_/bcom ldan 'das kyis bkas bshad gsol/_/ji ltar byang chub sems dpa' rnams/_/chos kyi snang ba thob gyur nas/_/go cha chen po mi spong zhing /_/de yi dbang gis gzhol 'gyur lags/_/ji ltar byang chub 
[\[75a.2\]]sems dpa' rnams/_/theg chen 'di la 'tshal nas ni/_/brtson 'grus ldog par mi 'gyur zhing /_/de yi dbang gis gzhol 'gyur lags/_/ji ltar byang chub sems dpa' rnams/_/bsam pa dag ni rab brtan zhing /_/'di ltar shes rab stobs dag gis/_/shin tu 
[\[75a.3\]]'dul ba thob 'gyur lags/_/ji ltar chos kyi dbyings rnams kyi/_/tshul la mkhas pas thob par 'gyur/_/chos kyi rgyal po bsam mi khyab/_/bcom ldan 'das kyis bkas bshad gsol/_/ji ltar myur ba kho nar ni/_/byang chub snying por bgrod gyur nas/_/su yang skor bar mi 'gyur 
[\[75a.4\]]ba/_/tshangs pa'i 'khor lo skor 'gyur lags/_/ji ltar g.yo ba ma mchis par/_/sngon gyi smon lam ji lta bzhin/_/sems can thams cad kun la ni/_/chos rnams yang dag ston 'gyur lags/_/chos rnams yang dag bstan pas na/_/'khor ba las ni grol 'gyur lags/_/ji ltar bgyis na sems can 
[\[75a.5\]]rnams/_/gtan du bde ba 'thob 'gyur lags/_/sems can rnams la sman slad du/_/'jig rten 'dren la bdag zhu na/_/thams cad mkhyen cing gzigs pa po'i/_/thugs rjes bdag la bkas bshad gsol/_/chos ni gang dang gang dag gis/_/byang chub sems dpa' smin bgyid pa/_/
[\[75a.6\]]chos kyi rgya mtsho thams cad kyis/_/ting 'dzin phyag rgya mdzad du gsol/_/sangs rgyas chos la rab mos shing /_/byang chub che la gang lta ba/_/chos kyi sgra 'di thos gyur na/_/lus kun khyab par dga' bar 'gyur/_/de nas bcom ldan 'das kyis byang chub sems dpa' sems dpa' chen po 
[\[75a.7\]]blo gros mtha' yas la bka' stsal pa/_blo gros mtha' yas khyod kyis sngon sangs rgyas tshad med pa rnams la mchod cing rim gro byas pa dang /_dge ba'i rtsa ba rnams bskyed cing yon tan gzhal du med pa bsags pas na chos zab mo 'di la rab tu gdung bas mos par gyur pa dang /_bsam pa rgya chen pos 
[\[75b\]]
[\[75b.1\]]sems can yongs su smin par bya ba'i phyir snying rje chen po bskyed nas de bzhin gshegs pa la zhu ba zhus pa legs so legs so/_/khyod legs par nyon la shin tu yid la zung shig dang /_ngas khyod la byang chub sems dpa' sems dpa' chen po rnams kyi yon tan mngon par bsgrub pa dang /_ji ltar bla 
[\[75b.2\]]na med pa yang dag par rdzogs pa'i byang chub la gzhol bar 'gyur ba yang dag par bshad par bya'o/_/bcom ldan 'das de bzhin du thos par 'tshal lo zhes gsol pa dang /_de nas bcom ldan 'das kyis byang chub sems dpa' sems dpa' chen po blo gros mtha' yas la 'di skad ces bka' 
[\[75b.3\]]stsal to/_/blo gros mtha' yas byang chub sems dpa' sems dpa' chen po gang bla na med pa yang dag par rdzogs pa'i byang chub kyi phyir go cha chen po bgos pa des sems can rnams yongs su bsdu ba'i phyir go cha chen po bgo bar bya'o/_/sems can rnams sbyin pa rnam par dag pa la dgod pa'i phyir go cha 
[\[75b.4\]]chen po bgo bar bya'o/_/sems can rnams tshul khrims rnam par dag pa la dgod pa'i phyir go cha chen po bgo bar bya'o/_/sems can rnams bzod pa rnam par dag pa la dgod pa'i phyir go cha chen po bgo bar bya'o/_/sems can rnams brtson 'grus rnam par dag pa la dgod pa'i phyir go cha chen po 
[\[75b.5\]]bgo bar bya'o/_/sems can rnams bsam gtan rnam par dag pa la dgod pa'i phyir go cha chen po bgo bar bya'o/_/sems can rnams shes rab rnam par dag pa la dgod pa'i phyir go cha chen po bgo bar bya'o/_/sems can rnams bde ba thob par bya ba'i phyir go cha chen po bgo bar bya'o/_/
[\[75b.6\]]sems can rnams la phan gdags pa'i dngos po dang mtshungs par ldan pa'i sems bskyed pa'i phyir go cha chen po bgo bar bya'o/_/sems can rnams kyi 'dod chags dang /_zhe sdang dang /_gti mug gi nad kyi gnyen por bya ba'i phyir go cha chen po bgo bar bya'o/_/yon tan chen po mngon par bsgrub 
[\[75b.7\]]pa la mkhas par bya ba'i phyir go cha chen po bgo bar bya'o/_/bla na med pa'i ye shes legs par yongs su rdzogs par bya ba'i phyir go cha chen po bgo bar bya'o/_/sems can rnams 'khor ba'i 'jigs pa las yongs su bskyab pa'i phyir go cha chen po bgo bar bya'o/_/mtshungs pa med pa'i ye 
[\[76a\]]
[\[76a.1\]]shes legs par yongs su rdzogs par rab tu bstan par 'dod pa'i phyir go cha chen po bgo bar bya'o/_/stong gsum gyi stong chen po'i 'jig rten gyi khams na bdud dang /_bdud kyi 'khor dang /_bdud kyi pho nya dang /_bdud kyi las la gnas pa dang /_lta ba rnams kyi thibs po 
[\[76a.2\]]dang /_lam ya nga bar zhugs pa'i mu stegs can gyi bstan pa las rab tu byung ba thams cad dang /_'jig rten rgyang pan dang /_mu stegs can dang 'thun pa ji snyed pa dag dang 'thab pa'i phyir go cha chen po bgo bar bya'o/_/byang chub sems dpa' sems dpa' chen po rnams de ltar go cha chen 
[\[76a.3\]]po bgo zhing /_go cha mi spong bar brtson 'grus chen po bskyed nas sems can gyi khams thams cad du zhugs te/_bzod pa la gnas nas 'jigs pa rnams spangs te/_mi skrag mi dngang /_mi g.yo mi 'khrug par byas nas go cha dpag tu med pa dag bgo bar bya'o/_/de 'di lta ste/_
[\[76a.4\]]sems can thams cad yongs su skyob pa'i go cha dang /_lta ba'i thibs po thams cad gcod pa'i go cha dang /_bdud kyi dpung rnams rnam par 'jig par byed pa'i go cha dang /_shes rab yang dag par len pa'i go cha dang /_tshogs dpag tu med pa sogs pa'i go cha dang /_khur lci ba rnams sgrol ba'i 
[\[76a.5\]]go cha dang /_mngon par yid ches pa 'phel bar byed pa'i go cha dang /_tshul khrims la gnas pa'i go cha dang /_las kyi kun gzhi yongs su sbyong ba'i go cha dang /_thams cad rnam par dag par byed pa'i stobs kyi gter gyi go cha dang /_thabs mkhas pa'i gter gyi go cha dang /_mngon par zhen pa thams 
[\[76a.6\]]cad yongs su spong ba'i go cha dang /_ldog pa dang /_'gyed pa med pa'i shes rab kyi go cha gang yin pa'o/_/byang chub sems dpa' sems dpa' chen po rnams go cha chen po de lta bu bgos nas 'khor ba'i mtha' ji srid pa de'i bar du shin tu brtan pa'i brtson 'grus kyi stobs g.yo ba med pa mi spong bar 
[\[76a.7\]]bla na med pa yang dag par rdzogs pa'i byang chub la gzhol bar bya'o/_/de nas bcom ldan 'das kyis tshigs su bcad de bka' stsal pa/_byang chub sems dpa' sems can rnams/_/bsdu phyir go cha bgo bar bya/_/sems can rnams ni tshad med phyir/_/go cha bgos pa tshad med do/_/sbyin 
[\[76b\]]
[\[76b.1\]]pa rnam par dag pa'i phyir/_/thams cad rab tu dga' bar byed/_/sems can la ni phan gdags phyir/_/go cha 'di ni bgo bar bya/_/tshul khrims rnam par dag pa'i phyir/_/go cha 'di ni bgo bar bya/_/'jig rten la ni phan 'dogs byed/_/sems can rnams la phan gdags phyir/_/go cha 
[\[76b.2\]]'di ni bgo bar bya/_/bzod pa rnam par dag pa'i phyir/_/dar zhing bde bar gnas par byed/_/sems can rnams la phan gdags phyir/_/go cha 'di ni bgo bar bya/_/brtson 'grus rnam par dag pa'i phyir/_/phyir mi ldog par 'grub par byed/_/sems can rnams la phan gdags phyir/_/
[\[76b.3\]]go cha 'di ni bgo bar bya/_/bsam gtan rnam par dag pa'i phyir/_/spyod yul dag kyang de bzhin no/_/sems can rnams la phan gdags phyir/_/go cha 'di ni bgo bar bya/_/shes rab rnam par dag pa'i phyir/_/zag med bla na med pa yin/_/sems can rnams la phan gdags phyir/_/
[\[76b.4\]]go cha 'di ni bgo bar bya/_/sems can dag ni thams cad la/_/bde ba'i yo byad sbyin dgos pas/_/don de legs par shes pa'i phyir/_/go cha 'di ni bgo bar bya/_/byang chub sems dpa' sems can rnams/_/phan pa'i dngos po bya dgos pas/_/bsdu ba rnam dag bzhi po yis/_/srid pa kun 
[\[76b.5\]]tu 'jug par byed/_/'dod chags zhe sdang gti mug nad/_/gnyen po dag ni bsten pa'i phyir/_/sems can la ni sman gtong bas/_/nad rnams rab tu sel bar byed/_/des na byang chub sems dpa' rnams/_/go cha legs par bgos nas ni/_/yon tan rnams kyi tshogs dag na/_/mkhas 
[\[76b.6\]]ba dpag med thob pa yin/_/sems can 'khor ba'i sdug bsngal gyi/_/nyams thag shin tu mi bde bas/_/bdag gis yongs su bskyab snyam nas/_/go cha dpag med bgo bar bya/_/'khor ba'i sdug bsngal tshad med rnams/_/bdag gis rnam par dgrol snyam nas/_/srid lta'i dra bas klags 
[\[76b.7\]]pa dag_/thams cad yongs su gcad par bya/_/gang gis nyon mongs dra ba 'di/_/thams cad gcod par gang nus pa/_/brtan pa'i brtson 'grus stobs dag gis/_/dpa' bo'i go cha bgo ba yin/_/sems can dag ni thams cad kun/_/bde ba'i lam la rab bkod cing /_/mya ngan 'das 
[\[77a\]]
[\[77a.1\]]la gzhol ba dang /_/bla med bde la dgod par bya/_/gang zhig brtson 'grus chen po'i stobs/_/go cha 'di ni bgo bar byed pa/_/bdud rnams thams cad dag dang ni/_/rtag tu 'thab kyang ngal mi 'gyur/_/gang zhig lta la rab gnas nas/_/thibs po dag tu gang zhugs dang /_/
[\[77a.2\]]'jig rten rgyang pan ba dag la/_/go cha bgos nas phan gdags bya/_/gzhan yang 'khor ni tshad med pa/_/lam gol dag tu zhugs pa rnams/_/de dag la ni phan gdags phyir/_/go cha dpag med bgo bar bya/_/de ltar go cha bgos nas ni/_/go cha chen po mi spong bar/_/brtson 'grus chen 
[\[77a.3\]]po'i stobs bskyed na/_/go bgos rab brtags khyad par 'phags/_/sems can khams la rab zhugs te/_/bzod pa la ni gnas gyur nas/_/brtan pa'i bzod pa sgrub byed pa/_/go bgos gong na med pa yin/_/'jigs pa dag ni rab spangs shing /_/skrag pa dag ni med par yang /_/
[\[77a.4\]]go cha dpag med bgos nas ni/_/thams cad rab brtson 'grus par bya/_/gang zhig go cha rab gnas pa/_/rtag tu yang dag rtogs gyur cing /_/rab dben g.yo ba med pas na/_/mi 'khrugs ldog par mi 'gyur ro/_/de lta'i go cha rab bgos nas/_/blo dang ldan pas gzhan yang ni/_/
[\[77a.5\]]sems can skyob pa'i go bgos te/_/bdud kyi go cha gzhom par bya/_/yon tan dpag med go cha dag_/thams cad rab tu bgo bar bya/_/dbang po shes mchog gang zag gis/_/bgos nas bde ba thob par 'gyur/_/khur lci rab tu spang ba'i phyir/_/bla med go cha bgos nas su/_/sems 
[\[77a.6\]]can thams cad yongs bzlas nas/_/sdug bsngal khur las thar bar bya/_/rnam dag dad pa 'phel byed cing /_/dbang po drug ni rab sdom pa/_/tshul khrims gang dag ldan pa ni/_/go bgos gong na med pa yin/_/dpa' bo ye shes bsgrub pa la/_/byang chub sems dpa' rab 
[\[77a.7\]]gnas pas/_/spyod la tshul khrims ldan pas na/_/go bgos g.yo ba med pa yin/_/sngon gyi rgyal ba mang po las/_/rnam dag las ni bsgrubs pas na/_/de phyir go cha rab bgos nas/_/rtag tu 'jigs pa med pa yin/_/sems can la ni sred pa'i blos/_/'jig rten la ni phan 
[\[77b\]]
[\[77b.1\]]'dogs pas/_/thabs ni rab tu rtogs pas na/_/go bgos legs par gnas pa yin/_/thabs mkhas ye shes gang yin pa/_/byang chub sems dpas rab rtogs pas/_/de ltar go cha bgos nas ni/_/'ching ba mtha' dag gcod par byed/_/mngon zhen thams cad rab spong zhing /_/
[\[77b.2\]]yid ches rgyab kyis mi phyogs pa/_/go bgos blo dang ldan pa ni/_/bla med byang chub bgrod par 'gyur/_/byang chub sems dpa' nges par ni/_/bdag dang gzhan la phan 'dogs gang /_/brtson 'grus stobs la rab gnas pa/_/brtan zhing phyir ldog mi 'gyur ro//_//bam po gnyis pa/_
[\[77b.3\]]gzhan yang blo gros mtha' yas byang chub sems dpa' sems dpa' chen po rnams bskal pa tshad med pa nas khur chen po khyer zhing go cha chen po bgos pa'i go cha de lta bu de ni bdud dam/_/bdud kyi 'khor ram/_bdud kyi pho nya 'am/_log par lta ba'i thibs po dgon dung ma rungs par zhugs pa'i 
[\[77b.4\]]sems can rnams kyis mthong bar mi 'gyur ro/_/de ci'i phyir zhe na/_gzugs med cing bstan du med pa dang /_ltos pa med cing mtshan ma med pa dang /_mtshan ma spangs pas mtshan ma dang bral ba dang /_ming dang yi ge med pa'i phyir ro/_/blo gros mtha' yas gal te la la zhig mda'i 
[\[77b.5\]]tshad ri rab tsam sha stag 'phangs na yang phog par mi 'gyur la/_/stong gsum gyi stong chen po'i 'jig rten gyi khams kyi sems can ji snyed pa thams cad bdud kyi rgyal por gyur la/_re re la yang bdud kyi dmag rnam pa sna tshogs 'khor dang bcas par gyur pa de dag dus gcig tu mda' rnon 
[\[77b.6\]]po tshad ri rab tsam sha stag 'phangs na yang nam yang byang chub sems dpa' sems dpa' chen po de lta bu'i go cha bgos pa la rnam par gzhigs pa 'am/_tha na spu nyag ma gcig tsam yang nyams par byed par mi nus te/_byang chub sems dpa' sems dpa' chen po rnams la sems kyis 
[\[77b.7\]]kyang tha dad pa'i 'du shes skyed par mi nus na lus kyis gnod pa bya ba lta smos kyang ci dgos/_byang chub sems dpa' sems dpa' chen po gang sems rtse gcig tu de dag 'dul bar byed pa gang yin pa de dag ni bdud mang po pham par byed cing nye bar zhi bar yang byed la/_go cha de lta bu la gnas 
[\[78a\]]
[\[78a.1\]]shing g.yo ba med pas sems can thams cad kyis kyang rnam par 'jig par byed mi nus so/_/de ci'i phyir zhe na/_'di ltar mtshan ma med pa'i phyir dang /_sems can rnams kyis blta bar bya ba'i spyod yul ma yin pa'i phyir sems can thams cad kyis mthong zhing shes par 
[\[78a.2\]]mi nus so/_/byang chub sems dpa' sems dpa' chen po rnams ni chos thams cad rtogs pa'i phyir yang dag pa ji lta ba bzhin du go cha chen po bgos pa de dag shes shing mthong ngo /_/sems can rnams yongs su bskyab pa'i phyir chos thams cad la yang mngon par zhen par mi byed do/_/
[\[78a.3\]]sems can rnams la phan gdags pa'i phyir chos thams cad la yang dmigs par mi byed de/_de lta bas na sems can rnams kyis mthong zhing shes par mi nus so/_/go cha de lta bu bgos pa de dag la ni kha dog gi mtshan ma med cing bstan du med pa dang /_tshig gi brjod pa med pa'i 
[\[78a.4\]]phyir gzugs dang yang mtshungs par ldan par mi 'gyur la/_tshor ba dang /_'du shes dang /_'du byed dang /_rnam par shes pa dang yang mtshungs par ldan par mi 'gyur ro/_/nang dang mtshungs par ldan par mi 'gyur/_phyi rol dang yang mtshungs par ldan par mi 'gyur/_nang 
[\[78a.5\]]dang phyi rol gnyis ka dang mtshungs par ldan par mi 'gyur/_nang yang ma yin phyi rol yang ma yin pa dang mtshungs par ldan par mi 'gyur/_khams dang yang mtshungs par ldan par mi 'gyur/_skye mched dang yang mtshungs par ldan par mi 'gyur/_sa'i khams dang yang mtshungs 
[\[78a.6\]]par ldan par mi 'gyur/_chu dang /_me dang /_rlung dang /_nam mkha' dang /_rnam par shes pa'i khams dang yang mtshungs par ldan par mi 'gyur/_'dod pa'i khams dang yang mtshungs par ldan par mi 'gyur/_gzugs dang gzugs med pa'i khams dang yang mtshungs par 
[\[78a.7\]]ldan par mi 'gyur/_mngon par 'du byed pa dang bcas pa dang yang mtshungs par ldan par mi 'gyur/_mngon par 'du byed pa med pa dang yang mtshungs par ldan par mi 'gyur/_mngon par 'du byed pa dang bcas pa dang /_mngon par 'du byed pa med pa dang yang mtshungs par ldan par 
[\[78b\]]
[\[78b.1\]]mi 'gyur/_mngon par 'du byed pa dang bcas pa yang ma yin/_mngon par 'du byed pa med pa yang ma yin pa dang yang mtshungs par ldan par mi 'gyur/_nyan thos kyi sa dang yang mtshungs par ldan par mi 'gyur/_rang sangs rgyas kyi sa dang yang mtshungs par ldan par mi 'gyur/_
[\[78b.2\]]sangs rgyas kyi sa dang yang mtshungs par ldan par mi 'gyur/_tshig gi lam dang yang mtshungs par ldan par mi 'gyur/_gzugs kyi rgyu dang yang mtshungs par ldan par mi 'gyur/_gzugs kyi mtshan nyid dang yang mtshungs par ldan par mi 'gyur/_tshor ba dang /_'du shes dang /_'du 
[\[78b.3\]]byed dang /_rnam par shes pa'i rgyu dang yang mtshungs par ldan par mi 'gyur/_tshor ba dang /_'du shes dang /_'du byed dang /_rnam par shes pa'i mtshan nyid dang yang mtshungs par ldan par mi 'gyur/_mtshan nyid dang /_mtshan nyid ma yin pa dang yang mtshungs bar ldan par mi 'gyur/_chos 
[\[78b.4\]]thams cad dang mtshungs bar ldan par yang mi 'gyur/_mtshungs par ldan par mi 'gyur ba yang ma yin te/_'ching ba med pa/_grol ba med pa bgrang ba dang /_dpe dag gis shes par bya ba ma yin pa ste/_'di ltar chos thams cad ni bgrang ba las yang dag par 'das pa'i phyir ro/_/de lta bu'i go 
[\[78b.5\]]cha dang ldan pa de dag ni chos thams cad du lta ba yang dag par mi dmigs te/_gzugs su lta ba yang dag par mi dmigs so/_/tshor ba dang /_'du shes dang /_'du byed dang /_rnam par shes par lta bar yang dag par mi dmigs so/_/tha na chos cung zad tsam du lta ba yang dag par mi dmigs 
[\[78b.6\]]so/_/de bzhin du go cha de lta bu bgos pa de dag ni chos thams cad dang mtshungs par ldan pa yang ma yin/_mtshungs par mi ldan pa yang ma yin no/_/gzugs dang mtshungs par ldan pa yang ma yin/_mtshungs par mi ldan pa yang ma yin no/_/tshor ba dang /_'du shes dang /_'du byed dang /_
[\[78b.7\]]rnam par shes pa dang mtshungs par ldan pa yang ma yin/_mtshungs par mi ldan pa yang ma yin te/_chos thams cad kyi mtshungs par ldan pa dang /_mtshungs par mi ldan pa de dag thag bsrings pa yin no/_/de bzhin du go cha de lta bu bgos pa de dag la ni mngon par 'du bya ba med de/_byed pa med 
[\[79a\]]
[\[79a.1\]]pa'i phyir ro/_/mtshan ma yang med de/_mtshan ma nyid yod pa ma yin pa'i phyir ro/_/gnas kyi mtshan ma med pa/_'dus pa'i mtshan ma med pa/_rnam par rtog pa med pa/_g.yo ba med pa/_dmigs pa med pa/_ngo bo nyid du blta ba med pa ste/_go cha bgos ba nyid kyang 
[\[79a.2\]]dmigs su med pa'o/_/de bzhin du go cha bgos pa nyid kyang yang dag par rjes su mi mthong ngo /_/de ci'i phyir zhe na/_byang chub sems dpa' sems dpa' chen po rnams go cha yang dag par bgos pa na gang gis go cha bgos pa dang /_gang du go cha bgos pa dang /_gang las go cha bgos pa 
[\[79a.3\]]yang dag par rjes su mi mthong ba dang /_bdag gis go cha bgos pa dang /_bdag gis go cha bgos par yang yang dag par rjes su mi mthong ba dang /_'dir go cha bgos pa dang /_gzhan du go cha bgos pa yang yang dag par rjes su mi mthong ba dang /_go cha de lta bu bgos pa'i sems can 
[\[79a.4\]]yang yang dag par rjes su mi mthong ste/_chos thams cad mngon par 'du bya ba med pa'i phyir dang yod pa ma yin pa'i phyir ro/_/byang chub sems dpa' sems dpa' chen po go cha de lta bu bgos pa de dag ni de bzhin gshegs pa'i go cha bgos pa yin pas lus kyang mi dmigs/_ngag kyang 
[\[79a.5\]]mi dmigs/_yid kyang mi dmigs te dmigs su med pa'i phyir rnam par rtog pa rab tu spangs pa yin no/_/byang chub sems dpa' sems dpa' chen po gang gal te chos cung zad tsam la gnas par gyur tam/_gal te chos cung zad tsam la dmigs nas go cha bgos sam/_go cha bgo 
[\[79a.6\]]'am/_go cha bgo bar 'gyur ba de dag ni go cha chen po bgos pa zhes mi bya ste/_gal te sems de dag las yang dag par 'das par gyur pa na gdod bsam gyis mi khyab pa'i go cha chen po bgos pa zhes brjod par bya'o/_/byang chub sems dpa' sems dpa' chen po rnams ni sems can 'ga' 
[\[79a.7\]]tsam gyi phyir go cha chen po bgos pa ma yin/_bskal pa gcig gi sems can tsam gyi phyir go cha chen po bgos pa ma yin/_bskal pa brgya stong dang bskal pa bye ba brgya stong dang /_bskal pa bye ba khrag khrig brgya stong gi sems can tsam gyi phyir go cha chen po bgos pa ma yin gyi/_
[\[79b\]]
[\[79b.1\]]bskal pa tshad med pa grangs med pa'i sems can gyi phyir go cha chen po bgos pa yin pas de'i phyir go cha chen po tshad med pa bgos pa zhes bya'o/_/byang chub sems dpa' sems dpa' chen po rnams ni go cha yang dag par bgos pa na sems can gyi 'du shes la mi gnas pa'i go cha gyon 
[\[79b.2\]]par byed do/_/sems can gyi 'du shes mi skyed pa'i go cha dang /_sems can gyi 'du shes spong ba'i go cha dang /_bdag gi 'du shes zlog pa'i go cha dang /_sems can gyi ngo bo nyid shes pa'i go cha dang /_bdag gi ngo bo nyid shes pa'i go cha dang /_'du shes dang /_tshor ba las yang dag par 
[\[79b.3\]]'das pa'i go cha dang /_chos thams cad la byed pa'i 'du shes med par shes pa'i go cha dang /_mtshan ma'i go cha dang /_mtshan ma med pa'i mtshan nyid kyi go cha dang /_smon pa med pa'i mtshan nyid kyi go cha dang /_chos thams cad skye ba med pa'i mtshan nyid shes pa'i go cha dang /_'gag pa 
[\[79b.4\]]med pa'i mtshan nyid shes pa'i go cha dang /_chos thams cad kyi bye brag gi ngo bo nyid kyi mtshan nyid shes pa'i go cha dang bye brag gi ngo bo nyid med pa'i mtshan nyid shes pa'i go cha dang /_chos thams cad kyi dngos po'i mtshan nyid shes pa'i go cha dang /_dngos po med pa'i mtshan nyid kyi go cha gyon par byed do/_/
[\[79b.5\]]blo gros mtha' yas gal te dngos po med pa la gnas nas go cha gyon par byed la go cha chen po bgos pa zhes mi bya ste/_'di ltar byang chub sems dpa' sems dpa' chen po rnams ni dngos po la mi gnas par ye shes chen po yongs su tshol ba yin pas de'i phyir go cha chen po bgos pa zhes brjod pa 
[\[79b.6\]]yin no/_/de nas de'i tshe bcom ldan 'das kyis tshigs su bcad de bka' stsal pa/_bskal pa stong phrag tshad med du/_go cha dpag med bgos nas ni/_/sems can dag ni thams cad kun/_/sdug bsngal rnams las grol bar byed/_/de lta'i go cha che bgos pa/_/bdud dam bdud kyi 
[\[79b.7\]]mngags pa dang /_/bdud kyi las rnams byed pa dag_/mig gis mthong bar mi 'gyur ro/_/de las gzhan pa'i sems can gang /_/lta ba'i thibs por zhugs pa dag_/bsam gyis mi khyab go cha 'di/_/des kyang thob par 'gyur ma yin/_/gzugs med cing ni kha dog med/_/bstan 
[\[80a\]]
[\[80a.1\]]du med cing ltos med pa/_/go cha bsam gyis mi khyab pa/_/de phyir mig gis blta bya min/_/ming med mtshan ma med pa dang /_/mtshan ma thams cad spangs pas na/_/go cha bgos pa dpag tu med/_/de phyir phan tshun mthong ba med/_/gal te mda' ni ri rab tshad/_/shin tu 
[\[80a.2\]]rnon po 'phangs na yang /_/bsam gyis mi khyab go bgos pas/_/mda' ni rang nyid chag par 'gyur/_/'jig rten bdud ni ji snyed pas/_/ri rab tshad ni mda' rnams kyis/_/go cha chen po bgos pa la/_/dus gcig 'ongs te 'phangs na yang /_/go cha chen po bgos pa yi/_/spu nyag 
[\[80a.3\]]gcig ni nyams mi 'gyur/_/bsam gyis mi khyab go bgos pas/_/gang yang pham byed gzhig mi nus/_/des na byang chub sems dpa' rnams/_/lus dang sems ni 'gyur ba med/_/bsam gyis mi khyab go bgos la/_/su zhig bsgul zhing g.yo bar nus/_/sems bskyed thang cig tsam 
[\[80a.4\]]gyis kyang /_/bdud ni mang po pham byed pas/_/byang chub sems dpa' bsam mi khyab/_/bdud dpung dag ni 'jil bar byed/_/de lta'i go cha che bgos pa/_/nams kyang g.yo bar mi 'gyur bas/_/sems can dag ni thams cad kyis/_/mthong bar nus pa gang yang med/_/sems can 
[\[80a.5\]]dag ni thams cad kyis/_/go cha mtshan nyid mi shes pas/_/de phyir sems can thams cad kyis/_/mig gis mthong bar mi nus so/_/byang chub sems dpa' skyabs byed cing /_/chos rnams thams cad shes pas ni/_/rdo rje mchog dang 'dra bas na/_/de ni legs par go bgos yin/_/
[\[80a.6\]]chos rnams thams cad mi len cing /_/sems can rnams ni skyob byed pas/_/sangs rgyas chos kyi rjes 'brang phyir/_/de ni legs par go bgos yin/_/go char 'dzin pa med pa ni/_/chos rnams kun gyi rjes 'brang ba/_/bsam gyis mi khyab go bgos pas/_/de ni legs par 
[\[80a.7\]]go bgos yin/_/go cha bstan pa med par yang /_/chos ni thams cad gang sbyong ba/_/chos rnams tshig dang bral bas na/_/ston par nus pa gang yang med/_/gzugs dang mtshungs par mi ldan zhing /_/tshor ba dang yang mtshungs mi ldan/_/'du shes 'du byed rnam shes dang /_/
[\[80b\]]
[\[80b.1\]]mtshungs ldan 'dus pa yang ma yin/_/nang du mtshungs par mi ldan zhing /_/phyi rol du yang mtshungs ldan min/_/nang dang phyi rol gnyi gar yang /_/mtshungs ldan 'dus pa yang ma yin/_/khams dang mtshungs par mi ldan zhing /_/skye mched dang yang mtshungs ldan min/_/khams 
[\[80b.2\]]dang skye mched dag dang yang /_/'dus par gyur par yod ma yin/_/sa dang mtshungs par mi ldan zhing /_/chu dang mtshungs par ldan pa min/_/me rlung nam mkha' rnam shes dang /_/mtshungs ldan 'dus pa yang ma yin/_/'dod dang mtshungs par mi ldan zhing /_/gzugs dang 
[\[80b.3\]]mtshungs par ldan pa'ang min/_/gzugs med pa yi khams rnams dang /_/mtshungs ldan 'dus pa yang ma yin/_/thams cad dmigs su med pas na/_/mngon par 'dus byas rnams dang ni/_/mngon par 'dus byas med pa dang /_/mtshungs ldan 'dus pa yang ma yin/_/bsam 
[\[80b.4\]]gyis mi khyab go bgos pas/_/gnas pa med cing 'dus pa med/_/'ching ba med cing grol ba med/_/mtshungs par mi ldan yod ma yin/_/go cha mtha' ni dpag med pas/_/nyan thos dag gi sa dag dang /_/rang sangs rgyas kyi sa dang yang /_/mtshungs ldan 'dus pa yang ma yin/_/
[\[80b.5\]]sangs rgyas kyi ni sa rnams dang /_/chos rnams thams cad kun dang ni/_/thams cad mtshungs par mi ldan zhing /_/thams cad 'dus par gyur ma yin/_/tshig gi lam ni sna tshogs kyis/_/gang yang reg par mi 'gyur bas/_/dpag tu med pa'i go cha 'di/_/ngo bo med cing bsam dka' 
[\[80b.6\]]yin/_/chos rnams thams cad bdag dang ni/_/mtshungs ldan mtshungs min ldan min pas/_/bsam gyis mi khyab go cha ni/_/bgrang ba kun las 'das pa yin/_/go cha bla na med pas na/_/'ching ba med cing grol ba med/_/gzugs dang tshor ba 'du shes dang /_/'du byed rnam shes 
[\[80b.7\]]mtshan nyid med/_/de dag gi ni mtshan nyid dang /_/mtshungs ldan 'dus pa yang ma yin/_/chos rnams kun gyi mtshan nyid dang /_/mtshungs ldan mtshungs min ldan pa'ang min/_/mtshan ma med pa dag dang yang /_/mtshungs ldan 'dus pa yang ma yin/_/go cha bla na med pas ni/_/'ching ba 
[\[81a\]]
[\[81a.1\]]med cing grol ba med/_/chos rnams dag ni thams cad las/_/chos gcig grangs su'ang bgrang ba med/_/chos rnams thams cad dag las ni/_/go cha dmigs par mi 'gyur bas/_/de phyir bla na med 'gyur zhing /_/bsam gyis mi khyab pa zhes brjod/_/go 
[\[81a.2\]]cha la ni gzugs med cing /_/tshor ba 'du shes yod ma yin/_/'du byed med cing rnam shes med/_/phung po rnams kyis bsdus pa'ang min/_/de lta'i dpa' bo gang dag gis/_/go cha chen po 'di bgos pas/_/lus dang sems ni mi dmigs pas/_/chos ni cung zad mthong mi 'gyur/_/
[\[81a.3\]]bsam pa rnams las 'das pa'i phyir/_/rnam dag sems la rab gnas shing /_/rtag tu zhum pa med pas na/_/bsam gyis mi khyab pa zhes brjod/_/shin tu brtan pas go bgos pa/_/de yi sems ni mi sgul zhing /_/bskal pa'i tshad ni mi 'dzin pas/_/bsam gyis mi khyab pa zhes 
[\[81a.4\]]brjod/_/go cha la ni tshad med cing /_/chos dang chos min mi len pas/_/dus kyi tshad ni med pa'i phyir/_/gzhal du med pa zhes bya'o/_/sems can 'du shes mi skyed cing /_/bdag gi 'du shes yod ma yin/_/'du shes 'di ni shes pa'i phyir/_/'du shes thams cad skye mi 'gyur/_/
[\[81a.5\]]chos rnams thams cad shes kyang ni/_/chos de'i 'du shes skye mi 'gyur/_/de ltar go cha gang bgos pas/_/bsam gyis mi khyab pa zhes brjod/_/gzhan yang blo gros mtha' yas go cha chen po 'di ni chos gya nom pa'i bkod pa'i yo byad ces kyang bya/_/mchog tu gyur pa zhes kyang bya 
[\[81a.6\]]ste/_rnam par gzhig par mi nus pa'i phyir ro/_/chos thams cad dbyer med pa zhes bya ste/_chos cung zad tsam la yang bye brag tu 'byed pa med pa'i phyir ro/_/byang chub sems dpa' sems dpa' chen po gang go cha 'di lta bu bgos pa de ni shes rab chen po'i stobs 'dzin cing 
[\[81a.7\]]theg pa chen po dang theg pa mchog dang mtshungs pa med pa'i theg pa dang /_yongs su sdud pa chen po'i theg pa dang dpag tu med pa sdud pa'i theg pa la zhon nas sems can thams cad theg pa 'dis 'degs par byed kyang theg pa 'di la mi shong ba gang yang med la/_theg pa de yang 
[\[81b\]]
[\[81b.1\]]'phel ba med cing 'grib pa med par sems can rnams bde ba la dgod par byed cing sems can rnams bde bar nges par byung bar byed do/_/sems can gang nges par bde bar byed pa'i theg pa 'di la zhon pa gang yin pa de dag la ni lus dang sems ngal zhing nyon mongs par gyur pa yod par mi 'gyur 
[\[81b.2\]]ro/_/blo gros mtha' yas theg pa 'di ni lha dang /_mi dang /_lha ma yin du bcas pa'i 'jig rten dang /_nyan thos dang /_rang sangs rgyas dang /_theg pa gzhan gyis nges par 'byung bar byed pa thams cad zil gyis gnon par byed do/_/theg pa 'di ni 'gro ba med pa 'ong ba med pa 
[\[81b.3\]]gnas pa med pa bltar med pa shes pa med pa sngon gyi mtha' mi dmigs pa phyi ma'i mtha' mi dmigs pa dbus kyi mtha' mi dmigs pa/_dus gsum mnyam pa nyid du gyur cing /_nam mkha' dang mtshungs pa/_kun nas nyon mongs pa'i rdul mi gos pa/_bltas pa med pa/_thogs pa med pa mngon par zhen pa med pa 
[\[81b.4\]]yin pas/_theg pa 'dis nges par 'byung bar bya'o/_/theg pa 'di ni tshad med pa yin te gzhal du med pa'i phyir ro/_/rang bzhin gyis thogs pa'i mtshan ma med pa yang yin te/_mtshan ma la mi gnas pa'i phyir ro/_/theg pa mchog 'di la zhon pa gang yin pa de dag ni sems la zhum pa med 
[\[81b.5\]]par bla na med pa yang dag par rdzogs pa'i byang chub la yang dag par gzhol zhing 'jug par 'gyur ro/_/blo gros mtha' yas 'di lta ste/_dper na mar me dang nyi ma dang zla ba'i dkyil 'khor ni sems can rnams kyi snang ba chen por byed do/_/de bzhin du theg pa chen po 'di yang 'od zer gyis stong gsum gyi 
[\[81b.6\]]stong chen po'i 'jig rten gyi khams gsal bar byed cing gang gis kyang zil gyis gnon pa 'am bar chad byed mi nus pas yon tan chen po'i rgya mtsho dpag tu med pas bla na med pa yang dag par rdzogs pa'i byang chub la gzhol bar 'gyur ro/_/blo gros mtha' yas theg pa 'di ni mun gnag spong bar byed cing 'jig 
[\[81b.7\]]rten gyi nad thams cad rab tu sel ba dang /_'jig rten pa'i chos thams cad las yang dag par 'das shing sems can chen po yongs su sdud pa yin pas dman pa rnams kyis bzhon par bya ba ma yin te/_go cha chen po bgos pa ni ma gtogs so/_/ngas ji skad du 'di ni bskal pa tshad med pa 
[\[82a\]]
[\[82a.1\]]nas sems can rnams yongs su bskyabs pa/_sangs rgyas mang po la mchod cing rim gro byas pa/_dge ba'i rtsa ba rnams bskyed pa/_tshogs yongs su dag pa rnams kyis bzhon par bya ba yin gyi/_nyan thos dang /_rang sangs rgyas dang de las gzhan pa 'jig rten gyis 
[\[82a.2\]]bcings pa 'jig rten dang mtshungs par ldan pa dang /_mngon pa'i nga rgyal can dang /_mu stegs can la mngon par yid ches par byed pa dman pa thams cad theg pa 'di'i ming thos par yang mi 'dod na theg pa 'di la bzhon par bya ba lta smos kyang ci dgos zhes gsungs pa lta bu'o/_/gal te sems can 
[\[82a.3\]]gang la la zhig bsam gyis mi khyab pa'i spyod yul la rnam par rtsen cing theg pa 'di la zhon par byed na smon lam khyad par du 'phags pa ji lta ba bzhin du bla na med pa yang dag par rdzogs pa'i byang chub la gzhol bar 'gyur ro/_/blo gros mtha' yas theg pa 'di ni mtha' med de/_sngon dang /_
[\[82a.4\]]dbus dang /_tha ma'i mtha' rtogs par mi nus so/_/theg pa 'di ni mtha' yongs su chad pa yin te/_mtha' mi dmigs pas mtha' dpag tu med do/_/theg pa 'di'i mtha' ni tshad med pa'i mtha' yin no/_/blo gros mtha' yas theg pa 'di la ni mtha' dpag tu med pas dbus kyi 
[\[82a.5\]]mtha' yang med la spang bar bya ba'i mtha' cung zad tsam yang yod pa ma yin no/_/de la mtha' spangs pa zhes bya ba ni mtha' zhes bya ba cung zad kyang med pas mtha' spangs pa zhes bshad do/_/rnam par mi rtog pa'i mtha' la mtha' spangs pa zhes bshad de/_de ni theg pa 'di'i mtha' 
[\[82a.6\]]spangs pa zhes bya'o/_/mtha' yod pa ma yin pas dbus kyi mtha' zhes bya'o/_/mtha' yod pa ma yin pas mtha'i mtha' zhes bya'o/_/mtha' yod pa ma yin pas mtha' zhes bshad do/_/mtha' de la ni mtha' dmigs su med do/_/dmigs su med pa'i phyir mtha'i mtha' dang /_
[\[82a.7\]]dbus kyi mtha' dang /_mtha' med pas rgyun mi chad par mtha'i sgor 'jug par 'gyur ro/_/mtha'i sgor zhugs pa'i phyir theg pa 'di de las yang dag par 'das pa yin yang yang dag par 'das pa nyid dmigs su med do/_/blo gros mtha' yas mtha' nyid gang zhe na/_'di lta ste/_
[\[82b\]]
[\[82b.1\]]chad pa dang /_rtag pa'i mtha' gang yin pa'o/_/tshig gi rjes su zhugs pa'i phyir mtha' nyid mtha' ma yin no/_/des rtag pa'i mtha' spangs na mtha'i mtha' yang yod par mi 'gyur te/_mtha' de'i mtshan nyid mtha' med pa'i phyir ro/_/de la mtha' zhes bya ba ni rnam par rtog pa med 
[\[82b.2\]]cing rnam par rtog pa chad pa'i phyir mtha' las yang dag par 'das shing chad pa dang /_rtag par rab tu spangs pa yin no/_/blo gros mtha' yas gang 'jig tshogs la lta ba dang bcas pa de ni mtha'i sgo la gnas par byed kyi/_gang 'jig tshogs la blta ba med pa de dag ni mtha'i sgo la 
[\[82b.3\]]mngon par zhen par mi byed do/_/mngon par zhen pa med pa'i phyir chad pa dang /_rtag pa'i mtha' las yang dag par 'das pa yin no/_/blo gros mtha' yas chad pa dang /_rtag pa'i mtha' de dag ni yang dag par yod pa ma yin gyi slu ba'i tshig srid pa gsum po dag na mtha' rnam pa 
[\[82b.4\]]gnyis su rnam par rtog par byed pa yin pas mtha' gnyis po de dag gis yongs su bsdus shing mtshungs par ldan par ma gyur na yang dag par 'das shing 'jig tshogs la lta ba spang ba'i phyir mtha' gnyis kyi sgo la mngon par zhen par mi byed do/_/blo gros mtha' yas byang chub sems 
[\[82b.5\]]dpa' sems dpa' chen po gang 'jig tshogs la lta ba da dung ma spangs pa gang yin pa de dag ni go cha chen po bgos nas theg pa chen po la zhon pa zhes mi bya ste/_mtha'i sgo de dag la mngon par zhen par gyur pas gal te mtha' spong bar 'dod par gyur na yang mtha' spong ba'i 'du shes skyed par byed 
[\[82b.6\]]pas sngon dang phyi ma'i mtha' la rnam par rtog par byed do/_/byang chub sems dpa' sems dpa' chen po gang 'jig tshogs la lta ba spangs pa gang yin pa de dag ni go cha chen po bgos nas theg pa chen po la bzhon pa zhes bya ste/_mtha'i sgo de dag la mngon par zhen pa med pas mtha' 
[\[82b.7\]]gnyis po dag las yang dag par 'das nas rab tu bde ba'i theg pas bla na med pa yang dag par rdzogs pa'i byang chub la rab tu gzhol bar 'gyur ro/_/blo gros mtha' yas byang chub sems dpa' sems dpa' chen po gang blo gros chen po'i stobs kyis mtha'i chos la gnas pa 
[\[83a\]]
[\[83a.1\]]thams cad mi spong mi gzhig pa'i thabs la mkhas pas zhi gnas dang /_lhag mthong yongs su bsdus nas mtshan ma med pa mngon par bsgrubs te/_mtshan ma med pa mngon sum du gyur na sangs rgyas rnams kyis chos kyi snang ba sbyin par 'gyur la/_chos kyi snang ba thob pa'i 
[\[83a.2\]]dbang gis mtha' thams cad yongs su spong zhing mtha' spong ba de dag la yang mngon par zhen pa med pas mtha' cung zad tsam la yang mtha'i sgo de dag dang mtshungs par ldan pa 'am/_mtshungs par mi ldan pa 'am/_yid la byed pa 'am/_yid la mi byed pa yang med par chos thams cad la 
[\[83a.3\]]thabs mkhas pas zhi gnas dang /_lhag mthong de la rab tu gnas shing chos kyi snang ba chen po dpag tu med pa 'thob par 'gyur ro/_/chos kyi snang ba thob pa'i phyir ni mun nag dang /_spu zing zhes byed pa'i 'jigs pa dag yongs su spangs nas chos kyi rgyal mtshan chen po bsgreng ba 
[\[83a.4\]]dang /_tshangs pa'i sgra chen po 'byin pa dang /_seng ge'i sgra chen po bsgrags nas sems can rnams la 'di skad du kye khyed rnams myur du 'dir shog la theg pa chen po rab tu bde ba'i theg pa dang /_kha lo sgyur ba chen po'i theg pa dang /_rab tu gzhol ba chen po'i theg pa 'dis bla na med 
[\[83a.5\]]pa yang dag par rdzogs pa'i byang chub la yang dag par zhugs nas sems can rnams la chos kyi snang ba rab tu ston la/_chos kyi snang ba'i dbang gis sems can rnams go cha chen po bgos nas theg pa chen po bzhon pa la dgod par bya'o/_/zhes sgrogs par byed do/_/blo gros mtha' 
[\[83a.6\]]yas byang chub sems dpa' sems dpa' chen po rnams kyis theg pa chen po 'di dang /_go cha chen po 'di la ser sna mi skyed par sems can rnams la byang chub tu sems bskyed de/_go cha 'di bgos nas theg pa chen po 'di la zhon par gyur cig ces smon lam gdab par bya'o/_/
[\[83a.7\]]theg pa chen po 'di dang go cha chen po 'di la ser sna mi bya bar sems can rnams la brgyud cing spel bar bya'o/_/gzhan yang sems can rnams go cha 'di bgos nas theg pa chen po 'di la zhon te nges par 'byung bar gyur cig ces smon lam gdab par bya'o/_/byang chub sems 
[\[83b\]]
[\[83b.1\]]dpa' sems dpa' chen po rnams spyod pa 'di lta bu la gnas pa'i tshe sangs rgyas kyi zhing yongs su dag pa yang yongs su sdud par byed la nyan thos dang /_rang sangs rgyas dang /_byang chub sems dpa' rnams kyi yon tan yongs su rdzogs par yang sdud par 'gyur bas yon tan gyi rgya 
[\[83b.2\]]mtsho chen po dpag tu med pa 'dis bla na med pa yang dag par rdzogs pa'i byang chub la rab tu gzhol bar bya'o/_/blo gros mtha' yas theg pa chen po 'di ni chos kyi dbyings dang mnyam pas tshu rol gyi 'gram dang /_pha rol gyi 'gram dmigs su med mod kyi/_'on kyang rang gi ngang gis 
[\[83b.3\]]sems can thams cad bteg ste/_'di nas chos kyi dbyings su phyin par byed pas gnas pa med pa'i rjes su 'thun pa dang /_chos kyi dbyings kyi rjes su 'thun pa dang /_go cha'i rjes su 'thun par 'gyur ro/_/gang gis theg pa chen po'i chos kyi dbyings dang mnyam pa 'di la nan tan 
[\[83b.4\]]gyis sgrub par byed pa de dag ni bla na med pa yang dag par rdzogs pa'i byang chub la yang dag par rab tu zhugs pa yin no/_/blo gros mtha' yas 'di lta ste/_dper na chos kyi dbyings ni rdul gyis gos pa med pas gang gis kyang rnam par gzhig pa'am gos par byar med do/_/theg pa chen 
[\[83b.5\]]po 'di yang de bzhin du rnam par 'jig pa med cing gos pa med de/_rnam par 'jig pa dang /_gos pa med pa'i phyir thams cad mkhyen pa'i ye shes la rab tu gzhol bar 'gyur te/_de'i phyir theg pa 'di ni theg pa chen po zhes bya'o/_/theg pa 'di ni thogs pa med pas lha dang /_mi dang 
[\[83b.6\]]lha ma yin du bcas pa'i 'jig rten thams cad gang gis kyang bskor mi nus shing mngon par zhen pa med pa'i phyir thams cad mkhyen pa'i ye shes la rab tu gzhol ba yin pas de'i phyir theg pa 'di ni theg pa chen po zhes bya'o/_/de la theg pa chen po zhes bya ba ni bkod pa chen po gang yin pa ste/_bkod pa 
[\[83b.7\]]thams cad gang yang theg pa chen po 'dir mi 'jug pa med pas so/_/de nas bcom ldan 'das la byang chub sems dpa' sems dpa' chen po blo gros mtha' yas kyis 'di skad ces gsol to/_/bcom ldan 'das theg pa 'di la yang 'dus byas kyi bkod pa zhes bgyi ba lta ci mchis lags sam/_de nas 
[\[84a\]]
[\[84a.1\]]bcom ldan 'das kyis byang chub sems dpa' sems dpa' chen po blo gros mtha' yas la 'di skad ces bka' stsal to/_/blo gros mtha' yas de de bzhin no/_/de de bzhin te/_nga ni 'jig rten pa'i rjes su theg pa 'dir yang 'dus byas kyi bkod pa thams cad rab tu ston par mdzad do/_/
[\[84a.2\]]blo gros mtha' yas 'khor los sgyur ba'i rgyal po 'am/_lha'i dbang po brgya byin nam/_tshangs pa'i rgyal po yang rung ste/_de dag thams cad ni theg pa chen po 'di las byung ngo /_/'byung ngo /_/'byung bar 'gyur te/_'khor los sgyur ba dang /_brgya byin dang /_tshangs pa'i 'byor pa'i sa la 
[\[84a.3\]]gnas par byed kyang 'khor ba'i nyon mongs pa'i skyon rnams kyis gos par mi 'gyur bas 'dod pa rnams kyi nyes dmigs re re nas 'jal bar byed cing gzhal nas kyang yongs su skyo bar gyur pas nges par 'byung ba'i lam rab tu rtogs par 'gyur ro/_/blo gros mtha' yas byang chub sems 
[\[84a.4\]]dpa' sems dpa' chen po gang theg pa 'di la zhon par byed pa gang yin pa de dag ni 'khor ba len par byed kyang gnas thams cad du skyon gyis gos par mi 'gyur zhing nyes dmigs kyang mthong la nges par 'byung ba yang rab tu shes pas ngas 'dir ma bstan pa'i chos rnams dang /_bkod 
[\[84a.5\]]pa gang yin pa de dag kyang theg pa 'di'i mtshan nyid kyi dbang gis chos de dag dang /_bkod pa de dag kyang rab tu rtogs nas bla na med pa yang dag par rdzogs pa'i byang chub la rab tu gzhol bar 'gyur ro/_/de nas de'i tshe bcom ldan 'das kyis tshigs su bcad de bka' stsal pa/_theg 
[\[84a.6\]]chen bla na med pa'i theg_/theg pa 'di ni bsam mi khyab/_/gang zhig theg pa 'di zhon pa/_/de dag nges par 'byung bar 'gyur/_/brten pa'i gnas chen yin pas na/_/theg pa 'di ni bsam mi khyab/_/mtha' ni dpag med tshad med pas/_/de phyir theg chen zhes bya'o/_/sems 
[\[84a.7\]]can dag ni thams cad kyis/_/theg pa 'di la gzhol byed kyang /_/theg pa 'di la 'grib pa med/_/'phel bar yang ni mi 'gyur ro/_/sems can dag ni thams cad las/_/gang zhig theg pa 'di zhon pa/_/bde bar gzhol ba 'gyur bas na/_/de na sdug bsngal ci yang med/_/
[\[84b\]]
[\[84b.1\]]gal te byang chub sems dpa' rnams/_/theg pa 'di la gzhol byed na/_/drang por 'gro zhing gzhan spyod med/_/lus dang sems ni ngal mi 'gyur/_/'jig rten rnams ni gsal byed pas/_/lha mi lha ma yin rnams kyi/_/theg chen bla med 'di la ni/_/sems bskyed rab 
[\[84b.2\]]tu gzhol bar bya/_/rang sangs rgyas dang nyan thos kyi/_/theg pa zil gnon gang 'dod pa/_/theg chen bla med 'di la ni/_/sems bskyed rab tu gzhol bar bya/_/'gro ba med cing 'ong ba med/_/gnas pa med cing sngon mtha' med/_/phyi dang dbus kyi mtha' yang med/_/thob 
[\[84b.3\]]med mthong ba med pas na/_/dus gsum dag ni mnyam pa nyid/_/ji ltar nam mkha' dag pa ltar/_/theg pa 'di yang de bzhin te/_/nyon mongs dag ni rab tu spangs/_/theg pa 'di ni ltos pa med/_/sgrib med thogs pa med pas na/_/thams cad yongs su skyob par nus/_/
[\[84b.4\]]gzhol bar byed kyang mngon zhen med/_/theg pa 'di ni tshad med pas/_/mtshan ma thams cad yod ma yin/_/rang bzhin dag ni mi dmigs par/_/'jigs med bsam gyis mi khyab yin/_/gang zhig theg pa 'di zhon nas/_/'jigs pa med pa thob pas ni/_/de yis 
[\[84b.5\]]sangs rgyas chos dag la/_/sgrib med thogs pa med par 'gyur/_/theg pa 'di la gang zhon pa/_/'jig rten kun ni snang byed par/_/nyi ma'i 'od zer brgya stong ltar/_/thams cad du ni gsal bar byed/_/theg pa 'di ni mi 'jigs shing /_/zil gyis gnon pa med pas 
[\[84b.6\]]na/_/yon tan tshogs ni dpag med ldan/_/bla med 'di la gzhol bar bya/_/theg pa 'di ni 'jig rten 'das/_/khams dang las ni nges par 'byung /_/mun nag dag ni rab tu spangs/_/zag pa med la gzhol bar byed/_/theg 'di byang chub sems dpa' rnams/_/'ba' zhig 
[\[84b.7\]]yongs su 'dzin pas na/_/de las gzhan pa'i sems can rnams/_/der ni shong bar mi 'gyur ro/_/blo dang ldan pa gang zhig gis/_/bskal pa stong phrag tshad med du/_/thabs mkhas nan tan sgrub byed pa/_/des gdod theg pa 'di bzhon 'gyur/_/nyan thos kyi ni tshogs rnams dang /_/
[\[85a\]]
[\[85a.1\]]rang rgyal dag gi tshogs dag dang /_/mu stegs dag ni thams cad kyis/_/theg pa 'di la gzhol mi nus/_/gal te sems can gang zhig gis/_/bsam gyis mi khyab chos 'di la/_/thabs mkhas rnam par gang rtsen pa/_/theg pa 'di la gnas par 'gyur/_/
[\[85a.2\]]mos pa dag ni ji lta bzhin/_/khyab pa'i smon lam rnam gzhag nas/_/yang dag lam la rab gnas shing /_/bla med 'di la gzhol bar bya/_/theg pa 'di ni mtha' med pas/_/dbus kyi mtha' yang yod ma yin/_/mtha' yi mtha' dang dbus kyi mtha'/_/thams cad 
[\[85a.3\]]dmigs par mi 'gyur ro/_/mtha' ni dmigs su med pas na/_/theg pa che la mtha' yod min/_/mtha' ni thams cad spangs pa'i phyir/_/bde bar yang dag gzhol bar bya/_/theg mtha' dag ni dpag med pas/_/dpag med gang yin theg mtha' yin/_/theg 'di mtha' ni 
[\[85a.4\]]tshad med pas/_/tshad med gang yin theg mtha' yin/_/theg 'di mtha' spangs med pas na/_/mtha' med gang yin spong mtha' yin/_/mtha' ni gang zhig mi rtog na/_/spong ba yang ni dmigs mi 'gyur/_/theg pa'i mtha' ni dpag med pas/_/dbus kyi mtha' yang yod ma yin/_/
[\[85a.5\]]mtha' med mtha' ni med pas na/_/mtha' yi ngo bo ci yang med/_/mtha' dang mtha' med mtshan nyid ni/_/mtha' min mtha' yi mtshan nyid min/_/mtha' rnams de dag la yang ni/_/mtha' yi mtshan nyid ci yang med/_/mtha' min la ni mtha' sgor bshad/_/theg pa 'di ni yang dag 'das/_/
[\[85a.6\]]de yi tshad las 'das pas na/_/mtshungs par ldan par dmigs su med/_/ngas ni rtag dang chad pa'i mtha'/_/mtha' rnams de dag thams cad ni/_/mtha' min par yang rab tu bstan/_/mtha' ni thams cad mtha' med pas/_/mtha' yi mtshan nyid yod ma yin/_/rang bzhin ngo bo 
[\[85a.7\]]thams cad ni/_/de na rtog pa ci yang med/_/mtha' rnams de dag thams cad la/_/rnam par rtog pa gang spangs pa/_/mtha' yod dang ni mtha' med rnams/_/thams cad rab tu spong bar 'gyur/_/gang zhig 'jig rten lta ldan pa/_/des ni mtha' sgo rab ston cing /_/mtha' rnams la 
[\[85b\]]
[\[85b.1\]]ni rab zhen pas/_/skyabs med par ni gyur pa yin/_/gang zhig 'jig tshogs lta min ldan/_/mtha' sgo rnams la ma chags pa/_/mtha' rnams thams cad mi 'dzin pas/_/snang ba dag ni byed par 'gyur/_/thams cad mtha' ni mtha' min pas/_/mtha' rnams yang dag yod 
[\[85b.2\]]ma yin/_/mtha' yi mtshan nyid thams cad ni/_/de dag yod par mi 'gyur ro/_/mtha' rnams thams cad mi len cing /_/mtha' dag las ni gang 'das pa/_/mtha' sgo dag la chags med pas/_/'jig tshogs lta bcas spong bar byed/_/gang zhig 'jig tshogs lta ba dag_/
[\[85b.3\]]mi gcod spong bar mi byed pa/_/go cha chen po ma bgos pas/_/theg chen la ni mos mi 'gyur/_/mtha' rnams dag ni len byed cing /_/mtha' yi mtshan nyid sngon gyi mtha'/_/phyi ma'i mtha' ni gang rtogs pa/_/de dag thams cad rnam rtog yin/_/gang zhig 'jig tshogs lta 
[\[85b.4\]]ba dag_/thams cad rab tu gang spangs pa/_/go cha dpag med bgos nas ni/_/bla med theg pa zhon pa yin/_/mtha' sgo rnams la ma chags pas/_/'jig rten blor ni gyur pas na/_/mtha' rnams sna tshogs dag la ni/_/thams cad yang dag 'das par 'gyur/_/des na 
[\[85b.5\]]sangs rgyas chos rnams la/_/bde bar yang dag zhugs pa yin/_/byang chub sems dpa' rab brtags na/_/shes rab chen po stobs dag gis/_/chos 'ga' yang ni mi dmigs pas/_/spang zhing bsal du ci yang med/_/rtag tu thabs la mkhas pa yis/_/zhi gnas 
[\[85b.6\]]lhag mthong legs bsdus pa/_/mtshan nyid gcig tu rtogs pa'i phyir/_/mtshan nyid rnams ni rab tu rtogs/_/yang dag chos la rab gnas shing /_/chos kyi snang chen thob pas na/_/chos kyi snang ba de yis ni/_/mtha' rnams de dag khong du chud/_/mtha' ni cung zad tsam 
[\[85b.7\]]dag dang /_/mtha' dang mtha' min de dag ni/_/mtshungs par ldan par mi mthong bas/_/thams cad la ni chags pa med/_/sems can sdug bsngal mthong 'gyur na/_/spro bskyed tshig ni 'di skad du/_/khyed 'dir shog la theg 'di la/_/nges par 'byung bar gyis shes 
[\[86a\]]
[\[86a.1\]]smros/_/skye ba len pa thams cad du/_/chos kyi snang ba byed par 'gyur/_/go bgos theg chen zhon nas ni/_/'di nyid rab tu bstan par bya/_/theg pa 'di dang go cha 'di/_/de dag la ni phangs mi bya/_/sems can rnams ni thams cad kyis/_/go bgos theg pa 
[\[86a.2\]]chen po dang /_/rab bde theg pa 'di zhon nas/_/bla med bgrod la dgod par bya/_/byang chub sems dpa' de dag ni/_/rnal 'byor 'di la gnas gyur nas/_/sangs rgyas kyi ni chos dag la/_/myur ba kho nar gzhol bar 'gyur/_/sangs rgyas zhing ni rnam dag dang /_/
[\[86a.3\]]nyan thos byang chub sems dpa' yi/_/yon tan bkod pa gang yin pa/_/dngos po de dag 'dzin par 'gyur//_//bam po gsum pa/_gzhan yang blo gros mtha' yas ngas mngon par dran te/_sngon byang chub sems dpa'i spyad pa spyod pa na go cha 'di lta bu 
[\[86a.4\]]bgos shing theg pa chen po 'di lta bu la zhon pas na mtha' rnams las yang dag par 'das shing mun pa rnams rab tu bsal ba dang /_'jigs pa rnams rab tu bskyabs shing brtson 'grus chen pos sangs rgyas bye ba khrag khrig brgya stong tshad med pa dag las byang chub sems dpa' sems 
[\[86a.5\]]dpa' chen po'i go cha'i bkod pa dang /_theg pa chen po'i bkod pa 'di thos pas rab tu dga' bar gyur te/_chos 'di sgom pa na sangs rgyas bcom ldan 'das de dag la gus pas rim gro dang /_bkur sti byed kyang 'di snyam du bdag ni go cha 'di lta bu bgos pa'o/_/bdag ni go cha 
[\[86a.6\]]'di lta bu dang ldan pa'o/_/bdag ni chos 'di lta bu thob pa yin no/_/bdag ni chos 'di lta bu dang ldan pa yin no/_/bdag ni chos kyi rnam pa 'di lta bu dang ldan pa yin no snyam pa'i bsam pa ma byung ngo /_/nga la de'i tshe bdag tu 'du shes pa med pas 'jig tshogs la lta ba spangs shing /_
[\[86a.7\]]bdag tu nga rgyal ba yang spangs so/_/sems la mtho dman med cing rnam par rtog pa yang med par gyur to/_/sems can thams cad bsdu ba dang /_de bzhin gshegs pa rnams kyi chos kyi sde snod rab tu bsrung ba dang /_sems can bye ba khrag khrig brgya stong tshad med pa rnams yongs su 
[\[86b\]]
[\[86b.1\]]smin par bya ba'i phyir skad cig tsam du yang sems yongs su skyo zhing ngal bar ma gyur to/_/nga de'i tshe go cha ma spangs shing theg pa dpag tu med pa la zhon par gyur pas tshe rabs thams cad du bdud kyi dpung dang /_bdud kyi 'khor dang /_bdud kyi dmag rnams bcom zhing pham par byas 
[\[86b.2\]]so/_/lam tha dad par gyur ba tsa ra ka dang /_'jig rten rgyang phan pa dang /_pa ri pa ra tsa ka rnam par g.yeng bar gyur pa thams cad dang /_gzhan yang mu stegs can 'di dang 'dra ba rnams ngas rab tu btul te bde ba la bkod do/_/tha dad par smra ba thams cad tshar bcad do/_/mu 
[\[86b.3\]]stegs can thams cad rab tu btul to/_/log par song ba'i sems can rnams theg pa 'di'i dbang gis dge ba'i sdom pa sna tshogs la gnas par byas so/_/sems can rnams la go cha dang go cha'i bkod pa rnam par phye ste bstan to/_/sems can rnams la rab tu bde ba theg pa 
[\[86b.4\]]chen po'i chos kyi rnam pa de lta bu dag bstan pas/_gang theg pa 'di la gnas par gyur pa de dag bde ba'i yo byad thams cad thob par byas te/_'di lta ste/_'dus byas kyi bde ba'i yo byad 'khor los sgyur ba'i rgyal po'i bde ba'i yo byad dang /_brgya byin dang /_tshangs pa'i rgyal 
[\[86b.5\]]po'i bde ba'i yo byad dang /_'dus ma byas kyi bde ba'i yo byad thob par byas pa gang yin pa'o/_/sems can rnams la chos 'di bstan par gyur ba na de dag chos 'di la yang dag par zhugs pas/_'phags pa'i rigs su skyes pas/_chos kyi rgyal mtshan chen po bsgreng zhing seng 
[\[86b.6\]]ge'i sgra bsgrags nas bla na med pa yang dag par rdzogs pa'i byang chub la yang dag par gzhol bar gyur to/_/blo gros mtha' yas byang chub sems dpa' sems dpa' chen po go cha chen po de lta bu bgos nas tshul bzhin du so sor brtags shing rab tu rnam par 'byed par byed pa de 
[\[86b.7\]]dag ni chos gang gis rab tu gzhol bar 'gyur ba'i chos de dag thams cad ma lus par shes shing mthong bar gyur kyang rnam par rtog par mi byed do/_/de ci'i phyir zhe na/_byang chub sems dpa' sems dpa' chen po rnams ni lam yang dag pa la gnas pas tshul bzhin du shes par 
[\[87a\]]
[\[87a.1\]]gyur pa'i phyir dang /_yang dag pa'i lam la rab tu zhugs pas tshul bzhin du mthong ba'i phyir ro/_/tshul bzhin du rnam par dag par gyur pa gang yin pa de ni rnam par rtog pa yang ma yin rnam par mi rtog pa yang ma yin pas rnam par rtog pa dang /_rnam par mi rtog 
[\[87a.2\]]pa dag mnyam pa nyid du shes shing mthong bar 'gyur ro/_/gang gis chos rnams btsal zhing gnyer du yod par mthong ba de dag ni mnyam pa nyid ma yin pas tshul bzhin du rnam par dag pa'i shes pa dang /_mthong ba la gnas par mi 'gyur ro/_/rnam par rtog pa dang /_rnam par 
[\[87a.3\]]mi rtog pa med pa gang yin pa de dag ni rnam par rtog pa dang /_rnam par mi rtog pa de dag la mngon par zhen cing 'dzin par mi byed la/_mngon par zhen cing 'dzin pa med pas rnam par rtog pa dang /_rnam par mi rtog pa yang yongs su spong bar byed do/_/lam 'di la ni snying brtse ba 
[\[87a.4\]]yang med/_mngon par 'du byed pa yang med/_sgro 'dogs pa yang med/_blang zhing dor ba yang med do/_/mnyam pa nyid kyi lam yang dag pa la gnas pa ni 'das pa dang /_da ltar byung ba dang /_ma 'ongs pa la rnam par rtog par mi byed pas rnam par rtog pa thams cad dang /_bag la nyal ji snyed pa dag 
[\[87a.5\]]ma lus par khong du chud cing chos thams cad kyi mnyam pa nyid kyi phyin ci ma log pa'i don la rab tu gnas par byed pas lam yang dag pa la gnas pa zhes bya'o/_/blo gros mtha' yas lam dang /_rnam par dag pa'i lam gang zhe na/_'phags pa'i lam yan lag brgyad pa gang yin pa 
[\[87a.6\]]ste/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/yang dag pa'i lta bas ni 'jig tshogs la lta ba spong 
[\[87a.7\]]zhing lta bar gyur pa'i spyod yul thams cad las yang dag par 'da' bar byed pas lta ba thams cad gnas dang /_dus thams cad du shin tu rnam par dag pa yang 'thob par 'gyur la/_rnam par rtog pa dang khyad par du rnam par rtog pa dang /_kun tu rnam par rtog pa thams cad rab tu 
[\[87b\]]
[\[87b.1\]]rtogs pas rnam par rtog pa dang /_khyad par du rnam par rtog pa dang /_kun tu rnam par rtog pa yang med par 'gyur ro/_/log par rtog pa la mi gnas shing log par rtog pa rab tu spangs pas yang dag pa'i 'tsho ba dang /_yang dag pa'i 'tsho ba'i 'du shes kyang 'thob par 'gyur ro/_/'tsho ba 
[\[87b.2\]]rnam par dag pa mthong zhing 'tsho ba rnam par dag pa la gnas pas lus kyi las rnam par dag pa dang /_ngag gi las rnam par dag pa dang /_yid kyi las rnam par dag pa mthong zhing yang dag pa'i las kyi mtha' la gnas par 'gyur ro/_/yang dag pa'i lta ba'i ngag gi las kyis ni tshig dang /_
[\[87b.3\]]smra ba mang po dag rab tu shes shing mthong bas yang dag pa'i ngag la gnas nas mi 'thun pa'i phyogs yongs su dag par byed do/_/yang dag pa'i rtsol ba'i lta bas ni brtson 'grus rab tu sdud cing /_yang dag pa'i brtson 'grus la gnas par byed do/_/yang dag pa'i lta ba'i dran pas ni 
[\[87b.4\]]rjes su dran pa yang med/_yid la byed pa yang med/_'dzin pa yang med par rnam par dag pa'i dran pas yang dag pa'i dran pa la gnas par byed do/_/yang dag pa'i lta ba'i ting nge 'dzin gyis ni ting nge 'dzin la gnas pa med par ting nge 'dzin du lta ba rab tu sbyangs nas yang dag pa'i ting nge 
[\[87b.5\]]'dzin la rab tu gnas par byed do/_/blo gros mtha' yas byang chub sems dpa' sems dpa' chen po rnams de ltar mthong ba'i tshe thams cad du rnam par dag pa'i yang dag pa'i lta ba thob pas shin tu rnam par dag pa'i lam la gnas par 'gyur te/_shin tu rnam par dag pa'i lam 
[\[87b.6\]]'di ni skyes bu dam pa rnams kyis bsgom par bya ba/_blo dang ldan pa rnams kyis bkur bar bya ba/_'phags pa rnams dga' bar byed pa/_de bzhin gshegs pa rnams kyis rab tu bsngags pa yin pas/_bdud dang /_bdud kyi 'khor dang /_bdud kyi mngag pa dang /_bdud kyi 
[\[87b.7\]]ris kyi lha thams cad kyi bgrod par bya ba'i gnas ma yin no/_/phyi rol pa'i lam la sred cing mngon par zhen pa thams cad dang /_rtsod pa'i smra ba la gnas pa dang /_lta ba'i thibs por zhugs pa dang /_lam ma yin par song ba dang /_'jig rten rgyang pan pa la sogs pas bgrod 
[\[88a\]]
[\[88a.1\]]par bya ba'i spyod yul yang ma yin no/_/mya ngan las 'das pa la sred pa thams cad kyis bgrod par bya ba'i spyod yul yang ma yin no/_/de ci'i phyir zhe na/_'dus ma byas la gnas pa gang yin pa de dag ni mya ngan las 'das par rnam par rtog pa dang bcas pas na/_
[\[88a.2\]]mya ngan las 'das par rnam par rtog pa gang yin pa de nyid 'du byed rnams su rnam par rtog pa yin pas so/_/de ci'i phyir zhe na/_mya ngan las 'das pa'i dbyings su rnam par rtog pa'i g.yo ba thams cad las yang dag par 'das pa yin pas 'dus ma byas kyang yod pa ma yin na/_
[\[88a.3\]]'dus byas yod par mi 'gyur ba lta smos kyang ci dgos te/_lam 'di ni rnam par rtog pa thams cad yongs su sbyong bar byed pas tha na 'dus ma byas su rtog pa cung zad tsam yang med na/_'dus byas su rtog pa thams cad lta yod par ga la 'gyur/_gang gis ji tsam du 'phags pa'i lam 
[\[88a.4\]]la rnam par rtog pa dang bcas pa de dag ni 'phags pa'i lam la gnas pa zhes mi bya'o/_/gang gis rnam par rtog pa'i g.yo ba thams cad spangs pa gang yin pa de ni 'phags pa'i lam la gnas pa dang /_'jigs pa med pa'i lam la gnas pa dang /_rab tu zhi ba'i lam la 
[\[88a.5\]]gnas pa dang /_rab tu bde ba'i lam la gnas pa zhes bya'o/_/lam 'dis ni rga ba dang /_na ba dang /_'chi ba dang /_mya ngan dang /_sdug bsngal med pa'i gnas su phyin par byed do/_/lam 'dis ni ngo bo nyid med par phyin par byed cing ngo bo nyid kyi gnas las yang dag par 'da' bar 
[\[88a.6\]]byed do/_/lam 'dis ni ngo bo nyid dang /_ngo bo nyid ma yin pa thams cad spangs ba'i gnas su phyin par byed do/_/lam 'dis ni mtshan nyid bstan du med pa dang /_gzugs can gyi mtshan nyid ma yin pa'i gnas su phyin par byed do/_/lam 'dis ni nam mkha' bzhin du thams cad du 
[\[88a.7\]]khyab pas bla na med pa'i gzhal med khang chen por phyin par byed de/_de ltar song ba gang yin pa de dag ni phyir ldog par mi 'gyur bas bde ba rnam pa sna tshogs rab tu 'thob par 'gyur ro/_/gzhal med khang chen po de yang bstan du med cing dngos po'i mtshan ma ci yang med pas 'dus 
[\[88b\]]
[\[88b.1\]]byas cung zad tsam yang med la/_'dus ma byas cung zad tsam yang med de/_'dus byas bkag cing 'dus ma byas spangs pa yin pas sems can rnams la 'dus byas kyi bde ba 'am 'dus ma byas kyi bde ba gang yang sbyin par mi byed do/_/blo gros mtha' yas ji tsam du 'dus byas kyi mya ngan 
[\[88b.2\]]las 'das pa la mos pa de dag kyang 'dus byas kyi bde ba yongs su tshol bar mi byed na gzhal med khang chen por zhugs pa lta smos kyang ci dgos/_gzhal med khang chen po de ni mngon par 'du bya ba med pa dang /_rab tu bsil zhing dben par gyur ba'i phyir mya ngan las 'das pa zhes 
[\[88b.3\]]bya'o/_/'dod chags dang /_zhe sdang dang /_gti mug 'gog pa dang /_bag la nyal rnams spangs pa dang /_srid pa'i lta ba'i dra ba dral ba dang /_ma rig pa'i chu bo bskams pa dang /_zug rngu gdug pa rtsa ba nas bton pa dang /_mi dge ba'i chos rnams zad pa'i phyir mya ngan las 'das pa zhes 
[\[88b.4\]]bya'o/_/nga rgyal gyi nad dang /_sdug bsngal mang pos nyon mongs pa thams cad thag bsrings pa'i phyir mya ngan las 'das pa zhes bya'o/_/sems dang /_yid dang /_rnam par shes pa'i spyod yul ma yin pa'i phyir mya ngan las 'das pa zhes bya'o/_/rtsod pa'i smra ba rnams dang /_mtshams sbyor 
[\[88b.5\]]ba thams cad nas chos kyi 'du shes kyi bar du nye bar zhi bar gyur ba'i phyir mya ngan las 'das pa zhes bya'o/_/yid kyi mos pa rnams dang /_yid kyi mos pas yongs su tshol ba gcod cing /_rnam par brtag pa dang /_rnam par brtag par bya ba'i mtshan ma med pa'i phyir mya ngan las 
[\[88b.6\]]'das pa zhes bya'o/_/blo gros mtha' yas 'di ni yongs su mya ngan las 'das pa chen po'i ngo bo nyid yin te/_mya ngan las 'das pa la mtha' med pas brjod kyis mi lang ngo /_/gal te bgrod par bya ba dang bcas par gyur na de ni lam ma yin te/_lam la yang tshig med pas 
[\[88b.7\]]brjod par mi nus so/_/byang chub sems dpa' sems dpa' chen po rnams lam 'dis mya ngan las 'das pa'i gzhal med khang chen por bgrod par gyur pa na sems can brgya stong tshad med pa rnams kyang lam 'di la 'god par byed do/_/blo gros mtha' yas byang chub sems 
[\[89a\]]
[\[89a.1\]]dpa' sems dpa' chen po rnams lam 'di la gzhol bar gyur pa'i tshe yongs su ngal ba dang /_gdung ba med par ji lta ji ltar yongs su tshol ba dang /_ji lta ji ltar rab tu bkod pa dang /_'dun pa de lta de ltar rab tu bkod nas bkod pa re res kyang sems can yongs su 
[\[89a.2\]]bsdus nas chos ston par byed pas sems can rnams rab tu dga' bar byed do/_/de ci'i phyir zhe na/_lam 'di ni mtshungs pa med pas mi 'thun pa'i phyogs yongs su dag par byed pa dang /_bya ba rnams mthar phyin par byed pas sangs rgyas bcom ldan 'das rnams dang /_nyan 
[\[89a.3\]]thos dang /_rang sangs rgyas dag kyang lam 'di la gzhol zhing 'gal bar mi mdzad pa dang /_sa de dag tu ma byon cing smon pa rnams yongs su rdzogs par ma gyur gyi bar du nams kyang spong bar mi mdzad pas so/_/de las gang zhe na/_'di lta ste/_mya ngan las 'das pa'i sa dang /_
[\[89a.4\]]gzhal med khang chen po'i sa gang yin pa'o/_/'di lta ste/_dper na nam mkha' ni dper byar med kyang nam mkha' ma gtogs par dpe gzhan gyis nam mkha' mtshon par mi nus pas shin tu yangs shing rgya che ba'i nam mkha' dben pa la nam mkha' zhes brjod do/_/mya ngan las 
[\[89a.5\]]'das pa'i gzhal med khang yang de bzhin du stong pa nyid kyi dben pa chen po bdag po med pa/_bdag gi ba med pa yin pas sems can thams cad der zhugs par gyur kyang spu nyag ma gcig tsam gyi tshad kyang yongs su gzung du med de/_shin tu yangs shing rgya che ba'i stong pa nyid 
[\[89a.6\]]rab tu dben pa/_rgya che zhing tshad med pas mya ngan las 'das pa chen po zhes kyang bya'o/_/gzhal med khang chen po zhes kyang bya'o/_/blo gros mtha' yas byang chub sems dpa' sems dpa' chen po gang lam khyad par du 'phags pa 'di ni nyan thos dang /_rang sangs rgyas rnams 
[\[89a.7\]]las yod pa ma yin no snyam nas lam 'di la gnas pa gang yin pa de dag ni yon tan gyi tshogs thams cad mngon par sgrub cing phyir mi ldog pa thob par gyur pas sems can rnams la phan 'dogs pa chen po byed par 'gyur ro/_/spyod pa khyad par du 'phags pas bkod pa 
[\[89b\]]
[\[89b.1\]]byas nas lam 'dis sems bskyed de gzhol bar gyur pas na de'i bkod pa de lta bu de ni nyan thos dang /_rang sangs rgyas rnams la yod pa ma yin no/_/byang chub sems dpa' sems dpa' chen po rnams ni lam 'di la gnas pa'i tshe gal te 'khor los sgyur ba'i rgyal po 
[\[89b.2\]]byas par gyur pa na yang chags shing lta ba med par mthu chen po dang ldan zhing rdzu 'phrul ston par byed pa dang /_'jig rten dang 'jig rten las 'das pa yang rab tu rtogs par 'gyur ro/_/gal te brgya byin dang /_tshangs pa'i rgyal po byas par gyur na yang chags shing zhen pa 
[\[89b.3\]]med pas nga rgyal spangs nas sangs rgyas rnams la blta bar mos pa dang /_yang dag pa'i chos nyan par dga' ba dang /_lha brgya stong tshad med pa rnams yongs su smin par byed cing bla na med pa yang dag par rdzogs pa'i byang chub la rab tu gzhol bar byed do/_/de nas de'i tshe bcom ldan 
[\[89b.4\]]'das kyis tshigs su bcad de bka' stsal pa/_/byang chub sems dpa'i khyad par lam/_/'jig rten dag na mchog gyur pas/_/'phags pa theg pa pa gnyis dag_/thams cad lam 'dir 'jug par 'gyur/_/byang chub sems dpa' thams cad gang /_/byang chub chen por 
[\[89b.5\]]bgrod pa dang /_/lam gyi bkod pa thob 'dod pa/_/lam 'dir rab tu dbye bar bya/_/gang zhig lam 'di dag la ni/_/bgrod dang bgrod par 'gyur ba dag_/de dag yang dag lta ba yis/_/lam 'di la ni gnas par bya/_/byang chub sems dpa' thams cad gang /_/mnyam pa'i lta 
[\[89b.6\]]la gang gnas pa/_/lam 'dir rab tu zhugs nas ni/_/bde bas nges par 'byung bar bya/_/lam 'di mchog tu khyad par 'phags/_/lam 'di bla na med pas na/_/yang dag ji bzhin 'dren byed kyang /_/gzung bar bya ba ci yang med/_/gang zhig lam 'dir gnas pa dang /_/lam 'dir 
[\[89b.7\]]yang dag zhugs pa yi/_/blo ldan gang zag thams cad kyi/_/sems ni g.yo bar mi 'gyur ro/_/lam 'di la ni cung zad kyang /_/g.yo ba yod par mi ston pas/_/des ni g.yo ba yod mi 'gyur/_/g.yo ba dag ni rtag tu spong /_/nga yis lam 'di dag la ni/_/g.yo ba med cing byed pa 
[\[90a\]]
[\[90a.1\]]med/_/sgro 'dogs med par rab bstan pas/_/lam 'di de phyir bla na med/_/byang chub dag ni thams cad kun/_/lam 'di la ni rab gnas kyang /_/lam 'di la ni sred med cing /_/khong khro ba yang yod pa min/_/lam 'di 'das pa ma yin te/_/lam 'di ma 'ongs 
[\[90a.2\]]pa yang min/_/de yis rnam rtog rab bsal nas/_/de bzhin du ni bsgom par bya/_/lam 'di la ni nyon mongs med/_/lam 'di la ni rnam rtog med/_/don dag dang ni mi 'gal bar/_/de bzhin du ni gnas par bya/_/lam mchog la ni gang gnas pa/_/gnas pa med par gnas 
[\[90a.3\]]par bya/_/lam 'di la ni gang gnas pa/_/rnam dag rang bzhin 'thob par 'gyur/_/nga yis yan lag brgyad pa'i lam/_/'phags pa'i bgrod pa yin par bshad/_/lam 'di la ni gang gnas pa/_/byang chub thob pa dka' mi 'gyur/_/byang chub sems dpa' mgon med pas/_/
[\[90a.4\]]de bzhin lam 'dir gnas par bya/_/rnam dag lam 'di thob gyur nas/_/re re nas ni bgrod par bya/_/lam rab mchog tu gyur pa 'di/_/skyes bu dam pa sgrub byed cing /_/de bzhin gshegs pas bsngags pas na/_/ye shes 'di ni bla na med/_/bdud dang bdud kyi dmag rnams 
[\[90a.5\]]dang /_/bdud kyis yongs su bzung ba dang /_/mu stegs can ni gzhan rnams kyis/_/bgrod par bya ba'i yul ma yin/_/mya ngan 'das la gang rtog pa/_/lam mchog 'di la gnas mi 'gyur/_/byis pa rnam rtog gtses pas na/_/mya ngan 'das la phyogs mi 'gyur/_/rnam rtog 
[\[90a.6\]]las ni gang 'das pa/_/'du shes rnam rtog med pas na/_/lam ni chen po 'di dag la/_/des na rab tu zhugs par 'gyur/_/'phags pa rnams kyi lam mchog 'di/_/byis pa skye bo spong bar byed/_/chos 'di la ni gang zhugs pa/_/lam 'di bla na med pa yin/_/khyad par 'phags 
[\[90a.7\]]pa'i lam mchog 'di/_/bla med gnas su phyin par byed/_/de ni gnod dang mya ngan med/_/'jigs pa med cing bgegs kyang med/_/bla na med pa'i lam 'di ni/_/gzugs med kha dog mtshan nyid med/_/gzugs kyi mtshan nyid dag gis kyang /_/bstan par yang ni mi nus so/_/
[\[90b\]]
[\[90b.1\]]shin tu bde ba'i lam 'di ni/_/yang dag yin pas 'jigs pa med/_/lam 'di la ni gang zhugs pa/_/mthar ni mya ngan 'da' bar 'gyur/_/mchog tu rnam dag lam 'di ni/_/nam mkha' stong pa 'dra bas na/_/thams cad du ni thogs pa med/_/rtag tu mya ngan 'das la 
[\[90b.2\]]gzhol/_/gal te mya ngan 'das phyin na/_/phyir mi ldog par mi 'gyur bas/_/mya ngan 'das pa chen po 'di/_/bla med mchog tu bde ba yin/_/mya ngan 'das chen gzhal med khang /_/stong dben tshad ni gzhal du med/_/de phyir mya ngan 'das chen yin/_/gzhal med khang chen zhes 
[\[90b.3\]]kyang bya/_/mya ngan 'das pa chen po 'dir/_/dug gsum nyon mongs rab tu zhi/_/gal te der ni phyin gyur na/_/ldog pa med cing skye len med/_/mya ngan 'das chen stong dben 'di/_/dper na nam mkha' ji lta bzhin/_/stong dben rgya ni che ba'i phyir/_/de na thogs pa ci yang med/_/mya 
[\[90b.4\]]ngan 'das chen gzhal med khang /_/sdug bsngal mya ngan gnas spangs shing /_/spyod yul gnas ni dpag med pas/_/mya ngan 'das pa zhes brjod do/_/mya ngan 'das la grangs med pas/_/grangs kyi tshad ni dmigs su med/_/rab zhi bsil ba'i rang bzhin la/_/mya ngan 'das 
[\[90b.5\]]pa zhes brjod do/_/mya ngan 'das la bya med pas/_/lam zhugs pa yang bla na med/_/tshad med rnam rtog med pas na/_/rnam par rtog pa dmigs su med/_/ngas ni byang chub sems dpa'i phyir/_/lam 'di rab tu bstan pa'i phyir/_/lam 'di la ni gang gnas pa/_/de ni mya ngan 'das 
[\[90b.6\]]dang nye/_/lam 'di la ni gang gnas pa/_/'jig rten pa yi bde ba'i mchog_/thams cad rab tu 'thob 'gyur bas/_/'jigs pa med pa zhes bya'o/_/lam 'di la ni rab gnas na/_/sems ni nyon mongs med par 'gyur/_/des na lam ni rnam dag pas/_/'jigs pa med pa zhes 
[\[90b.7\]]bya'o/_/mnyam nyid yang dag lam mthong pas/_/thams cad rjes su rtogs par 'gyur/_/'tsho ba'i yo byad thams cad la/_/thams cad du ni chags mi 'gyur/_/byang chub sems dpa'i gnas med pa/_/yang dag khyad par 'phags pa'i lam/_/sems can rnams la phan 
[\[91a\]]
[\[91a.1\]]'dogs pa/_/rab tu rtsol bas gzhol bar bya/_/bla med lam ni thob gyur na/_/lam mchog bkod pa 'di dag gis/_/'jig rten rnams ni mgu byed pas/_/lam 'di la ni gzhol bar bya/_/lam 'di mchog tu khyad par 'phags/_/yid ni yongs su dag par 
[\[91a.2\]]byed/_/ji ltar mos bzhin tshol ba dag_/thams cad rab tu gzhol bar bya/_/gal te 'khor los sgyur ba'i rgyal/_/dpung chen thob par gyur na yang /_/rgyal thabs dag ni rab spangs nas/_/rab byung lam ni slob par byed/_/gal te brgya byin tshangs pa yi/_/rgyal thabs thob 
[\[91a.3\]]par gyur na yang /_/de dag la ni chags med pas/_/de ni legs par rjes 'brang yin/_/'jig rten bslab pa'i gnas rnams kyang /_/thams cad gsal bar khong du chud/_/lam 'di la ni gang gnas pa/_/bden tshig smra ba zhes bya'o/_/gzhan yang blo gros mtha' yas byang chub 
[\[91a.4\]]sems dpa' sems dpa' chen po rnams lam 'di la yang dag par gzhol bar gyur pa na yang dag pa'i lam yan lag brgyad pa yongs su bsdu bar 'dod pa'i phyir chos gcig mngon par sgrub par byed de/_'di lta ste/_mi dge ba'i chos rnams mi byed pa gang yin pa'o/_/gzhan yang yang dag 
[\[91a.5\]]pa'i lam yan lag brgyad pa yongs su bsdu ba'i phyir chos rnam pa gnyis mngon par sgrub par byed de/_nang du dge ba'i chos gang yin zhes tshul bzhin du sems pa dang /_phyi rol du dge ba'i chos gang yin zhes tshul bzhin du 'dri bar byed pa gang yin pa'o/_/gzhan yang yang dag pa'i lam yan 
[\[91a.6\]]lag brgyad pa yongs su bsdu ba'i phyir chos rnam pa gnyis mngon par sgrub par byed de/_dngos po ji lta ba bzhin du chos rnams rtogs par khong du chud pa dang /_dngos po med pa dang /_rnam par rtogs pa med par khong du chud pa gang yin pa'o/_/gzhan yang yang dag pa'i lam yan 
[\[91a.7\]]lag brgyad pa yongs su bsdu ba'i phyir chos rnam pa gnyis mngon par sgrub par byed de/_nang du rtogs pa'i rjes su 'brang bar byed pa dang /_phyi rol la mngon par zhen pa med pa gang yin pa'o/_/gzhan yang yang dag pa'i lam yan lag brgyad pa yongs su bsdu ba'i phyir chos rnam pa gnyis 
[\[91b\]]
[\[91b.1\]]mngon par sgrub par byed de/_rnam par rtog par bya ba med par bdag nyid mngon par yid ches pa dang /_sems can gang da dung mngon par yid ches par ma gyur pa de dag bdag gis lam 'di la dgod par bya'o snyam du sems pa gang yin pa'o/_/gzhan yang yang dag pa'i lam yan lag 
[\[91b.2\]]brgyad pa yongs su bsdu ba'i phyir chos rnam pa gnyis mngon par sgrub par byed de/_las su bya ba rnams yang dag pa ji lta ba bzhin du shes shing mthong ba dang /_las su bya ba rnams la mngon par zhen pa med pa gang yin pa'o/_/gzhan yang yang dag pa'i lam yan lag brgyad pa yongs su 
[\[91b.3\]]bsdu ba'i phyir chos rnam pa gsum mngon par sgrub par byed de/_nye bar len pa'i phung po sdug bsngal dang bcas pa rnams re re nas rtogs par khong du chud par byed pa dang /_nye bar len pa'i phung po sdug bsngal med pa rnams nan tan gyis yongs su tshol zhing mos par byed pa dang /_'dus 
[\[91b.4\]]pa'i chos rnams yongs su spong bar brtson pa gang yin pa'o/_/gzhan yang yang dag pa'i lam yan lag brgyad pa yongs su bsdu ba'i phyir chos rnam pa gsum mngon par sgrub par byed de/_chos mchog tu gyur pa yang dag par ston pa na tshig 'gal ba med par chos kyi don rjes su 'thun par 
[\[91b.5\]]ston cing sems la rtsod pa med pa dang /_tshig 'bru dang /_yi ge thams cad la mngon par zhen pa med pa dang /_chos thams cad yongs su sdud par byed pa gang yin pa'o/_/gzhan yang yang dag pa'i lam yan lag brgyad pa yongs su bsdu ba'i phyir chos rnam pa bzhi mngon par sgrub par 
[\[91b.6\]]byed de/_don la yang dag par sbyor ba'i dngos po mngon par sgrub par byed pa dang /_don ji lta ba bzhin du rjes su 'thun par yang dag par sbyor ba'i dngos po mngon par sgrub par byed pa dang /_chos kyi rjes su 'thun pa'i so sor rtog pa la yang dag par sbyor ba'i dngos po mngon 
[\[91b.7\]]par sgrub par byed pa dang /_thams cad la mngon par zhon pa mi skyed par yang dag par sbyor ba'i dngos po mngon par sgrub par byed pa gang yin pa'o/_/gzhan yang yang dag pa'i lam yan lag brgyad pa yongs su bsdu ba'i phyir chos rnam pa bzhi mngon par sgrub par byed de/_shin tu brtan 
[\[92a\]]
[\[92a.1\]]pa'i yi dam gyis bdag nyid srung zhing ji skad bstan pa kho na bzhin du sgrub par byed pa dang /_dbang po drug la mkhas shing lam la gzhol bar byed pa dang /_bsam pa rnam par dag par byed pa dang /_bag yod pa la gnas par byed pa gang yin pa'o/_/blo gros 
[\[92a.2\]]mtha' yas byang chub sems dpa' sems dpa' chen po rnams ni chos kyi spyod pa 'dis lam yongs su sdud par byed pa'i phyir lam gyi rjes su 'brang ba zhes bya ste/_chos thams cad kyi ngo bo nyid stong pa nyid du blta ba'i phyir dang /_ming med pa'i phyir dang /_mtshan ma med pa'i phyir dang /_
[\[92a.3\]]smon pa med pa'i phyir dang /_skye ba med pa'i phyir dang /_mngon par 'du bya ba med pa'i phyir dang /_yongs su skyo bar gyur pa'i phyir dang /_spangs par gyur pa'i phyir dang /_'gags pa'i phyir dang /_nges par 'byung ba'i phyir chos kyi snang ba thob pa yin no/_/skye ba rnams zad par so sor rtog 
[\[92a.4\]]pa na yang skye ba med pa la yang skye ba'i 'du shes skyed par mi byed pas de'i tshe skye ba las yang dag par 'das nas chos ma yin pa las nges par 'byung ba dang /_rnam par dag pa'i lam thob nas mi skye ba'i chos la bzod pa thob par 'gyur ro/_/lam rnam par dag par gyur pa'i phyir 'du 
[\[92a.5\]]shes thams cad las yang dag par 'das nas 'du shes med pa la mi gnas pa dang /_lam gyi 'du shes bkag nas chos kyi 'du shes spong ba dang /_ma rig pa'i dra ba las nges par 'byung zhing rig pas bsgoms pas 'thob par bya ba'i chos rnams kyang rab tu 'thob par 'gyur ro/_/rig 
[\[92a.6\]]pas bsgoms pas chos gang zhig 'thob par 'gyur zhe na/_'di lta ste/_rig pas bsgoms pas 'du shes dang /_tshor ba 'gog pa 'thob pa dang /_chos thams cad la nges par mkhas pa 'thob pa dang /_gsang ste gsungs pa rtogs pas chos nyid kyi rjes su 'brang bar 'gyur ba 'thob par 'gyur ro/_/byang 
[\[92a.7\]]chub sems dpa' sems dpa' chen po rnams lam 'dir zhugs par gyur pa'i tshe yul la mi gnas shing mtshan mas bsgribs par mi 'gyur te/_chos thams cad nam mkha' dang mtshungs pa dang /_skye ba nam mkha' dang mtshungs pa dang /_skye ba'i ngo bo nyid nam mkha'i ngo bo nyid dang 
[\[92b\]]
[\[92b.1\]]mtshungs par shes pas mtshan ma cung zad tsam gyis kyang bar chad byed par mi 'gyur ro/_/lam 'di shin tu rnam par dag pas gnod pas 'jigs pa yang med do/_/go cha chen po bgos pas 'dzin pas 'ching bar yang mi 'gyur la/_theg pa chen po la zhon pas rmongs par yang mi 
[\[92b.2\]]'gyur ro/_/bsgribs pa rnams spangs pas nam mkha' lta bur gyur nas 'dir zhugs te/_sems can rnams kyi snang ba chen po byed par 'gyur ro/_/blo gros mtha' yas 'di ni byang chub sems dpa' sems dpa' chen po rnams kyi lam khyad par du 'phags pa yin te/_nyan 
[\[92b.3\]]thos dang /_rang sangs rgyas kyi spyod yul ma yin no/_/de nas de'i tshe bcom ldan 'das kyis tshigs su bcad de bka' stsal pa/_yang dag lam brgyad bsdu ba'i phyir/_/chos spyod rnams ni ston pa yi/_/lam 'di la ni gang gnas pa/_/de ni brtson 'grus chen po yin/_/dge ba'i chos 
[\[92b.4\]]kyis lam bsgrubs shing /_/dus ni thams cad dag tu yang /_/mi dge'i chos ni mi byed pa/_/spyod pa 'dis ni lam sdud 'gyur/_/byang chub sems dpa' rnal 'byor pas/_/nang du tshul bzhin yid byed cing /_/phyi rol du ni 'dri byed pa/_/spyod pa 'dis ni lam sdud 'gyur/_/byang chub 
[\[92b.5\]]sems dpa' gang rtog pa/_/dngos po ji bzhin rab shes shing /_/tshul bzhin chos bzhin gang gnas pa/_/spyod pa 'dis ni lam sdud 'gyur/_/byang chub sems dpa' skyabs byed pas/_/nang du rjes su rtog byed cing /_/phyi rol du ni zhen byed pa/_/spyod pa 'dis ni lam sdud 'gyur/_/byang 
[\[92b.6\]]chub sems dpa' 'jigs med pas/_/bdag nyid rtog med yid ches shing /_/gzhan dag yid ches gnas byed pa/_/spyod pa 'dis ni lam sdud 'gyur/_/byang chub sems dpa' yid byed pas/_/bya ba'i las rnams dag byed cing /_/las rnams la ni 'dzin byed pa/_/spyod pa 'dis 
[\[92b.7\]]ni lam sdud 'gyur/_/byang chub sems dpa' 'ching med pas/_/rtag tu sdug bsngal nyer len shes/_/nyer len sdug bsngal med tshol ba/_/spyod pa 'dis ni lam sdud 'gyur/_/byang chub sems dpa' rab shes pas/_/'dus pa spyod pa spyod sgrub cing /_/'du 'phrod dag ni gang 
[\[93a\]]
[\[93a.1\]]spong ba/_/spyod pa 'dis ni lam sdud 'gyur/_/byang chub sems dpa' don sems pas/_/don gyi rjes su rab rtogs shing /_/rtsod pa med par gang ston pa/_/spyod pa 'dis ni lam sdud 'gyur/_/byang chub sems dpa' blo ldan pas/_/tshig 'bru yi ge zhen med par/_/
[\[93a.2\]]chos rnams thams cad sdud byed pa/_/spyod pa 'dis ni lam sdud 'gyur/_/byang chub sems dpa' chos spyod pas/_/chos kyi rjes su 'thun byed cing /_/don gyi rjes su 'thun gyur pa/_/spyod pa 'dis ni lam sdud 'gyur/_/byang chub sems dpa' lam 'brang bas/_/brtan pa'i yi 
[\[93a.3\]]dam yang dag gnas/_/ji skad bstan bzhin gang sgrub pa/_/spyod pa 'dis ni lam sdud 'gyur/_/byang chub sems dpa' lam dag pas/_/yid la mos pa rab sbyangs nas/_/chos la gnas shing bag yod pa/_/spyod pa 'dis ni lam sdud 'gyur/_/byang chub sems dpa' 
[\[93a.4\]]thams cad du/_/spyod pa 'di rnams rab bsgrubs nas/_/lus dang sems ni bde thob na/_/spyod pa 'dis ni lam sdud 'gyur/_/byang chub sems dpa' yang dag dran/_/rnam dag lam la gang gnas pa/_/chos rnams stong zhing mtshan med par/_/thams cad rab tu rtogs 
[\[93a.5\]]par 'gyur/_/byang chub sems dpa' rab brtags na/_/smon lam rnam par dag byed cing /_/smon lam med la mi gnas pas/_/mtshan ma rnams ni spong bar 'gyur/_/byang chub sems dpa' tshul bzhin du/_/don tshul mnyam par rab brtags na/_/chos rnams skye bar mi 
[\[93a.6\]]'gyur bas/_/the tshom cung zad yong mi 'gyur/_/byang chub sems dpa' blo ldan dag_/thams cad chos ni rab brtags na/_/skye zhing zhi bar 'gyur ba'i phyir/_/gsal bar mthong nas gzhol bar 'gyur/_/byang chub sems dpa' chos rtogs pas/_/tshul bzhin chos skye mthong bas 
[\[93a.7\]]na/_/skye ba las ni skye mi mthong /_/zad pa las ni zad mi mthong /_/byang chub sems dpa' brtson 'grus ldan/_/de ltar so sor rtog byed na/_/chos min pa las nges 'byung zhing /_/yang dag gnas la gnas par 'gyur/_/byang chub sems dpa' blo dam pas/_/lam 'di rnam 
[\[93b\]]
[\[93b.1\]]par dag pas na/_/myur du bde gnas phyin sems pa/_/bla med bzod pa 'grub par 'gyur/_/byang chub sems dpa' blo dam pas/_/tshul bzhin chos rnams rtog byed cing /_/'du shes rnams las gang 'das pa/_/'du shes med la rtag gnas 'gyur/_/byang chub sems 
[\[93b.2\]]dpa' blo dam pas/_/lam 'di rab sbyor 'gyur ro zhes/_/lam gyi 'du shes gang spong ba/_/chos kyi 'du shes la mi gnas/_/byang chub sems dpa' blo dam pas/_/lam 'di rab tu spyod pa'i phyir/_/ma rig dra ba dral sems pa/_/chos kyi snang chen thob par 'gyur/_/byang chub 
[\[93b.3\]]sems dpa' blo dam pas/_/rig pas sgom par byed pas ni/_/sems can rnams la ston byed pas/_/des na rab tu gzhol bar 'gyur/_/byang chub sems dpa' rig sgom pa/_/chos rnams thams cad rab rtogs phyir/_/don zab la ni nges 'gyur zhing /_/thabs mkhas 
[\[93b.4\]]chen po thob par 'gyur/_/byang chub sems dpa' rig sgom pa/_/thabs kyis 'du shes kun spangs bas/_/gsang ba'i chos kyi rjes 'brang zhing /_/nges pa'i don ni rtogs par 'gyur/_/byang chub sems dpa' blo dam pas/_/chos kyi snang ba chen po yis/_/'du shes tshor ba 'gog byed na/_/des na 
[\[93b.5\]]yang dag gzhol bar 'gyur/_/byang chub sems dpa' blo dam pas/_/lam 'di la ni mi gnas phyir/_/lam la yang dag gzhol bar 'gyur/_/byang chub sems dpa' 'jigs med pas/_/chos rnams dag ni thams cad kyang /_/nam mkha' dag pa ltar shes pas/_/mtshan ma rnams kyis sgrib mi 
[\[93b.6\]]'gyur/_/byang chub sems dpa' chos rnams kyi/_/rang bzhin nam mkha' 'drar shes te/_/chos rnams nam mkha' 'dra ba'i phyir/_/rnam dag dri ma med par shes/_/byang chub sems dpa' de lta bur/_/gnas pas mtshan ma sgrib par 'gyur/_/myur du sems can rnams la 
[\[93b.7\]]ni/_/gdams ngag rjes su ston par 'gyur/_/byang chub sems dpa' blo dam pa'i/_/lam rnams thams cad rnam dag pas/_/lam la bar chad ci yang med/_/thogs pa med par gzhol bar 'gyur/_/rnam par dag pa'i lam 'di ni/_/byang chub chen por myur du 'gro/_/'dus ma 
[\[94a\]]
[\[94a.1\]]byas ni mngon du byed/_/mnyam pa nyid du gzhol bar 'gyur/_/byang chub sems dpa' go chen po/_/theg chen lam ni chen po dag_/nam mkha' 'dra bar thogs med cing /_/rnam par dag par gzhol bar bya/_/theg dang lam 'di gang skyes pa/_/nam mkha' bskyed 
[\[94a.2\]]pa lta bur ni/_/mtshan ma mang po rab spangs nas/_/mtshan ma med pas bgrod par bya/_/theg pa chen po mnyam pa'i theg_/rgya chen nam mkha' 'dra bas na/_/shin tu rnam dag lam 'di la/_/theg pa 'dis ni bgrod par bya/_/byang chub sems dpa' thams cad kyang /_/
[\[94a.3\]]chos 'di las ni gus byed pas/_/sems can rnams ni kun gyi phyir/_/dpa' bos rab tu bgrod par bya/_/byang chub chen por bgrod byed cing /_/khyad par lam 'dir gang gnas pa/_/theg pa pa gnyis la sogs pas/_/bgrod par bya ba'i yul ma yin/_/byang chub sems 
[\[94a.4\]]dpa' yang dag dran/_/lam 'di dag par gang byed pa/_/rnam par dag pa'i lam 'di yis/_/bla med mchog tu bgrod par 'gyur/_/gzhan yang blo gros mtha' yas byang chub sems dpa' sems dpa' chen po rnams ni de ltar yang dag par zhugs shing gzhol bar gyur pa'i tshe dran pa nye 
[\[94a.5\]]bar gzhag pa dang /_yang dag par spong ba dang /_/dbang po dang /_stobs dang /_byang chub kyi yan lag dang /_rnam par thar pa dang /_ting nge 'dzin dang /_snyoms par 'jug pa dang /_rdzu 'phrul gyi rkang pa dang /_/zhi gnas dang /_lhag mthong tshad med pa rnams yang dag par khong du 
[\[94a.6\]]chud pas yon tan khyad par du 'phags pa tshad med pas brgyan nas 'jig rten pa rnams rab tu gdul ba'i phyir dang /_go cha chen po bgos nas khams gsum las nges par 'byung bar bya ba'i phyir dang /_theg pa chen po la zhon nas lha dang /_mi dang /_lha ma yin rnams yongs 
[\[94a.7\]]su gzung bar bya ba'i phyir lam 'di la gnas nas bla na med pa yang dag par rdzogs pa'i byang chub la yang dag par gzhol bar byed do/_/blo gros mtha' yas byang chub sems dpa' sems dpa' chen po rnams ni go cha chen po bgos te/_theg pa chen po la zhon nas lam 'di la 
[\[94b\]]
[\[94b.1\]]gnas pa'i tshe gal te byams pa dang /_snying rje dang /_dga' ba dang /_btang snyoms kyis sems can kun la khyab par mi byed dam/_sems can rnams la bdag dang 'dra bar phangs par mi byed na ni de lta bu'i go cha dang /_theg pa chen po'i lam chen po 'di dag ni sa chen pos kyang 
[\[94b.2\]]theg par mi 'gyur la/_sems can thams cad kyis kyang ston par mi 'gyur ba zhig na 'di ltar sems can rnams la snying brtse zhing phan gdags pa'i phyir go cha chen po bgos te/_theg pa chen po la zhon nas lam 'di la gnas pa yin pas go cha dang /_theg pa chen po'i lam 
[\[94b.3\]]chen po 'di dag tu lha dang /_mi dang /_lha ma yin du bcas pa'i 'jig rten thams cad kyis kyang bgrod par mi nus la/_byis pa so so'i skye bo 'jig rten la mngon par zhen pa dang /_'jig rten na gnas par mos pa thams cad kyis kyang mthong bar mi nus pa yin no/_/gzhan 
[\[94b.4\]]yang byang chub sems dpa' sems dpa' chen po rnams ni sems can thams cad la snying brtse ba'i phyir go cha chen po bgos pa yin pas 'di ltar go cha'i mthus sa dang /_chu dang /_me dang /_rlung gi khams rnams byin gyis brlabs pas sa'i khams 'di g.yo zhing 'khrug pa med pa dang /_
[\[94b.5\]]sems can thams cad 'jigs pa mi skye ba dang /_chu'i khams dang /_me'i khams dang /_rlung gi khams rnams kyang de dag gi rjes su ci rigs par bya ba rnams byed pa yin no/_/gzhan yang byang chub sems dpa' sems dpa' chen po rnams dang po sems bskyed de go cha bgos 
[\[94b.6\]]nas deng go cha chen po 'di bgos te/_theg pa chen po 'di la zhon nas rnam par dag pa'i lam gyis skye ba gcig gis thogs pa la gzhol zhing byang chub kyi shing drung du bgrod pa dang /_byang chub kyi snying po la zhugs par gyur pa'i bar du stong gsum gyi stong chen po'i 'jig rten gyi khams 
[\[94b.7\]]rdo rje las mngon par grub pa'i sa'i dkyil 'khor shin tu brtan pa 'di gal te byin gyis ma brlabs na 'khrug cing g.yo bar 'gyur te/_shin tu brtan pa'i rdo rje las mngon par grub pa yin yang go cha chen po dang /_theg pa chen po'i lam chen po 'di 'degs pa'i 'os su mi 'gyur ro/_/
[\[95a\]]
[\[95a.1\]]gzhan yang byang chub sems dpa' sems dpa' chen po rnams sngon gyi smon lam gyis sems can rnams la byams pa dang /_snying rje chen po bskyed pa dang /_phyogs bcu'i sangs rgyas dang /_byang chub sems dpa' rnams thabs cig tu bsngags pa brjod nas 
[\[95a.2\]]gal te rdo rje chen po'i dkyil 'khor chen po dang /_ri rab dang /_rin po che'i ri thams cad dang /_de las gzhan pa'i ri'i rgyal po rnams byin gyis brlabs par ma gyur na go cha chen po dang /_theg pa chen po'i lam chen po 'di dag 'degs pa'i 'os su mi 'gyur ro/_/gzhan yang byang 
[\[95a.3\]]chub sems dpa' sems dpa' chen po rnams ni sngon gyi smon lam gyi mthu'i phyir dang /_de bzhin gshegs pa rnams kyi sngon gyi smon lam gyi mthus byin gyis brlabs pa'i phyir dang /_sems can rnams la rnam par mi 'tshe ba'i phyir dang /_gnod pa mi byed pa'i phyir dang /_mnyam 
[\[95a.4\]]par mi byed pa'i phyir dang /_skrag par mi byed pa'i phyir dang /_'khon du mi 'dzin pa'i phyir dang /_mnar bar mi byed pa'i phyir dang /_nyon mongs par mi byed pa'i phyir dang /_sems can rnams bde ba thob par bya ba'i phyir go cha chen po bgos nas theg pa chen po la zhon te/_lam 'di 
[\[95a.5\]]la gnas nas bla na med pa yang dag par rdzogs pa'i byang chub la rab tu gzhol bar byed do/_/blo gros mtha' yas byang chub sems dpa' sems dpa' chen po rnams ni go cha chen po bgos pa na shes rab kyi go cha bgos nas shes rab kyi mtshon cha thogs te/_shes rab chen pos yongs 
[\[95a.6\]]su sngo bar byed do/_/yongs su sngo ba'i theg pa la zhon nas/_shes rab kyi snang ba skyed par byed do/_/snang ba'i lam la gnas nas shes rab kyi snang ba'i mig gis chos rnams so sor brtags te/_thams cad mkhyen pa'i ye shes la rab tu gzhol bar byed do/_/thams cad mkhyen pa'i 
[\[95a.7\]]ye shes dang /_sems can rnams yongs su bsdu ba'i phyir shes rab kyi pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa rnams sgom par byed de/_
[\[95b\]]
[\[95b.1\]]thams cad kyang shes rab sngon du 'gro zhing shes rab kyis mngon par bsgrub pa dang /_shes rab kyis yongs su bsdus nas bla na med pa yang dag par rdzogs pa'i byang chub tu yongs su sngo bar byed do/_/de nas bcom ldan 'das la byang chub sems dpa' sems dpa' chen po blo gros 
[\[95b.2\]]mtha' yas kyis 'di skad ces gsol to/_/bcom ldan 'das byang chub sems dpa' sems dpa' chen po rnams kyis shes rab rnam pa sna tshogs thams cad du khyab cing sangs rgyas kyi chos tshad ma mchis pa rnams yongs su sdud cing mngon par sgrub par bgyid pa ni shin tu ngo 
[\[95b.3\]]mtshar che lags so/_/de nas bcom ldan 'das kyis byang chub sems dpa' sems dpa' chen po blo gros mtha' yas la bka' stsal pa/_blo gros mtha' yas de de bzhin no/_/de de bzhin te/_khyod kyis ji skad smras pa de bzhin du byang chub sems dpa' sems dpa' chen po rnams ni 
[\[95b.4\]]shes rab rnam pa sna tshogs kyis kun tu khyab cing chos thams cad yongs su bsdus te/_go cha chen po bgos nas theg pa chen po la zhon te/_lam chen po 'di la gnas nas thams cad kyang shes rab sngon du 'gro bas rab tu gzhol bar byed do/_/blo gros mtha' yas gal te shes rab dang ldan 
[\[95b.5\]]yang shes rab sngon du 'gro ba med na lam 'di la rab tu gzhol bar mi 'gyur gyi/_gal te shes rab dang ldan zhing shes rab sngon du 'gro bas thams cad du khyab par gyur na rjes su 'jug pa dang /_rjes su spyod pa dang /_shes rab kyis yongs su bsdus shing /_shes rab kyis rab tu 
[\[95b.6\]]bsdams par gyur nas gdod go cha chen po bgos nas theg pa chen po la zhon pa dang /_lam chen po 'di la gnas pa zhes bya ste/_rab tu bde ba'i chos kyis 'jig rten la phan 'dogs shing shes rab kyi mig 'byed par byed do/_/shes rab kyi mig gis so sor brtags nas shes rab kyis 
[\[95b.7\]]lus gsal bar gyur pas 'od zer chen po bkye nas bla na med pa yang dag par rdzogs pa'i byang chub la rab tu gzhol bar byed de/_blo gros mtha' yas 'di ni byang chub sems dpa' sems dpa' chen po rnams kyis bgo bar bya ba'i go cha dang /_go cha'i bkod pa dang /_bzhon par bya ba'i 
[\[96a\]]
[\[96a.1\]]theg pa chen po dang /_theg pa chen po'i bkod pa dang /_bgrod par bya ba'i lam chen po dang /_lam chen po'i bkod pa dang /_bla na med pa yang dag par rdzogs pa'i byang chub la rab tu gzhol bar 'gyur ba yin no/_/blo gros mtha' yas skyes bu dam pa gang go 
[\[96a.2\]]cha'i bkod pa dang /_theg pa chen po'i bkod pa dang /_lam chen po'i bkod pa dang /_yon tan rnam pa sna tshogs thams cad kyis rab tu brgyan par gyur pa gang yin pa de dag ngas yongs su rdzogs par brjod par gyur na bskal pa tshad med pa rnams su brjod kyang mthar thug 
[\[96a.3\]]par mi 'gyur mod kyi/_'on kyang khyed la sogs pas rab tu rtogs par bya ba'i phyir dang /_ma 'ongs pa'i skyes bu dam pa rnams go cha'i bkod pa dang /_theg pa chen po'i bkod pa dang /_lam chen po'i bkod pa dang /_yon tan dpag tu med pa'i tshogs kyi bkod pa thob 
[\[96a.4\]]par bya ba'i phyir ngas deng 'dir phyogs cung zad tsam zhig mdor bstan par bya ste/_skyes bu dam pa de dag gal te ngas bstan pa'i chos thos par gyur na go cha chen po bgos nas theg pa chen po la zhon te/_lam chen po 'di la gnas par 'gyur zhing yon tan gyis rab tu brgyan nas rab tu 
[\[96a.5\]]gzhol bar 'gyur ro/_/de nas de'i tshe bcom ldan 'das kyis tshigs su bcad de bka' stsal pa/_/ngas ni yang dag spong ba dang /_/dran pa nyer gzhag rnam bzhi dang /_/thabs mkhas thams cad bshad pas na/_/de phyir bag yod bcas par 'gyur/_/yang dag dran pa phun 
[\[96a.6\]]tshogs shing /_/chos mkhas mtshungs par ldan pa dang /_/rab brtson nges par 'byung byed pas/_/de phyir bag yod bcas par 'gyur/_/dbang po stobs dang byang chub phyogs/_/go bgos theg chen bzhon byas te/_/'di yis bsrung ba rab byas nas/_/byang chub sems 
[\[96a.7\]]dpa' gzhol bar bya/_/bsam gtan zil gnon rnam thar dang /_/ting 'dzin snyoms par rab zhugs te/_/'di yis bsrung ba rab byas nas/_/byang chub sems dpa' gzhol bar bya/_/snying rje byams dang dga' btang snyoms/_/go bgos theg chen bzhon byas te/_/'di 
[\[96b\]]
[\[96b.1\]]yis bsrung ba rab byas nas/_/byang chub sems dpa' gzhol bar bya/_/zhi gnas lhag mthong rdzu 'phrul rkang /_/cho 'phrul dag ni rdzogs byas te/_/'di yis bsrung ba rab byas nas/_/byang chub sems dpa' gzhol bar bya/_/tshad med yon tan rnams dang ni/_/go bgos 
[\[96b.2\]]theg chen bzhon byas te/_/lam la ngal ba med byas nas/_/byang chub sems dpa' gzhol bar bya/_/brtson 'grus dang ni bag yod dang /_/go bgos theg chen bzhon byas te/_/dran nas de dag shes byas nas/_/byang chub sems dpa' gzhol bar bya/_/snang ba go cha chen po 
[\[96b.3\]]yis/_/'jig rten dag ni rab btul te/_/go cha 'di ni bgo byas pa/_/'di ni blo ldan zhes bya'o/_/thams cad mkhyen la yang dag phyogs/_/khams gsum las ni nges 'byung phyir/_/theg chen 'di la gang zhon pa/_/'di ni blo ldan zhes bya'o/_/lam chen rnam par dag pa'i lam/_/
[\[96b.4\]]lha dang mi dang lha ma yin/_/'jig rten zil gyis mnan pa ni/_/kun tu grags pa zhes bya'o/_/'di 'dra'i byang chub sems dpa' ni/_/sems can rnams ni kun gyi phyir/_/dus rnams thams cad dag tu yang /_/go cha brtson 'grus bgo bar byed/_/gal te byang chub sems dpa' 
[\[96b.5\]]rnams/_/byams dang snying rje dga' ba dang /_/btang snyoms chen po mi sgom na/_/sa chen dag ni shong mi 'gyur/_/gal te byang chub sems dpa' rnams/_/sems can rnams ni de dag la/_/dus rig phan 'dogs mi byed na/_/sa chen dag ni shong mi 'gyur/_/gal te byang 
[\[96b.6\]]chub sems dpa' rnams/_/snying rje theg chen mi zhon na/_/ri dang rgya mtsho chen po rnams/_/sa chen dag ni shong mi 'gyur/_/gal te byang chub sems dpa' rnams/_/byams pas sems can dran byed cing /_/theg chen 'di la mi zhon na/_/sems can gang yang bsten mi 'gyur/_/
[\[96b.7\]]gal te go cha 'di bgos nas/_/byams 'od gsal bar ma byas na/_/go cha chen po de dag la/_/sems can gang yang bsten mi 'gyur/_/go cha 'di ni rab bgos nas/_/yon tan rgya mtsho dpag med kyis/_/'byung chen khams bzhi byin brlabs pas/_/de 'deg 'os su gyur pa 
[\[97a\]]
[\[97a.1\]]yin/_/sems can yongs su bsdu ba'i phyir/_/snying rje'i 'od kyis kun khyab cing /_/'byung chen khams bzhi byin brlabs pas/_/de 'deg 'os su gyur pa yin/_/sems can yongs su bsdu ba'i phyir/_/byang chub chen po mngon bsgrubs nas/_/'byung chen 
[\[97a.2\]]khams bzhi byin brlabs pas/_/de 'deg 'os su gyur pa yin/_/sems can mi smod gnod mi byed/_/go cha chen po 'di bgos nas/_/theg chen gyis ni nges 'byung ba/_/'di ni blo ldan zhes bya'o/_/thabs la mkhas pa chen po yis/_/thams cad byin gyis rab brlabs nas/_/
[\[97a.3\]]bla na med par nges 'byung ba/_/'di ni blo ldan zhes bya'o/_/des nas ni chen po 'di/_/mi 'bying rab tu mi g.yo zhing /_/chu dang me dang rlung gi khams/_/bya ba dag ni byed pa yin/_/byang chub sems dpa' chen po rnams/_/go cha dpag med bgos nas ni/_/theg chen 'di la bzhon byas 
[\[97a.4\]]nas/_/lam gyis rab tu gzhol bar byed/_/tshe gcig thogs pa mngon bsgrubs te/_/tha ma'i lus ni thob gyur nas/_/byang chub shing rgyal drung song ste/_/rab brtan sa la 'dug nas ni/_/byang chub snying po de dag tu/_/rdo rje bzhin du rab gnas nas/_/lus dang sems ni ngal med par/_/
[\[97a.5\]]thams cad mkhyen pa mngon du byed/_/byang chub sems dpa' 'jigs med pas/_/gal te byin gyis ma brlabs na/_/sa chen po dag g.yo 'gyur zhing /_/zhi gnas phyir yang chags mi 'gyur/_/sa chen khams ni thams cad kun/_/gal te byin gyis ma brlabs na/_/rdo rje las ni grub 
[\[97a.6\]]gyur kyang /_/mi g.yo mi 'khrug gang yang med/_/byang chub sems dpa' 'das pa'i dus/_/smon lam chen pos rab brgyan pas/_/sems can rnams ni de dag la/_/byams pa chen pos dran par byed/_/mngon sum phyogs bcu'i zhing khams na/_/sangs rgyas dag ni thams cad 
[\[97a.7\]]mkhyen/_/rkang gnyis gtso bo gang bzhugs pa/_/thams cad srung zhing dgongs par 'gyur/_/gal te de las gzhan pa'i ri/_/ri rab rin po che yi ri/_/rdo rje'i dkyil 'khor khor yug ri/_/shin tu brtan par gang gnas pa/_/byang chub sems dpa' blo ldan dag_/gal te 
[\[97b\]]
[\[97b.1\]]byin gyis ma brlabs na/_/go cha chen po 'di bgos pa/_/'deg pa'i 'os su mi 'gyur ro/_/sangs rgyas byang chub sems dpa' rnams/_/rdzu 'phrul stobs kyis byin brlabs pa/_/sems can dang ni sa chen po/_/brten 'deg 'os su gyur pa yin/_/go cha chen po gang bgos 
[\[97b.2\]]pa/_/sems can 'tshe ba mi byed pas/_/go cha dag ni gong na med/_/theg pa dag gis gzhol bar bya/_/go cha chen po gang bgos pa/_/sems can gnod pa mi byed pas/_/go cha dag ni bsam mi khyab/_/theg pa dag gis gzhol bar bya/_/go cha chen po gang bgos pa/_/
[\[97b.3\]]sems can dag la 'khon mi 'dzin/_/sems can nad ni bsal ba'i phyir/_/theg pa dag gis gzhol bar bya/_/lam mchog dag ni phun tshogs pa/_/bla med mchog tu sbyong bas na/_/mi 'tshe 'khon 'dzin med pa dang /_/gnod mi byed pa yang dag gnas/_/shes rab chen 
[\[97b.4\]]po'i go bgos te/_/shes rab bsngo ba'i theg zhon pa/_/go cha 'dzin par mi 'gyur bas/_/bsngo ba'i nang na mchog tu 'gyur/_/byang chub sems dpa' skyabs byed pas/_/shes rab snang ba la gnas te/_/shes rab chos rnams rab brtags nas/_/bla na med par gzhol bar 
[\[97b.5\]]'gyur/_/byang chub sems dpa' lam mchog dang /_/go cha dang ni theg chen dag_/shes rab 'od las byung bas na/_/de phyir sems ni rnam par dag_/pha rol phyin la rab zhon nas/_/byang chub chen por bgrod byed cing /_/shes rab yongs sdud shes rab gtsang /_/shes 
[\[97b.6\]]rab dag ni sngon du 'gro/_/pha rol phyin pa thams cad kyi/_/shes rab 'di ni sngon du 'gro/_/shes rab yongs sdud shes rab gtsang /_/bla med ye shes len par byed/_/byang chub sems dpa' bsam mi khyab/_/shes rab snang ba skyed byed cing /_/shes rab sgron chen 
[\[97b.7\]]sbar byed pas/_/bde bar rab tu gzhol bar 'gyur/_/shes rab snang ba bskyed pa'i phyir/_/des na shes rab mig kyang 'byed/_/sangs rgyas bla med ye shes dag_/gsal mthong rab tu gzhol bar 'gyur/_/byang chub sems dpa' dpa' bo dag_/go cha dpag tu 
[\[98a\]]
[\[98a.1\]]med pa yis/_/tshad med par ni brgyan pa'i phyir/_/go cha bgos pa zhes bya'o/_/byang chub sems dpa' blo chen dag_/theg chen rab tu brgyan pas na/_/sangs rgyas thams cad mkhyen pa la/_/gos pa med par gzhol bar byed/_/byang chub sems 
[\[98a.2\]]dpa' blo chen dag_/lam chen rab tu brgyan pas na/_/bsam gyis mi khyab mchog dag la/_/rnam par dag pas gzhol bar byed//_//bam po bzhi pa/_gzhan yang blo gros mtha' yas byang chub sems dpa' sems dpa' chen po rnams 
[\[98a.3\]]kyis go cha'i spyod yul dpag tu med pa dang /_theg pa chen po'i spyod yul dpag tu med pa dang /_lam chen po'i spyod yul dpag tu med pa dag la rab tu gzhol bar bya'o/_/de ci'i phyir zhe na/_thams cad du rjes su 'jug par 'gyur ba'i phyir ro/_/byang chub sems dpa' 
[\[98a.4\]]sems dpa' chen po rnams ni chos thams cad kyi rjes su 'jug par 'dod pa'i phyir go cha chen po bgo bar byed do/_/chos thams cad kyi rjes su 'jug par 'dod pa'i phyir theg pa chen po la bzhon par byed do/_/chos thams cad kyi rjes su 'jug par 'dod pa'i phyir lam chen po la 
[\[98a.5\]]rab tu gnas par byed do/_/chos thams cad la mnyam pa nyid rab tu thob par bya ba'i phyir rab tu gzhol bar byed do/_/'on kyang go cha des chos cung zad tsam yang nang ngam/_phyi rol lam/_rags pa 'am/_phra ba 'am/_thag ring ba 'am/_thag nye ba 'am/_'das pa 'am/_da ltar 
[\[98a.6\]]byung ba 'am/_ma 'ongs pa 'am/_'dus byas sam/_'dus ma byas sam/_gnas pa 'am/_mi gnas pa zhes bya ba yang dag par rjes su mi dmigs so/_/gal te go cha 'dis chos thams cad rab tu rnam par 'byed mi nus sam/_gtan la 'bebs par mi nus sam/_yongs 
[\[98a.7\]]su mi shes sam/_rjes su 'jug par mi nus sam/_mngon sum du byed mi nus sam/_yang dag par 'da' bar mi nus na/_go cha chen po bgos pa zhes mi bya'o/_/chos thams cad rab tu rnam par 'byed par byed dam/_gtan la 'bebs sam/_yongs su shes par gyur 
[\[98b\]]
[\[98b.1\]]tam/_rjes su 'jug par byed dam/_mngon sum du byed dam/_yang dag par 'da' bar byed na go cha chen po bgos pa zhes bya'o/_/theg pa chen po des kyang chos 'ga' tsam yang nang ngam phyi rol zhes bya ba nas thams cad mkhyen pa'i ye shes su bsngo ba zhes bya ba'i bar du yang 
[\[98b.2\]]dag par mi dmigs shing yongs su shes pa dang /_rjes su 'jug pa dang /_mngon sum du byed pa dang /_yang dag par 'da' bar byed pas de'i phyir theg pa 'di ni theg pa chen po dang /_chos la rab tu mkhas pa'i theg pa dang /_mya ngan las 'das bar phyin par byed pa'i theg pa dang /_
[\[98b.3\]]gong na med pa'i theg pa dang /_mtshungs pa med pa'i theg pa zhes bya'o/_/lam chen po des kyang cung zad tsam nang ngam phyi rol zhes bya ba nas chos thams cad mnyam pa nyid kyi lam chen por gyur nas gzhol bar byed pa zhes bya ba'i bar du yang dag par mi dmigs shing mnyam pa nyid 
[\[98b.4\]]kyi lam 'dis chos 'ga' tsam yang yongs su mi shes pa med pas de'i phyir lam 'di ni bla na med pa'i lam dang /_grangs dang /_tshad med pa'i lam dang /_mtshungs pa med pa'i lam zhes bya'o/_/blo gros mtha' yas byang chub sems dpa' sems dpa' chen po go cha chen po bgos 
[\[98b.5\]]pa ni sems can thams cad kyi sems dang sems las byung ba'i spyod pa kun gyi rjes su yang dag par 'jug par byed do/_/sems can thams cad kyi nyon mongs pa'i kun nas nyon mongs pa spong zhing yongs su dag par byed do/_/theg pa chen po la zhon nas sems can rnams kyi dge 
[\[98b.6\]]ba'i rtsa ba thams cad yang dag par 'phel bar byed do/_/lam chen po 'di la gnas nas sems can rnams dge ba'i rtsa ba thams cad sgrub par yang dag par skul bar byed do/_/blo gros mtha' yas byang chub sems dpa' sems dpa' chen po rnams ni sems can re re'i phyir 
[\[98b.7\]]sems kyi spyod pa re re'i phyir yang 'khor ba'i mtha' ji srid pa de srid du yun ring por 'khor ba na 'khor zhing /_shes rab kyi sman yongs su tshol ba dang /_go cha mi spong bar shin tu brtan par byas nas go cha chen po dang /_tshad med pa'i go cha dang /_bsam par dka' ba'i go cha dang /_rnam 
[\[99a\]]
[\[99a.1\]]par dag pa'i go cha dang /_dpag tu med pa'i go cha dang /_blang ba med pa'i go cha dang /_sems can gyi 'du shes rig pa'i go cha dang /_sems can med par shes pa'i go cha dang /_bdag med par shes pa'i go cha dang /_sems can gyi rang bzhin shes pa'i go cha dang /_
[\[99a.2\]]sems can gyi rang bzhin rjes su rtogs pa'i go cha dang /_bdag gi rang bzhin shes pa'i go cha dang /_nang gi rang bzhin shes pa'i go cha dang /_nang gi rang bzhin rjes su rtogs pa'i go cha dang /_phyi rol gyi rang bzhin shes pa'i go cha dang /_phyi rol gyi rang bzhin rjes su rtogs pa'i go cha dang /_
[\[99a.3\]]nang dang phyi rol gnyi ga'i rang bzhin shes pa'i go cha dang /_nang dang phyi rol gnyi ga'i rang bzhin rjes su rtogs pa'i go cha dang /_chos thams cad kyi rang bzhin shes pa'i go cha dang /_chos thams cad kyi rang bzhin rjes su rtogs pa'i go cha dang /_chos thams cad dmigs su med par 
[\[99a.4\]]shes pa'i go cha dang /_chos thams cad kyi rang bzhin dmigs su med par shes pa'i go cha dang /_chos thams cad rtogs par khong du chud pa'i go cha dang mtha' med pa'i go cha dang /_dbus med pa'i go cha dang /_dbus dang /_mtha' med pa'i go cha dang /_'das pa ma yin pa'i go cha dang /_
[\[99a.5\]]ma 'ongs pa ma yin pa'i go cha dang /_da ltar byung ba ma yin pa'i go cha dang /_bya ba med pa'i go cha dang /_byed pa med pa'i go cha yang dag par bgo bar byed do/_/blo gros mtha' yas byang chub sems dpa' sems dpa' chen po rnams ni go cha 'di la bgo bar yang mi byed/_rjes su 
[\[99a.6\]]rtogs par yang mi byed/_gtan la 'bebs par yang mi byed/_nges par 'byung bar yang mi byed/_mngon sum du yang mi byed de/_go cha nyid yod pa ma yin pa'i phyir ro/_/go cha bgos pa gang yin pa de dag ni rjes su rtogs par mi byed pa'i phyir rjes su rtogs par byed do/_/
[\[99a.7\]]gtan la 'bebs par mi byed pa'i phyir gtan la 'bebs par byed do/_/nges par 'byung bar mi byed pa'i phyir nges par 'byung bar byed do/_/mngon sum du mi byed pa'i phyir mngon sum du byed do/_/gdeg par bya ba med pa'i phyir theg pa chen po la zhon par byed do/_/theg pa chen po 
[\[99b\]]
[\[99b.1\]]la gdags par mi byed de/_gdags pa med pa'i gdags pas gdags par byed kyang theg pa chen po la ni gdags par bya ba ci yang med do/_/gal te gdags pa dang bcas par gyur na de nyid gdags pa ma yin te/_gdags pa de dag dmigs su med pa'i phyir dang /_bltar 
[\[99b.2\]]med pa'i phyir ro/_/theg pa yang yod pa ma yin pa ste/_theg pa la gnas pa dag ni dmigs su med pas theg pa chen po la gnas par byas pas gzhol bar byas pa spong zhing mthar phyin par yang mi byed la/_mya ngan las 'das par phyin par yang mi byed de/_dmigs su med pa'i 
[\[99b.3\]]phyir ro/_/lam ma yin pas lam med de/_lam la gzhol bar byed pa nyid yang dag par mnyam pa'i phyir ro/_/yang dag pa'i lam 'di ni gdags su med pas su zhig gang du gang las gdags par byed de/_bya ba yang med/_byed pa yang med/_'dus pa yang ma yin/_
[\[99b.4\]]'dus pa med pa yang ma yin/_thams cad la skyo zhing thams cad yongs su mi 'tshal ba yin no/_/de ci'i phyir zhe na/_yang dag par mnyam pa'i lam 'di ni chos thams cad dang gcig pa yang ma yin/_tha dad pa yang ma yin zhing mtshungs par mi ldan pa'i phyir ro/_/chos kyi 'du 
[\[99b.5\]]shes mi skyed cing chos thams cad spong bar byed pas gtsang ba yang med mi gtsang ba yang med do/_/chos nyid kyang de bzhin te/_gtsang ba med/_mi gtsang ba med pas de'i phyir lam 'di ni kun nas nyon mongs pa med pa'i lam zhes bya ste/_bgrod pa med pas bgrod par byed do/_/
[\[99b.6\]]yongs su bzung ba med pas yongs su gzung bar byed do/_/lam 'di ni shin tu zab pas skye ba med pa/_'byung ba med pa/_byed pa med pa/_thob pa med pa/_mngon par 'du byed pa med pa/_gnas med pa/_sgrib pa med pa/_dngos po med pa dngos po thams cad rab tu ston pa/_
[\[99b.7\]]dngos po thams cad dbyer med pa/_dngos po'i rjes su mi 'jug pa yin te/_dngos po med pa'i phyir bla na med pa'i gnas su phyin par byed pa yin no/_/blo gros mtha' yas byang chub sems dpa' sems dpa' chen po rnams kyis go cha 'di dang /_theg pa 'di dang /_lam 'di 
[\[100a\]]
[\[100a.1\]]de ltar rig par bya'o/_/'on kyang go cha 'di dang /_theg pa 'di dang /_lam 'di ni bltar med cing shes par byar med pa dang /_dmigs su med pa'i phyir su zhig go cha bgo bar byed/_su zhig theg pa 'di la zhon par byed/_su zhig lam 'di la spyod par byed de/_
[\[100a.2\]]bltar med cing shes par byar med pa/_dmigs su med pas so/_/blo gros mtha' yas byang chub sems dpa' sems dpa' chen po gang gis chos 'di thos nas mi skrag mi dngang bar klog pa dang /_kha ton du 'don pa dang /_yang dag par rab tu ston pa dang /_chos kyi tshul dang 
[\[100a.3\]]'gal ba med cing rjes su 'thun par bsgrubs pa dang /_rab tu dga' bar mos par byed pa dang /_chos 'di'i phyir rab tu brtson par byed pa dang /_chos kyi tshul nges pa 'di la thabs mkhas pa'i nus pa dang ldan par gyur pa gang yin pa de dag ni go cha 'di bgos te/_theg pa 'di 
[\[100a.4\]]la zhon nas lam 'dir zhugs te/_chos zab mo dmigs su med pa 'di la gzhol bar byed pas 'khor ba'i mtha' gtugs nas yang dag par rdzogs pa'i byang chub mngon par rdzogs par 'tshang rgya bar 'gyur zhing yon tan dpag tu med pas rab tu brgyan nas 'jig rten du 'byung bar 'gyur ro/_/
[\[100a.5\]]blo gros mtha' yas byang chub sems dpa' sems dpa' chen po rnams kyis chos 'di la rab tu dga' bas brtson 'grus bskyed nas bag yod par bsgrub par bya'o/_/sems can gang la la zhig chos zab mo 'di thos ma thag tu dga' ba bskyed pa gang yin pa de dag kyang ngas phan 
[\[100a.6\]]pa chen po thob par rab tu bstan na gang zhig nan tan brtson 'grus kyis bag yod pa dang bcas pa dang /_tshul khrims kyi spyod pa rnam par dag pas gzhol bar byed pa lta smos kyang ci dgos/_/blo gros mtha' yas khyod kyis chos 'di shin tu yangs shing rgya che ba rnam pa du ma dang /_khyad 
[\[100a.7\]]par du 'phags pa rnam pa du ma dang /_rnam par dag pa du ma dang ldan pa la ltos/_ngas chos 'di la nan tan gyis bsngags pa rab tu brjod pa ni sems can rnams rab tu dga' ba bskyed pas yun ring po'i phan pa dang /_bde ba thob nas yongs su skyo bar bya ba'i phyir dang /_rab tu zhi bar bya 
[\[100b\]]
[\[100b.1\]]ba'i phyir dang /_yongs su shes par bya ba'i phyir ro/_/blo gros mtha' yas yang khyod kyis chos 'di 'jig rten dang 'jig rten las 'das pa'i phun sum tshogs pa'i bde ba sbyin pa byed pa yin yang srid pa rnams su dbul phongs pa sna tshogs snang bar gyur pa ni sems can rnams chos 
[\[100b.2\]]zab mo 'di las rab tu nyams par gyur pa'i phyir 'jig rten pa dang 'jig rten las 'das pa'i phun sum tshogs pa dang /_'byor pa dang /_bde ba rnams spangs ba yin par blta bar bya'o/_/blo gros mtha' yas yang khyod kyis de bzhin gshegs pa mngon sum du bzhugs pas/_chos rin po 
[\[100b.3\]]che zab mo 'di 'byor pa du ma rnyed sla bar gyur to snyam du blta bar bya zhing /_khyod kyis chos zab mo 'di la nan tan gyis rab tu bsgrub par bya'o/_/byis pa so so'i skye bo rnams ni ngas chos rin po che 'di yang dag par bstan pa na thos par yang mi 'dod na/_len pa dang 'dzin pa lta smos kyang ci 
[\[100b.4\]]dgos/_de bzhin gshegs pa mngon sum du bzhugs shing chos rin po che 'byor ba'i dus su yang mnyan par mos pa dang /_'dri bar yang 'dun par mi 'gyur na ma 'ongs pa'i dus lnga brgya tha ma la yang dag pa'i chos rab tu rnam par 'jig pa'i tshe sangs rgyas dang /_chos dkon mchog dang /_
[\[100b.5\]]chos 'dzin par byed pa rnam pa gsum mngon du mi 'gyur ba'i dus su mnyan pa dang /_'dri bar mos par lta ga la 'gyur/_blo gros mtha' yas 'on kyang ma 'ongs pa'i dus na gal te de bzhin gshegs pas legs par byin gyis brlabs par gyur na chos rin po che zab mo 'di rnyed par 
[\[100b.6\]]'gyur ro/_/blo gros mtha' yas shin tu 'jigs pa'i dus de'i tshe chos rin po che zab mo 'di yang dag par nyams shing 'grib pa 'am zad par gyur ba med mod kyi/_'on kyang chos 'di la nyan pa dang 'dzin par byed pa med de/_nga'i spyan sngar sems rtse gcig tu mnyan par 
[\[100b.7\]]mos pa dang /_go cha bgos pa ni ma gtogs te/_de dag de'i tshe chos 'di la rab tu dga' bas nyan pa dang /_len par 'gyur bas so/_/de'i tshe sems can gang dag chos 'di thos nas rab tu dad pa tsam skyed par byed na yang /_ngas de dag chos rgya chen po 'di 
[\[101a\]]
[\[101a.1\]]mngon par bsgrub par 'gyur bar bstan pa yin na da ltar chos 'di la yongs su dad pa bskyed nas nan tan gyis sgrub par byed pa lta smos kyang ci dgos/_blo gros mtha' yas byang chub sems dpa' sems dpa' chen po rnams ni bla na med pa'i go cha dang /_/go cha chen 
[\[101a.2\]]po tshad med pa rnams yang dag par bgos pa na/_'di snyam du sems te/_bdag ni sems can dbul phongs par gyur pa 'di lta ste/_tshul khrims kyis rgud pa dang /_thos pas rgud pa dang /_shes rab kyis rgud pa dang /_rnam par grol bas rgud pa dang /_rnam par grol ba'i 
[\[101a.3\]]ye shes mthong bas rgud pa de dag thams cad la chos chen po 'dis phongs pa med par bya'o/_/chos chen po 'dis phongs pa med par bya ba'i phyir rgud pa thams cad spangs nas/_tshul khrims kyi nor dang /_thos pa'i nor dang /_shes rab kyi nor dang /_rnam par grol ba'i nor dang /_
[\[101a.4\]]rnam par grol ba'i ye shes mthong ba'i nor gyis phyug par bya'o/_/'dod chags dang /_zhe sdang dang /_gti mug gi me rnams rab tu zhi bar bya'o/_/nad thams cad las sos par bya'o/_/bla na med pa'i sman gya nom pa gtang bar bya'o/_/sman 'di'i dbang gis nad rnam pa sna tshogs 
[\[101a.5\]]bsal nas bde ba chen po thob par bya'o/_/lhag ma dang bcas pa gtan du spangs te/_shin tu bsil ba'i ngo bo nyid bla na med pa'i mya ngan las 'das pa mngon du byas nas yid la sems pa dang /_so sor rtog pa'i lhag ma ci yang lus pa med pa dang /_'dus byas dang /_'dus ma 
[\[101a.6\]]byas thams cad yongs su tshol ba med pa la dgod par bya'o snyam mo/_/de ci'i phyir zhe na/_mya ngan las 'das pa 'di ni mchog tu bde zhing yongs su tshol ba thams cad lus pa med pa'i phyir dang /_yongs su tshol ba gtan du zhi zhing yongs su zad pa'i phyir ro/_/blo gros mtha' yas 
[\[101a.7\]]byang chub sems dpa' sems dpa' chen po rnams ni go cha chen po de lta bu bgos nas gzhan yang sems can thams cad la snying brtse bas yongs su bsdu ba'i phyir/_theg pa chen po la zhon nas 'di snyam du theg pa chen po 'di la ni 'das pa'i sangs rgyas rnams kyis kyang 
[\[101b\]]
[\[101b.1\]]bcibs nas nges par byung bar gyur to/_/ma byon pa'i sangs rgyas rnams kyang 'di la bcibs nas nges par 'byung bar 'gyur ro/_/da ltar bzhugs pa'i sangs rgyas rnams kyis kyang 'di la bcibs nas nges par byung bar gyur kyang gshegs par gyur pa yang med la/_bcibs 
[\[101b.2\]]pa dang /_nges par 'byung ba yang med do snyam mo/_/de ci'i phyir zhe na/_stong pa nyid dang /_mtshan ma med pa dang /_smon pa med pa dang /_skye ba med pa dang /_byed pa med pa'i phyir nges par byung bar gyur ba yang ma yin/_nges par 'byung ba yang ma yin/_nges par 'byung bar 
[\[101b.3\]]'gyur ba yang ma yin no/_/theg pa 'di la zhon nas de ltar nges par 'byung ba gang yin pa de dag ni legs par byung ba yin te/_mngon par zhen pa med pas chos thams cad 'dus pa yang ma yin/_'dus pa med pa yang ma yin pas 'ong ba med pa 'gro ba med pa yin no/_/theg 
[\[101b.4\]]pa 'di lam gang gis nges par 'byung ba'i tshe yang 'dus pa ma yin pas 'ong ba med pa 'gro ba med pa yin no/_/theg pa 'di dang /_lam 'dis go cha chen po byas nas nges par 'byung ba'i tshe yang 'dus pa yang ma yin/_'dus pa med pa yang ma yin pas 'ong ba med pa 'gro ba med pa 
[\[101b.5\]]yin te/_dmigs su med pa'i phyir ro/_/blo gros mtha' yas byang chub sems dpa' sems dpa' chen po rnams ni go cha 'di dang /_theg pa 'di dang lam 'dis de ltar gzhol bar byed do/_/gzhan yang go cha 'di dang /_theg pa 'di dang lam 'dis gzhol bar byed pa'i tshe 
[\[101b.6\]]'di snyam du so so'i skye bo'i chos gang yin pa dang /_nyan thos kyi chos gang yin pa dang /_rang sangs rgyas kyi chos gang yin pa dang /_sangs rgyas kyi chos gang yin pa'i chos de dag bdag dang nye ba zhig gam/_'on te thag ring ba zhig ces yongs su rtog par mi byed do/_/
[\[101b.7\]]stong pa nyid dang /_mtshan ma med pa dang /_smon pa med pa dang /_skye ba med pa dang /_mngon par 'du bya ba med pa'i chos gang yin pa de dag bdag dang nye ba zhig gam/_'on te thag ring ba zhig ces yongs su rtog par mi byed do/_/yongs su skye ba dang bral ba dang 'gag par 'gyur 
[\[102a\]]
[\[102a.1\]]ba nas/_mya ngan las 'das pa chen po'i bar gyi go cha de dag la yang bdag dang nye ba zhig gam/_'on te thag ring ba zhig ces yongs su rtog par mi byed do/_/blo gros mtha' yas go cha chen po 'di dang /_theg pa 'di dang /_lam 'di dag la ni byang chub sems dpa' 
[\[102a.2\]]thams cad dang /_nyan thos thams cad dang /_rang sangs rgyas thams cad dang /_sems can thams cad gang gis kyang bsgul bar mi nus pas bla na med pa yang dag par rdzogs pa'i byang chub la rab tu gzhol bar byed do/_/blo gros mtha' yas sangs rgyas bcom ldan 'das rnams ni 
[\[102a.3\]]go cha 'di dang /_theg pa 'di dang /_lam 'di la g.yo ba mi mnga' ba brnyes pas yongs su mya ngan las 'das pa yin no/_/de ci'i phyir zhe na/_chos thams cad g.yo ba med pa'i phyir dang /_chos thams cad kyi ngo bo nyid dang /_chos nyid kyi mtshan nyid mi 'thun pa dang bral ba'i 
[\[102a.4\]]phyir dang /_mtshan ma rnam par dag pa'i phyir dang /_yongs su rnam par dag pa'i phyir dang /_mtshan ma dag gis so sor brtag pa dang /_mchog tu so sor brtag pa dang /_kun tu so sor brtag par bya ba ma yin no/_/chos thams cad kyi chos kyi mtshan nyid kyi ngo bo nyid kyang ngo bo nyid 
[\[102a.5\]]kyis so sor brtag pa dang /_mchog tu so sor brtag pa dang /_kun tu so sor brtag par bya ba ma yin no/_/chos thams cad kyi ngo bo nyid med pa dang /_mtshan ma med pa dang /_bstan du med pa dang /_brjod du med pa gang yin pa 'di ni chos rnams kyi de kho na nyid kyi mtshan nyid ces bya'o/_/blo gros 
[\[102a.6\]]mtha' yas go cha 'di dang /_theg pa 'di dang /_lam 'di lta bu 'di dag gis de kho na nyid kyi mtshan nyid kyang de bzhin du bstan du med cing brjod du med pa yin yang sems can rnams khong du chud par bya ba'i phyir dang /_chos thams cad kyi snang ba 'phel bar bya ba'i phyir go cha 'di dang /_theg pa 
[\[102a.7\]]'di dang /_lam 'di dag btags pa tsam du mdor bstan pa yin no/_/deng khyod kyis gal te go cha 'di dang /_theg pa 'di dang /_lam 'di'i don gyi rjes su 'jug cing spyod par 'dod na gdags pa med pa dang /_bstan pa med pa dang /_brjod pa med par don gyi rjes su 'brang bar bya'o/_/
[\[102b\]]
[\[102b.1\]]don gyi rjes su 'brang ba gang yin pa de dag la ni 'di ni spyad par bya'o/_/zhes bya ba yang cung zad kyang med la/_'di ni rjes su 'brang bar bya'o zhes bya ba yang cung zad kyang med pas don ma yin pa de dag gi rjes su ni 'brang bar mi byed la don gang yin pa de dag gi rjes su 'brang bar byed do/_/don gyi rjes 
[\[102b.2\]]su 'brang ba'i tshe sgra'i rjes su 'brang bar mi byed do/_/yi ge'i rjes su 'brang bar mi byed do/_/ngag gi rjes su 'brang bar mi byed de/_rjes su mi 'brang ba de'i rjes su mi 'jug pa gang yin pa'o/_/de la don gang yin zhe na/_'di lta ste/_gsang ste bstan pa gang yin pa dag yin pas gsang ste/_
[\[102b.3\]]bstan pa rnams rjes su rtogs par byas nas mngon par yid ches pas spyod par bya'o/_/mngon par yid ches pas spyod pa gang yin pa de dag ni don de dag la rnam par rtog par mi byed pas rnam par mi rtog pa'i rjes su 'brang bar byed de/_rjes su 'brang bar byed pa gang yin pa de ni spyod pa/_med 
[\[102b.4\]]pa dang /_rjes su 'brang ba med pa zhes bya'o/_/de ci'i phyir zhe na/_don de dag la spyod pa zhes bya ba yang cung zad kyang med la/_rjes su 'brang ba dang /_kun tu 'gro ba zhes bya ba yang cung zad kyang med de/_spyod pa yongs su spangs pa'i phyir rjes su 'brang bar mi byed do/_/byang chub kyi rjes su 
[\[102b.5\]]'thun par yang mi spyod la 'khor ba'i rjes su 'thun par yang mi spyod de/_rjes su 'thun pa dang /_rjes su mi 'thun pa de dag ni yid la byed pa yang ma yin/_yang dag pa'i dran pa yang ma yin te/_bsam pa yongs su dag par gyur pa'i phyir te/_rjes su 'brang bar mi byed do/_/
[\[102b.6\]]blo gros mtha' yas khyod kyis don 'di'i rjes su 'brang bar bya'i tha dad pa'i spyod pa dang ldan par mi bya'o/_/gal te tha dad pa'i rjes su 'brang bar byed na de ni brjed ngas pa yin pas sgra'i rjes su 'brang ba dang /_tshig 'bru dang /_yi ge'i rjes su 'brang ba dang /_ngag gi rjes su 'brang bar 'gyur te/_
[\[102b.7\]]tshig gi brjod pa de dag kyang yongs su spong bar mi 'gyur ro/_/sgra yongs su shes pa dang /_tshig 'bru dang /_yi ge las yang dag par 'das pa dang /_tshig gi brjod pa rjes su rtogs pa gang yin pa de dag ni de ltar rjes su 'brang bar mi byed pas/_'khor bar 'jug par mi 'gyur ro/_/don 
[\[103a\]]
[\[103a.1\]]'di la de ltar rjes su 'brang ba dang /_de ltar rjes su 'jug pa gang yin pa de dag la ni spyod pa cung zad kyang med de/_spyod pa nye bar zhi bar gyur pa'i phyir ro/_/blo gros mtha' yas don gyi rjes su 'jug pa'i tshe mngon par 'dus byas pa dang bcas pas don gyi 
[\[103a.2\]]rjes su 'brang bar mi bya'o/_/gal te mngon par 'du byed pa med par don gyi rjes su 'brang bar byed na de ni 'ong ba med pa dang /_phyir mi ldog par mi 'gyur ba zhes bya ste/_'ong ba med pa dang /_phyir ldog par mi 'gyur ba gang yin pa de dag ni go cha 'di dang theg pa 'di dang /_lam 'di 
[\[103a.3\]]dang /_rjes su 'thun par bla na med pa yang dag par rdzogs pa'i byang chub la gzhol bar byed pa yin pas sems can rnams la phan pa chen po byed par 'gyur ro/_/blo gros mtha' yas gang gis chos 'di de ltar ston pa dang /_don gyi rjes su 'brang bar byed pa dang /_rjes su 
[\[103a.4\]]'jug par byed pa gang yin pa de dag ni sems phyin ci log med pa dang /_the tshom med pa'i mos pa yongs su bsgrub pa yin pas go cha 'di dang /_theg pa 'di dang /_lam 'di yongs su ma bsdus pa gang yin pa de dag ni yongs su bsdus nas myur du gzhol bar byed pas go cha 'di ma 
[\[103a.5\]]bgos par yang myur du bgo bar byed do/_/theg pa 'di la da dung zhon par ma gyur pa yang myur du zhon par byed do/_/lam 'di la gnas par ma gyur pa yang myur du gnas par byed do/_/blo gros mtha' yas sems can de dag ni bsod nams kyi tshogs rgya chen po yongs su sdud 
[\[103a.6\]]pa dang /_sangs rgyas bcom ldan 'das rnams kyis rjes su bsrung zhing dgongs par 'gyur bas chos dang 'gal ba med pa dang /_dge 'dun dang 'thun par spyod par 'gyur ro/_/blo gros mtha' yas khyod ni dge ba'i rtsa ba tshad med pa rnams yongs su bsdus pa yin pas ma 'ongs pa'i 
[\[103a.7\]]dus su chos 'dis sems can rnams yongs su bsdus nas sems can rnams kyi ched du khur lci ba bskur bar bya'o/_/des na bsod nams kyi tshad shin tu brjod par dka' ba dag rab tu 'thob par 'gyur ro/_/de nas de'i tshe bcom ldan 'das kyis tshigs su bcad de bka' stsal 
[\[103b\]]
[\[103b.1\]]pa/_byang chub sems dpa' 'jigs med pas/_/de ltar go cha bgos pa'i tshe/_/sems can rnams la phan gdags phyir/_/go cha dpag med bgo bar byed/_/sems can gal te phongs gyur tam/_/sdug bsngal chos ni med pa'i tshe/_/tshul khrims dang ni mang du thos/_/shes rab 
[\[103b.2\]]rnam grol tshad med pa/_/go cha dpag med rab bgos nas/_/chos kyis rab tu phyug por byed/_/chos kyis phyug por gyur pa'i phyir/_/thams cad bde ba thob par byed/_/dbul ba'i sdug bsngal spangs pa'i phyir/_/bla med chos ni ston byed pas/_/thos pa dag ni rdul spangs nas/_/
[\[103b.3\]]bde lam 'di la bkod par byed/_/tshul khrims phung po rab rgyas shing /_/mang du thos pa rgya mtsho 'dra/_/shes rab mchog ni thob pas na/_/des na 'ching ba gcod par byed/_/rnam grol kun tu gsal byed dang /_/rnam grol yang dag shes mthong ba/_/gang gis mngon sum 
[\[103b.4\]]byed pa ni/_/thams cad bde ba 'thob par 'gyur/_/'dod chags zhe sdang gti mug mes/_/rtag tu sreg cing kun gdungs pas/_/des na sems can sdug bsngal 'gyur/_/me de bdag gis gsad par bya/_/sems can rnams la sman btang nas/_/nad rnams thams cad 
[\[103b.5\]]bsal bar bya/_/gal te nad ni zhi gyur na/_/mya ngan 'das dbyings phyin par 'gyur/_/lhag ma thams cad gtan spangs nas/_/bde gnas la ni gzhol bar byed/_/bde ba'i gnas su bzhag pas na/_/ldog par gyur pa gang yang med/_/'dus byas bde ba thams cad la/_/
[\[103b.6\]]yongs su 'tshol bar mi byed cing /_/bla na med pa'i bde chen dag_/thams cad mngon sum byed par 'gyur/_/spros pa med pa'i chos dag gis/_/sems can yongs su smin byed pas/_/mthar phyin pa yi bde ba dag_/thams cad rab tu 'thob par byed/_/de lta bur ni gang 
[\[103b.7\]]gzhol ba/_/lan cig song nas phyir mi ldog_/gzhol ba las ni yang dag 'das/_/mchog tu bde ba rtag tu thob/_/bde ba chen po dag gis ni/_/mos pa dang ni mi mos pa/_/gzhol ba dang ni gzhol med pa/_/thams cad rab tu spong bar byed/_/de ltar go cha bgos nas kyang /_/
[\[104a\]]
[\[104a.1\]]theg pa 'di la zhon nas ni/_/sems can rnams la snying brtse'i phyir/_/thams cad yongs su gzung bar bya/_/'das pa'i thams cad mkhyen pa rnams/_/theg pa 'di yis nges byung gyur/_/ma byon thams cad mkhyen rnams kyang /_/theg pa 'di dbang nges 
[\[104a.2\]]'byung 'gyur/_/da ltar sangs rgyas bcom ldan 'das/_/theg pa 'di dbang nges 'byung brnyes/_/de phyir theg pa 'di la ni/_/ma bcibs pa ni gang yang med/_/'jig rten dag la mgon mdzad pas/_/rgyal ba dag ni thams cad kun/_/theg pa 'di yis nges 'byung yang /_/
[\[104a.3\]]theg pa'i 'du shes skyed mi mdzad/_/theg pa med pas theg pa mdzad/_/lam med pa la lam du mdzad/_/nges 'byung med par nges par byung /_/de phyir nges 'byung bla na med/_/theg pa 'di ni nges 'byung tshe/_/nges 'byung cung zad yod ma yin/_/stong pa mtshan ma med pa dang /_/smon 
[\[104a.4\]]med byed pa med phyir ro/_/theg min nges byung ma yin pa/_/de ni theg chen zhes bya'o/_/thams cad rab tu mnyam pas na/_/des na yang dag gzhol bar byed/_/theg pa 'di la 'dus pa med/_/ma 'dus pa yang yod ma yin/_/bla med lam la gzhol byed pas/_/bde ba chen po 
[\[104a.5\]]mngon du byed/_/theg pa 'di la mtshungs ldan med/_/mtshungs mi ldan pa yong ma yin/_/gnas pa med cing rten pa med/_/des na rab tu gzhol bar byed/_/lam 'di la ni 'ong ba med/_/lam 'di la ni bgrod pa med/_/yang dag lam 'di gang spyod pa/_/rab dben yang dag gzhol bar 
[\[104a.6\]]'gyur/_/ngas ni lam 'di theg 'di dang /_/go cha chen po 'di dag ni/_/chos la rten par mi byed pas/_/rab dben bla med mchog tu bstan/_/so so'i skye bo'i chos rnams dang /_/nyan thos chos ni thams cad dang /_/rang rgyal chos rnams thams cad kyang /_/thams cad 
[\[104a.7\]]dmigs su med pa yin/_/sangs rgyas chos ni thams cad dang /_/dri med bla na med pa'i chos/_/ring ba ma yin nye min pas/_/thams cad dmigs su med pa yin/_/stod dang mtshan ma med pa'i chos/_/smon dang byed pa med chos kyang /_/ring ba ma yin nye min pas/_/thams cad 
[\[104b\]]
[\[104b.1\]]dmigs su med pa yin/_/skyon bral dang ni 'gags pa'i chos/_/rab dben mya ngan 'das pa'i chos/_/ring ba ma yin nye min pas/_/thams cad dmigs su med pa yin/_/theg pa 'di dang go cha 'di/_/lam 'di la ni 'dzin med cing /_/bla med g.yo ba med pas na/_/mthar ni 
[\[104b.2\]]gang yang dmigs su med/_/chos kyi rang bzhin thams cad dang /_/de kho na yi mtshan nyid ni/_/gdags su rung ba ma yin te/_/chos nyid rnams ni stong phyir ro/_/theg pa 'di dang go cha 'di/_/lam 'di bstan du med pa yin/_/chos rnams rang bzhin ji lta ba/_/de yi rang bzhin de 
[\[104b.3\]]bzhin no/_/chos rnams dag ni thams cad la/_/mtshan nyid rang bzhin med pa'i chos/_/nga yis mdor ni bstan pa yin/_/chos rnams thams cad dag la ni/_/rang bzhin mtshan nyid thams cad kun/_/ji ltar ngas ni bshad pa bzhin/_/mthar ni yod par mi 'gyur ro/_/theg pa 
[\[104b.4\]]'di dang lam 'di dang /_/go cha'i rang bzhin mtshan nyid la/_/tshig gis brjod pa rab bsal nas/_/mthar ni dmigs par 'gyur ma yin/_/tshig ni yod pa ma yin phyir/_/ngo mtshar rab tu gyur pa yin/_/tshig gi brjod pa de dag la/_/ngag gi mtshan nyid yod ma yin/_/chos 
[\[104b.5\]]rnams dag ni gzhal du med/_/mchog dang kun tu gzhal du med/_/thams cad dpag tu med pas na/_/de phyir chos ni bla na med/_/theg pa 'di dang go cha 'di/_/lam 'di yang ni de bzhin du/_/mtshan ma med pa de dag la/_/de ltar rjes su 'jug par bya/_/sems can rnams 
[\[104b.6\]]ni kun gyis kyang /_/yongs shes nan tan bsgrub pa dang /_/myur du chos snang thob bya'i phyir/_/de phyir ngas ni de skad bstan/_/chos rnams la ni tshig med pas/_/thams cad brjod du med pa yin/_/chos rnams de dag kun la ni/_/thams cad rjes su 'jug par bya/_/chos 
[\[104b.7\]]la tshig ni med pa'i phyir/_/de yi rjes su 'brang bar bya/_/spyod kyang spyad pa cung zad med/_/thams cad chos ni spyod pa med/_/tshol ba med cing mos tshol med/_/'gro ba med pas rjes su 'brang /_/de ltar rjes su gang 'brang ba/_/don la so sor rtog mi byed/_/khyod 
[\[105a\]]
[\[105a.1\]]kyis yang dag bden pa'i don/_/thams cad rjes su 'brang bar bya/_/sgra rnams dang ni tshig gi ni/_/rjes su 'jug par mi bya'o/_/sgra rnams dang ni tshig dag gi_/rjes su gal te mi 'jug na/_/don gyi rjes su 'brang byed pas/_/'di ni don 
[\[105a.2\]]tshol zhes kyang bya/_/don ces bya ba gang zhe na/_/gsang ste gsungs par rig par bya/_/rnam rtog med la yid ches pas/_/don de'i rjes su 'brang bar bya/_/don de gsal bar rab rtogs na/_/gsang ste gsungs pa de dag la/_/'dzin med zhen pa med pa dang /_/
[\[105a.3\]]'brang dang rjes su 'jug mi 'gyur/_/gal te rjes su 'brang byed na/_/mngon shes rjes su 'brang bar byed/_/gal te rjes su mi 'brang na/_/thams cad rjes su 'jug mi 'gyur/_/yang dag dran pa de dbang gis/_/rjes su 'jug pa spong bar byed/_/byang chub 
[\[105a.4\]]dang ni 'khor ba dang /_/gnyi ga yang ni mtshungs mi ldan/_/de la bsam par mi byed pas/_/bsam med yang dag dran pa yin/_/bsam pa yongs su dag pa'i phyir/_/rnam par dag pa zhes bya'o/_/'di dang tha dad sgrub byed na/_/bla med chos ni spong bar 
[\[105a.5\]]'gyur/_/khyod kyis don de dag la ni/_/ji skad bstan bzhin bsgrub par bya/_/gal te tshig gi rjes 'brang na/_/de ni sgra yi rjes 'brang bas/_/de las yang dag mi 'da' zhing /_/'jig rten chos dang mtshungs par 'gyur/_/sgra dang tshig 'bru yi ge rnams/_/
[\[105a.6\]]de dag rjes su 'jug mi bya/_/yang dag don ni rtogs byas te/_/bgrod pa med pas rjes 'brang bya/_/yang dag don la sgra yang med/_/tshig 'bru yi ge yod ma yin/_/tshig las yang dag 'das pa'i phyir/_/yang dag don ces bya ba yin/_/don de'i rjes su 'brang 
[\[105a.7\]]byed kyang /_/rjes su 'brang ba ci yang med/_/'brang bar bya ba zhi ba'i phyir/_/yang dag don ces bya ba yin/_/yang dag don ni de dag la/_/'brang ba med pa 'brang med pas/_/de ni phyir ldog mi 'gyur zhing /_/go cha spong bar mi byed do/_/go cha chen po theg chen dang /_/
[\[105b\]]
[\[105b.1\]]lam chen rjes su gang 'brang ba/_/bde ba'i gnas su bgrod byas nas/_/sems can rnams la phan byed 'gyur/_/rab tu bde ba'i chos 'di dag_/ngas ni khyod la rab tu bshad/_/khyod don rjes su 'brang byed na/_/khyod kyi the tshom chad par 'gyur/_/theg pa 'di la gang 
[\[105b.2\]]zhon pa/_/zhon nas rab tu bgrod byed na/_/byang chub chen por myur phyin nas/_/bla med sangs rgyas mngon sum byed/_/theg pa mchog tu gyur pa 'di/_/bzhon byed gang yin myur zhon byed/_/lam dang go cha chen po yi/_/don dag kyang ni de bzhin no/_/bla na med pa'i 
[\[105b.3\]]chos 'di la/_/nan tan gyis ni gang sgrub pa/_/sems can de dag thams cad la/_/sangs rgyas rnams kyis dgongs par 'gyur/_/ma 'ongs 'jig pa'i dus kyi tshe/_/khyod kyis chos 'di rab phye nas/_/sems can rnams la rgya cher ni/_/phan pa dag ni rab tu byos/_/
[\[105b.4\]]ma 'ongs 'jig pa'i dus kyi tshe/_/gal te chos 'di rab phye nas/_/bla med bsod nams skye 'gyur bas/_/de yi grangs ni gzhal mi nus/_/blo gros mtha' yas byang chub sems dpa' sems dpa' chen po rnams kyis bgos pa'i go cha gang yin pa de ni rgyal po chen po zhes 
[\[105b.5\]]bya'o/_/dpag tu med pa'i rgyal po zhes kyang bya'o/_/bkod pa chen po dang ldan pas bzhon pa'i theg pa zhes kyang bya'o/_/ded dpon chen po zhes kyang bya'o/_/dpag tu med pa'i 'od ces kyang bya'o/_/bkod pa dam pa dang ldan pa bgrod par bya ba'i lam zhes kyang bya'o/_/
[\[105b.6\]]bkod pa tshad med pa'i tshogs zhes kyang bya'o/_/thabs tshad med pa'i tshogs zhes kyang bya ste/_lam 'di'i dbang gis skyes bu dam pa rnams bla na med pa yang dag par rdzogs pa'i byang chub la rab tu gzhol bar bya'o/_/gzhan yang blo gros mtha' yas sngon 'das 
[\[105b.7\]]pa'i dus kyi bskal pa tshad med cing grangs med pa'i yang ches grangs med pa na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa'i skyes bu 'dul ba kha 
[\[106a\]]
[\[106a.1\]]lo sgyur ba/_lha dang mi rnams kyi ston pa/_sangs rgyas bcom ldan 'das tsan dan spos kyi 'od zer zhes bya ba 'jig rten du byung ste/_bskal pa'i ming ni glog gi 'od ces bya'o/_/'jig rten gyi khams ni rab tu snang ba zhes bya ste/_de'i tshe 
[\[106a.2\]]zhing des gzhi lag mthil ltar mnyam zhing mi gtsang ba rnam pa sna tshogs dang /_gyo mo dang /_gseg ma dang /_tsher ma dang /_sdong dum la sogs pa med de gser dang /_dngul gyi bye ma gcal du bkram pas 'jig rten gyi khams de gang gis mthong ba rab tu dga' bar 
[\[106a.3\]]gyur to/_/de'i tshe gling bzhi po rnams yangs shing rgya che bas thams cad kyang dpag tshad 'bum phrag gnyis gnyis kyis 'khor bar gyur te/_gling re re na yang grong khyer chen po bzhi khri brgyad stong yod de/_/grong khyer re re'i tshad kyang zheng du dpag tshad bcu dang /_srid du 
[\[106a.4\]]dpag tshad bcu gnyis yod de/_tha ma'i ra ba yang shin tu mtho zhing bkod pa dang ldan par gyur to/_/grong khyer re re na yang mi bye ba phrag brgyad brgyad gnas te/_de yang grong rdal khri dang /_skyed mos tshal stong gis bskor nas rab tu brgyan par gyur to/_/gzhan yang zhing 
[\[106a.5\]]khams de na me tog gi ljon shing dang /_'bras bu'i ljon shing dang /_spos kyi ljon shing dang /_gos kyi ljon shing dang /_ro mchog tu gyur pa'i ljon shing dang /_rdo rje'i ljon shing rnam pa sna tshogs kyi bkod pa dang /_rdzing dang /_rdzing bu dang /_chu mig dang /_'bab chu rnams 
[\[106a.6\]]kyang g.yas g.yon gyi 'gram drang zhing mdzes pa dang /_yon tan brgyad dang ldan pa'i chus rab tu gang ba dang /_de na me tog ud pa la dang /_pad ma dang /_ku mu da dang /_pad ma dkar po kha dog sna tshogs kyi 'od dang ldan pas kun tu khyab par gyur to/_/de bzhin gshegs 
[\[106a.7\]]pa tsan dan spos kyi 'od zer de'i sku'i tshe'i tshad ni lo bye ba khrag khrig phrag drug cu rtsa brgyad thub par gyur to/_/nyan thos kyi 'khor ni bye ba khrag khrig phrag drug cu mnga' bar gyur to/_/de'i tshe mi rnams byad bzhin sdug cing mdzes pa dang /_rab tu bde ba dang ldan pa dang /_'dod 
[\[106b\]]
[\[106b.1\]]chags dang /_zhe sdang dang /_gti mug bsrabs pas gdul sla ba dang /_cung zad tsam zhig bshad cing bstan pas kyang chos rnams kyi rang bzhin gyi mtshan nyid yongs su shes par gyur to/_/blo gros mtha' yas gzhan yang de'i tshe 'khor los sgyur ba'i rgyal po don 
[\[106b.2\]]thams cad grub pa zhes bya ba rin po che sna bdun dang ldan pa/_gling bzhi pa rnams skyabs su dong ba zhig byung ste/_'dzam bu'i gling de na grong khyer chen po chu zheng du dpag tshad bzhi bcus 'khor ba zhig yod de/_mis rab tu gang ba/_bde zhing 'byor pa dang ldan pa/_grong 
[\[106b.3\]]khyer gyi nang du dpag tshad lnga tshun chad rin po che sna bdun gyis gcal du bkram pa/_shing ta la mchog rnams kyang dril bu g.yer ka spyangs shing gser yang dag pa'i dra bas g.yogs pa dag gis kun tu gang bar gyur to/_/rgyal po de'i pho brang ni baiDU r+ya 'ba' zhig las 
[\[106b.4\]]byas shing zheng du dpag tshad gcig yod de/_ngos bzhi na ka ba stong stong yod do/_/pho brang gzhal med khang de'i steng na yang khang pa brtseg ma shin tu mtho zhing rin po che sna tshogs kyis rab tu brgyan pa stong yod do/_/pho brang gzhal med khang de'i mdun na spos kyi rdzing 
[\[106b.5\]]chen po shin tu dang ba zhig yod de/_de'i nye 'khor na gzhan yang spos kyi 'od dang ldan pa'i rdzing bu phra mo rin po che sna bdun las mngon par grub pa bcu drug yod de/_de dag gis mtha' ma 'khor bar bskor to/_/rdzing bu re re las kyang 'bab chu dag rab tu 'bab pas de 
[\[106b.6\]]las dper na rol mo mang po byas pa lta bu'i sgra snyan pa dag byung bar gyur to/_/rdzing bu phra mo re re la yang lam stegs brgyad brgyad yod do/_/spos kyi 'od kyi rdzing chen po la ni lam stegs sum cu rtsa gnyis yod de/_lam stegs thams cad kyang gser 'ba' zhig las 
[\[106b.7\]]mngon par grub pa/_rin po che'i shing ljon pa phreng du dkrigs pa/_rin po che'i dra bas g.yogs pa/_spos mchog dam pa'i dris grong khyer kun tu gang bar byed pa'i phyir rdzing de dag spos kyi 'od ldan zhes bya'o/_/blo gros mtha' yas 'khor los sgyur ba'i rgyal po de 
[\[107a\]]
[\[107a.1\]]la btsun mo bzhi yod de/_dpag med spos dang /_legs pa'i dbyangs dang /_dam pa sna tshogs kyi dbyangs dang /_ngang pa'i rgyal po lta bu'i dbyangs zhes bya ba dag yin no/_/btsun mo re re la yang bu gnyis gnyis yod de/_gdon mi za ba'i mchog 
[\[107a.2\]]dang /_bzang po'i mchog dang /_klu'i mchog dang /_mchog gi dbyangs dang /_dam pa'i dbyangs dang /_tshangs pa'i dbyangs dang /_mchog gi sprin dang /_sprin gyi dbyangs zhes bya ba dag yin no/_/de la slas ni 'bum phrag drug yod de/_bu ni stong phrag bcu yod do/_/de'i tshe 
[\[107a.3\]]rgyal po'i pho brang gi nang du 'khor rnams dang lhan cig tu dga' ba myong zhing rtse ba las nam mkha' las de bzhin gshegs pa'i sku shin tu mdzes pa zhig mthong ngo /_/de nas de bzhin gshegs pa des rgyal po de la 'di skad ces bka' stsal to/_/kye rgyal po chen po bla na med pa'i go 
[\[107a.4\]]cha bgos te/_bla na med pa'i theg pa la zhon nas/_bla na med pa yang dag par rdzogs pa'i byang chub la gzhol zhing sems can rnams la shes rab kyi sman gtang bar bya'i/_lha dang mi'i 'dod pa'i yon tan lnga po dag la mngon par zhen par mi bya'o/_/go cha chen po 'dis ni 
[\[107a.5\]]bla na med pa'i bde ba yongs su sdud par byed do/_/bla na med pa'i theg pa 'dis kyang skye dgu rnams bla na med pa'i skyed mos tshal du rab tu 'dren par byed de/_gang gis der zhugs pas de dag ni phyir ldog par mi 'gyur ro/_/lha dang mi thams cad kyi 'dod pa rnam pa sna 
[\[107a.6\]]tshogs ni mi rtag pa/_rnam par 'jig cing yongs su 'gyur ba'i chos can/_mthu yun ring du mi gnas pa/_de ma thag tu 'gag pa'i chos can yin no zhes gsungs so/_/blo gros mtha' yas de'i tshe rgyal po chen po don thams cad grub pas de skad ces bka' 
[\[107a.7\]]stsal pa thos pa dang /_de bzhin gshegs pa de la 'di skad ces gsol to/_/su zhig go cha chen po de lta bu rab tu ston par bgyid/_go cha de ji lta ba bzhin du rab tu bgo bar bgyi'o/_/su zhig theg pa chen po de lta bu rab tu ston par bgyid/_theg pa chen po de ji lta 
[\[107b\]]
[\[107b.1\]]ba bzhin du de la 'tshal bar bgyi'o/_/su zhig lam chen po de lta bu rab tu ston par bgyid/_lam chen po de ji lta ba bzhin du rab tu gzhol bar bgyi'o/_/de skad ces gsol pa dang /_de'i tshe de bzhin gshegs pa des rgyal po chen po de la 'di skad ces bka' 
[\[107b.2\]]stsal to/_/kye rgyal po chen po 'di ltar shes par gyis shig_/de bzhin gshegs pa tsan dan spos kyi 'od zer zhes bya ba yod kyis/_rgyal po de'i thad du song shig dang /_rgyal po chen po la ji ltar go cha chen po bgo ba dang /_theg pa chen po la zhon pa dang /_
[\[107b.3\]]lam chen po la gzhol bar bya ba'i chos de yang dag par ston par 'gyur ro/_/de nas de bzhin gshegs pa des de skad ces bka' stsal nas mi snang bar gyur to/_/blo gros mtha' yas de'i tshe rgyal po chen po don thams cad grub pa dngos po de lta bu mthong ba dang /_
[\[107b.4\]]ba spu zing zhes byed par gyur nas ngo mtshar gyi bsam pa dang /_'jigs pa'i sems skyes pas lha dang /_mi'i 'dod pa'i bde ba sna tshogs la ma mos shing 'dus byas thams cad la yongs su skyo bar gyur nas/_go cha chen po dang /_theg pa chen po dang /_lam chen po 
[\[107b.5\]]yongs su gnyer ba'i phyir rgyal bu brgyad dang /_btsun mo bzhi dang /_bu gzhan rnams dang /_slas dang /_g.yog 'khor rnams dang lhan cig tu de bzhin gshegs pa tsan dan spos kyi 'od zer ga la ba de logs su dong ngo /_/der phyin pa dang /_'khor dang bcas te 
[\[107b.6\]]gus pas bcom ldan 'das de'i zhabs la mgo bos gtugs te phyag byas nas rin po che sna bdun gyi me tog rnam pa sna tshogs brgya stong du mas de bzhin gshegs pa dgra bcom pa yang dag par rdzogs pa'i sangs rgyas la mngon par gtor to/_/gzhan yang na bza' 
[\[107b.7\]]tshad med pa snyed de/_de bzhin gshegs pa dang /_nyan thos kyi dge 'dun rnams la phul lo/_/gzhan yang bde ba'i yo byad thams cad kyis lo stong phrag bcu'i bar du bsnyen bkur ba dang /_rim gro dang /_mchod pa byas so/_/de'i 'og tu rgyal 
[\[108a\]]
[\[108a.1\]]thabs spangs nas 'khor dang bcas de/_de bzhin gshegs pa tsan dan spos kyi 'od zer gyi gsung rab las rab tu byung ngo /_/blo gros mtha' yas de bzhin gshegs pa tsan dan spos kyi 'od zer des dge slong don thams cad grub pa dang /_
[\[108a.2\]]'khor rnams kyi mos pa'i bsam pa thugs su chud nas go cha'i bkod pa dang /_theg pa chen po'i bkod pa gang yin pa rnam par phye ste/_de dag la yang dag par bstan to/_/de dag gis thos par gyur pa dang /_shin tu brtan pa'i sems bskyed 
[\[108a.3\]]nas chos zab mo'i phyir ji srid 'tsho'i bar du lus drang por bsrang ste/_nan tan gyis nur ba med par bsgoms pa dang /_rtag tu de bzhin gshegs pa la brten pas 'jig rten pa'i 'dod pa thams cad kyis mi g.yos pa'i yid la byed pa thob par 
[\[108a.4\]]gyur to/_/blo gros mtha' yas de'i tshe de bzhin gshegs pa des dge slong don thams cad grub pa la bka' stsal pa/_rigs kyi bu deng khyod go cha chen po bgos nas theg pa chen po la zhon te/_lam la yang dag par gzhol bar byed na lam 'di'i dbang 
[\[108a.5\]]gis thams cad mkhyen pa'i ye shes dang mtshungs pa med pa'i ye shes mngon par 'grub par 'gyur gyis/_khyod kyis tshul bzhin du nan tan brtson 'grus kyis bsgom par bya'o/_/de skad ces bka' stsal pa dang /_dge slong don thams cad grub pa des de 
[\[108a.6\]]bzhin gshegs pa tsan dan spos kyi 'od zer la 'di skad ces gsol to/_/bcom ldan 'das bdag gis ni da ltar go cha zhes bgyi ba'i chos yang dag par rjes su ma mthong /_go cha bgos par bgyid pa yang yang dag par rjes su ma mthong /_go cha bgos 
[\[108a.7\]]nas bgrod par bgyid pa'i phyogs kyang yang dag par rjes su ma mthong ngo /_/go cha bgos pa'i gnas kyang yang dag par rjes su ma mthong lags so/_/bcom ldan 'das bdag gis ni theg pa zhes bgyi ba'i chos kyang yang dag par rjes su ma mthong /_theg pa 
[\[108b\]]
[\[108b.1\]]chen po la bzhon par bgyid pa yang yang dag par rjes su ma mthong /_theg pas bgrod par bgyid pa'i phyogs kyang yang dag par rjes su ma mthong /_theg pa chen po la 'tshal ba'i gnas kyang yang dag par rjes su ma mthong lags so/_/bcom ldan 'das 
[\[108b.2\]]bdag gis ni lam zhes bgyi ba'i chos kyang yang dag par rjes su ma mthong /_lam 'di'i dbang gis gzhol bar gyur pa dang /_gzhol bar 'gyur ba dang /_gzhol bar bgyi ba yang dag par rjes su ma mthong /_lam gyis bgrod par bgyi 
[\[108b.3\]]ba'i phyogs kyang yang dag par rjes su ma mthong /_lam gyis gnas kyang yang dag par rjes su ma mthong lags so/_/bcom ldan 'das bdag gis ni bla na ma mchis pa yang dag par rdzogs pa'i byang chub la thag ring ba zhes bgyi ba 'am/_thag nye ba zhes bgyi 
[\[108b.4\]]ba 'am/_'das pa dang /_ma 'ongs pa dang /_da ltar byung ba zhes bgyi ba yang dag par mi dmigs shing yang dag par rjes su ma mthong lags so/_/bdag de ltar rnam par lta ba na chos cung zad tsam yang rnyed par bgyi ba'am mngon du bgyi ba yang dag par 
[\[108b.5\]]ma mthong lags so/_/bdag la ni mngon du bgyi ba ci yang ma mchis na/_bcom ldan 'das ci'i slad du bdag la go cha chen po bgos nas theg pa chen po la zhon te lam la yang dag par gzhol bar byed dam zhes bka' stsal lags/_bcom ldan 'das 
[\[108b.6\]]ni thams cad mkhyen pa/_thams cad gzigs pa lags pas ji ltar bdag cag la sogs pas chos la mngon par bsgrub par bgyid pa ni de bzhin gshegs pa nyag gcig gis thugs su chud kyi/_nyan thos dang /_rang sangs rgyas rnams kyi spyod yul ni ma 
[\[108b.7\]]lags so zhes gsol to/_/blo gros mtha' yas dge slong don thams cad grub pas de bzhin gshegs pa de'i spyan sngar de skad smras pa'i tshe 'khor dang bcas pa thams cad kyis byang chub sems dpa' mi skye ba'i chos la bzod pa thob par gyur to/_/chos kyi bzod pa 
[\[109a\]]
[\[109a.1\]]thob pa'i phyir thams cad phyir mi ldog pa thob par gyur to/_/de nas de bzhin gshegs pa tsan dan spos kyi 'od zer gyis kyang khyod bskal ba grangs med pa lnga brgya 'das nas bla na med pa yang dag par rdzogs pa'i byang chub mngon par rdzogs par 
[\[109a.2\]]'tshang rgya bar 'gyur ro zhes lung bstan to/_/de dag gis lung bstan pa thos pas rab tu dga' bar gyur nas nam mkha' la ta la bdun tsam du 'phags te/_de bzhin gshegs pa la tshigs su bcad de mngon par bstod pa/_grags pa chen po tshad med pas/_/
[\[109a.3\]]ri rgyal bzhin du mngon par 'phags/_/bcom ldan thams cad mkhyen pa yis/_/yon tan rnams ni ston par mdzad/_/sangs rgyas spyan ni gsal gzigs pas/_/nyi ma bzhin du snang bar mdzad/_/gtso bo 'khor 'dus bzhugs pa yi/_/zhabs 
[\[109a.4\]]la bdag ni phyag 'tshal lo/_/yon tan tshogs ni tshad med cing /_/sangs rgyas mkhyen pa yongs rdzogs pas/_/bdag la sogs pas sangs rgyas kyi/_/bla med ye shes thob par 'gyur/_/bla med snang ba chen po yis/_/lha mi ma lus gsal mdzad pas/_/
[\[109a.5\]]chos kyi gter ni rab phye nas/_/yon tan rgya mtsho dpag med ston/_/mkhyen pa rtag tu mi nyams shing /_/yang dag sangs rgyas nyon mongs spangs/_/shes rab 'od ldan brtson 'grus che/_/yon tan zab la bdag phyag 'tshal/_/klu chen bkod pa chen po ste/_/
[\[109a.6\]]mtshan mang dag gis sku rab brgyan/_/bzhugs pa dag ni ri rab 'dra/_/'khor bzhugs dpe zla yong ma mchis/_/'jig rten 'dren pa rab mdzad pas/_/lha mi 'khor ni zil gyis gnon/_/chos ston pa la bsnyengs mi mnga'/_/skyes mchog la ni bdag 
[\[109a.7\]]phyag 'tshal/_/bcom ldan thub pa chen po ni/_/yon tan dpag med mtsho lags pas/_/bdag cag chos mig rnam par phye/_/bdag cag go cha rab tu bkon/_/bdag cag dus ni thams cad du/_/theg pa che la rab 'tshal nas/_/rtag tu lam mchog 'di dag 
[\[109b\]]
[\[109b.1\]]la/_/gzhol bgyid gzhan du mi mchi'o/_/thub pa chen po dpa' bo'i gtso/_/chos rnams thams cad thugs su chud/_/'jig rten dag na lhag ma mchis/_/bdag cag srog phyogs skyabs su mchi/_/blo gros mtha' yas de bzhin gshegs pa dgra 
[\[109b.2\]]bcom pa yang dag par rdzogs pa'i sangs rgyas tsan dan spos kyi 'od zer des chos 'di bstan pas/_sems can tshad med grangs med pa rnams yongs su smin par mdzad do/_/dge slong don thams cad grub pa de phyin cad 'khor dang bcas te/_sangs rgyas 
[\[109b.3\]]bcom ldan 'das tshad med grangs med pa snyed la rim gro dang /_mchod pa byas pas bskal pa grangs med pa lnga brgya 'das nas bla na med pa yang dag par rdzogs pa'i byang chub mngon par rdzogs par sangs rgyas par gyur te/_mtshan yang de bzhin gshegs pa spyod 
[\[109b.4\]]yul dpag tu med pa las yang dag par 'das pa'i rgyal po zhes bya bar gyur to/_/sangs rgyas nga'i zhing gi yon tan dang /_chu zhing gi mtshan nyid kyang de bzhin gshegs pa dgra bcom pa yang dag par rdzogs pa'i sangs rgyas tsan dan spos kyi 'od zer gyi zhing khams 
[\[109b.5\]]rab tu snang ba dang tha dad pa med par gyur to/_/nyan thos rnams kyi grangs kyang tshad med par gyur to/_/rgyal po'i btsun mo dang /_rgyal bu dang 'khor rnams kyang bskal pa grangs med pa lnga brgya 'das nas bla na med pa yang dag par rdzogs pa'i byang chub mngon par rdzogs 
[\[109b.6\]]par sangs rgyas par gyur to/_/blo gros mtha' yas byang chub sems dpa' sems dpa' chen po rnams ni go cha chen po bgos pas theg pa chen po la zhon te/_lam 'dis chos kyi sgron ma chen po bzung nas chos kyi snang ba chen po byed pa dang /_chos kyi 'od zer chen po 'gyed pa 
[\[109b.7\]]dang /_chos kyi rgyal mtshan chen po bsgreng ba dang /_chos kyi rnga chen po rdung ba dang /_chos kyi gru chen por zhugs nas chos chen po yongs su bsdus te/_rab tu gzhol bar byed pa dang /_skyes bu dam pa'i rnam par rtsen pas rnam par rtse ba dang /_chos kyi char 
[\[110a\]]
[\[110a.1\]]gyis sems can rnams tshim par byas nas rab tu dga' bar byed pa dang /_nan tan brtson 'grus kyis bla na med pa yang dag par rdzogs pa'i byang chub la rab tu gzhol bar byed do/_/blo gros mtha' yas byang chub sems dpa' sems 
[\[110a.2\]]dpa' chen po rnams lam 'di la gnas pa'i tshe chos kyi snang ba chen po 'thob par 'gyur te/_snang ba 'thob par 'gyur ba'i phyir rten cing 'brel par 'byung ba'i chos thams cad rang bzhin gyis gzod ma nyid nas stong pa dang /_rang bzhin gyis mtshan ma med pa dang /_
[\[110a.3\]]rang bzhin gyis 'byung ba med par mthong bas gzugs la gzugs nyid du mi mthong ste/_tshor ba dang /_'du shes dang /_'du byed dang /_rnam par shes pa la yang de bzhin no/_/rnam par shes pa la yang rnam par shes pa nyid du mi mthong bas rnam par shes 
[\[110a.4\]]pa tha dad pa'i rkyen las 'byung ba dang /_rnam par shes pa'i mtshan nyid rang bzhin gyis gzod ma nyid nas stong ba dang /_rang bzhin gyis mtshan ma med pa dang /_rang bzhin gyis 'byung ba med de rgyu rkyen mang por gtogs pa tsam yin par rab tu rtogs so/_/rgyu 
[\[110a.5\]]rkyen 'dus par mthong ba na rgyu rkyen nyid kyang stong pa dang /_mtshan ma med pa dang /_'byung ba med par rab tu shes so/_/de ltar mthong ba'i tshe mig la mig nyid du mi lta ste/_rna ba dang /_sna dang /_lce dang /_lus dang /_yid la yang de bzhin no/_/yid la 
[\[110a.6\]]yang yid nyid du mi mthong bas yid tha dad pa'i rkyen las byung ba dag yid kyi mtshan nyid rang bzhin gyis gzod ma nyid nas stong pa dang /_rang bzhin gyis mtshan ma med pa dang /_rang bzhin gyis 'byung ba med par rab tu rtogs so/_/sa'i khams dang /_cha'i khams 
[\[110a.7\]]dang /_me'i khams dang /_rlung gi khams dang /_nam mkha'i khams dang /_'dod pa'i khams dang /_gzugs kyi khams dang /_gzugs med pa'i khams kyi bar la yang byed pa med pa dang /_myong ba med par rab tu shes so/_/chos cung zad tsam la yang 
[\[110b\]]
[\[110b.1\]]chos cung zad tsam du mi mthong ste/_tha dad pa'i rkyen las byung zhing rgyu dang rkyen mang por gtogs pas rang bzhin gyis mtshan ma med pa dang /_rang bzhin gyis 'byung ba med pa zhes bya'o/_/rten cing 'brel bar 'byung ba nyid kyang stong pa dang /_mtshan ma med pa dang /_
[\[110b.2\]]'byung ba med par rab tu shes so/_/blo gros mtha' yas 'di ni byang chub sems dpa' sems dpa' chen po rnams lam de la gnas pa'i tshe/_rten cing 'brel bar 'byung ba la so sor rtog par byed pa yin te/_de ltar brtags pas shes rab kyis rten cing 'brel 
[\[110b.3\]]bar 'byung ba'i de kho na nyid kyi mtha' mngon sum du rtogs par 'gyur te/_chos kyi snang ba de dag thams cad kyi dbang gis de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_byams 
[\[110b.4\]]pa chen po dang /_snying rje chen po dang /_dga' ba chen po dang /_btang snyoms chen po nas sangs rgyas kyi chos ji snyed pa thams cad kyi bar rnams kyang myur du yongs su rdzogs par byed do/_/de nas de'i tshe bcom ldan 'das kyis tshigs su bcad de bka' stsal pa/_/byang 
[\[110b.5\]]chub sems dpa' 'jigs med pas/_/de ltar gnas pa med pas na/_/chos kyi snang chen rab byas nas/_/shes pa dam pas gzhol bar byed/_/chos chen rgyal mtshan 'dzugs byed pas/_/rgyal mtshan 'di ni bla na med/_/sangs rgyas chos ni thams 
[\[110b.6\]]cad la/_/yang dag dran pas gzhol bar byed/_/shes rab legs pas rnam par rtsen/_/chos kyis sems can sbyin pa gtong /_/chos chen char ni rab 'bebs shing /_/'jigs pa med pas gzhol bar byed/_/de ltar byang chub sems dpa' rnams/_/
[\[110b.7\]]chos kyi snang chen thob pas na/_/yang dag pa yi chos dag la/_/dpa' bos legs par gnas par byed/_/chos kyi snang ba de dbang gis/_/chos rnams thams cad rtogs par byed/_/rkyen ni mang las byung ba'i phyir/_/thams cad brtan bden gang 
[\[111a\]]
[\[111a.1\]]yang med/_/chos rnams rang bzhin nyid kyis stong /_/rang bzhin nyid kyis mtshan ma med/_/rang bzhin nyid kyis skye ba med/_/rang bzhin nyid kyis ngo bo med/_/chos rnams rkyen ni mang po dag_/lhan cig 'dus las byung ba yin/_/
[\[111a.2\]]rkyen ni mang po 'dus pa'i phyir/_/rang bzhin gyis ni med pa yin/_/byang chub sems dpa'i rkyen rnams la/_/so sor rtog pas stong par rig_/rkyen rnams rang bzhin gyis stong bas/_/rang bzhin gyis ni mtshan ma med/_/skye ba dag ni yod ma yin/_/bya 
[\[111a.3\]]ba dag kyang yod pa min/_/de ltar so sor gang rtogs pa/_/chos la nan tan sgrub par byed/_/rten 'brel ngo bo nyid med phyir/_/rkyen rnams kyang ni rkyen ma yin/_/de ltar tshul bzhin gang rtog pa/_/chos rnams thams cad shes par 'gyur/_/gzugs dang 
[\[111a.4\]]tshor ba 'du shes dang /_/'du byed rnam shes de bzhin rtog_/rgyu dang rkyen ni mang po las/_/phung po rnams ni byung ba yin/_/phung po yang dag med pas na/_/rang bzhin ngo bo nyid kyis stong /_/ngo bo stong phyir mtshan ma med/_/thams cad skye ba gang yang med/_/
[\[111a.5\]]phung po rnams ni mtshan ma spangs/_/mtshan ma spangs pas skye ba med/_/skye ba med pas 'gag pa med/_/phung po mtshan nyid de 'dra'o/_/mtshan med mi bden mtshan mar mthong /_/mtshan ma de ni gang las yod/_/chos rnams ngo bo nyid med phyir/_/phung 
[\[111a.6\]]po 'di yang rang bzhin med/_/de bzhin khams dang skye mched kyang /_/thams cad rkyen las byung bas na/_/rang bzhin ngo bo nyid kyis stong /_/mtshan ma med cing ngo bo med/_/chos rnams dag ni thams cad la/_/chos kyi ngo bo mi dmigs par/_/chos 
[\[111a.7\]]rnams thams cad gang shes pa/_/de ni don sems pa zhes bya/_/'dod dang gzugs dang gzugs med khams/_/thams cad rkyen las byung bas na/_/rang bzhin ngo bo nyid kyis stong /_/mtshan ma med cing ngo bo med/_/'di la rtog pa'i ye shes de/_/ji 
[\[111b\]]
[\[111b.1\]]ltar yul de shes par 'gyur/_/ye shes 'di dang yul de dag_/rang bzhin rtag tu spangs pas na/_/skye ba dang ni rkyen mang po/_/'di gnyis la yang byed pa med/_/byed med de ltar gang shes pa/_/de ni yang dag mtshan nyid yin/_/mtshan nyid med kyang mtshan nyid bshad/_/byang 
[\[111b.2\]]chub sems dpa' der zhugs kyang /_/mtshan nyid mtshan nyid med par yang /_/rnam par rtog par mi byed do/_/de ltar rab tu gang shes pa/_/yang dag mtshan nyid mthong bas na/_/chos rnams kyi ni dbyings dag la/_/chos kyi 'du shes cung zad med/_/chos rnams dang ni chos kyi 
[\[111b.3\]]dbyings/_/'di gnyis la yang mtshan ma med/_/chos rnams mtshan ma spangs pas na/_/chos kyi dbyings zhes bshad pa yin/_/chos kyi dbyings zhes gang bshad pa/_/dbyings med dbyings med pa yang min/_/chos kyi dbyings zhes rab bstan kyang /_/yang dag par ni dmigs su 
[\[111b.4\]]med/_/don 'di rab tu sems pa'i tshe/_/dmigs su med par mi sems shing /_/rnam rtog rnams ni spangs ba'i phyir/_/chos kyi snang chen thob par 'gyur/_/chos rnams rang bzhin med pa'i phyir/_/snang ba la yang rang bzhin med/_/de ltar so sor rtog pa'i phyir/_/chos kyi snang ba thob pa yin/_/
[\[111b.5\]]rtog med ye shes mi mthong zhing /_/lta ba 'di yang mi mthong ba/_/chos rnams mi bden mthong ba'i phyir/_/'di la rtog par byed ces bstan/_/chos kyi snang ba bsam mi khyab/_/mtha' med cing ni tshad kyang med/_/chos rnams stong par mthong bas na/_/rnam par mi rtog pa zhes bshad/_/chos rnams 
[\[111b.6\]]dang ni mtshan nyid rnams/_/rtag tu thob dang 'jug med pa'i/_/rnam dag chos sgra 'di thos na/_/dga' ba chen po rab tu bskyed/_/gal te chos ni skye med dang /_/rtag tu rnam rtog med pa yi/_/rnam dag chos sgra 'di thos nas/_/rab dben bde ba thob par 'gyur/_/gal te ma 'ongs dus kyi tshe/_/bla med 
[\[111b.7\]]chos ni thos gyur na/_/sems can de dag yun ring nas/_/yon tan bsags pa bshad par bya/_/gal te ma 'ongs dus kyi tshe/_/bla med chos 'di thos gyur na/_/de ni yang dag chos 'di la/_/myur ba kho nar gzhol bar 'gyur//_//bam po lnga pa/_
[\[112a\]]
[\[112a.1\]]gzhan yang blo gros mtha' yas byang chub sems dpa' sems dpa' chen po rnams ni de ltar chos thams cad la so sor rab tu rtog par byed pa'i tshe chos rnams la chos kyi snang ba thob pas stong pa nyid la stong pa nyid du mi blta'o/_/stong pa nyid las logs shig na yang stong pa nyid du mi 
[\[112a.2\]]blta'o/_/chos 'ga' tsam yang stong pa nyid dang mtshungs par ldan pa 'am/_mtshungs par mi ldan par yang dag par rjes su mi blta'o/_/stong pa nyid kyis stong pa nyid stong pa 'am mi stong par yang yang dag par rjes su mi blta'o/_/lta ba nyid kyis chos thams cad la lta bar yang mi byed do/_/de 
[\[112a.3\]]ltar lta ba'i tshe mtshan ma med pa la mtshan ma med par yang dag par rjes su mi blta'o/_/mtshan ma med pa las logs shig na yang mtshan ma med par yang dag par rjes su mi blta'o/_/chos 'ga' tsam yang mtshan ma med pa dang mtshungs par ldan pa 'am mtshungs par mi ldan par yang dag par rjes su 
[\[112a.4\]]mi blta'o/_/mtshan ma med pas mtshan ma med par yang dag par rjes su mi blta'o/_/mtshan ma dang bcas pas mtshan ma dang bcas pa'i lta ba dang /_mtshan ma med pa'i lta ba dang /_mtshan ma med pa ma yin pa yang ma yin pa'i lta bar yang dag par rjes su lta bar mi byed de/_skye ba med pa dang /_byed pa 
[\[112a.5\]]med pa la yang de bzhin no/_/zad pa la yang zad par yang dag par rjes su mi blta'o/_/zad pa las logs shig na yang zad par yang dag par rjes su mi blta'o/_/chos 'ga' tsam yang zad pa dang mtshungs par ldan pa 'am mtshungs par mi ldan par yang yang dag par rjes su mi blta'o/_/zad pas 
[\[112a.6\]]zad par yang dag par rjes su mi blta'o/_/zad pa la zad pa med par yang yang dag par rjes su mi blta'o/_/zad pa yang ma yin/_zad pa med pa yang ma yin par yang dag par rjes su mi blta'o/_/byang chub sems dpa' sems dpa' chen po rnams de ltar lta ba'i tshe chos cung zad tsam yang bltar yod 
[\[112a.7\]]pa 'am/_bltar med pa 'am/_bstan du yod pa 'am/_bstan du med pa 'am/_'jug tu rung ba 'am/_'jug tu mi rung ba 'am/_rtogs par byar rung ba 'am/_rtogs par byar mi rung ba zhes bya ba gang yang mi dmigs te/_blo gros mtha' yas 'di ni byang chub sems dpa' sems dpa' chen po 
[\[112b\]]
[\[112b.1\]]rnams kyi lam 'di la gnas pa'i chos kyi snang ba chen po zhes bya'o/_/chos kyi snang ba thob pa'i phyir chos thams cad la mtha' ci yang med par mthong zhing mtha' dang dbus la yang mngon par zhen par mi byed do/_/mngon par zhen pa med pa'i phyir sangs rgyas kyi chos la yang rab tu gzhol bar 'gyur 
[\[112b.2\]]ro/_/de nas de'i tshe bcom ldan 'das kyis tshigs su bcad de bka' stsal pa/_stong pa nyid la stong mi lta/_/stong las gud na stong mi lta/_/de lta bur ni gang lta ba/_/stong pa mthong ba zhes bya'o/_/chos 'ga' la yang mi gnas shing /_/chos 'ga' tsam yang stong de dang /_/mtshungs par ldan dang 
[\[112b.3\]]mtshungs mi ldan/_/gang yang dmigs par mi byed do/_/stong pa nyid ni rang bzhin stong /_/stong pa nyid la 'dzin mi byed/_/yongs su 'dzin pa med pa'i phyir/_/chos rnams thams cad shes par 'gyur/_/lta ba dag la len med cing /_/so sor rtog la 'dzin mi byed/_/lta dang rtog pa rab shes pas/_/
[\[112b.4\]]de gnyis len par mi byed do/_/lta ba dag ni rnam dag cing /_/rtog pa dag ni mi dmigs par/_/de ltar chos rnams gang rtog pa/_/mthar ni gang yang 'dzin mi byed/_/mtshan ma med par mi lta zhing /_/mtshan ma med par rtog mi byed/_/mtshan ma med pa dag la yang /_/mtshan ma med par sgom 
[\[112b.5\]]mi byed/_/mtshan ma med cing bstan du med/_/smon pa med cing mi dmigs pas/_/chos kyi ngo bo 'ga' tsam yang /_/bsgom par bya ba ci yang med/_/mtshan ma med pa mi sems shing /_/smon pa med pa'ang sems mi byed/_/de ltar rnam par mi rtog pas/_/mtshan dang mtshan med rab rtogs 
[\[112b.6\]]'gyur/_/mtshan ma med la mi gzhol zhing /_/mtshan ma med la 'jug mi byed/_/gzhol dang 'jug pa med pas na/_/rab rtogs mnyam nyid gnas par 'gyur/_/blo ldan mtshan ma mi mthong zhing /_/mtshan ma med pa'ang mthong mi 'gyur/_/gang zhig mi mthong mi sems pa/_/thams cad med par rab tu 
[\[112b.7\]]rtogs/_/gang zhig rtag tu 'di snyam du/_/bsam med brtan med gang sems pa/_/bsam dang brtan pa dag la ni/_/mnyam dang mnyam par rab tu gnas/_/mtshan ma med pa ji lta ba/_/byas pa med pa'ang de bzhin te/_/rab tu bstan kyang bstan du med/_/bsams nas rab tu rtogs phyir ro/_/skye ba med 
[\[113a\]]
[\[113a.1\]]pa'ang de bzhin du/_/chos 'ga' tsam yang skye ba med/_/rang bzhin ci yang med pas na/_/ngo bo med par rab tu rtogs/_/skye ba dang ni skye ba med/_/byed bcas byed pa med pa yang /_/gzung bar bya ba cung zad med/_/blo ldan rnam par rtog mi byed/_/dran dang shes rab g.yo ba med/_/
[\[113a.2\]]rnam 'byed med par rab rtogs pas/_/ngo bo yod dang ngo bo med/_/mnyam pa ngo bo rnams dang bral/_/zad pa la yang zad mi lta/_/zad pa med par yang mi lta/_/lta ba med par rab rtogs pas/_/zad pa'i ye shes gong na med/_/zad pa dang ni mi zad pa/_/gnyi ga la yang rtog mi byed/_/rnam par rtog pa med 
[\[113a.3\]]pa'i phyir/_/bsam med mnyam par rab tu gnas/_/zad pa la yang zad lta med/_/zad med lta ba'ang yod ma yin/_/de ltar lta ba zad pa'i phyir/_/zad dang ma zad 'dzin mi byed/_/gal te zad dang ma zad la/_/thams cad 'dzin par mi byed na/_/yongs su 'dzin pa med pa'i phyir/_/zad pa'i ye shes 
[\[113a.4\]]gsal rtogs 'gyur/_/zad pa'i ye shes spyod yul ni/_/'jigs pa med pas 'thob par 'gyur/_/chos 'di rab tu rtogs pa'i phyir/_/byang chub sems dpa' bde bar gnas/_/de nas 'khor 'dus pa der byang chub sems dpa' sems dpa' chen po blo gros 'phags pa zhes bya ba 'dus par gyur pa 
[\[113a.5\]]de 'dug pa'i stan las langs nas/_bla gos phrag pa gcig tu gzar te/_pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar te phyag byas nas bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po 
[\[113a.6\]]rnams ni chos rnams kyi ye shes yongs su bsdu bar 'tshal ba'i slad du bsgrub pa bskyed pas chos kyi snang ba chen po de thob par 'gyur ba lags kyis kyang chos kyi snang ba de la lta ba cung zad tsam yang ma mchis te/_chos kyi snang ba'i dbang gis 'dus byas dang 'dus ma byas dang /_'jig rten pa dang /_'jig rten 
[\[113a.7\]]las 'das pa dang /_rjes su 'thun pa dang /_rjes su mi 'thun pa dang /_spros pa dang bcas pa dang /_spros pa ma mchis pa'i chos thams cad rtogs par gyur pa lags na bcom ldan 'das chos kyi snang ba de byang chub sems dpa' sems dpa' chen po rnams bsgrub pa ma mchis par mthong bar 'gyur ba lta mchis 
[\[113b\]]
[\[113b.1\]]lags sam/_de nas bcom ldan 'das kyis byang chub sems dpa' sems dpa' chen po blo gros 'phags pa la 'di skad ces bka' stsal to/_/blo gros 'phags pa byang chub sems dpa' sems dpa' chen po rnams ni bsgrub pa cung zad kyang med/_khyad par du bsgrub pa yang med/_bsgrub 
[\[113b.2\]]pa'i rjes su 'brang ba yang med/_kun tu khyab par bsgrub pa yang med par chos kyi snang ba chen po dpag tu med pa thob par 'gyur te/_byang chub sems dpa' sems dpa' chen po nyid kyang dmigs su med cing mthong bar mi 'gyur na byang chub sems dpa'i spyod pa mi dmigs shing mthong bar mi 'gyur ba 
[\[113b.3\]]lta smos kyang ci dgos te/_de'i phyir bskal pa du mar mngon par bsgrubs pas chos kyi snang ba chen po dpag tu med pa 'thob par 'gyur bar lta bar byed do/_/byang chub sems dpa' sems dpa' chen po rnams ni spyod pa thams cad nye bar zhi zhing spyod pa rnam par dag par gyur pas na chos kyi snang ba 'thob pa 
[\[113b.4\]]yin no/_/chos kyi snang ba'i spyod pa ni grangs kyi tshad dang ldan pa'i spyod pa yang ma yin/_mtshan ma'i rjes su 'brang ba'i spyod pa yang ma yin na gang las spyod pa thams cad ces nye bar 'dogs/_mngon par bsgrub pa zhes bya ba ni nye bar 'dod pa'i spyod pa yang ma yin la/_de dang bral ba yang ma 
[\[113b.5\]]yin no/_/blo gros 'phags pa byang chub sems dpa' sems dpa' chen po rnams ni spyod pa 'di la gnas pa'i tshe spyod pa thams cad spong bar byed pas yongs su 'dzin par mi byed do/_/spyod pa 'di dang ldan pa ni grangs kyi tshad dang ldan pa'i spyod pa yang ma yin/_mtshan ma'i rjes su 'brang 
[\[113b.6\]]ba'i spyod pa yang ma yin pas mtshan ma med pa dang spyod pa med pas chos kyi snang ba chen po 'di thob par 'gyur ro/_/de nas de'i tshe bcom ldan 'das kyis tshigs su bcad de bka' stsal pa/_/byang chub sems dpa' spyod med la/_/spyod pa dag ni ci yang med/_/spyod pa med pa gang thob pa/_/
[\[113b.7\]]'jigs pa med pas gzhol bar byed/_/khyad par bsgrub pa yod ma yin/_/kun tu bsgrub pa ci yang med/_/spyod med khyad par bsgrub med pas/_/mnyam pa nyid du gzhol bar byed/_/spyod pa 'di ni bstan du med/_/mtshan ma rnams kyang yod ma yin/_/spyod dang mtshan ma med gyur pa/_/'di 
[\[114a\]]
[\[114a.1\]]ni spyod pa'i mtshan nyid yin/_/byang chub sems dpa'i mtshan med spyod/_/dngos po rnams la yongs mi gnas/_/spyod med gnas pa med pas na/_/blo ldan mngon par sgrub par byed/_/spyod pa med pas g.yo ba med/_/spyod pa 'di ni bla na med/_/g.yo med spyod la gang spyod 
[\[114a.2\]]pa/_/'bad pas rab tu gzhol bar byed/_/byang chub sems dpa' dmigs su med/_/spyod pa dag ni bltar mi mthong /_/gzugs kyi lus kyang mi mthong ba/_/'di ni legs par rjes 'brang yin/_/gzugs med kha dog mtshan ma med/_/de phyir spyod pa thams cad med/_/lta ba 
[\[114a.3\]]dag la 'dzin pa med/_/'di ni spyod pa dpe med yin/_/byang chub sems dpa'i bla med spyod/_/gdags pa dag tu mi ltung zhing /_/rnam par 'gyur ba'ang med pas na/_/de na 'dzin pa ci yang med/_/spyod la gdags pa med pa'i phyir/_/bla med spyod pa zhes bya'o/_/gal te spyod pa 
[\[114a.4\]]'di thob na/_/chos kyi snang chen 'thob par 'gyur/_/byang chub sems dpa' spyod grub pa/_/tshig med bskal pa'i tshad kyang med/_/bskal pa tshad med snyed du yang /_/spyod pa rnams ni ston par byed/_/byang chub sems dpa'i spyod gtsang bas/_/rnam par dag la rab tu gnas/_/spyod pa 
[\[114a.5\]]thams cad spangs pas na/_/gzung bar bya ba ci yang med/_/byang chub sems dpa' btang snyoms gnas/_/spyod pa rnams ni srung bar byed/_/spyod pa thams cad spangs pas na/_/btang snyoms la ni rab tu gnas/_/byang chub sems dpa'i spyod dpag med/_/mtha' dang mtha' med rab tu 
[\[114a.6\]]spangs/_/spyod pa de la g.yo med pas/_/spyod pa bla na med ces bya/_/byang chub sems dpa'i mtshan med spyod/_/spyod pa 'di ni bla na med/_/spyod pa 'di ni spyod pa na/_/bdud kyi spyod yul yang dag 'das/_/byang chub sems dpa'i mtshan med spyod/_/mtshan ma med pa gsal rtogs pas/_/
[\[114a.7\]]mtshan ma dang ni mtshan ma med/_/thams cad la ni rten mi byed/_/byang chub sems dpa' shes 'di gnas/_/spyod pa 'di ni legs par grub/_/spyod pa cung zad med pas na/_/spyod pa med pa zhes brjod do/_/byang chub sems dpa' rnam dag pa/_/spyod pa dag la 'jigs pa med/_/yang dag 
[\[114b\]]
[\[114b.1\]]dran pas gzhol byed pas/_/'di ni legs par gnas pa yin/_/de nas bcom ldan 'das la byang chub sems dpa' sems dpa' chen po blo gros 'phags pas 'di skad ces gsol to/_/bcom ldan 'das skyes bu dam pa rnams spyod pa rnam pa du ma mngon par bsgrub par bgyid pa gang lags 
[\[114b.2\]]pa 'di shin tu zab pas byis pa so so'i skye bo mtshan ma dang bcas shing mngon par 'du bgyi ba dang bcas pa'i mngon par bsgrub pa dag gis cung zad tsam yang spyod par mi 'gyur ba ni ngo mtshar che lags so/_/bcom ldan 'das chos 'ga' tsam yang spyod pa 'di'i nang du 'jug par 'gyur ba gang 
[\[114b.3\]]yang ma mchis pas de'i slad du spyod pa 'di ni skyes bu dam pa rnams kyi mnyam pa nyid kyi spyod par gyur pa lags so/_/bcom ldan 'das skyes bu dam pa rnams kyi spyod pa gang lags pa de ni tshad ma rnams kyis mtha' dpag par bgyi ba ma lags so/_/de nas de'i tshe byang chub sems dpa' 
[\[114b.4\]]sems dpa' chen po blo gros 'phags pas tshigs su bcad pa 'di dag gis de bzhin gshegs pa la mngon par bstod pa/_/dpa' chen yang dag sangs rgyas te/_/bla med rkang gnyis kun gyi gtso/_/spyod pa zab mo rab bstan nas/_/byang chub sems dpa' phan 'dogs mdzad/_/
[\[114b.5\]]bcom ldan spobs pa gya nom pa/_/de yi tshad ni dpag par dka'/_/spobs pa dag ni mtha' med pas/_/skyes bu chen po mchog lags so/_/chos rje gtam gyi tshul mkhyen pas/_/des na yang dag ma lus mkhyen/_/byang chub sems dpa' rnams la ni/_/bla med spyod pa 'di rab 
[\[114b.6\]]bshad/_/bcom ldan mgon por 'gyur ba yi/_/spyod pa'i thabs ni ston mdzad cing /_/spyod pa dag las 'das pas na/_/blo ldan gang zag gzhol bar bgyid/_/klu chen bsam gyis mi khyab pa/_/mkhyen pa'i spyod yul mtha' ma mchis/_/thams cad mkhyen pa rkang gnyis 
[\[114b.7\]]gtso/_/spyod pa dam pa 'di rab phye/_/bcom ldan thub pa mi g.yo ba'i/_/spyod pa dag ni gang phye ba/_/spyod pa 'di ni mi sgul bas/_/de slad dpe med spyod ces bgyi/_/dpa' chen thub pa chen po ste/_/sngon chad bskal pa mang por ni/_/spyod pa dag ni gang bsgrubs pas/_/su yang der 
[\[115a\]]
[\[115a.1\]]ni phyin mi 'gyur/_/byang chub sems dpa' chos ston pas/_/'jig rten dag na gnas bgyid kyang /_/rnam pa thams cad mkhyen pa dag_/ring por mi thogs 'thob par 'gyur/_/bdag cag sems can snying brtse'i slad/_/ma 'ongs tha ma dus kyi tshe/_/bla na ma 
[\[115a.2\]]mchis chos 'di ni/_/srung zhing rab tu 'dzin par bgyid/_/bdag cag chos 'di thos gyur nas/_/ma 'ongs tha ma dus kyi tshe/_/sems can rnams ni kun gyi slad/_/spyod cing rab tu ston par bgyid/_/bdag cag chos kyi snang ba yis/_/ma 'ongs tha ma dus kyi tshe/_/chos 
[\[115a.3\]]rnams yongs su tshol ba la/_/phan 'dogs chen po rab tu bgyid/_/bdag cag yi dam rab bskyed nas/_/ma 'ongs tha ma dus kyi tshe/_/sems can rnams ni kun gyi slad/_/bsrung ba 'dzin dang 'jog par bgyid/_/bdag cag rtag tu 'di snyam du/_/ma 'ongs tha ma dus kyi tshe/_/
[\[115a.4\]]sangs rgyas chos mtsho mchod bgyis nas/_/bla med chos ni 'dzin par smon/_/bdag cag chos kyi sde snod kyi/_/skyes bu mchog ni bgyis 'gyur nas/_/chos kyi sgo 'di rab bzung ste/_/bsrungs nas yun ring gnas par smon/_/bdag cag chos kyi chu dag la/_/yi dam blangs 
[\[115a.5\]]te rab 'thungs nas/_/chos kyi sgo mo 'di dag la/_/bsrung ba dag ni bgyid 'gyur zhing /_/bdag cag chos 'di thos gyur nas/_/ma 'ongs tha ma dus kyi tshe/_/skyes bu chen po rab bgyis nas/_/yang dag chos ni 'dzin par shog_/bdag cag srog ni nyams gyur kyang /_/bla med chos 
[\[115a.6\]]ni mi spong zhing /_/yang dag chos ni 'di dag gi_/chos 'dzin pa ni bgyid par shog_/bdag cag chos 'dzin pa la yang /_/chos sems dag ni mi skyed par/_/rab gdung zab mos 'di thos nas/_/nges par 'dod dang 'thun par shog_/bdag cag ma 'ongs dus kyi tshe/_/chos 
[\[115a.7\]]rnams yongs su tshol ba la/_/yang dag chos 'di rab bstan nas/_/de dag kun kyang dga' bar bgyid/_/chos kyi mnga' bdag bsam mi khyab/_/skyabs chen dag ni mdzad pas na/_/thugs rjes bdag la byin brlabs te/_/bdag chos 'dzin la dgongs par smon/_/de nas bcom 
[\[115b\]]
[\[115b.1\]]ldan 'das kyis byang chub sems dpa' sems dpa' chen po blo gros 'phags pa la 'di skad ces bka' stsal to/_/blo gros 'phags pa khyod kyis ma 'ongs pa'i dus tha ma la yang dag pa'i chos bsrung zhing yongs su gzung ba'i phyir go cha chen po bgos pa ni ji ltar sngon gyi byang chub sems 
[\[115b.2\]]dpa' sems dpa' chen po rnams kyis rgyal ba rnams la mchod pa dang /_rim gro byas nas dge ba'i rtsa ba rnams bskyed de/_yun ring por tshangs par spyod pa yang dag par spyad nas go cha chen po bgos te/_sangs rgyas bcom ldan 'das rnams kyi chos bsrung zhing yongs su gzung bar 
[\[115b.3\]]'gyur ba dag dang bye brag tu gyur pa ci yang med pas legs so legs so/_/de nas de'i tshe bcom ldan 'das kyis tshigs su bcad de bka' stsal pa/_/ma 'ongs 'jig pa'i dus kyi tshe/_/khyed kyis chos 'di rab bzung ste/_/sems can rnams la phan gdags phyir/_/chos 'di 
[\[115b.4\]]rnam par dbye bar bya/_/ma 'ongs tha ma dus kyi tshe/_/khyed kyis rgyal ba'i chos zung shig_/gal te chos 'di thos gyur na/_/rab tu dga' ba skyed par 'gyur/_/ma 'ongs tha ma dus kyi tshe/_/khyod ni chos 'dzin par 'gyur bas/_/ngas ni chos zab bshad par bya/_/khyed kyis de bzhin 
[\[115b.5\]]gzung bar gyis/_/gsang ste gsungs pa'i mdo sde dag_/khyod thos gyur na yid la zung /_/don gyi tshul ni 'di dag la/_/the tshom dag ni med par gyis/_/rnam par nges pa'i don zab dag_/khyod thos gyur na yid la zung /_/sems can rnams la phan gdags phyir/_/chos kyi gter ni 
[\[115b.6\]]rab zung shig_/chos kyi sbyin pa yongs btang nas/_/sems can rnams ni tshim par gyis/_/thos par gyur na lus dang sems/_/kun du khyab par dga' bar 'gyur/_/byang chub sems dpa'i lam rnams dang /_/spyod pa rnams kyi tshul dag dang /_/de dag gi ni mdo sde rnams/_/
[\[115b.7\]]mthar phyin yongs su 'dzin pa'i phyir/_/khyed kyis sems can tshad med rnams/_/rgya cher rab tu sgrol bar 'gyur/_/'jig rten dag ni thams cad du/_/yongs su mi zlogs gang yang med/_/khyed kyis chos 'di gzung ba'i phyir/_/'jig rten rnams la phan 'dogs pas/_/bsod 
[\[116a\]]
[\[116a.1\]]nams phung po mchog thob 'gyur/_/de phyir rab tu gzhol bar bya/_/ngas 'dir chos ni gang bstan pa/_/khyed kyis thams cad rab bzung ste/_/ma 'ongs tha ma dus kyi tshe/_/blo ldan rnams la bshad par bya/_/da ltar ma 'ongs dus kyi tshe/_/chos 'di gang zhig 'dzin byed 
[\[116a.2\]]pa/_/des ni sangs rgyas stong rnams kyi/_/yang dag chos ni 'dzin par 'gyur/_/sems can rnams la phan gdags phyir/_/chos kyi sgo 'di bsrung bar bya/_/ma 'ongs tha ma dus kyi tshe/_/phan pa chen po byed par 'gyur/_/gal te ma 'ongs dus kyi tshe/_/gang zhig chos 'di 'dzin byed 
[\[116a.3\]]pa/_/de ni sangs rgyas gcig 'ga' las/_/bsnyen cing rim gro byas pa min/_/gal te ma 'ongs dus kyi tshe/_/gang zhig chos 'di srung byed pas/_/des ni chos 'di legs ston pas/_/mang po rim gro byas pa yin/_/gang zhig chos ni 'di dag la/_/the tshom cung zad mi skyed cing /_/
[\[116a.4\]]ma 'ongs chos ni srung byed pa/_/de ni blo dang ldan pa yin/_/go cha dpag med bgos nas ni/_/rgol ba'i dgra las gang rgyal ba/_/ma 'ongs tha ma dus kyi tshe/_/yang dag chos 'di 'dzin par 'gyur/_/sangs rgyas yang dag chos 'di la/_/the tshom dra ba rab bsal te/_/chos thos gang zhig 
[\[116a.5\]]'jigs med pa/_/yang dag chos 'di 'dzin par 'gyur/_/de lta bas na blo gros 'phags pa rigs kyi bu 'am rigs kyi bu mo gang dag nan tan gyis yon tan khyad par du 'phags pa chen po yongs su tshol ba rnams kyis ma 'ongs pa'i dus tha ma'i tshe chos zab mo'i phyir go cha bgos nas 
[\[116a.6\]]yongs su gzung bar bya/_/bklag par bya/_kha ton du gdon par bya/_gzhan dag la yang de'i don yang dag par rab tu bstan par bya'o/_/gzhan yang blo gros 'phags pa ngas mngon par dran te/_sngon 'das pa'i bskal pa grangs med pa'i yang ches grangs med pa na de bzhin gshegs 
[\[116a.7\]]pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa'i skyes bu 'dul ba'i kha lo sgyur ba/_lha dang mi rnams kyi ston pa sangs rgyas bcom ldan 'das kun du snang mdzad ces bya ba zhig 
[\[116b\]]
[\[116b.1\]]'jig rten du byung ste/_bskal pa'i ming ni yang dag par rgyal ba zhes bya'o/_/'jig rten gyi khams ni dri ma med pa zhes bya ste/_sa gzhi yangs la shin tu mdzes pa rin po che sna bdun las mngon par grub pa'o/_/de'i tshe gling chen po de chu zheng 'dra ste/_dpag tshad bdun khri bdun khri 
[\[116b.2\]]yod do/_/de na yang grong khyer chen po drug khri drug khri yod de/_grong khyer re re'i tshad kyang chu zheng 'dra ste/_dpag tshad bcu drug bcu drug yod do/_/de dag kyang mtha' ma ra bas 'khor bar bskor cing /_ba gam gyis brgyan pa/_sgo rab tu mdzes shing mthong na dga' ba dang /_shing 
[\[116b.3\]]ta la mchog rnams phreng du dkrigs pas bskor ba/_skyed mos tshal brgya stong du mas rab tu brgyan pa/_skyed mos tshal kun du khri dang stan legs par bshams pa/_rdzing dang /_rdzing bu dang /_'bab chu rnams rab tu gang zhing 'gram gyi stegs dang /_lam rnams rin po che sna tshogs 
[\[116b.4\]]gcal du bkram pa/_mtha' ma'i sa gzhi mnyam pa 'byung zhing 'jug pa'i tshe nyam nga ba med pa/_/'gram gyi 'obs rnams su tsan dan dang /_ta ma la la sogs pa spos sna tshogs kyi ljon shing rnams phreng du dkrigs par gyur to/_/grong khyer re re na yang mi bye ba stong phrag bcu bcu 
[\[116b.5\]]gnas te/_sems can de dag thams cad kyang dge ba bcu'i las kyi lam rnams yongs su rdzogs par gyur ba'i phyir/_de lta bu'i bde ba rab tu myong par gyur to/_/de'i tshe de bzhin gshegs pa de bskal pa dang po nas bskal pa nyis brgya 'das nas der byung bas de'i phyir bskal pa 
[\[116b.6\]]de'i ming yang yang dag par rgyal ba zhes bya'o/_/bskal pa de la de bzhin gshegs pa lnga brgya rim bzhin du byung ste/_de re re'i zhing yang rin po che sna bdun las mngon par grub pa sha stag go_/de bzhin gshegs pa de dag yongs su mya ngan las 'das pa'i 'og tu kun kyang 'dra 
[\[116b.7\]]ste/_yang dag pa'i chos ni lo khri'i bar du gnas par gyur to/_/de ltar de bzhin gshegs pa lnga brgya po dag 'jig rten du byung ba de dag la yang nyan thos dang /_byang chub sems dpa'i 'khor 'dus pa rab tu mang ste/_'dus pa re re'i tshe yang byang chub sems dpa' bye ba khrag khrig 
[\[117a\]]
[\[117a.1\]]tshad med pa snyed theg pa gcig gi lam du zhugs pas mi skye ba'i chos la bzod pa thob par gyur to/_/de'i tshe bskal pa de la 'khor los sgyur ba'i rgyal po dpa' bo'i sde zhes bya ba rin po che bdun dang ldan pa/_gling bzhi la dbang byed pa zhig byung ngo /_de'i tshe 'dzam 
[\[117a.2\]]bu'i gling na grong khyer chen po dpag tshad bcu drug gis 'khor ba zhig yod de/_mi bye ba phrag brgyad khri gnas pa/_rab tu bde zhing dga' ba/_'byor pa rgyas pa/_'obs rim pa bdun dang /_ljon shing dkrigs pa rim pa bdun dang /_lam srang rim pa bdun dang /_dril bu'i dra ba rim pa bdun 
[\[117a.3\]]dang /_skyed mos tshal stong gis grong khyer de yongs su bskor cing rab tu brgyan par gyur to/_/skyed mos tshal re re'i tshad kyang chu zheng 'dra ste/_dpag tshad nyi shu nyi shu yod do/_/de re re yang ra ba rim bdun dang /_dra ba rim bdun dang /_bkod pa rnam pa sna tshogs dang /_rin po che 
[\[117a.4\]]sna tshogs shin tu gya nom pa dag gis rab tu mdzes par byas pas dper na lha rnams kyi skyed mos tshal ji lta ba bzhin no/_/de dag re re la yang rdzing dang rdzing bu rin po che bai dUr+yas 'og gzhi dang 'gram byas pa/_rdo'i snying po dang rin po che sna tshogs kyis lam stegs byas shing gcal du 
[\[117a.5\]]bkram pa/_rin po che'i ljon shing me tog sna tshogs rab tu rgyas pa phreng du dkrigs pa brgya brgya yod do/_/grong khyer chen po de'i nang na rgyal po de'i pho brang dpag tshad bdun gyis 'khor ba yod de gser dang rin po che sna tshogs las mngon par grub pa/_mtha' ma rin po ches 
[\[117a.6\]]rab tu brgyan pa/_bai dUr+ya dang /_yid bzhin gyi nor bu rin po che'i dra bas g.yogs pa/_shing ta la rnams kyis rab tu mdzes par brgyan pa/_rdzing bu bcu gnyis kyis rab tu bskor ba/_'og gzhi gser yang dag pas gcal du bkram pa/_bai dUr+ya dang rin po che sna tshogs kyi zam 
[\[117a.7\]]pa btags pa/_gser shin tu gya nom pa 'ba' zhig gis lam stegs dang lam byas par gyur te/_rdzing bu de dag gi nang na me tog ud pa la dang /_ku mu da dang /_pad ma dkar po rab tu rgyas pa dag gis gang bar gyur to/_/'khor los sgyur ba'i rgyal po de la btsun mo ni nyis 
[\[117b\]]
[\[117b.1\]]stong yod do/_/bu ni drug khri yod de/_'khor rnams dang skyed mos tshal de dag tu 'dod pa lnga'i bde ba myong zhing rab tu rtse ba las rgyal po de 'di snyam du 'dod pa rnams ni mi rtag cing ring por mi thogs par rnam par 'gyur ba yin pas bdag gis gdon mi za bar sems rtse gcig tu sangs rgyas 
[\[117b.2\]]kyi chos yongs su btsal bar bya'o/_/gal te chos thos nas bstan pa ji lta ba bzhin du bsgrub par gyur na bdag la yun ring po'i phan pa dang /_bde ba byed par 'gyur ro/_/snyam du bsams ma thag tu nam mkha' las lha zhig gis rgyal po de la smras pa/_kye skyes bu chen po 
[\[117b.3\]]legs so legs so/_/da ltar de bzhin gshegs pa kun du snang mdzad ces bya ba 'jig rten du byung ste/_thog mar dge ba/_bar du dge ba/_tha mar dge ba'i chos yang dag par rab tu ston par mdzad kyis/_rgyal po myur du de bzhin gshegs pa de'i spyan sngar song la yang dag pa'i chos 
[\[117b.4\]]zhus shig dang rgyal pos yun ring po'i phan pa dang /_bde ba yang 'thob par 'gyur la/_sangs rgyas kyi chos mngon par sgrub cing sangs rgyas kyi chos yongs su rdzogs par byed par yang 'gyur ro/_/rgyal po de lhas de skad smras pa thos pa dang /_rab tu dga' bar gyur nas g.yog 
[\[117b.5\]]'khor rnams kyis bskor te/_de bzhin gshegs pa kun tu snang mdzad ga la ba de logs su dong nas zhabs la mgo bos gtugs te phyag byas nas bcom ldan 'das de la 'di skad ces gsol to/_/bcom ldan 'das chos ji lta bu zhig gis chos rnams kyi thabs mkhas pa yongs 
[\[117b.6\]]su sdud pa dang /_tshangs par spyod pa myur du yongs su rdzogs par bgyis par 'gyur/_bdag de bzhin du bsgrub par 'tshal lo/_/de skad ces gsol pa dang /_de'i tshe de bzhin gshegs pa des kyang rgya cher rnam par phye ste rab tu bstan to/_/rgyal po des chos thos pas 'khor dang bcas te/_
[\[117b.7\]]bde ba'i yo byad thams cad kyis de bzhin gshegs pa kun du snang mdzad dang /_nyan thos kyi dge 'dun rnams la lo nyi khri'i bar du gus pas rim gro dang /_mchod pa byas so/_/de bzhin gshegs pa kun du snang mdzad kyi gsung rab las rab tu byung nas yang dag pa'i chos thos te/_
[\[118a\]]
[\[118a.1\]]mngon par bsgrub pa'i phyir de'i tshe chos yang dag par blangs pa'i dge ba'i rtsa ba dang /_chos yang dag par bzung ba'i dge ba'i rtsa ba dang /_chos yang dag par bstan pa'i dge ba'i rtsa ba thob par gyur pas chos ji snyed thos pa rnams rab tu sems shing mi brjed pa dang /_
[\[118a.2\]]yon tan tshad med pa rnams nan tan brtson 'grus kyis mngon par bsgrubs par gyur te/_de bzhin gshegs pas dus gsum du gsungs pa'i yang dag pa'i chos rnams sems can rnams la rnam pa sna tshogs su rab tu phye ste/_ston par gyur cig ces kyang smon lam btab bo/_/
[\[118a.3\]]de ltar smon lam btab nas kyang bskal pa yang dag par rgyal ba las byung ba'i de bzhin gshegs pa ji snyed pa de dag re re la yang rim gro dang /_mchod pa byas nas de bzhin gshegs pa de dag gis dus dang por gsungs pa'i chos yang dag par mngon sum du gsungs pa dang /_dus 
[\[118a.4\]]bar mar gsungs pa'i chos yang dag pa dang /_dus tha mar gsungs pa'i chos yang dag pa rnams kyang ma lus par yang dag par bzung nas sems can bye ba khrag khrig phrag bzhi khri brgya stong snyed yongs su smin par byas nas bla na med pa yang dag par rdzogs pa'i byang chub la 
[\[118a.5\]]rab tu gzhol bar byas so/_/sems can tshad med pa snyed thabs mkhas pas btul te/_nyan thos dang rang sangs rgyas kyi theg pa la rab tu bkod do/_/bskal pa de las nang gi tha mar de bzhin gshegs pa glog gi 'od ces bya ba byung ste/_dge slong dpa' bo'i sdes de bzhin 
[\[118a.6\]]gshegs pa glog gi 'od las chos yang dag par gsungs pa thos pas mi skye ba'i chos la bzod pa thob par gyur te/_de bzhin gshegs pa glog gi 'od kyis kyang dpa' bo'i sde khyod ma 'ongs pa'i dus na sangs rgyas bcom ldan 'das brgya stong tshad med pa snyed la rim gro dang /_mchod 
[\[118a.7\]]pa byas nas de bzhin gshegs pas dus gsum du gsungs pa'i chos yang dag pa rnams yongs su bzung ste/_sems can tshad med grangs med pa snyed la phan gdags pa dang /_sems can bye ba khrag khrig brgya stong snyed bla na med pa yang dag par rdzogs pa'i byang chub la rab tu 
[\[118b\]]
[\[118b.1\]]bkod pa dang /_sems can tshad med pa rnams nyan thos kyi theg pa la rab tu bkod de/_de'i 'og tu bskal pa grangs med pa 'das nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa brtson 'grus dpag tu med pa'i 
[\[118b.2\]]'od zer yon tan rnam par rgyal ba'i rgyal po zhes bya bar 'gyur ro/_/zhes lung bstan te/_sangs rgyas de'i zhing ni rnam par dag pa'i yon tan tshad med pa bsags pa las mngon par grub pas mi rnams kyis rab tu gang zhing bde ba dang 'byor ba rab tu ldan pa nyan thos dang byang chub sems 
[\[118b.3\]]dpa'i tshogs rab tu mang por gyur to/_/de bzhin gshegs pa de'i sku tshe'i tshad ni bskal pa chung ngu lnga thub par gyur to/_/yongs su mya ngan las 'das pa'i 'og tu yang dag pa'i chos ni bskal pa chung ngu lnga'i bar du gnas par gyur te/_bstan pa gnas pa'i chos kyang lha dang /_mi rnams 
[\[118b.4\]]kyis yongs su bzung bar gyur to/_/ring bsrel gyi mchod rten yang zhing khams kun du gang bar gyur to/_/de lta bas na blo gros 'phags pa byang chub sems dpa' sems dpa' chen po rnams kyis shin tu rnam par dag pa'i chos zab mo 'di la gus pas yang dag par bzung zhing bsgoms nas 
[\[118b.5\]]chos kyi rgyan gyi yo byad kyis lus rab tu brgyan par bya'o chos kyi rab tu brgyan par gyur na de bzhin gshegs pa'i sku rdo rje las mngon par grub pa mthu bo che shin tu brtan pa 'thob par 'gyur te/_gal te stong gsum gyi stong chen po'i 'jig rten gyi khams na sems can ji snyed yod pa 
[\[118b.6\]]thams cad lus kyi mthu stobs gtugs te/_shin tu brtan pa'i sku de rnam par gzhig par 'dod na yang gang gis kyang rnam par gzhig par mi nus so/_/lha dang mi dang lha ma yin du bcas pa'i 'jig rten gyi 'khor gyi nang du chos kyi snang ba rab tu bstan na yang gang gis kyang brgal 
[\[118b.7\]]du med par 'gyur ro/_/sems can gang gis chos zab mo 'di len tam/_klog gam kha ton du 'don tam/_nan tan brtson 'grus kyis sgrub par byed na ji ltar mos pa bzhin du rigs shin tu mtho ba'i rigs su skye bar 'gyur ba nas byang chub kyi shing drung du mngon par rdzogs par 
[\[119a\]]
[\[119a.1\]]sangs rgyas pa'i bar du yang thob nas grags pa phun sum tshogs pa dang /_'jig rten gyi khams khyad par du 'phags shing lam tha dad pa dang /_'dres pa med pa dang /_bram ze dang mu stegs can gyi ming yang med na lta ba ngan pas log par yongs su tshol ba lta smos kyang ci 
[\[119a.2\]]dgos pa dang /_mi dge ba'i chos rnams kyi ming yang mi thos na mi dge ba'i rtsa ba mngon par bsgrub pa lta yod par ga la 'gyur ba dang /_lag pa dang /_rkang pa'i sor mo las 'od zer bkye nas 'jig rten gyi khams tshad med pa rnams snang bar byed de/_sems can gang gi lus la reg 
[\[119a.3\]]pa de dag thams cad bde ba thob par byed pa dang /_/bla na med pa yang dag par rdzogs pa'i byang chub kyang mngon sum du byed par 'gyur ro/_/blo gros 'phags pa de lta bas na byang chub sems dpa' sems dpa' chen po gang nga'i bstan pa la nan tan gyis sgrub par byed pa de dag ni yon tan 
[\[119a.4\]]khyad par du 'phags pa de lta bu dag 'thob par 'gyur te/_gal te ngas yongs su rdzogs par brjod par gyur na nams kyang mthar thug par mi 'gyur ro/_/de nas bcom ldan 'das kyis byang chub sems dpa' sems dpa' chen po blo gros 'phags pa la 'di skad ces bka' stsal to/_/
[\[119a.5\]]blo gros 'phags pa gang dag byang chub sems dpa'i lam 'di la gnas pa de dag gis ni rnam par dag pa'i chos zab mo 'di nan tan gyis mngon par bsgrubs nas stong pa nyid dang rjes su 'thun pa dang /_rab tu dben pa dang rjes su 'thun par gyur na chos kyi snang ba rab tu 'thob par 'gyur 
[\[119a.6\]]ro/_/chos kyi snang ba'i dbang gis ni chos thams cad kyi ngo bo nyid tha dad pa med pa mthong bar 'gyur ro/_/ngo bo nyid tha dad pa med pa mthong ba'i phyir ni lta ba rnam par dag par 'gyur ro/_/lta ba rnam par dag pa'i phyir ni chos su lta ba yang med la/_chos gang yang rang bzhin dang bral bar lta ba 
[\[119a.7\]]yang med do/_/chos su lta ba rnam par dag pas rnam par dag pa yang med do/_/rnam par dag pa yang med pa gang yin pa de la ni rnam par dag pa'i lus kyang med pas rnam par dag pa'i ye shes kyi spyod yul thob nas chos kyi dbyings rnams dbyings kyang ma yin/_dbyings 
[\[119b\]]
[\[119b.1\]]ma yin pa yang ma yin par yang yang dag par 'thob par 'gyur ro/_/dbyings su lta ba rnam par dag par gyur pas dbyings rnam pa sna tshogs kyi ngo bo nyid du 'du shes pa yongs su spong bar 'gyur ro/_/ngo bo nyid du 'du shes pa yongs su spangs pa'i phyir dbyings kyi tshul gyi gsang tshig gang yin 
[\[119b.2\]]pa rtogs par gyur nas chos rnams dbyings ma yin par yongs su shes par gyur te/_'di ltar chos kyi dbyings la tha dad pa med par mthong ba'i phyir dang /_rnam par 'jig pa med par mthong ba'i phyir dang /_'gyur ba med par mthong ba'i phyir chos kyi dbyings kyi tshul thams cad 
[\[119b.3\]]la thabs mkhas pa rab tu 'thob par 'gyur ro/_/thabs mkhas pa'i dbang gis ni/_chos kyi dbyings kyi tshul yongs su shes shing ting nge 'dzin gyi stobs kyis chos kyi dbyings rnams kyi bye brag gi tshul gang yin pa de dag la yang rjes su 'jug par 'gyur ro/_/spyod pa 'di la gnas pa'i tshe 
[\[119b.4\]]chos thams cad la thabs mkhas pas chos thams cad la gnas pa med pa dang /_mngon par zhen pa med par 'gyur ro/_/mngon par zhen pa med pa'i phyir chos kyi dbyings kyi tshul thams cad ci rigs par rnam pa sna tshogs su rab tu phye nas ston par 'gyur ro/_/ting nge 'dzin gyi 
[\[119b.5\]]mthu'i dbang gis gzhan yang bsam gtan dang /_rnam par thar pa dang /_ting nge 'dzin dang snyoms par 'jug pa la rnam par rtsen pa'i rdzu 'phrul gyis gcig las mang por sgyur ba dang /_mang po las gcig tu sgyur ba dang /_ri dang brag dang /_rtsig pa dag la thogs pa med par 'gro 
[\[119b.6\]]ba dang /_'phur ba la dbang 'thob par 'gyur ro/_/khams bzhi po dag 'dus pa la rab tu mkhas par 'gyur ro/_/khams la mi gnas par khams thams cad rab tu shes par 'gyur ro/_/nam mkha'i khams dang gcig tu gyur kyang nam mkha'i khams la mngon par 
[\[119b.7\]]zhen pa dang /_thogs pa ci yang med do/_/khams 'dus pa la rab tu mkhas par gyur pa'i phyir khams thams cad thabs mkhas pas mngon par sgrub par byed do/_/mngon par bsgrubs pa'i phyir chu'i khams rab tu rtogs par gyur nas chu'i khams las dud pa 'thul ba 
[\[120a\]]
[\[120a.1\]]dang /_me rab tu 'bar ba dang /_dud pa 'thul ba dang /_me rab tu 'bar ba gnyis ka ston par byed pas rnam pa sna tshogs su ston pa'i bar du byas nas sems can rnams la phan gdags pa chen po byed do/_/chos kyi dbyings kyi tshul gyi thabs mkhas pa la rab 
[\[120a.2\]]tu gnas nas g.yo ba med par ji ltar mos pa bzhin du sangs rgyas kyi zhing gang du mos pa de bzhin du skye bar 'gyur bas srid pa rnams su mngal du skye ba'i lus bzlog ste/_sprul pas skye ba'i lus blangs nas rtag tu phyogs bcu'i 'jig rten gyi khams na bzhugs pa'i de 
[\[120a.3\]]bzhin gshegs pa rnams mthong zhing de bzhin gshegs pa de dag kyang mtshan ni 'di lta bu'o/_/rigs ni 'di lta bu'o/_/'khor 'dus pa ni 'di lta bu'o/_/chos ston pa ni 'di lta bu'o/_/zhes ma 'dres par rab tu shes so/_/de nas 'khor de nyid du gzhan yang byang chub 
[\[120a.4\]]sems dpa' sems dpa' chen po dpag tu med pa'i rgyal ba zhes bya ba 'dus par gyur pa des bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po rnams chos ji lta bu zhig la gnas par gyur na bcom ldan 'das 
[\[120a.5\]]kyis ji skad gsungs pa'i yon tan mchog de dag 'thob par 'gyur lags/_de nas bcom ldan 'das kyis byang chub sems dpa' sems dpa' chen po dpag tu med pa'i rgyal ba la 'di skad ces bka' stsal to/_/byang chub sems dpa' sems dpa' chen po gang chos thams 
[\[120a.6\]]cad la gnas pa med pa gang yin pa des ngas ji skad bstan pa'i yon tan mchog tu gyur pa de dag 'thob par 'gyur ro/_/dpag tu med pa'i rgyal ba byang chub sems dpa' sems dpa' chen po rnams gal te gzugs dang /_tshor ba dang /_'du shes dang /_'du byed dang /_rnam 
[\[120a.7\]]par shes pa la gnas par gyur tam/_gal te sa'i khams dang /_chu'i khams dang /_me'i khams dang /_rlung gi khams dang /_nam mkha'i khams la gnas par gyur tam/_gal te 'dod pa'i khams dang /_gzugs kyi khams dang /_gzugs med pa'i khams la 
[\[120b\]]
[\[120b.1\]]gnas par gyur na ngas mdo sde 'di las bstan pa'i yon tan de dag dang ldan par mi ston to/_/gal te byang chub sems dpa' sems dpa' chen po rnams chos thams cad la gnas pa med cing 'byung ba dang /_'jug pa med par gyur na ngas de dag gi yon tan gyis rgya mtsho chen po 
[\[120b.2\]]dpag tu med pa thob par 'gyur bar rab tu bstan to/_/de ci'i phyir zhe na/_byang chub sems dpa' sems dpa' chen po rnams la ni chos cung zad tsam yang dmigs par bya ba dang /_gnas par bya ba yang med la chos cung zad tsam yang 'jug par bya ba 'am/_'byung bar bya ba 
[\[120b.3\]]yang med par chos rnams kyi tshul la legs par gnas shing g.yo ba med pas so/_/de ci'i phyir zhe na/_byang chub sems dpa' sems dpa' chen po rnams la ni gnas pa dang /_g.yo ba med de g.yo ba med pa'i phyir mtho ba yang med/_dma' ba yang med do/_/mtho ba dang dma' 
[\[120b.4\]]ba med pa'i phyir mtho ba dang /_dma' ba la gnas pa yongs su spong bar byed do/_/mtho dma' la mi gnas pa'i phyir dge ba'i gnas su gnas pa zhes bya'o/_/dge ba'i gnas su gnas pa gang yin pa de ni gnas pa med pa la gnas pa yin no/_/gnas pa med pa la gnas pa 
[\[120b.5\]]gang yin pa de ni ci la yang gnas pa med do/_/byang chub sems dpa' sems dpa' chen po rnams ni chos 'ga' tsam yang rnam par gzhag pa 'am/_rdzogs par byed pa med pas gnas med pa/_gnas pa med pa/_'byung ba med pa/_byed pa med par gyur ba yin no/_/de ci'i 
[\[120b.6\]]phyir zhe na/_gnas mi dmigs pas so/_/gnas med pa'i phyir rnam par rtog pa yang med do/_/rnam par rtog pa med pa'i phyir mi g.yo ba'i gnas su gnas par byed do/_/chos kyi dbyings ji lta ba bzhin du gnas par byed do/_/gnas med pa la gnas par byed pas gnas 
[\[120b.7\]]pa ci yang med de/_gnas dang /_gnas med pa la mngon par zhen pa med pas legs par gnas pa zhes bya'o/_/dpag tu med pa'i rgyal ba byang chub sems dpa' sems dpa' chen po chos kyi tshul la rab tu gnas pa ni de ltar gnas pa med pa rnam par gzhag nas 
[\[121a\]]
[\[121a.1\]]gnas med pa la gnas par byed pas chos thams cad la rnam par rtog pa med par mthong zhing rnam par mi rtog pa'i spyod pa de lta bu la gnas par byed de/_spyod pa des chos thams cad g.yo ba med par mthong bas tshul bzhin du gnas pa'i rjes su 'thun pa dang /_
[\[121a.2\]]tshul bzhin du mi g.yo ba'i rjes su 'thun pa dang /_tshul bzhin du mi len pa'i rjes su 'thun par gyur pa yin no/_/de nas de'i tshe bcom ldan 'das kyis tshigs su bcad de bka' stsal pa/_/byang chub sems dpa' yang dag dran/_/don la legs par sems byed cing /_/chos 
[\[121a.3\]]rnams la ni mi gnas pas/_/blo dang ldan pa zhes bya'o/_/chos ni cung zad 'ga' tsam yang /_/rnam par gzhag par bya ba med/_/rnam par gzhag pa med pa'i phyir/_/'jigs pa med par gzhol bar byed/_/gzugs ni rnam par mi gzhag cing /_/tshor ba rnams kyang 
[\[121a.4\]]gzhag pa med/_/'du shes dang ni 'du byed dang /_/rnam par shes pa 'ang de bzhin no/_/phung po rnams la mi gnas shing /_/khams rnams dang ni skye mched dang /_/gnas dang gnas ma yin la yang /_/rtag tu gnas pa med pa yin/_/sa yi khams la mi gnas shing /_/chu 
[\[121a.5\]]yi khams la'ang gnas pa min/_/me dang rlung gi khams la yang /_/rtag tu gnas pa med pa yin/_/'dod pa'i khams dang gzugs kyi khams/_/gzugs med khams la mi gnas te/_/rnam gzhag med pa thob pa'i phyir/_/khams gsum dag la gnas mi byed/_/nam 
[\[121a.6\]]mkha'i khams ni de dag la/_/gnas par yang ni mi byed de/_/gnas par byed pa med pas na/_/mnyam pa nyid du gzhol bar byed/_/de phyir chos ni cung zad tsam/_/gnas par bya ba ci yang med/_/gnas pa med pa gang thob pa/_/de ni ye shes dam pa yin/_/ye shes dam pa 
[\[121a.7\]]gnas pa med/_/gnas pa med pas legs gnas yin/_/de lta'i gnas pa gang thob pa/_/chos kyi dbyings la gnas pa yin/_/gnas pa med dang mtshungs ldan phyir/_/de ni rtag tu legs gnas 'gyur/_/gnas pa med cing rten pa med/_/chos la gnas pa 'thob par 
[\[121b\]]
[\[121b.1\]]'gyur/_/gal te rten med thob gyur na/_/rtag tu g.yo ba med par 'gyur/_/'jug pa med cing 'byung ba med/_/mnyam pa nyid du rab tu gnas/_/chos la de ltar gang gnas pa/_/de ni dpa' bo zhes bya'o/_/chos rnams kun la mtho ba med/_/chos rnams kun la dma' ba 
[\[121b.2\]]med/_/de ltar g.yo ba med gyur pas/_/chos kyi dbyings la rab tu gnas/_/g.yo ba med la gnas pa'i phyir/_/bla med gnas pa 'thob par 'gyur/_/mi gnas gnas dang rjes 'thun pa/_/de ni dpa' bo zhes bya'o/_/gnas pa la ni mi gnas shing /_/gnas la g.yo ba med gyur 
[\[121b.3\]]pa/_/gnas pa med pas grub pas na/_/legs par gnas pa 'thob par 'gyur/_/gnas dang gnas ma yin la yang /_/thams cad du ni g.yo ba med/_/g.yo ba med la gnas pas na/_/g.yo ba med pa zhes bya'o/_/gal te mi g.yo gnas 'gyur na/_/thams cad la yang 
[\[121b.4\]]gnas mi 'gyur/_/gnas dang gnas min mi sems pas/_/rnam rtog med la rtag tu gnas/_/gnas la gnas par mi byed phyir/_/g.yo bar gyur pa ci yang med/_/gnas kyis g.yo ba med pas na/_/thams cad la yang gnas mi 'gyur/_/gal te mi gnas thob 'gyur na/_/
[\[121b.5\]]gnas dang gnas min gyis mi g.yos/_/gnas kyis mi g.yos gang yin pa/_/gnas la rab gnas zhes bya'o/_/gnas la rab tu gang gnas pa/_/gnas pa med la gnas pas na/_/chos rnams thams cad mthong 'gyur zhing /_/chos kyi rjes su 'thun la gnas/_/de ltar chos 
[\[121b.6\]]rnams mthong bas na/_/sna tshogs dag la mi gnas shing /_/gnas med rab tu gnas pa med/_/chos gnas pa la mkhas par 'gyur/_/rtag tu chos la rab gnas pas/_/rnam par rtog pa ci yang med/_/rnam par rtog pa spangs pa'i phyir/_/'di ni mi g.yos pa zhes bya/_/gal 
[\[121b.7\]]te mi g.yos gnas gyur na/_/spyod pa dag la rnam mi rtog_/gnas dang gnas min yongs su spong /_/'di ni so sor rtog byed yin/_/gal te mig yor rab rtog na/_/thams cad g.yo ba med par 'gyur/_/chos rnams rtag tu mnyam pa la/_/de bzhin rab tu gzhol bar 'gyur/_/tshul 
[\[122a\]]
[\[122a.1\]]bzhin rjes 'thun gnas pa dang /_/tshul bzhin rnam par mi g.yo dang /_/mi g.yo gnas ni gang thob pa/_/gnas med la ni rtag tu gnas/_/de nas bcom ldan 'das la byang chub sems dpa' sems dpa' chen po blo gros mtha' yas kyis yang 'di skad ces gsol 
[\[122a.2\]]to/_/bcom ldan 'das byang chub sems dpa' sems dpa' chen po rnams kyi chos kyi tshul 'ching ba ma mchis pa dang /_grol ba ma mchis pa la rab tu 'god par mdzad pa shin tu ngo mtshar che lags so/_/bcom ldan 'das byang chub sems dpa' sems dpa' chen po gang chos 
[\[122a.3\]]kyi tshul rnam par gzhag pa la rab tu mkhas pa ni chos cung zad tsam yang mtshungs par ldan pa'am/_mtshungs par mi ldan pa 'am/_'thun par gyur pa 'am/_yongs su bsdus pa 'am/_yongs su ma bsdus pa 'am/_skyabs su 'gro ba dang mi ldan pa 'am/_'dod chags dang 
[\[122a.4\]]bcas pa 'am 'dod chags dang bral ba 'am/_zhe sdang dang bcas pa 'am/_zhe sdang dang bral ba zhes bgyi ba yang dag par rjes su mi dmigs lags so/_/bcom ldan 'das byang chub sems dpa' sems dpa' chen po gang chos kyi tshul thams cad rnam par gzhag pa la rab tu mkhas 
[\[122a.5\]]pa ni gal te sems can rnams kyis gus pas mchod pa bgyis pa na yang 'dod chags kyi sred pa skye bar mi 'gyur la/_/smod cing gnod par bgyid na yang zhe sdang skye bar mi 'gyur te/_'du shes sna tshogs ma mchis shing chos su lta ba thams cad yongs su spangs pas chos 'ga' 
[\[122a.6\]]tsam yang chos 'ga' tsam dang mtshungs par ldan pa 'am mtshungs par mi ldan par yang dag par rjes su mi dmigs lags so/_/mtshungs par ldan pa dang /_mtshungs par mi ldan pa las kyang yang dag par 'das pa'i slad du mtshungs par ldan pa dang /_mtshungs par mi 
[\[122a.7\]]ldan pa'i 'du shes spong zhing mtshungs par ldan pa dang /_mtshungs par mi ldan pa'i 'du shes kyang yang dag par khong du chud par 'gyur lags so/_/khong du chud pa las yang dag par 'das nas kyang chos 'ga' tsam la yang rtsol ba 'am/_ldog pa 'am/_bgrod par bgyi ba dang 
[\[122b\]]
[\[122b.1\]]bcas pa'am/_bgrod par bgyi ba ma mchis pa zhes mtshungs par ldan par bgyid lags so/_/chos thams cad kyi tshul yang yang dag pa ma lags pa'i bsam pa ma mchis shing yongs su 'dzin pa ma mchis pas thabs mkhas pas chos kyi ngo bo nyid rnam par 'jig par mi 
[\[122b.2\]]bgyid lags so/_/bcom ldan 'das byang chub sems dpa' sems dpa' chen po rnams ni chos thams cad la de ltar gnas pa'i tshe thabs mkhas pas chos thams cad kyi dbyings kyi tshul yang dag par ston par bgyid lags pas sangs rgyas kyi chos thams cad myur du yongs 
[\[122b.3\]]su rdzogs par bgyid lags so/_/de nas bcom ldan 'das kyis byang chub sems dpa' sems dpa' chen po blo gros mtha' yas la bka' stsal ba/_blo gros mtha' yas byang chub sems dpa' sems dpa' chen po rnams sangs rgyas kyi chos la rnam par gzhag par bya 
[\[122b.4\]]ba med cing gnas par bya ba med par mthong bar gyur na/_sangs rgyas kyi chos la rnam par gzhag par bya ba med pa dang /_gnas par bya ba med pa dang /_khyad par du gnas pa med par yang dag par mthong bar gyur te/_sangs rgyas kyi chos gnas pa mi g.yo bar mthong ba'i phyir 
[\[122b.5\]]dang /_'khor bar mi 'jug pa'i phyir dang /_yongs su mi 'gyur ba'i phyir chos thams cad kyi dbyings dang rjes su 'thun par gnas par gyur bas chos thams cad kyi dbyings kyi tshul rnam par gzhag pa la mkhas pa zhes bya'o/_/blo gros mtha' yas byang chub sems dpa' 
[\[122b.6\]]sems dpa' chen po gang sangs rgyas kyi chos la gnas pa med pa dang /_mi gnas pa med pa dang /_khyad par du gnas pa med pa dang /_khyad par med par gnas pa med pa dang /_gnas pa'i gnas pa med pa dang /_gnas pa ma yin par gnas pa med pa dang /_
[\[122b.7\]]g.yo ba med pa dang /_rnam par rtog pa med pa dang /_khyad par du rnam par rtog pa med pa dang /_kun du rtog pa med par gyur na/_gdod chos thams cad kyi dbyings kyi tshul rnam par gzhag pa la rab tu mkhas pa zhes bya'o/_/blo gros mtha' yas byang chub sems dpa' sems 
[\[123a\]]
[\[123a.1\]]dpa' chen po gang chos 'ga' tsam yang rnam par gzhag pa mi mthong la/_chos thams cad kyi gnas mchog tu rnam par gzhag tu yod par yang mi mthong zhing rnam par rtog pa med pa dang /_mchog tu rnam par rtog pa med pa dang /_kun tu rnam par rtog pa med 
[\[123a.2\]]par gyur na/_gdod chos thams cad kyi dbyings kyi tshul rnam par gzhag pa la mkhas pa zhes bya'o/_/blo gros mtha' yas byang chub sems dpa' sems dpa' chen po rnams ni chos 'ga' tsam yang 'dug pa 'am/_'gro ba zhes bya ba yang dag par mi mthong la rnam par rtog 
[\[123a.3\]]pa yang med/_khyad par du rnam par rtog pa yang med/_kun du rnam par rtog pa yang med de/_chos thams cad nam mkha' yongs su dag pa ltar mthong zhing 'od kyis rab tu gsal bar gyur bas nyon mongs pa yongs su spong ba dang /_chos thams cad 'od kyis rab tu snang bar 
[\[123a.4\]]byed pa'i phyir gdod chos thams cad kyi dbyings kyi tshul la thabs mkhas pa thob pa zhes bya ste/_rnam par gzhag pas chos kyi dbyings la so sor rtog par mi byed do/_/de ci'i phyir zhe na/_chos kyi dbyings la rnam par gzhag pa cung zad tsam yang med pa'i phyir ro/_/'di lta ste/_
[\[123a.5\]]dper na nam mkha' dang /_rlung gi khams la ni gnas kyang med/_bltar yang mi mthong rnam par gzhag pa'i gnas kyang med/_rten pa'i gnas kyang med/_bstan du yang med do/_/de bzhin du chos kyi dbyings kyang 'jug par bya ba'i gnas kyang med/_blta bar bya ba'i gnas 
[\[123a.6\]]kyang med/_rnam par gzhag pa'i gnas kyang med/_rten pa'i gnas kyang med/_khong du chud par bya ba yang med/_bstan du yang med de/_byang chub sems dpa' sems dpa' chen po rnams la ni bstan par bya ba med pa'i phyir/_de bzhin nyid kyi dbyings dang mtshungs par ldan 
[\[123a.7\]]par gnas so/_/blo gros mtha' yas chos thams cad kyi dbyings ni skye ba med pa/_srog med pa/_rga ba med pa/_'chi ba med pa/_rgod pa med pa/_bying ba med pa/_bstan du med pa'i dbyings yin pas chos kyi dbyings shes bya'o/_/rnam par 'gyur ba med pa'i dbyings 
[\[123b\]]
[\[123b.1\]]yin pas chos kyi dbyings shes bya ste/_chos kyi dbyings ni gnas thams cad du khyab pa yin no/_/blo gros mtha' yas chos kyi dbyings ni 'gro ba med cing 'gro ba'i gnas med de/_'gro ba dang /_gnas pa med pa'i phyir chos kyi dbyings dang mtshungs par ldan par gnas pa zhes 
[\[123b.2\]]bya'o/_/de bzhin nyid kyi chos kyi dbyings la ni gnas kyang med/_gnas ma yin pa yang med do/_/de ci'i phyir zhe na/_de bzhin nyid kyi chos kyi dbyings dang /_de bzhin nyid kyi rang bzhin ni yod pa ma yin pa'i phyir ro/_/blo gros mtha' yas byang chub sems dpa' sems 
[\[123b.3\]]dpa' chen po rnams kyis ngas bstan pa 'di thos par gyur na chos thams cad kyi dbyings kyi tshul gyi chos kyi snang ba chen po 'thob par 'gyur la/_chos kyi snang ba thob pa'i dbang gis ni mi skye ba'i chos la bzod pa thob nas myur du de bzhin gshegs pa'i stobs bcu dang /_
[\[123b.4\]]ma 'dres pa [{]bcwa [,]bco [}]brgyad dang /_sangs rgyas kyi chos thams cad yongs su rdzogs par byed do/_/sems can thams cad kyi dge ba'i rtsa ba rgya chen po dang /_tshogs khyad par du 'phags pa yongs su smin par bya ba'i phyir dang /_de bzhin gshegs pa'i gdung rgyun mi 'chad par bya 
[\[123b.5\]]ba'i phyir myur du byang chub kyi snying por song nas chos kyi 'khor lo bskor ba dang /_bdud kyi gnas rnams zil gyis gnon pa dang /_tha dad par smra ba rnams tshar gcod pa dang /_skyes bu dam pa'i seng ge'i sgra chen po sgrogs shing sems can rnams kyi mos pa ji lta ba dang /_
[\[123b.6\]]smon lam ji lta ba dang /_sems bskyed pa ji lta ba bzhin du yang dag par rnam par grol bar bya ba'i phyir dam pa'i chos bstan nas thams cad bla na med pa yang dag par rdzogs pa'i byang chub la rab tu 'god par byed do/_/de nas de'i tshe bcom ldan 'das kyis tshigs su bcad 
[\[123b.7\]]de bka' stsal pa/_byang chub sems dpa' thams cad ni/_/chos rnams kun la mi gnas pas/_/sangs rgyas kyi ni chos dag la/_/rnam par gzhag pa ci yang med/_/byang chub sems dpa' thams cad ni/_/rnam par gzhag pa med pa'i phyir/_/sangs rgyas kyi ni 
[\[124a\]]
[\[124a.1\]]chos dag la/_/'jigs pa med par gzhol bar byed/_/byang chub sems dpa' thams cad ni/_/sangs rgyas chos la gnas pa dang /_/gnas kyang med par mthong bas na/_/shin tu legs par gnas par byed/_/byang chub sems dpa' thams cad 
[\[124a.2\]]ni/_/gnas dag la ni mi gnas par/_/chos rnams rab tu mthong bas na/_/gnas pa med cing ldog pa med/_/byang chub sems dpa' thams cad ni/_/chos la gnas pa med mthong bas/_/sangs rgyas chos la mi g.yos shing /_/sangs rgyas chos kyang tshol mi byed/_/
[\[124a.3\]]byang chub sems dpa' thams cad ni/_/chos ni tha dad mi mthong bas/_/sangs rgyas chos las ma g.yos shing /_/yongs su 'tshol bar mi byed do/_/byang chub sems dpa' thams cad ni/_/chos rnams de ltar mthong bas na/_/chos rnams mkhas par bya ba la/_/
[\[124a.4\]]thabs mkhas pas ni gnas par byed/_/byang chub sems dpa' thams cad ni/_/rtag tu mnyam par mthong bas na/_/sangs rgyas chos la mi gnas shing /_/mi gnas pa yang ma yin no/_/rtag tu gnas med pa la gnas/_/gnas med pa yang ma yin no/_/
[\[124a.5\]]rtag tu rnam par rtog mi byed/_/rnam par mi rtog pa yang min/_/rnam par rtog pa sna tshogs dag_/rtag tu med par gyur pa yin/_/byang chub sems dpa' thams cad ni/_/gnas pa med dang mtshungs ldan pas/_/dus dang gnas rnams kun du yang /_/g.yo ba med 
[\[124a.6\]]par gyur pa yin/_/byang chub sems dpa' thams cad kyis/_/nam zhig chos kyi tshul dag la/_/mnyam pa nyid du gnas pa'i tshe/_/legs par gnas pa zhes bya'o/_/byang chub sems dpa' thams cad kyis/_/nam zhig chos kyi tshul dag la/_/chos 'ga' 
[\[124a.7\]]tsam yang mi mthong na/_/mnyam pa nyid la gnas pa yin/_/byang chub sems dpa' thams cad ni/_/chos rnams kun la gnas med par/_/rab tu mthong bar gyur kyang ni/_/gnas ni yongs su spong mi byed/_/g.yo ba med pa thob pas na/_/bstan par bya ba ci yang 
[\[124b\]]
[\[124b.1\]]med/_/byang chub sems dpa' thams cad ni/_/chos rnams kun gyi tshul dag la/_/rab tu mkhas par gyur pas na/_/thabs mkhas pas ni gnas par byed/_/gnas pa med la gnas pas na/_/byang chub sems dpa' zhes bya'o/_/byang chub sems dpa' 
[\[124b.2\]]thams cad ni/_/chos ni cung zad tsam la yang /_/'gro 'am 'ong zhes bya ba yi/_/rnam rtog dag la mi gnas pa/_/de tshe chos rnams thams cad kyi/_/tshul la rab tu gnas pa yin/_/byang chub sems dpa' thams cad ni/_/chos kyi tshul ni kun la yang /_/
[\[124b.3\]]rnam pa sna tshogs gnas byed pas/_/chos kyi snang ba chen po ni/_/dpag tu med pa skyed par byed/_/chos kyi snang ba'i dbang gis ni/_/mnyam pa'i lta ba rab gnas pas/_/chos rnams thams cad kun la ni/_/chos rnams kun gyi tshul rnams kyang /_/nam mkha' dag pa 
[\[124b.4\]]lta bu dang /_/grib ma dang ni gzugs brnyan dang /_/mnyam zhing dri ma med par mthong /_/byang chub sems dpa' thams cad ni/_/lta ba dag ni rtogs gyur kyang /_/rtogs pa dag ni med pas na/_/rang bzhin yongs su spong bar byed/_/byang chub sems dpa' thams cad 
[\[124b.5\]]ni/_/ji ltar mthong zhing rtogs byed pas/_/chos kyi tshul ni thams cad la/_/rab tu gnas par gyur pa yin/_/chos rnams kun gyi dbyings dag la/_/brtan pas nan tan bsgrubs pas na/_/chos kyi dbyings kyi tshul dag la/_/thabs mkhas pa zhes brjod pa yin/_/
[\[124b.6\]]byang chub sems dpa' thams cad ni/_/chos kyi dbyings la mi gnas pas/_/chos kyi dbyings rnams thams cad kun/_/gtan du yod min lta bar byed/_/byang chub sems dpa' thams cad ni/_/chos kyi dbyings rnams rtogs pas na/_/chos rnams nam mkha' rlung 
[\[124b.7\]]khams la/_/rnam gzhag med cing thams cad du/_/khyab par gyur pa bzhin du mthong /_/chos kyi dbyings kyang de bzhin te/_/thams cad du ni khyab pa yin/_/chos kyi dbyings ni bsam dka' bas/_/bstan par bya bar rung ma yin/_/blo ldan dag ni thams cad 
[\[125a\]]
[\[125a.1\]]kun/_/rten par yang ni mi byed do/_/bstan med dbyings ni gang yin pa/_/de ni chos kyi dbyings shes bya/_/gnas pa'i gnas ni med pas na/_/de ni gnas pa zhes bya'o/_/chos kyi dbyings la skye ba med/_/srog kyang med la rga ba'ang med/_/'chi ba med cing 
[\[125a.2\]]bying ba med/_/nges par 'byung ba'ang yod ma yin/_/chos kyi dbyings ni bsam dka' bas/_/'ong ba med cing 'gro ba med/_/chos kyi dbyings ni phung po min/_/khams dang skye mched kyang ma yin/_/gnas kyang spong bar mi byed pas/_/g.yo ba med par gyur pa yin/_/chos 
[\[125a.3\]]kyi dbyings kyi de bzhin nyid/_/rang bzhin dag ni yod ma yin/_/byang chub sems dpa' thams cad kyis/_/chos kyi dbyings ni bsam dka' bas/_/de ltar khong du chud gyur na/_/chos kyi snang ba 'thob par 'gyur/_/de yi dbang gis byang chub kyi/_/snying por yang ni bgrod par 
[\[125a.4\]]'gyur/_/sangs rgyas rnams kyi chos la yang /_/the tshom dag ni med par 'gyur/_/g.yo ba dag ni med par yang /_/chos kyi snang ba dag gis kyang /_/sems can dag ni thams cad kun/_/bde ba chen po 'thob par byed/_/blo gros mtha' yas byang chub sems 
[\[125a.5\]]dpa' sems dpa' chen po gang chos zab mo 'di lta bu dag la nan tan gyis mngon par sgrub par byed na/_/chos kyi snang ba de lta bu 'thob par 'gyur te/_/shes rab des bla na med pa yang dag par rdzogs pa'i byang chub la rab tu gzhol bar byed do//_//bam 
[\[125a.6\]]po drug pa ste tha ma/_/gzhan yang blo gros mtha' yas ngas mngon par dran te/_sngon bskal pa grangs med pa gnyis 'das pa na de'i tshe de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig 
[\[125a.7\]]rten mkhyen pa bla na med pa/_skyes bu 'dul ba'i kha lo sgyur ba/_lha dang mi rnams kyi ston pa/_sangs rgyas bcom ldan 'das zla ba'i sgron ma'i rgyal po zhes bya ba 'jig rten du byung ste/_bskal pa'i ming ni bdud rtsi zhes bya'o/_/'jig rten gyi khams ni yongs su dag par byed pa 
[\[125b\]]
[\[125b.1\]]zhes bya ste/_/sangs rgyas de'i zhing chu shel las mngon par grub pas rtag tu 'od zer gyis zhing de kun du gsal bar byed de/_/sems can gang dag 'od zer des reg par gyur pa de dag shin tu mdzes shing byad bzhin bzang por gyur pas de'i phyir 'jig rten gyi khams de yongs su dag 
[\[125b.2\]]par byed pa zhes bya'o/_/de na logs shig na grong khyer dang /_grong rdal zhes bya ba'i ming yang med de/_/lam rnams gya nom zhing gser gyi thig bkye ba lam rnams kyi bar re re'i tshad rgyang grags phyed phyed yod do/_/lam re re'i bar du yang rin po che'i ka ba dang /_ta la sna tshogs kyi ljon 
[\[125b.3\]]shing 'od dang ldan pa brgyad cu rtsa bzhi brgyad cu rtsa bzhi phreng du dkrigs so/_/gzhan yang rdzing bu bzhi lam stegs kyis bskor ba yod do/_/mi rnams ni rin po che sna bdun gyi gzhal med khang dra bas g.yogs shing dar gyi lda ldi spyangs pa/_/me tog gis rab tu mdzes par byas pa dag 
[\[125b.4\]]na gnas pas dper na lha rnams ji lta ba bzhin no/_/'jig rten gyi khams de'i sems can rnams ni rab tu bde zhing bde ba dang ldan pas dge ba bcu'i las kyi lam rnams yongs su rdzogs shing byad bzhin shin tu sdug pa/_tshe shin tu ring ba/_'dod chags dang /_zhe sdang dang /_gti 
[\[125b.5\]]mug srab pa/_gdul sla ba/_sbyor ba chung ngus chos rnams rgya cher rtogs pa sha stag go_/de bzhin gshegs pa de'i sku tshe'i tshad ni lo bye ba phrag stong thub par gyur to/_/yongs su mya ngan las 'das pa'i 'og tu yang dag pa'i chos ni 'jig rten na lo bye ba snyed gnas par gyur to/_/'dus 
[\[125b.6\]]pa lan bcur chos bshad de/_'dus pa re re la yang nyan thos kyi 'khor slob pa'i sa la gnas pa ni bye ba khrag khrig phrag nyi shu yod par gyur to/_/byang chub sems dpa'i 'khor theg pa gcig gi lam la bgrod par gyur pa/_de'i grangs ni tshad kyang med do/_/blo gros mtha' 
[\[125b.7\]]yas de bzhin gshegs pa zla ba'i sgron ma'i rgyal po de'i byang chub kyi shing rin po che'i tshad kyang rgyar ni dpag tshad lnga bcu yod do/_/srid du ni dpag tshad brgya yod de/_rtsa ba ni byi ru las byas pa/_sdong po ni bai dUr+ya las byas pa/_/yal ga ni gser las byas pa/_/lo ma ni rdo'i snying po 
[\[126a\]]
[\[126a.1\]]las byas pa'o/_/byang chub kyi gdan gyi tshad kyang chu zhing 'dra ste/_dpag tshad brgya brgya yod do/_/gdan de'i mtha' ma ni lan kan gyis 'khor bar bskor to/_/ta la'i ljon shing mchog rnams kyis ni phreng du dkrigs te/_/gser gyi dril bu dang /_rin po che'i dra bas 
[\[126a.2\]]g.yogs shing rab tu brgyan par gyur to/_/byang chub chen po'i gdan de 'phang du ni dpag tshad gsum yod de/_gdan shin tu phra zhing 'jam pa dag de'i steng du bting ngo /_/gos mchog dam pa brgya stong snyed kyis brgyan cing sbyangs par gyur te/_gdugs dang /_rgyal mtshan dang /_ba dan nyi shu ni 
[\[126a.3\]]g.yas g.yon du dkrigs so/_/de bzhin gshegs pa zla ba'i sgron ma'i rgyal po gdan de la bzhugs nas bla na med pa yang dag par rdzogs pa'i byang chub mngon par rdzogs par sangs rgyas te/_de'i tshe 'jig rten gyi khams de na ngan song gsum yang med/_ngan song gsum gyi ming yang med/_/
[\[126a.4\]]mi khom pa rnams kyang med/_mi khom pa rnams kyi ming yang med do/_/de bzhin gshegs pa zla ba'i sgron ma'i rgyal po de ni rtag par 'jig rten gyi khams thams cad du sprul pa'i sku bstan nas chos kyi 'khor lo bskor bar mdzad do/_/blo gros mtha' yas de bzhin gshegs pa zla ba'i sgron 
[\[126a.5\]]ma'i rgyal po de la byang chub sems dpa' gnyis yod de/_gcig gi ming ni sprin gyi dbyangs zhes bya'o/_/gcig gi ming ni dpag med dbyangs zhes bya'o/_/byang chub sems dpa' de gnyis kyis de bzhin gshegs pa de la 'di skad ces gsol to/_/bcom ldan 'das ji ltar na byang 
[\[126a.6\]]chub sems dpa' sems dpa' chen po rnams chos thams cad kyi tshul rnam par gzhag pa'i thabs la mkhas pa 'thob par 'gyur lags/_de skad ces gsol pa dang /_de'i tshe de bzhin gshegs pa des byang chub sems dpa' sems dpa' chen po rnams chos thams cad kyi tshul 
[\[126a.7\]]rnam par gzhag pa'i thabs mkhas pa 'thob par bya ba'i phyir byang chub sems dpa' de gnyis la chos de rgya cher yang dag par rab tu bstan te/_de'i tshe byang chub sems dpa' sems dpa' chen po rnams chos de thos pas chos thams cad kyi tshul rnam par gzhag pa'i thabs la 
[\[126b\]]
[\[126b.1\]]mkhas pa thob par gyur to/_/byang chub sems dpa' de gnyis kyang de'i 'og tu lo nyi khri'i bar du gnyid kyang med/_'dod pa dang /_khong khro ba dang /_rnam par 'tshe ba'i bsam pa yang med/_zas kyi 'du shes kyang med/_nyal ba'i 'du shes kyang med/_na ba'i rkyen yang med/_sman la 
[\[126b.2\]]sogs pa yongs su tshol ba'i 'du shes kyang med/_'jig rten pa'i ltad mo dang /_gtam dang /_rtsed mo la yang dga' ba med par de bzhin gshegs pa des chos bstan pa rtse gcig tu mnyan pas stan las ma langs par mi skye ba'i chos la bzod pa thob par gyur to/_/de nas de bzhin 
[\[126b.3\]]gshegs pa des bka' stsal pa/_rigs kyi bu chos thams cad kyi tshul rnam par gzhag pa la 'di ltar thabs mkhas par gyur pa de deng khyed yongs su tshol bar byed dam/_byang chub sems dpa' de gnyis kyis gsol pa/_bcom ldan 'das bdag cag ni chos thams cad kyi 
[\[126b.4\]]tshul rnam par gzhag pa'i thabs la mkhas pa'i ming yang yang dag par rjes su mi mthong chos thams cad kyi tshul rnam par gzhag pa'i thabs la mkhas pa'i chos mchis par yang yang dag par rjes su mi mthong na chos thams cad kyi tshul rnam par gzhag pa'i thabs la 
[\[126b.5\]]mkhas pa lta smos kyang ci 'tshal lags/_bcom ldan 'das bdag cag ni chos thams cad kyang yang dag par mi dmigs/_/chos rnams kyi rnam par gzhag pa yang yang dag par mi dmigs pas chos thams cad la gnas pa yang ma lags/_mi gnas pa yang ma lags 
[\[126b.6\]]so/_/bcom ldan 'das bdag cag de ltar mthong ba la chos thams cad kyi tshul rnam par gzhag pa 'di ltar thabs mkhas pa de yongs su tshol bar bgyid pa 'am/_yongs su tshol bar mi bgyid pa lta mchis par ga la 'gyur/_/bcom ldan 'das bdag cag ni chos thams cad 
[\[126b.7\]]kyi tshul rnam par gzhag pa la de ltar thabs mkhas pa yongs su tshol bar bgyid pa yang yang dag par rjes su mi mthong /_nang ngam/_phyi rol lam/_de gnyis kyi bar ram/_chos thams cad ces bgyi ba 'am/_chos kyi tshul la de ltar thabs mkhas pa rnam par gzhag pa 
[\[127a\]]
[\[127a.1\]]zhes bgyi ba yang dag par rjes su mi mthong /_chos 'ga' yang nang ngam/_slad rol lam/_de gnyis kyi bar ram/_chos thams cad ces bgyi ba'am/_chos kyi tshul la thabs mkhas pa rnam par gzhag pa zhes bgyi ba yang yang dag par rjes su mi mthong lags 
[\[127a.2\]]so/_/bcom ldan 'das bdag cag ni tha na chos cung zad tsam yang nang ngam/_slad rol lam/_de gnyis kyi bar ram/_chos kyi tshul la thabs mkhas pa rnam par gzhag pa zhes bgyi ba bgrod par bgyir rung ba 'am bsten par bgyir rung ba yang yang dag par rjes su ma mthong lags 
[\[127a.3\]]so/_/bcom ldan 'das de ltar chos 'ga' tsam yang gzhol bar bgyid pa 'am bsten par bgyir rung ba ma mchis na bdag cag gis ji ltar de rnam par gzhag par bgyi lags/_bcom ldan 'das bdag cag gis ni 'das pa 'am/_da ltar byung ba 'am/_ma 'ongs pa gang yang 
[\[127a.4\]]rnam par gzhag pa'i gnas su gyur par yang yang dag par rjes su ma mthong ba lags so/_/gal te rnam par gzhag pa'i gnas yang dag par mchis pa ma lags na bdag cag gis gang du ci zhig rnam par gzhag par bgyi lags/_bcom ldan 'das rnam par gzhag pa ma 
[\[127a.5\]]mchis pa'i slad du rjes su 'thun pa la gnas pa yang ma lags/_rjes su mi 'thun pa la mi gnas pa yang ma lags pas bsam pa ma mchis pa dang mtshungs par ldan pa dang /_skye ba ma mchis pa dang mtshungs par ldan par gyur pa lags so/_/bcom ldan 'das bdag cag ni 
[\[127a.6\]]gang las gang gis gang du gang gi tshe bdag cag gi sems dang /_yid dang /_rnam par shes pa skye ba 'am/_'gag pa zhes bgyi ba yang dag par rjes su ma mthong na sems dang yid dang /_rnam par shes pas chos thams cad kyi tshul la thabs mkhas pa rnam par gzhag pa zhes ji 
[\[127a.7\]]skad du brjod par bgyi lags/_blo gros mtha' yas byang chub sems dpa' de gnyis kyis de bzhin gshegs pa de'i spyan sngar de skad smras pa'i tshe byang chub sems dpa' stong ni mi skye ba'i chos la bzod pa thob par gyur to/_/byang chub sems dpa' bye ba phrag stong gis ni bla na 
[\[127b\]]
[\[127b.1\]]med pa yang dag par rdzogs pa'i byang chub tu sems bskyed do/_/de nas de bzhin gshegs pa zla ba'i sgron ma'i rgyal pos yang 'di skad ces bka' stsal to/_/rigs kyi bu ji ltar khyed gnas pa med pas gnas med pa la gnas nas chos thams cad kyi tshul rnam par gzhag pa'i 
[\[127b.2\]]thabs mkhas pa la gnas pa de bzhin du rigs kyi bu chos thams cad kyang de bzhin te/_de bzhin gshegs pa 'jig rten pa'i rjes su 'thun par mdzad pa'i phyir bla na med pa yang dag par rdzogs pa'i byang chub mngon par rdzogs par sangs rgyas pa brnyes par ston par mdzad do/_/
[\[127b.3\]]gal te de bzhin gshegs pa 'jig rten pa'i rjes su 'thun par mi mdzad na de bzhin du bla na med pa yang dag par rdzogs pa'i byang chub mngon par rdzogs par sangs rgyas pa mngon du mdzad pa yang mi ston to/_/rigs kyi bu chos rnams la ni gnas med do/_/gnas med pa 
[\[127b.4\]]yang ma yin no/_/gnas dang gnas med pa zhes bya ba gang yin pa de dag thams cad ni 'jig rten pa'i rjes su 'brang ba'o/_/'jig rten pa'i rjes su 'brang ba gang yin pa de la ni chos 'ga' tsam yang skye bar bya ba 'am/_khong du chud par bya ba med pas de'i phyir rigs kyi bu 
[\[127b.5\]]nan tan brtson 'grus bskyed nas myur du chos rnams las rnam par grol ba 'thob par bya'o/_/byang chub sems dpa' de gnyis de bzhin gshegs pa de las chos de lta bu thos pa dang /_nam mkha' la 'phags nas tshigs su bcad de de bzhin gshegs pa la mngon par 
[\[127b.6\]]bstod pa/_/chos kyi rgyal po bsam mi khyab/_/ngo mtshar chos ni rab tu brnyes/_/thams cad mkhyen pa rkang gnyis gtso/_/sangs rgyas chos ni bla na med/_/chos nyid bla na ma mchis slad/_/de bzhin gshegs dang mtshungs ma mchis/_/chos rnams skye ba ma mchis pas/_/
[\[127b.7\]]deng bdag bzod pa 'di thob lags/_/bdag ni rtag tu skye ba dang /_/skye ba ma mchis rtog mi bgyid/_/de bzhin rnam mi rtog la yang /_/thams cad bsam par mi bgyid do/_/chos rgyal thub pa chen po ste/_/yon tan tshig dang rtog spangs pa/_/rnam par dag pa'i chos 
[\[128a\]]
[\[128a.1\]]bstan nas/_/'khor rnams dga' bar mdzad du gsol/_/sangs rgyas yon tan mchog dag gi/_/mtha' ni gang zhig rtogs 'tshal bas/_/bskal pa tshad med rab brtags kyang /_/dmigs par yang ni mi 'gyur ro/_/yon tan dpag tu ma mchis 
[\[128a.2\]]slad/_/khyad par 'phags shing bla na med/_/chos rnams skye ba ma mchis la/_/bdag ni rtog par mi bgyid do/_/bdag ni sangs rgyas chos dag la/_/rnam par 'dzin par mi bgyid pas/_/dge ba'i rtsa ba mang po dag_/ji ltar 'thob snyam sems mi bgyid/_/chos rnams 
[\[128a.3\]]bstan du ma mchis shing /_/skye dang mtshan ma ma mchis pas/_/'di ltar mtshan ma ma mchis bzod/_/'dir ni thams cad mngon du gyur/_/deng bdag thob pa'i bzod pa 'di/_/nams kyang ldog par mi 'gyur bas/_/de slad thams cad mkhyen pa la/_/des na dga' ba skyes pa 
[\[128a.4\]]lags/_/de bzhin gshegs pa'i chos la bdag_/nges par som nyi ma mchis pas/_/chos rnams thams cad dag la yang /_/the tshom mang po rab tu spangs/_/bla med sangs rgyas chos dag las/_/deng bdag bzod pa 'di thob kyang /_/bdag ni rtog par yong mi bgyid/_/rtog pa 
[\[128a.5\]]ma mchis pa yang min/_/blo gros mtha' yas byang chub sems dpa' de gnyis kyis tshigs su bcad pa 'di dag smras nas de bzhin gshegs pa zla ba'i sgron ma'i rgyal po la lan gsum bskor ba byas te/_lha'i me tog dang /_tsan dan gyi phye mas de bzhin gshegs pa la mngon par 
[\[128a.6\]]gtor to/_/de nas de bzhin gshegs pa des kyang 'di skad du khyed bskal pa nyi khri 'das nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/zhes lung bstan to/_/byang chub sems dpa' de gnyis kyang de bzhin gshegs pas lung 
[\[128a.7\]]bstan pa thob pas rab tu dga' bar gyur te/_de bzhin gshegs pa la sems rtse gcig tu brtags nas bsam gtan rnams la zhugs pas rdzu 'phrul gyis rnam par rtsen pa dang /_dud pa 'thul ba dang /_'od 'byin pa dag la rang dbang thob par gyur to/_/gzhan yang sems can 
[\[128b\]]
[\[128b.1\]]rnams la chos yang dag par rnam par phye ste bstan pas lha dang /_mi bye ba phrag nyi shu rtsa bzhi bla na med pa yang dag par rdzogs pa'i byang chub la rab tu gzhol bar gyur to/_/byang chub sems dpa' de gnyis ji srid 'tsho'i bar du nan tan gyis tshangs par spyod pa yang dag par spyad nas 
[\[128b.2\]]de bzhin gshegs pa des dus bar mar gsungs pa'i yang dag pa'i chos dang /_dus tha mar gsungs pa'i yang dag pa'i chos rnams rab tu bsrungs shing yongs su bzung ngo /_/gzhan yang de'i tshe de dag gis sems can bye ba phrag bzhi'i bar du btul nas bla na med pa yang dag 
[\[128b.3\]]par rdzogs pa'i byang chub la rab tu gzhol bar byas so/_/byang chub sems dpa' de gnyis rim gyis sangs rgyas brgya stong mang po la rim gro dang /_mchod pa byas nas de bzhin gshegs pa rnams kyi ting nge 'dzin dang /_yang dag pa'i chos rnams ma lus par yongs su bzung 
[\[128b.4\]]bas bskal pa nyi khri 'das nas de bzhin gshegs pa rin po che'i tog ces bya ba chos kyi 'khor lo rjes su bskor ba dang phrad par gyur pas sems can tshad med pa snyed btul te/_/yongs su smin par byas pas bla na med pa yang dag par rdzogs pa'i byang chub la rab tu gzhol bar 
[\[128b.5\]]gyur to/_/de bzhin gshegs pa rin po che'i tog de'i zhing ni shin tu rnam par dag cing nyan thos kyi ming yang med pas tshe gcig gis thogs pa'i byang chub sems dpa' 'ba' zhig gis gang bar gyur to/_/de bzhin gshegs pa rin po che'i tog yongs su mya ngan las 'das pa'i tshe 'di skad 
[\[128b.6\]]du nga yongs su mya ngan las 'das pa'i 'og tu byang chub sems dpa' sprin gyi dbyangs zhes bya ba 'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_mtshan yang de bzhin gshegs pa nyi ma'i sgron ma'i rgyal po zhes bya bar 'gyur ro/_/
[\[128b.7\]]sangs rgyas de'i zhing ni bkod pa phun sum tshogs pa/_yon tan dpag tu med pa las mngon par grub pa/_byang chub sems dpa' dang /_nyan thos kyi 'khor phun sum tshogs par ma gyur pa med do/_/de bzhin gshegs pa nyi ma'i sgron ma'i rgyal po yongs su mya ngan las 
[\[129a\]]
[\[129a.1\]]'das pa'i 'og tu byang chub sems dpa' dpag tu med pa'i dbyangs zhes bya ba 'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/zhes lung bstan to/_/blo gros mtha' yas chos kyi rnam grangs 'di ni dmigs su med pa'i 
[\[129a.2\]]phyir dang /_tshig med pa'i phyir bstan du med pa/_skye ba med pa/_'gag pa med pa yin te/_byang chub sems dpa' sems dpa' chen po rnams kyis nan tan brtson 'grus kyis tshul bzhin du bsgrub par bya'o/_/byang chub sems dpa' gang chos thams cad kyi tshul rnam par gzhag pa'i 
[\[129a.3\]]thabs mkhas pa la gnas shing dmigs su med pas mi skye ba'i chos la bzod pa thob par gyur na sangs rgyas kyi chos yongs su rdzogs pa dang /_yon tan tshad med pas rab tu brgyan nas bla na med pa yang dag par rdzogs pa'i byang chub la rab tu gzhol bar 'gyur ro/_/blo gros mtha' yas nga 
[\[129a.4\]]ni byang chub sems dpa' sems dpa' chen po rnams la chos 'di ma gtogs par gud na chos cung zad tsam yang thams cad mkhyen pa'i ye shes mngon par bsgrub par 'gyur ba yod par yang dag par mi smra'o/_/gang la la zhig skye ba med pa/_'gag pa med pa/_shin tu zab pa/_stong pa 
[\[129a.5\]]nyid kyi chos 'di nan tan brtson 'grus kyis yang dag par sgrub par byed pa na myur du byang chub sems dpa' chos kyi dbyings kyi tshul la thabs mkhas pa dang /_gzungs dang /_spobs pa phun sum tshogs pa dang /_bla na med pa'i yongs su sdud pa 'thob par 'gyur zhing sangs rgyas bcom ldan 
[\[129a.6\]]'das rnams kyis kyang bsngags pa brjod pa dang /_chos kyi bkod pa'i yo byad kyis rab tu brgyan pa dang /_sbyin pa yongs su rdzogs pa dang /_tshul khrims rnam par dag pa la gnas pa dang /_bzod pa rnam par dag pa dang /_bla na med pa'i brtson 'grus dang /_dmigs pa med pa'i bsam 
[\[129a.7\]]gtan dang /_shes rab chen po thob nas bla na med pa yang dag par rdzogs pa'i byang chub la rab tu gzhol bar 'gyur bas mchog tu gyur pa'i nang na rab mchog tu gyur pa dang /_myur du thams cad mkhyen pa zhes bya ba'i ming thob nas byang chub kyi snying po la 'dug par 'gyur bas rgyal po 
[\[129b\]]
[\[129b.1\]]chen po bzhi gdugs thogs nas chos kyi 'khor lo bskor bar gsol ba 'debs pas lha dang mi rnams la snang ba chen po byas nas bla na med pa yang dag par rdzogs pa'i byang chub la rab tu 'god par 'gyur ro/_/gzhan yang blo gros mtha' yas byang chub sems dpa' sems dpa' 
[\[129b.2\]]chen po gang chos thams cad kyi rgya mtsho'i phyag rgya'i ting nge 'dzin brtson 'grus kyis sgrub par byed na chos thams cad chos kyi dbyings dang mtshungs pa nyid du mthong bar 'gyur te/_de ltar mthong ba'i tshe chos kyi dbyings la yang chos thams cad du mi mthong la/_chos rnams la yang chos kyi dbyings su 
[\[129b.3\]]mi mthong bas brtson 'grus kyis mngon par sgrub par byed do/_/chos thams cad kyi khams 'dus pa la thabs mkhas pas chos thams cad kyi khams la yang mngon par zhen pa yang med g.yo ba yang med do/_/chos thams cad kyi khams 'dus pa la thabs mkhas shing mngon par zhen 
[\[129b.4\]]pa yang med/_rnam par rtog pa yang med pas chos gcig tu 'dus pa'i nang du chos thams cad 'dus par mthong la/_/chos thams cad 'dus pa'i nang du chos gcig 'dus par mthong yang chos thams cad 'dus pas chos gcig 'dus pa la sten par yang mi byed la/_chos gcig 
[\[129b.5\]]gi 'dus pas kyang chos thams cad kyi 'dus pa la sten par yang mi byed do/_/chos 'di gcig rab tu rtogs pa'i phyir yang chos thams cad rab tu rtogs par 'gyur la/_chos thams cad rab tu rtogs pa'i phyir yang chos 'di gcig shes par bya ba'i gnas rnams rab 
[\[129b.6\]]tu rtogs par 'gyur yang chos rnams kyis chos thams cad la sten par mi byed do/_/nye bar len pa'i phung po rnams 'dus pa rtogs par khong du chud pas nye bar len pa'i phung po sna tshogs kyi ngo bo nyid kyi mtshan nyid la yang 'dus pa yod pa 'am/_'dus pa med par 
[\[129b.7\]]mngon par zhen pa skyed par mi byed do/_/byang chub sems dpa' sems dpa' chen po rnams de ltar spyod pa'i tshe chos gang rgyu dang /_rkyen mang po 'dus pa las skye ba dang /_chos gang rgyu dang /_rkyen mang po 'dus pa las mngon par sgrub par 'gyur ba'i chos de dag kyang rtogs par 
[\[130a\]]
[\[130a.1\]]khong du chud do/_/chos gang rgyu dang /_rkyen 'dus pa las rnam pa sna tshogs kyi ngo bo nyid mtshungs par ldan par 'byung bar 'gyur ba'i chos gang yin pa de dag rtogs par khong du chud kyang mngon par zhen pa yang med la/_chos thams cad ces gdags pa'i mtshan nyid kyang rjes su 
[\[130a.2\]]rtogs par byed do/_/mtshan ma dang bcas pa dang mtshan ma med pa yang rab tu rtogs par byed do/_/khams rnams kyi bye brag dang /_khams sna tshogs kyi ngo bo nyid kyi mtshan nyid kyi bye brag kyang rab tu rtogs par 'gyur ro/_/gang gis rgyu byas nas nyon mongs pas rten cing 'brel bar 'byung 
[\[130a.3\]]ba'i chos rnams la bsten pa dang /_gzhol bar mi 'gyur ba yang khong du chud par 'gyur ro/_/'jig rten dang /_'jig rten las 'das pa'i chos rnams phan tshun mi 'gal bar yang rjes su rtogs par 'gyur ro/_/'jig rten dang 'jig rten las 'das pa'i chos thams cad dang /_'jig rten 
[\[130a.4\]]pa'i mtshan nyid kyi phyag rgya yang yongs su rtogs par 'gyur ro/_/chos kyi rnam grangs gcig gis kyang chos thams cad kyi rnam grangs khong du chud par byed la/_chos kyi rnam grangs mang pos kyang chos gcig gis rnam grangs khong du chud par byed do/_/chos thams cad kyi rnam grangs kyis kyang 
[\[130a.5\]]chos gcig gi rnam grangs la sten par mi byed la/_chos gcig gi rnam grangs kyis kyang chos rnams kyi rnam grangs la sten par mi byed do/_/chos kyi rnam grangs de lta bu dag ma lus par yongs su sbyong bar byed do/_/blo gros mtha' yas byang chub sems dpa' sems dpa' 
[\[130a.6\]]chen po gang chos 'di nan tan gyis sgrub par byed pa de dag ni tshul gcig pa'i tshig gis bstan pa'i rnam grangs gcig gis chos thams cad kyi ngo bo nyid ro gcig pa khong du chud par 'gyur bas chos thams cad la rtsod pa med pa tshul bzhin gyis rab tu dben pa'i mchog 'thob par 
[\[130a.7\]]'gyur te/_phan tshun 'gal ba med par 'khor mang po'i nang du chos 'di'i bsngags pa brjod nas yang dag par bstan pa dang /_nan tan gyis bsgrubs pas chos thams cad kyi rgya mtsho'i phyag rgya'i ting nge 'dzin yang rab tu 'thob par 'gyur ro/_/de ltar mngon par bsgrubs pas rtsod pa 
[\[130b\]]
[\[130b.1\]]dang bcas pa 'am/_rtsod pa med par yang rung ste/_de dag thams cad nye bar zhi bar gyur bas tshul bzhin du gnas par 'gyur ro/_/nga rgyal dang /_bag med pa dag kyang rjes su 'thun pas yongs su spong bar byed do/_/nges par bshad pa dag kyang legs par yongs su 'dzin par byed 
[\[130b.2\]]do/_/ming dang tshig tha dad pa dag kyang yongs su rtogs par 'gyur ro/_/chos kyi dbyings kyi tshul dag la yang thabs mkhas pas nan tan gyis sgrub par byed do/_/chos kyi sgo rnams kyang legs par yid la byed do/_/chos gang dang mtshungs par ldan pa 'am/_mtshungs par mi ldan 
[\[130b.3\]]pa yang rung ste/_thabs mkhas pas nges pa'i don la bsam pa rnam par dag pas rab tu gnas par byed do/_/blo gros mtha' yas byang chub sems dpa' sems dpa' chen po gang chos kyi sgo 'di la de ltar gnas pa de dag ni spyod pa chung ngus chos thams cad kyi rgya mtsho'i phyag rgya'i 
[\[130b.4\]]ting nge 'dzin thob nas chos kyi rgya mtsho'i phyag rgya'i ting nge 'dzin tshad med pa 'dis bla na med pa yang dag par rdzogs pa'i byang chub la rab tu gzhol bar byed do/_/de nas de'i tshe bcom ldan 'das kyis tshigs su bcad de bka' stsal pa/_khyed kyis chos rnams thams cad ni/_/chos kyi dbyings su 'jug 
[\[130b.5\]]par ltos/_/chos rnams chos dbyings mtshungs pas na/_/tshul ni kun kyang mnyam pa yin/_/gzhan yang chos kyi dbyings rnams ni/_/chos rnams kun du 'jug par ltos/_/chos dbyings chos dang mtshungs pas na/_/tshul ni kun du mnyam pa yin/_/chos kyi dbyings rnams la yang 
[\[130b.6\]]ni/_/thams cad chos su lta mi byed/_/chos kyi dbyings las ma gtogs par/_/chos rnams su yang lta mi byed/_/chos rnams thams cad kun la yang /_/chos kyi dbyings su lta mi byed/_/chos rnams ma gtogs gud na yang /_/chos kyi dbyings su lta mi byed/_/khams ni rnam 
[\[130b.7\]]pa sna tshogs dang /_/chos kyi dbyings ni sna tshogs nyid/_/chos 'dus rnams ni rtogs pas na/_/thabs mkhas gnas pa ci yang med/_/dus dang gnas ni thams cad du/_/sna tshogs ngo bo 'dus pa yang /_/gnas pa med cing rten pa med/_/blang bar bya ba ci yang med/_/'dus pa tha 
[\[131a\]]
[\[131a.1\]]dad ngo bo nyid/_/rnam par rtog dang mi rtog pa/_/de la gnyi ga yod ma yin/_/blo dang ldan pas mnyam par mthong /_/'dus pa gcig ni shes pa'i phyir/_/'dus pa mang po shes par 'gyur/_/'dus pa mang po shes pa'i 
[\[131a.2\]]phyir/_/'dus pa gcig kyang shes par 'gyur/_/'dus pa dang ni ma 'dus dang /_/rang bzhin gcig dang tha dad la/_/sten par mi byed rtog mi byed/_/'dzin pa med cing zhen pa med/_/chos rnams thams cad de dag la/_/'dus pa med par rtog 
[\[131a.3\]]pas na/_/'dus pa nyid du mi sems shing /_/'dzin pa med cing zhen pa med/_/chos kyi rnam pa thams cad kyi/_/gdags pa'i mtshan nyid de shes pas/_/sems pa med cing sten pa med/_/'jigs pa med cing zhen pa med/_/las dang las kyi rnam smin 
[\[131a.4\]]dag_/thams cad ma lus rtogs shes shing /_/de dang 'gal bar mi byed pas/_/'di ni brtson 'grus ldan pa yin/_/las dang las ni gang byas pa/_/'di gnyis 'dus pa'i mtshan nyid yin/_/mtshan de mtshan med gang shes pa/_/'di ni brtson 'grus 
[\[131a.5\]]ldan pa yin/_/khams rnams 'dus pa dag dang ni/_/khams kyi bye brag ngo bo la/_/de dag rtag tu mnyam shes pa/_/'di ni brtson 'grus ldan pa yin/_/rgyu 'bras phan tshun 'brel pa ni/_/thams cad khong du chud pas na/_/rgyu rkyen chos ni de dag la/_/
[\[131a.6\]]go bgos tshul bzhin gnas par byed/_/'jig rten 'das pa'i chos rnams dang /_/'jig rten pa yi chos rnams ni/_/'gal ba cung zad med rtogs pas/_/de bzhin mnyam par gnas par byed/_/'jig rten ji tsam gnas pa yi/_/mtshan nyid phyag 
[\[131a.7\]]rgya thams cad kyang /_/rjes 'thun so sor rtog byed pas/_/yongs shes mnyam par gnas par byed/_/chos kyi rnam grangs gcig gis ni/_/chos rnams rnam grangs rab shes kyang /_/chos kyi rnam grangs mang po yis/_/rnam grangs gcig ni shes mi 
[\[131b\]]
[\[131b.1\]]byed/_/chos kyi rnam grangs gcig gis ni/_/rnam grangs mang po sten mi byed/_/chos kyi rnam grangs mang pos kyang /_/rnam grangs gcig la sten mi byed/_/chos kyi rnam grangs thams cad la/_/mnyam dang yongs su dag pa dang /_/tha dad 'du shes 
[\[131b.2\]]med gyur pa/_/'di ni so sor rtog pa yin/_/tshig gis bstan pa'i chos rnams la/_/mnyam pa nyid du ston byed cing /_/mnyam pa nyid la gang gnas pa/_/'di ni so sor rtog pa yin/_/tshig gis bstan pa'i chos rnams la/_/tshul bzhin du ni shes 
[\[131b.3\]]mthong ba/_/rjes 'thun rab tu thob pas na/_/'di ni thabs dang ldan zhes bya/_/rtsod pa'i smra ba mi skyed cing /_/rtsod pa'i rgyu rkyen mi byed pa/_/thams cad 'gal bar mi byed pas/_/'di ni rjes 'thun zhes bya'o/_/rtag tu rtsod pa med skyed cing /_/
[\[131b.4\]]rtsod pa med dang mtshungs ldan pa/_/mnyam zhing 'gal bar mi byed pas/_/'di ni blo ldan zhes bya'o/_/chos rnams kun gyi tshul dag la/_/rtsod par smra ba nyer zhi zhing /_/go bgos tshul bzhin gang sgrub pa/_/'di ni dpa' bo zhes bya'o/_/de ltar so sor 
[\[131b.5\]]rab brtags nas/_/gcig tu rtsod pa med gyur pa/_/'khor 'dus mang po rnams su ni/_/bla med chos ni bsngags par 'gyur/_/'di ltar byang chub sems dpa' rnams/_/chos kyi rgya mtsho thams cad kyi/_/phyag rgya'i ting 'dzin mngon sgrub pa/_/
[\[131b.6\]]'di ni yang dag dran ldan yin/_/'di ltar gcig tu rtsod pa med/_/nan tan gyis ni sgrub byed cing /_/rtsod smra nyer zhi mtshungs ldan pa/_/ting 'dzin 'di ni rdzogs par byed/_/tshul bzhin du ni rab gnas shing /_/gsang ste gsungs pa gang shes pa/_/
[\[131b.7\]]bdag dang nga rgyal shes pas na/_/nga rgyal sems mtho spong bar byed/_/nges par gsungs pa'i gsung rab las/_/thabs mkhas yongs su rdzogs byed cing /_/bye brag ming ni gang shes pa/_/'di ni blo ldan zhes bya'o/_/chos rnams kun gyi tshul 
[\[132a\]]
[\[132a.1\]]la ni/_/tshul bzhin nan tan gang sgrub pa/_/chos rnams kun gyi sgo mthong bas/_/'di ni chos mthong zhes bya'o/_/de ltar nan tan gang sgrub pa/_/chos gang mtshungs par ldan pa dang /_/chos gang mtshungs par mi ldan pa/_/chos de 
[\[132a.2\]]thams cad shes par 'gyur/_/chos rnams thams cad kun las ni/_/las ni dag par gang dran pa/_/nges par gsungs pa'i don dag la/_/thabs mkhas pa ni 'thob par 'gyur/_/chos rnams thams cad kun la ni/_/brtson 'grus bskyed 
[\[132a.3\]]nas gang sems pa/_/chos rnams thams cad rtogs pas na/_/ting 'dzin 'di ni 'thob par 'gyur/_/gzhan yang blo gros mtha' yas byang chub sems dpa' sems dpa' chen po rnams chos 'di la nan tan gyis sgrub par byed na gzhan yang ting 
[\[132a.4\]]nge 'dzin gyi chos yongs su sdud par 'gyur gyis legs par nyon la yid la zung shig dang /_ngas yang dag par bshad par bya'o/_/bcom ldan 'das de bzhin du thos par 'tshal lo zhes gsol pa dang /_de nas bcom ldan 'das kyis byang chub 
[\[132a.5\]]sems dpa' sems dpa' chen po blo gros mtha' yas la 'di skad ces bka' stsal to/_/blo gros mtha' yas byang chub sems dpa' sems dpa' chen po rnams la chos kyi snang ba'i sgo yod de/_chos kyi tshul la thabs mkhas pa 'byung bar byed do/_/
[\[132a.6\]]chos thams cad kyi phyag rgya rab tu 'byung bar byed do/_/chos kyi phyag rgya'i sgo thams cad du 'jug par 'gyur ro/_/chos thams cad kyi bya ba rnams khong du chud cing rab tu 'jig par 'gyur ro/_/chos kyi snang ba 'thob par nus shing yang dag par 
[\[132a.7\]]rab tu ston par byed do/_/chos kyi snang ba'i dbang gis chos kyi tshig gi sgo rnams la rjes su gzhol bar byed do/_/thabs mkhas pa'i snang ba yang dag par 'byung bar byed pa'i chos kyi snang ba'i sgo de yang gang zhe na/_'di lta ste/_ming tha dad pa 
[\[132b\]]
[\[132b.1\]]bstan pa'i sgo dang /_gsang ba bsdams pa'i sgo dang /_ming tha dad pa'i dngos po'i sgo dang /_dngos po yongs su bsdu ba'i sgo dang /_bye brag rnams kyi sgo rab tu rtogs pa gang yin pa'o/_/ji ltar de dag khong du chud nas ting nge 'dzin gyi sgo yang 
[\[132b.2\]]dag par skye bar 'gyur zhe na/_chos kyi dbyings kyi tshul gyi sgo thams cad ni don gcig tu 'jug par 'gyur bas chos kyi snang ba rnams rjes su rtogs par 'gyur ro/_/blo gros mtha' yas byang chub sems dpa' sems dpa' chen po 
[\[132b.3\]]gang chos zab mo'i tshul la thabs mkhas pa 'di sgrub par byed pa dang /_sgrub par 'gyur ba dang /_yongs su tshol ba dang /_yongs su tshol bar 'gyur ba de dag chos kyi rnam grangs 'di thob par gyur na sbyor ba chung ngus snang ba chen po thob nas chos 
[\[132b.4\]]kyi sgo rab tu 'jug par 'gyur ro/_/chos kyi sgo 'di las kyang yang snang ba byung nas snang ba des kyang chos kyi sgo ji lta bu dang /_spyod pa ji lta ba bzhin du rjes su 'jug cing rjes su spyod par 'gyur bas tshul ji lta ba bzhin du ting nge 'dzin gyi stobs kyis chos 
[\[132b.5\]]kyi sgo rnams la so sor rab tu rtogs par byed do/_/ting nge 'dzin gyi sgo nas shes rab skyes pas kyang de kho na nyid kyi tshul gang yin pa dag rab tu rtogs par 'gyur te/_ting nge 'dzin gyi mthu'i phyir dang /_chos kyi sgo la so sor rab tu rtogs par byed 
[\[132b.6\]]pa'i phyir dang /_shes rab skyed par byed pa'i phyir ting nge 'dzin gyi sgo nas chos kyi dbyings rtogs shing thabs mkhas pa la gnas par 'gyur bas chos kyi sgo'i snang ba thams cad rab tu skyed pa dang /_chos kyi rgya mtsho'i phyag rgya'i ting nge 'dzin thams 
[\[132b.7\]]cad kyang rab tu 'thob par 'gyur ro/_/blo gros mtha' yas chos kyi sgo zhes bya ba gang zhe na/_'di lta ste yi ge a zhes bya ba'i phyag rgyas chos thams cad phyag rgyas btab nas ma rig pas mngon par 'dus byas pas 'du byed yongs su rdzogs par 'gyur 
[\[133a\]]
[\[133a.1\]]ba gang yin pa yi ge a zhes bya ba sngon du 'gro bas ma rig pa nye bar zhi bar byed do/_/gnas par bya ba ci yang med pa'i phyir byang chub sems dpa' sems dpa' chen po rnams mtshan ma med pa'i phyag rgya'i sgor 'jug par bya'o/_/
[\[133a.2\]]yi ge i zhes bya ba'i phyag rgyas chos thams cad phyag rgyas btab nas las kyi rnam par smin pa'i 'bras bu dang /_las kyi bya ba dang /_las dang /_'bras bu dang /_tshogs pa rnams 'grub par byed pa dang /_las dang 'bras bu dang /_tshogs pa dang /_
[\[133a.3\]]rkyen rab tu rtogs par byed pa'i phyir byang chub sems dpa' sems dpa' chen po rnams las med pa dang /_'bras bu med pa dang /_tshogs pa med pa dang /_rkyen med pa'i phyag rgya'i sgor 'jug par bya'o/_/'di ltar 'du byed rnams kyi phyag rgyas chos 
[\[133a.4\]]thams cad phyag rgyas btab nas las rnam pa sna tshogs dang /_las kyi bya ba sna tshogs dag las chos kyi ye shes kyi snang ba thams cad rab tu skyed par byed pa'i phyir byang chub sems dpa' sems dpa' chen po rnams 'du byed thams cad la thabs mkhas pa'i phyag rgya'i 
[\[133a.5\]]sgor 'jug par bya'o/_/'di ltar yi ge d+ha zhes bya ba'i phyag rgyas chos thams cad phyag rgyas btab nas yi ge mA zhes bya bas ming dang tshig tu gdags pa'i grogs byas pas chos sna tshogs dang mtshungs par ldan par 'gyur ba dang /_yi ge d+ha dang mas 
[\[133a.6\]]grogs byas par rab tu rtogs par byed pa'i phyir byang chub sems dpa' sems dpa' chen po rnams 'dus pa med pa dang /_grogs med pa dang /_ming med pa'i phyag rgya'i sgor 'jug par bya'o/_/'di ltar phyag rgya dpag tu med pas chos thams cad phyag 
[\[133a.7\]]rgyas btab pas rnam par rtog pa thams cad mi dmigs shing rnam par rtog pa yongs su spong bar byed pa'i phyir byang chub sems dpa' sems dpa' chen po rnams rnam par mi rtog pa'i phyag rgya'i sgor 'jug par bya'o/_/'di ltar mtha' med pa'i phyag rgyas 
[\[133b\]]
[\[133b.1\]]chos thams cad phyag rgyas btab nas mtha' 'dus pa med cing mtha' yongs su zad par byed pa'i phyir byang chub sems dpa' sems dpa' chen po rnams rtog pa med pa dang /_dpyod pa med pa dang /_tshig med pa'i phyag rgya'i sgor 'jug par bya'o/_/'di ltar 
[\[133b.2\]]rang bzhin sna tshogs med pa'i phyag rgyas chos thams cad phyag rgyas btab pas rang bzhin gcig gis mngon par 'dus byas pa'i mtshan ma dang /_rang bzhin sna tshogs kyi 'du shes rab tu sel bar byed pa'i phyir byang chub sems dpa' sems dpa' chen po 
[\[133b.3\]]rnams rang bzhin sna tshogs kyi phyag rgya'i sgor 'jug par bya'o/_/'di ltar 'dun pa dang /_mtshungs par ldan pa'i phyag rgyas chos thams cad phyag rgyas btab pas 'dus byas kyi spyod pa mngon du byung ba rnams yongs su rdzogs par byed pa dang /_'dod pa 
[\[133b.4\]]spangs nas rab tu dben par gyur pa dang /_tshogs pa nyid yod pa ma yin pa'i phyir byang chub sems dpa' sems dpa' chen po rnams 'dod pa zad par byed pa'i shes pa dang /_mthong ba dang /_tshogs pa med pa'i phyag rgya'i sgor 'jug par bya ste/_blo gros 
[\[133b.5\]]mtha' yas 'di dag ni byang chub sems dpa' sems dpa' chen po rnams kyi phyag rgya'i sgos chos thams cad phyag rgyas btab pa yin te/_phyag rgya'i sgo 'dis chos thams cad la rab tu 'jug par byed do/_/blo gros mtha' yas gzhan yang thogs pa med 
[\[133b.6\]]pa'i sgo dang /_rjes su 'thun pa med pa'i sgo zhes bya ba yod de/_byang chub sems dpa' sems dpa' chen po rnams kyis khong du chud par byas nas rjes su 'jug par bya'o/_/de la thogs pa med pa'i sgo dang /_tshogs pa med pa'i sgo zhes bya ba gang yin zhe na/_'di 
[\[133b.7\]]lta ste nam mkha'i phyag rgyas chos thams cad phyag rgyas btab pas byang chub sems dpa' sems dpa' chen po rnams mngon par zhen pa med pa'i phyag rgya'i sgor 'jug par bya'o/_/'di ltar rab tu dben pa'i phyag rgyas chos thams cad phyag rgyas btab pa yin pas 
[\[134a\]]
[\[134a.1\]]byang chub sems dpa' sems dpa' chen po rnams gnyis su med pa'i phyag rgya'i sgor 'jug par bya'o/_/'di ltar rab tu zhi ba'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams rab tu zhi ba'i phyag rgya'i 
[\[134a.2\]]sgor 'jug par bya'o/_/'di ltar rnam par phye ba med pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams g.yo ba med pa'i phyag rgya'i sgor 'jug par bya'o/_/'di ltar gnas med pa'i phyag rgyas chos thams cad phyag 
[\[134a.3\]]rgyas btab pa yin pas byang chub sems dpa' sems dpa' chen po rnams kun nas nyon mongs pa med pa'i phyag rgya'i sgor 'jug par bya'o/_/ngo bo nyid kyis stong pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po 
[\[134a.4\]]rnams thob pa med pa'i phyag rgya'i sgor 'jug par bya'o/_/mtshan ma med pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams thabs mkhas pas sgom pa'i phyag rgya'i sgor 'jug par bya'o/_/smon pa med pa'i phyag rgyas 
[\[134a.5\]]chos thams cad phyag rgyas btab pa yin pas byang chub sems dpa' sems dpa' chen po rnams rab tu zhi ba'i smon lam gyi snang ba'i phyag rgya'i sgor 'jug par bya'o/_/'dod chags med pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen 
[\[134a.6\]]po rnams rnam par rtog pa yang dag pa ji lta ba bzhin du yongs su shes pa'i phyag rgya'i sgor 'jug par bya'o/_/skye ba med pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams yang dag pa'i shes pa dang /_mthong ba skye ba dang /_
[\[134a.7\]]skye ba med pa'i phyag rgya'i sgor 'jug par bya'o/_/nye bar zhi bar 'gyur ba'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams phung po yongs su spong ba'i phyag rgya'i sgor 'jug par bya'o/_/mtshan ma zad par byed pa'i 
[\[134b\]]
[\[134b.1\]]phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams skye ba zad par byed pa'i phyag rgya'i sgor 'jug par bya'o/_/chos kyi dbyings kyi phyag rgyas chos thams cad phyag rgyas btab pa yin pas byang chub sems dpa' sems dpa' 
[\[134b.2\]]chen po rnams chos kyi dbyings rab tu rtogs pa la mkhas pa'i phyag rgya'i sgor 'jug par bya'o/_/rjes su dran pa med pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams yang dag par rnam par rtog pa med cing 
[\[134b.3\]]mnyam pa nyid du gyur pa'i phyag rgya'i sgor 'jug par bya'o/_/ngo bo nyid med pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams rang bzhin thams cad yongs su shes pa'i phyag rgya'i sgor 'jug par bya'o/_/
[\[134b.4\]]yongs su mya ngan las 'das pa'i phyag rgyas chos thams cad phyag rgyas btab pa yin pas byang chub sems dpa' sems dpa' chen po rnams yang dag pa ji lta ba bzhin du rab tu zhi ba dang /_'gog pa'i rjes su 'brang ba'i phyag rgya'i sgor 'jug par bya ste/_blo gros mtha' yas 'di 
[\[134b.5\]]dag ni byang chub sems dpa' sems dpa' chen po rnams kyi chos thams cad la thogs pa med pa'i sgo dang /_rjes su 'thun pa'i sgo dang /_rtag pa dang /_chad par lta ba thams cad las yang dag par 'das pa'i sgo dang /_mtha' med pa'i sgo dang /_sngon dang phyi ma'i mtha' med pa'i sgo yin 
[\[134b.6\]]te/_'di ltar yongs su skyo bar gyur pa'i phyir dang /_'gog par byed pa'i phyir dang /_zhi bar byed pa'i phyir dang /_bsil bar byed pa'i phyir byang chub sems dpa' sems dpa' chen po rnams chos thams cad kyi phyag rgya'i sgo 'di'i rjes su bslab par bya ste/_rjes su 'jug par bya/_legs par 
[\[134b.7\]]bsgom par bya'o/_/chos kyi sgo 'di rnams kyis ni chos rgya mtsho'i phyag rgya'i ting nge 'dzin thams cad rab tu thob par byed do/_/ting nge 'dzin 'di dang yang dag pa ji lta ba bzhin du rjes su 'thun par gyur na/_chos rnams la thabs mkhas pa'i shes pa yongs su sdud par byed do/_/de lta bas na 
[\[135a\]]
[\[135a.1\]]byang chub sems dpa' sems dpa' chen po rnams kyis phyag rgya'i sgo 'di legs par bsgoms nas chos kyi rgya mtsho'i ting nge 'dzin thams cad la gnas te/_chos thams cad la so sor rab tu rtog par byed na/_chos kyi snang ba chen po tshad med dpag tu med pa skye zhing rab tu 'byung bar 
[\[135a.2\]]'gyur ro/_/blo gros mtha' yas 'di lta ste/_dper na rgya mtsho chen po'i chu ni tshad med pas de'i tshad gang gis kyang dpag par mi nus so/_/de bzhin du chos thams cad kyang tshad med pas gang gis kyang de'i tshad dpag par mi nus so/_/gzhan yang 'di lta ste/_dper na chu klung thams cad ni rgya mtsho chen 
[\[135a.3\]]por 'bab cing 'jug par 'gyur ro/_/de bzhin du chos thams cad kyang chos kyi phyag rgyar 'jug par 'gyur bas de'i phyir rgya mtsho'i phyag rgya zhes bya ste/_chos thams cad phyag rgyas btab nas chos rnams kyi rgya mtsho'i phyag rgyar zhugs par gyur na phyag rgya 'dis chos thams cad chos kyi phyag rgya dang mtshungs par 
[\[135a.4\]]mthong bas so/_/gzhan yang 'di lta ste/_dper na klu chen po dang /_klu'i 'khor lus chen po dang ldan pa rnams ni rgya mtsho dang ldan zhing rgya mtshor 'jug par nus pas/_rgya mtsho chen po de dag la gnas su byed do/_/byang chub sems dpa' sems dpa' chen po rnams kyang de bzhin du bskal pa brgya stong tshad med pa 
[\[135a.5\]]snyed du theg pa rnams legs par bsgoms pas ting nge 'dzin gyi phyag rgya'i sgo 'dir 'jug par nus shing phyag rgya'i sgo 'di nyid la gnas par byed de/_sangs rgyas kyi chos rnams mngon du bya ba'i phyir dang /_thams cad mkhyen pa legs par yongs su rdzogs par bya ba'i phyir chos rnams kyi phyag rgya'i sgo de lta 
[\[135a.6\]]bu dag mngon par sgrub par byed do/_/byang chub sems dpa' sems dpa' chen po rnams kyi chos kyi sgo 'di nan tan gyis sgrub par byed na chos thams cad kyi sgo la yang dag par slob par 'gyur ro/_/chos kyi sgo rnams chos kyi sgo 'dir 'du bar mthong ba'i phyir chos kyi snang ba rnams bskyed nas chos kyi rgya mtsho 
[\[135a.7\]]thams cad du 'jug par 'gyur bas de'i phyir chos kyi rnam grangs 'di chos thams cad kyi rgya mtsho'i phyag rgya'i ting nge 'dzin ces bya'o/_/gzhan yang 'di lta ste/_dper na rgya mtsho chen po ni rin po che chen po rnams 'du ba'i gnas su gyur pa yin no/_/ting nge 'dzin 'di yang de bzhin du chos thams cad 
[\[135b\]]
[\[135b.1\]]dang /_chos la thabs mkhas pa rnams 'du ba'i gnas su gyur pa yin no/_/blo gros mtha' yas sems can gang la la zhig sangs rgyas kyi mkhyen pa dang /_gzigs pa bla na med pa 'thob par bya ba'i phyir ting nge 'dzin 'di yongs su tshol bar gyur pa dang /_yongs su tshol 
[\[135b.2\]]bar 'gyur ba dang /_yongs su tshol bar byed pa de dag ni chos kyi rgya mtsho yongs su rdzogs pa'i shes rab thams cad yongs su tshol bar byed pa yin pas don de'i phyir ngas chos kyi phyag rgya 'di khyod la gtad pa yin gyis khyod kyis kyang ma 'ongs pa'i dus lnga brgya tha ma la yang dag 
[\[135b.3\]]pa'i chos 'jig par 'gyur ba'i tshe chos kyi phyag rgya 'dis sems can rnams la yongs su gdab par bya'o/_/chos kyi phyag rgya 'dis gang la btab par gyur na de dag thams cad bla na med pa yang dag par rdzogs pa'i byang chub las phyir ldog par mi 'gyur zhing sangs rgyas kyi 
[\[135b.4\]]chos yongs su rdzogs par byed pas myur du byang chub kyi snying por 'gro ba dang /_bla na med pa'i chos kyi 'khor lo skor ba dang /_sangs rgyas kyi gdung bsab pa dang /_thams cad mkhyen pa'i sa la rjes su 'thun par gnas pa dang /_bla na med pa'i yongs su mya ngan las 'das 
[\[135b.5\]]pa chen pos yongs su mya ngan las 'das pa dang /_lha dang mi rnams kyang yang dag pa'i chos yongs su 'dzin pa la gzung bar byed do/_/blo gros mtha' yas byang chub sems dpa' sems dpa' chen po gang yon tan khyad par du 'phags pa de lta bu yongs su sdud par 'dod pa 
[\[135b.6\]]des chos zab mo 'di la nan tan gyis bslab par bya zhing bag yod pa dang ldan par bya'o/_/gzhan yang blo gros mtha' yas ngas mngon par dran te/_sngon 'das pa'i dus bskal pa grangs med pa'i yang ches grangs med pa na de bzhin gshegs pa dgra bcom pa yang dag par rdzogs 
[\[135b.7\]]pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_bla na med pa skyes bu 'dul ba'i kha lo sgyur ba/_lha dang mi rnams kyi ston pa/_sangs rgyas bcom ldan 'das ri rab kyi 'od las yang dag par 'das pa'i rgyal 
[\[136a\]]
[\[136a.1\]]po zhes bya ba 'jig rten du byung ste/_bskal pa'i ming ni dge ba la gnas pa zhes bya'o/_/'jig rten gyi khams ni yid dga' bar byed pa zhes bya'o/_/bskal pa de'i sems can rnams tshe ring zhing tshe'i tshad med pa dang /_rab tu bde zhing 'byor ba dang ldan 
[\[136a.2\]]pa dang /_dge ba'i chos la rab tu gnas pas de'i phyir bskal pa de'i ming dge ba la gnas pa zhes bya'o/_/sangs rgyas kyi zhing de yangs shing rgya che ba dang /_shin tu mdzes pas mthong ba rnams yid bde zhing dga' bar byed pa dang /_spos kyi ngad dang ldan 
[\[136a.3\]]pas kun du khyab par byed pas de'i phyir 'jig rten gyi khams de yid dga' bar byed pa zhes bya'o/_/de'i tshe gling bzhi las gling gsum gyi tshad mnyam ste/_dpag tshad brgyad khri brgyad khri yod do/_/gling re re na yang grong khyer nyi khri nyi khri yod de/_grong khyer 
[\[136a.4\]]re re'i tshad kyang dpag tshad bcu bcu yod do/_/'dzam bu'i gling gi tshad ni dpag tshad bye ba yod do/_/de na grong khyer brgyad khri yod do/_/grong khyer re re'i tshad kyang dpag tshad nyi shu nyi shu yod do/_/de dag kyang gzhal med khang brtseg ma dang /_ra bas 'khor bar bskor 
[\[136a.5\]]ba/_gos sna tshogs 'byung ba'i shing ljon pa dang /_ro sna tshogs 'byung ba'i shing ljon pa dang /_me tog sna tshogs kyi shing ljon pa dang /_rin po che'i shing ta la dag gis rab tu brgyan pa/_/yul bde zhing mis rab tu gang bar gyur to/_/de na grong khyer mchog 
[\[136a.6\]]tu cher dpag tshad brgyas 'khor ba yod de/_de yang skyed mos tshal nyi khris 'khor bar bskor ba/_skyed mos tshal de kun du yang 'bab chu dag rab tu 'bab cing me tog dang /_'bras bu dag rab tu rgyas pa/_spos mchog dam pa'i ngad ldang bas yid dga' bar 
[\[136a.7\]]byed pa/_bya dang [{]ri dgas [,]ri dwags [}]rnams sgra snyan pa 'byin pas rab tu gang bar gyur to/_/de'i tshe de bzhin gshegs pa de skyed mos tshal de gcig tu bzhugs nas 'khor rnams la chos bstan par gyur to/_/blo gros mtha' yas de bzhin gshegs pa ri rab kyi 
[\[136b\]]
[\[136b.1\]]'od las yang dag par 'das pa'i rgyal po'i sku tshe'i tshad ni bskal pa chung ngu bcu thub par gyur to/_/yongs su mya ngan las 'das pa'i 'og tu yang dag pa'i chos ni bskal pa chung ngu gcig gi bar du 'jig rten du gnas par gyur to/_/de bzhin gshegs pa des 
[\[136b.2\]]'khor 'dus pa la lan bzhir chos bstan te/_'khor 'dus pa re re la yang nyan thos slob pa'i sa la gnas pa bye ba khrag khrig phrag lnga lnga yod do/_/dgra bcom pa dang /_byang chub sems dpa'i 'khor ni bye ba khrag khrig phrag lnga bcu lnga bcu yod do/_/de'i tshe de 
[\[136b.3\]]bzhin gshegs pa de la byang chub sems dpa' gnyis yod de/_gcig gi ming ni dpa' bo'i sde zhes bya'o/_/gcig gi ming ni dpa' bo'i stobs shes bya ste/_byang chub sems dpa' de gnyis kyang rdzu 'phrul dang ldan zhing mi skye ba'i chos la bzod pa thob pa yin 
[\[136b.4\]]pas bcom ldan 'das de la 'di skad ces gsol to/_/bcom ldan 'das chos ji lta bu zhig gis byang chub sems dpa' sems dpa' chen po rnams kyi chos kyi rgya mtsho'i phyag rgya'i ting nge 'dzin thams cad yongs su rdzogs par bgyid par 'gyur lags/_
[\[136b.5\]]de nas de bzhin gshegs pa des tshig gi rnam grangs 'di rgya cher yang dag par rab tu bstan to/_/'di yang dag par rab tu bstan pa na byang chub sems dpa' stong phrag bcu mi skye ba'i chos la bzod pa thob par gyur to/_/byang chub sems dpa' de gnyis 
[\[136b.6\]]kyis ni chos kyi rgya mtsho'i phyag rgya'i ting nge 'dzin thams cad dang /_byang chub sems dpa'i ting nge 'dzin thams cad thob par gyur to/_/chos kyi rgya mtsho'i phyag rgya'i ting nge 'dzin rnams dang /_byang chub sems dpa'i ting nge 'dzin rnams mngon du gyur pa'i phyir 
[\[136b.7\]]sangs rgyas kyi zhing thams cad du rdzu 'phrul chen po bstan pa dang /_'od zer chen po bkye ba dang /_tshangs pa'i sgra shin du gya nom pa bsgrags nas sems can rnams la yang dag pa'i chos bstan cing yongs su smin par byas pas srog chags bye ba phrag 
[\[137a\]]
[\[137a.1\]]brgyad bla na med pa yang dag par rdzogs pa'i byang chub la rab tu gzhol bar gyur to/_/de nas de bzhin gshegs pa des 'di skad du khyed bskal pa brgya 'das pa'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur 
[\[137a.2\]]te/_bskal pa de re re la yang de bzhin gshegs pa lnga brgya lnga brgya la mchod pa dang /_rim gro byed pa dang /_de bzhin gshegs pa de dag gis dus bar mar gsungs pa'i chos yang dag pa gang yin pa dang /_dus tha mar gsungs pa'i chos yang dag pa gang yin pa 
[\[137a.3\]]de dag kyang ma lus par yongs su bzung nas sems can rnams la phan pa chen po byed par 'gyur ro/_/bskal pa re re la yang sems rtse gcig tu gyur cing rnam par g.yeng ba med pas skye ba thams cad du yang rdzus te skye bar 'gyur ro/_/skye ba thams cad du yang ting nge 'dzin las 
[\[137a.4\]]ldog par mi 'gyur zhing rdzu 'phrul gyis chos ston pas sems can mang po rnams yongs su mya ngan las zlos par 'gyur ro/_/bskal pa brgya 'das nas gzhan yang de bzhin gshegs pa yon tan dpag tu med pa zhes bya ba la mchod pa dang /_rim gro byas pas ting nge 'dzin dang /_rdzu 
[\[137a.5\]]'phrul dang /_rnam par thar pa tshad med pa/_rnams la rnam par rtsen par 'gyur ro/_/zhes lung bstan to/_/byang chub sems dpa' de gnyis de bzhin gshegs pa de dang phrad par gyur pa'i tshe gcig gi ming ni mya ngan med pa zhes bya'o/_/gcig gi ming ni rab tu gnas 
[\[137a.6\]]pa zhes bya ste/_de bzhin gshegs pa'i rjes su chos kyi 'khor lo bskor nas sems can tshad med grangs med pa rnams btul te/_theg pa gsum po dag la rab tu bkod pas de'i tshe de bzhin gshegs pa des kyang 'di skad du nga yongs su mya ngan las 'das pa'i 'og tu mya ngan med pa 
[\[137a.7\]]'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa spobs pa dpag tu med pa zhes bya bar 'gyur ro/_/de bzhin gshegs pa de yongs su mya ngan las 'das pa'i 'og tu rab tu gnas pa 'di bla na med pa 
[\[137b\]]
[\[137b.1\]]yang dag par rdzogs pa'i byang chub mngon par rdzogs par 'tshang rgya bar 'gyur te/_/de bzhin gshegs pa 'od zer khyad par du 'phags pa zhes bya bar 'gyur ro/_/de bzhin gshegs pa de dag gi sku tshe'i tshad kyang bskal pa re re thub par 'gyur te/_sangs rgyas kyi zhing de dag kyang yon tan tshad med pa 
[\[137b.2\]]bsags pa las mngon par grub pa yin no/_/zhes lung bstan to/_/byang chub sems dpa' de gnyis kyang de bzhin gshegs pa'i spyan sngar lung bstan pa thob pas rim gyis bla na med pa yang dag par rdzogs pa'i byang chub mngon par rdzogs par sangs rgyas par gyur to/_/blo gros mtha' yas 
[\[137b.3\]]byang chub sems dpa' sems dpa' chen po gang chos kyi rgya mtsho'i phyag rgya'i ting nge 'dzin thams cad 'thob par 'dod pas rab tu dga' ba dang /_brtson 'grus chen po bskyed nas lus dang srog la phongs pa med pa dang /_bag yod pas mngon par bsgrub par bya'o/_/de nas de'i tshe 
[\[137b.4\]]'khor 'dus pa de nyid du yang byang chub sems dpa' sems dpa' chen po don gyi blo gros shes bya ba 'dus par gyur pa de 'dug pa stan las langs nas bcom ldan 'das la 'di skad ces gsol to/_/bcom ldan 'das kyis byang chub sems dpa' sems dpa' chen po rnams 
[\[137b.5\]]chos thams cad kyi ye shes la thabs mkhas pa 'thob par bgyi ba dang /_de bzhin gshegs pa'i thams cad mkhyen pa thob par bgyi ba'i slad du chos kyi rgya mtsho'i phyag rgya'i ting nge 'dzin thams cad yang dag par gsungs pa ni ngo mtshar che lags so/_/bcom ldan 'das gal 
[\[137b.6\]]te chos kyi rgya mtsho'i phyag rgya'i ting nge 'dzin rnams thob par gyur na gdon mi 'tshal bar chos rnams kyi tshul la thabs mkhas pa thob nas myur du byang chub kyi snying por mchi bar 'gyur bas yon tan gyi rgya mtsho dpag tu ma mchis pa 'dis bla na med pa yang dag par rdzogs pa'i byang 
[\[137b.7\]]chub la rab tu gzhol bar bgyid pa dang /_rtag tu sangs rgyas rnams mthong zhing nan tan gyis chos yang dag par mngon par sgrub pa dang /_dge 'dun dang spyod pa mtshungs pas de bzhin gshegs pa'i mchod pa chen po yongs su sbyong bar 'gyur ba dang /_nyan thos dang /_rang sangs 
[\[138a\]]
[\[138a.1\]]rgyas kyi sa las yang dag par 'da' bar 'gyur lags so/_/de nas bcom ldan 'das kyis byang chub sems dpa' sems dpa' chen po don gyi blo gros la 'di skad ces bka' stsal to/_/de de bzhin no/_/de de bzhin te/_khyod kyis ji skad smras pa de 
[\[138a.2\]]bzhin du don gyi blo gros byang chub sems dpa' sems dpa' chen po rnams chos kyi rgya mtsho'i phyag rgya'i ting nge 'dzin thams cad thob par gyur na yon tan khyad par du 'phags pa tshad med pa rnams rab tu 'thob par 'gyur ro/_/gal te chos kyi rgya mtsho'i phyag rgya'i ting nge 'dzin 
[\[138a.3\]]rnams la gnas par gyur na chos kyi rgya mtsho'i phyag rgya'i ting nge 'dzin rnams la thabs mkhas pas gdon mi za bar bla na med pa yang dag par rdzogs pa'i byang chub la rab tu gzhol bar 'gyur ro/_/don gyi blo gros 'di lta ste/_dper na ri'i rgyal po ri rab ni rin po che sna tshogs 
[\[138a.4\]]las mngon par grub pa rgya mtsho chen po las dpag tshad brgyad khri bzhi stong gis gyen du 'phags shing mchog tu gsal bar gnas so/_/byang chub sems dpa' sems dpa' chen po rnams kyang de bzhin du ting nge 'dzin 'dis legs par gzhol bar byed pa'i phyir chos kyi gter gyi 
[\[138a.5\]]rgya mtsho chen po thams cad las mngon par 'phags nas lha dang mir bcas pa'i 'jig rten thams cad zil gyis gnon cing bla na med pa'i gnas pas mchog tu gsal bar gnas so/_/gzhan yang 'di lta ste/_dper na zla ba'i dkyil 'khor ni skar ma'i tshogs mang pos yongs 
[\[138a.6\]]su bskor ba yin no/_/byang chub sems dpa' sems dpa' chen po rnams kyang de bzhin du/_lha dang mir bcas pa'i 'jig rten gyi 'khor 'dus pa chen po thams cad du rab tu gsal bar gnas so/_/don gyi blo gros khyod kyis chos 'di thos par gyur na 'di las su yang mi dga' 
[\[138a.7\]]zhing mos pa mi skye ba 'am/_brtson 'grus mi skyed pa 'am/_bag yod pa dang bcas par mi 'gyur ba gang yang med par blta bar bya ste/_sems can bsod nams chung zhing dman pa la/_mos pa ni ma gtogs so/_/sems can gang shes rab chen po dang ldan pa 
[\[138b\]]
[\[138b.1\]]dag gis ni chos rgya chen po 'di mngon par sgrub par byed la/_chos rgya chen po mngon par sgrub pa gang yin pa de dag ni yon tan phun sum tshogs pa'i skyes bu dam pa rnams kyis yongs su gzung bar 'gyur te/_ngas ji skad du gang gis chos kyi nor rgya chen po 'di yongs su 'dzin par 
[\[138b.2\]]byed pa de dag ni lha dang mi rnams kyis yongs su bsrung zhing rim gro byed pa dang /_phyogs bcu'i sangs rgyas dang /_byang chub sems dpa' sems dpa' chen po rnams kyis rjes su dgongs par 'gyur ro zhes bstan pa lta bu'o/_/de nas bcom ldan 'das kyis byang chub sems 
[\[138b.3\]]dpa' sems dpa' chen po blo gros mtha' yas la 'di skad ces bka' stsal to/_/blo gros mtha' yas byang chub sems dpa' sems dpa' chen po gang chos kyi rnam grangs 'di la nan tan gyis sgrub cing slob par byed pa de dag ni sems can rnams la phan pa chen po byed cing the tshom 
[\[138b.4\]]thams cad rab tu sel ba dang /_mdud pa thams cad rab tu dgrol ba dang /_bag chags rnams spong ba dang /_bag la nyal ba rnams gcod pa dang /_sred pa'i dga' ba rnams las yang dag par 'das pa dang /_srid pa'i rgya mtsho las yang dag par rgal ba dang /_
[\[138b.5\]]mun nag rnams gtan tu bsal ba dang /_skrag cing 'jigs pa rnams rab tu spong ba dang /_thabs mkhas pas sems can thams cad kyi sems rab tu shes par 'gyur ro/_/de nas bcom ldan 'das kyis de skad ces bka' stsal nas 'od zer chen po bkye bas 
[\[138b.6\]]'od zer des 'jig rten gyi khams grangs med pa gsal bar mdzad cing nyi ma dang zla ba'i 'od zer thams cad kyang zil gyis mnan to/_/'od zer bkye nas yang byang chub sems dpa' sems dpa' chen po blo gros mtha' yas la 'di skad ces bka' stsal to/_/blo gros mtha' yas byang 
[\[138b.7\]]chub sems dpa' sems dpa' chen po gang rgya mtsho'i phyag rgya'i ting nge 'dzin 'di la nan tan gyis sgrub par byed pa de dag kyang de bzhin du rdzu 'phrul chen po rab tu ston cing 'od zer chen po 'gyed pa dang /_seng ge'i sgra chen po bsgrags nas chos 'di yang dag par ston par byed pas khams gsum las_
[\[139a\]]
[\[139a.1\]]yang dag par 'das shing snang ba chen po byed par 'gyur te/_deng nga ji lta ba bzhin pas bye brag tu gyur pa ci yang med do/_/de nas bcom ldan 'das la byang chub sems dpa' sems dpa' chen po blo gros mtha' yas kyis 'di skad ces gsol to/_/bcom 
[\[139a.2\]]ldan 'das de bzhin gshegs pas chos kyi rnam grangs 'di byin gyis brlabs nas slad ma'i dus kyi tshe sems can gang dag chos kyi rnam grangs 'di'i ming thos pa tsam gyis kyang yon tan dpag tu ma mchis pa thob par 'gyur bar mdzad du gsol/_de nas bcom ldan 'das 
[\[139a.3\]]kyis chos kyi rnam grangs 'di byin gyis brlab pa'i phyir yang 'od zer chen po rab tu bkye'o/_/gzhan yang phyag sor gcig gis stong gsum gyi stong chen po'i 'jig rten gyi khams rnams rab tu g.yo bar mdzad pas sems can rnams bde ba chen po thob par gyur to/_/de'i tshe 
[\[139a.4\]]'khor der 'dus pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po la sogs pa'i 'khor rnams kyis lha'i me tog dam pa dang /_lha'i gos dam pa dag gis mngon par gtor nas dus gcig tu lha'i rol mo 
[\[139a.5\]]rnams byas so/_/lha tshad med pa rnams kyis kyang lha'i gos rgyang nas mngon par gtor bas nam mkha' kun tu gang bar gyur te/_skad 'thun par 'di skad du kye ma sangs rgyas rnams kyi spyod yul ni bsam gyis mi khyab bo/_/gang gis chos zab mo 'di yongs su 
[\[139a.6\]]'dzin par byed pa de dag ni sems can thams cad kyis gus par mchod cing phyag bya ba'i 'os su gyur par rig par bya'o/_/zhes smras so/_/de nas bcom ldan 'das kyis yang byang chub sems dpa' sems dpa' chen po blo gros mtha' yas la 'di skad ces bka' 
[\[139a.7\]]stsal to/_/blo gros mtha' yas ma 'ongs pa'i dus na gang bsod nams chung ba'i sems can de dag gis ni go cha'i bkod pa dang /_ting nge 'dzin gyi bkod pa 'di thos par mi 'gyur gyi/_sems can gang thabs mkhas pa dang ldan pa dang /_tshogs chen po yongs su sdud pa 
[\[139b\]]
[\[139b.1\]]gang yin pa de dag gis ma 'ongs pa'i dus na chos 'di thos par 'gyur ro/_/chos 'di la gang gis nan tan du sgrub par byed pa de dag ni dus gsum gyi sangs rgyas bcom ldan 'das kyis yongs su gzung bar 'gyur ro/_/blo gros mtha' yas ma 'ongs pa'i dus na 'jigs pa chen po 'byung ba'i tshe 
[\[139b.2\]]nga'i chos kyi rnam grangs 'di khyod la sogs pa la yongs su gtad do/_/ngas bskal pa bye ba khrag khrig grangs med pa nas bla na med pa'i chos kyi gter rab tu bsags pas yon tan phun sum tshogs pa dang /_dpag tu med pa'i bde ba thob pa gang yin pa de dag khyod kyis kyang 'thob par 'gyur gyis 
[\[139b.3\]]sdug bsngal gyi phung po thams cad khyod kyis rab tu spangs te yon tan gyi rgya mtsho dpag tu med pas myur du bla na med pa yang dag par rdzogs pa'i byang chub la rab tu gzhol bar bya'o/_/de nas byang chub sems dpa' sems dpa' chen po blo gros mtha' yas byang chub sems dpa' sems 
[\[139b.4\]]dpa' chen po lnga brgya dang bcas pa dang /_khyim bdag ma smad pa dang /_tshong dpon bzang skyong la sogs pa gtso bor gyur pa rnams kyis bcom ldan 'das kyi zhabs la phyag byas nas 'di skad ces gsol to/_/bcom ldan 'das bdag cag rnams mthu ci mchis pas de bzhin gshegs pa'i byang chub 
[\[139b.5\]]chen po'i chos yongs su bzung nas slad ma'i dus kyi tshe sems can rnams la phan gdags par bgyi'o zhes gsol to/_/de nas byang chub sems dpa' sems dpa' chen po rnams 'dug pa'i stan las langs te/_me tog rnam pa sna tshogs kyis de bzhin gshegs pa la mngon par gtor nas lus kyi gos 
[\[139b.6\]]mchog dam pa phud de/_mchod pa byas nas 'di skad ces gsol to/_/bcom ldan 'das bdag cag ni dge ba'i rtsa ba 'dis sems can thams cad la yongs su bsngo ste/_sems can rnams byang chub kyi phyogs kyi chos phun sum tshogs pa 'thob par 'gyur ba dang /_de bzhin gshegs pa'i thams cad 
[\[139b.7\]]mkhyen pa'i ye shes mngon par bsgrub par 'gyur ba dang /_slad ma'i dus kyi tshe sems can thams cad kyi dge ba'i rtsa ba ji snyed pa de dag yongs su rdzogs par 'gyur bar smon lam 'debs lags so/_/de skad ces gsol ba dang /_de nas de'i tshe bcom ldan 'das kyis byang chub sems dpa' 
[\[140a\]]
[\[140a.1\]]sems dpa' chen po rnams rab tu dga' ba bskyed pa'i phyir tshigs su bcad de bka' stsal pa/_/sems can thams cad kun la ni/_/phan pa chen po bya ba'i phyir/_/nga yi byang chub chos bzung nas/_/chos rgyal seng ge'i sgra sgrogs shig_/ma 'ongs tha ma'i dus kyi tshe/_/gang zhig chos ni yongs tshol 
[\[140a.2\]]ba/_/rgya chen chos 'di thos gyur na/_/thams cad bde ba thob par 'gyur/_/ngas ni ji skad bstan pa bzhin/_/gang gis theg pa 'di mthong zhing /_/mdo sde'i chos 'di thos gyur na/_/ji ltar mos pa'i bde ba 'thob/_/blo dang ldan pa gang zhig gis/_/thabs mkhas dag ni rab bsgoms te/_/chos mchog 'di ni 
[\[140a.3\]]thos gyur na/_/lus dang sems ni rab bder 'gyur/_/gang zhig 'khor 'dir 'dus gyur pa/_/nga yis mngon sum bshad mthong dang /_/chos 'di thos par gyur nas ni/_/rab tu dga' ba gang skyed pa/_/ma 'ongs tha ma'i dus kyi tshe/_/khyod kyis bsod nams tshad med pa'i/_/phung po 
[\[140a.4\]]dag ni rab bskyed cing /_/'khor ba mtha' med sgrol bar 'gyur/_/ma 'ongs tha ma'i dus kyi tshe/_/chos rjes rab tu gsungs pa yi/_/chos 'di gang zhig 'dzin byed pa/_/sangs rgyas rnams kyis gzung bar 'gyur/_/ma 'ongs tha ma'i dus kyi tshe/_/nga yi byang chub chos 'dzin pa/_/de ni sangs 
[\[140a.5\]]rgyas tshad med pa'i/_/tha ma'i dus kyi chos 'dzin 'gyur/_/bcom ldan 'das kyis chos 'di bstan pa na/_/byang chub sems dpa' tshad med pa snyed mi skye ba'i chos kyi bzod pa thob par gyur to/_/sems can tshad med pa snyed ni dge ba'i rtsa ba yongs su smin 
[\[140a.6\]]par gyur to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po blo gros mtha' yas dang /_byang chub sems dpa' sems dpa' chen po de dag dang /_lha dang /_mi dang /_lha ma yin du bcas pa'i 
[\[140a.7\]]'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_go cha'i bkod pa bstan pa zhes bya ba'i le'u ste bdun pa rdzogs so//_//
[\[140b\]]
[\[140b.1\]{D52}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u brgyad pa ste/_chos kyi dbyings kyi rang bzhin dbyer med pa bstan pa/_/bam po dang po/_/rgya gar skad du/_Ar+ya d+harma d+hA tu pra kr-i ti a sam b+he da nir de sha nA ma ma hA yA na sU tra/_bod 
[\[140b.2\]]skad du/_'phags pa chos kyi dbyings kyi rang bzhin dbyer med pa bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal 
[\[140b.3\]]mgon med zas sbyin gyi kun dga' ra ba na dge slong brgyad stong gi dge slong gi dge 'dun chen po dang /_byang chub sems dpa' sangs rgyas kyi zhing sna tshogs tha dad pa nas 'dus pa khri nyis stong dang /_lha'i bu thams cad kyang bla na med pa yang dag par rdzogs pa'i byang chub la yang dag par zhugs 
[\[140b.4\]]pa sum khri nyis stong dang thabs cig tu bzhugs so/_/de'i tshe na 'jam dpal gzhon nur gyur pa dang /_lha'i bu rin chen mchog ces bya ba yang 'khor de nyid du 'dus te 'dug par gyur to/_/de nas lha'i bu rin chen mchog 'di snyam du sems te/_'di ltar bcom ldan 'das kyis 'jam dpal 
[\[140b.5\]]gzhon nur gyur pa la chos ston par bskul ba mdzad de/_bskul nas kyang bshad la ci nas kyang bdud kyi gnas thams cad spa bkong bar 'gyur ba dang /_bdud sdig can yi chad par 'gyur ba dang /_phas kyi rgol ba thams cad shin tu tshar gcad par 'gyur ba dang /_mngon pa'i nga rgyal 
[\[140b.6\]]can thams cad nga rgyal med cing shes pa brda sprod par 'gyur ba dang /_rnal 'byor spyod pa dag 'bras bu thob par 'gyur ba dang /_'bras bu 'thob pa dag kyang khyad par du 'gro bar 'gyur ba dang /_sangs rgyas dang /_chos dang /_dge 'dun gyi gdung rgyun mi gcad pa'i phyir skye bo mang po dag kyang byang 
[\[140b.7\]]chub tu sems bskyed par 'gyur ba dang /_de bzhin gshegs pas bskal pa grangs med par yang dag par bsgrubs pa'i byang chub 'di yang yun ring du gnas pa dang /_rgyas par 'gyur ba dang /_de bzhin gshegs pa bzhugs sam yongs su mya ngan las 'das kyang rung ste/_chos bstan 
[\[141a\]]
[\[141a.1\]]pa de gang dag gis thos par gyur pa de dag theg pa gang la mos pas myur du yongs su mya ngan las 'da' bar 'gyur ba de lta bu'i chos ston na ci ma rung snyam mo/_/de nas bcom ldan 'das kyis lha'i bu rin chen mchog gi sems kyi yongs su rtog pa thugs kyis mkhyen nas 
[\[141a.2\]]'jam dpal gzhon nur gyur pa la bka' stsal pa/_'jam dpal 'khor 'di khyod las chos mnyan pa thos par 'dod kyis 'khor 'di dag la gtam gyi rgyud 'ga' zhig la khyod spobs par gyis shig_/'jam dpal gzhon nur gyur pas gsol pa/_bcom ldan 'das ci las brtsams te 
[\[141a.3\]]spobs par bgyi lags/_bcom ldan 'das kyis bka' stsal pa/_/'jam dpal chos kyi dbyings kyi rang bzhin las rtsoms la khyod spobs par gyis shig_/'jam dpal gyis gsol pa/_bcom ldan 'das chos thams cad kyang chos kyi dbyings kyi rang bzhin lags pas bcom 
[\[141a.4\]]ldan 'das chos kyi dbyings kyi rang bzhin ni brjod pa'am mnyan par cung zad kyang rngo mi thogs lags na/_bcom ldan 'das ji ltar chos kyi dbyings kyi rang bzhin las brtsams te bstan par bgyi lags/_bcom ldan 'das kyis bka' stsal pa/_'jam dpal chos bstan pa 'di thos na 
[\[141a.5\]]gang zag mngon pa'i nga rgyal can dag ni skrag par 'gyur ro/_/'jam dpal gyis gsol pa/_bcom ldan 'das gang dag skrag par 'gyur ba de dag kyang chos kyi dbyings kyi rang bzhin can lags pas chos kyi dbyings kyi rang bzhin ni skrag par mi 'gyur lags so/_/de nas tshe dang ldan pa sha ra dwa 
[\[141a.6\]]ti'i bus 'jam dpal gzhon nur gyur pa la 'di skad ces smras so/_/'jam dpal gal te chos thams cad chos kyi dbyings kyi rang bzhin yin na chos kyi dbyings kyi rang bzhin la ni kun nas nyon mongs par 'gyur ba yang med la/_rnam par byang bar 'gyur ba yang med na sems can rnams 
[\[141a.7\]]kyi kun nas nyon mongs pa 'am rnam par byang ba ci las 'byung bar 'gyur/_'jam dpal gyis smras pa/_btsun pa sha ra dwa ti'i bu byis pa so so'i skye bo 'jig tshogs la lta ba'i phyin ci log gis bslad cing ngar 'dzin pa dang /_nga yir 'dzin pa la gnas pa rnams la ni bdag dang gzhan 
[\[141b\]]
[\[141b.1\]]gyi 'du shes 'byung ngo /_/bdag dang gzhan gyi 'du shes pa la gnas pa de dag la ni dge ba dang mi dge ba'i sems dang sems las byung ba dag 'byung ste sems dang sems las byung ba'i chos de dag gis dge ba dang mi dge ba'i las mngon par 'du bya ba dag mngon par 'du byed cing de dag la 
[\[141b.2\]]rgyu de dang rkyen de dang ngo bo nyid de'i rnam par smin pa nyid mngon par 'grub par 'gyur ro/_/btsun pa sha ra dwa ti'i bu de dag gis ji tsam du srid pa'i 'gro bar skye ba yongs su bzung ba de tsam du kun nas nyon mongs pa zhes bya'o/_/btsun pa sha ra dwa ti'i bu kun nas nyon mongs pa de yang chos kyi 
[\[141b.3\]]dbyings kyi rang bzhin nyid yin pas kun nas nyon mongs pa nyid chos kyi dbyings kyi rang bzhin du yongs su shes pa gang yin pa de nyid rnam par byang ba zhes bya ste/_don dam par ni de la kun nas nyon mongs pa 'am/_rnam par byang ba 'am/_gang kun nas nyon mongs par 'gyur ba 'am/_
[\[141b.4\]]rnam par byang bar 'gyur ba ci yang med do/_/'jam dpal gzhon nur gyur pas bstan pa 'di bshad pa na dge slong lhag pa'i nga rgyal can brgya len pa med par zag pa rnams las sems rnam par grol lo/_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad 
[\[141b.5\]]ces smras so/_/'jam dpal khyod kyis bstan pa 'di bshad pa na dge slong lhag pa'i nga rgyal can brgya len pa med par zag pa rnams las sems rnam par grol te/_'jam dpal chos kyi dbyings ni khyod las phyad par 'byung ngo /_/'jam dpal gyis smras pa/_btsun pa sha ra dwa ti'i bu ci chos 
[\[141b.6\]]kyi dbyings kyi rang bzhin sngon bcings par gyur la dgrol ba zhig yin snyam 'am/_/smras pa 'jam dpal chos kyi dbyings kyi rang bzhin ni sngon bcings par gyur pa yang ma yin la/_dgrol ba yang ma yin no/_/smras pa/_btsun pa sha ra dwa ti'i bu 'o na dge slong de dag gis sems ci zhig las 
[\[141b.7\]]rnam par grol/_smras pa/_'jam dpal de bzhin gshegs pas nyan thos mang po btul te/_de dag gis sems ni len pa med par zag pa rnams las rnam par grol to/_/'jam dpal gyis smras pa/_btsun pa sha ra dwa ti'i bu ci khyod bcom ldan 'das kyi nyan thos yin nam/_smras pa/_
[\[142a\]]
[\[142a.1\]]'jam dpal de de bzhin te/_kho bo ni bcom ldan 'das kyi nyan thos yin no/_/smras pa/_btsun pa sha ra dwa ti'i bu ci khyod kyis sems len pa med par zag pa rnams las rnam par grol lam/_smras pa/_'jam dpal rnam par grol lo/_/smras pa/_btsun pa 
[\[142a.2\]]sha ra dwa ti'i bu ci khyod kyi sems 'das pa rnam par grol lam/_'on te ma 'ongs pa dang da ltar byung ba rnam par grol/_btsun pa sha ra dwa ti'i bu sems 'das pa ni zad pa'i mtshan nyid yin la/_sems ma 'ongs pa ni ma thob pa'i mtshan nyid yin/_sems da ltar byung ba ni mi gnas pa'i 
[\[142a.3\]]mtshan nyid yin na/_btsun pa sha ra dwa ti'i bu khyod kyi sems rnam par grol ba de gang yin/_tshe dang ldan pa sha ra dwa ti'i bus smras pa/_'jam dpal sems 'das pa yang rnam par grol ba ma yin la/_ma 'ongs pa dang /_da ltar byung ba yang ma yin no/_/'jam dpal gyis smras pa/_
[\[142a.4\]]btsun pa sha ra dwa ti'i bu 'o na khyod kyi sems rnam par grol ba de gang yin/_smras pa/_'jam dpal kun rdzob rnam par gzhag pas sems rnam par grol bar bstan par zad kyi/_don dam par ni 'di la gang bcing ba 'am/_dgrol ba'i sems dmigs su med do/_/'jam dpal 
[\[142a.5\]]gyis smras pa/_btsun pa sha ra dwa ti'i bu khyod chos kyi dbyings kyi rang bzhin la kun rdzob dang /_don dam pa yod par 'dod dam/_smras pa/_'jam dpal chos kyi dbyings kyi rang bzhin la ni kun rdzob dang /_don dam pa dmigs su med do/_/'jam dpal gyis smras pa/_
[\[142a.6\]]btsun pa sha ra dwa ti'i bu 'o na ji ltar kun rdzob rnam par gzhag pas sems rnam par grol bar ston/_smras pa/_'jam dpal nam yang sems rnam par grol ba ci yang med dam/_'jam dpal gyis smras pa/_btsun pa sha ra dwa ti'i bu gal te sems shig nang ngam/_phyi rol lam/_
[\[142a.7\]]gnyi ga'i bar na dmigs su yod na ni sems rnam par grol bar yang 'gyur ba zhig na/_btsun pa sha ra dwa ti'i bu sems ni nang ngam/_phyi rol lam/_gnyi ga med par yang dmigs su med pas/_de la bcings pa 'am/_rnam par grol ba ci yang med do/_/de nas 
[\[142b\]]
[\[142b.1\]]'khor de las dge slong nyis brgyas 'jam dpal gzhon nur gyur pas bstan pa 'di thos pa dang /_stan las langs te dong nas tshig 'di skad ces kyang smras te/_gal te 'di la su la yang rnam par grol ba med cing su yang rnam par mi grol na/_'o bu cag gi rab tu 'byung 
[\[142b.2\]]zhing bsnyen par rdzogs pa dge slong gi dngos po la don ci zhig yod/_gal te nges par 'byung ba ci yang med na lam sgom pa la don ci yod ces de ltar dge slong de dag smod cing yi chad nas 'khor de nas dong ngo /_/de nas 'jam dpal gzhon nur gyur pas dge slong de dag 'dul 
[\[142b.3\]]ba'i dbang du rig nas lam gang nas dge slong de dag dong ba'i lam de'i mdun du sprul pa'i dge slong zhig sprul to/_/de nas dge slong de dag sprul pa'i dge slong de dag ga la ba der dong ste lhags nas sprul pa'i dge slong de la 'di skad ces smras so/_/tshe dang ldan pa khyod ga las 'ongs/_
[\[142b.4\]]de nas sprul pa'i dge slong des dge slong de dag la 'di skad ces smras so/_/tshe dang ldan pa dag kho bo ni 'jam dpal gzhon nur gyur pa'i chos bstan pa la ma zhugs/_ma shes/_ma mos/_yid ma ches nas kho bo 'khor de nas dong ngo /_/de nas dge slong nyis brgya po 
[\[142b.5\]]de dag gis kyang 'di skad ces smras so/_/kho bo cag kyang 'jam dpal gzhon nur gyur pa'i chos bstan pa la ma zhugs/_ma shes/_ma mos/_yid ma ches nas kho bo cag 'khor de nas dong ngo /_/de nas sprul pa'i dge slong des dge slong nyis brgya po de dag la 'di skad ces smras 
[\[142b.6\]]so/_/tshe dang ldan pa dag gis 'jam dpal gzhon nur gyur pa'i chos bstan pa la mi 'thun pa ci zhig thos na khyed cag 'khor de nas dong /_de dag gis smras pa/_tshe dang ldan pa 'jam dpal gzhon nur gyur pa ni 'di la su la yang thob pa med/_mngon par rtogs pa med/_
[\[142b.7\]]rnam par grol ba med par ston pas kho bo cag 'di snyam du sems te/_gal te 'di la su la yang thob pa med/_mngon par rtogs pa med/_rnam par grol ba med na 'o bu cag gi rab tu 'byung zhing bsnyen par rdzogs pa dge slong gi dngos po la don ci yod/_'o bu cag gi tshangs par 
[\[143a\]]
[\[143a.1\]]spyod pa la gnas pa la don ci yod/_gal te 'di la nges par 'byung ba ci yang med na lam sgom pa la don ci yod snyam du bsams nas kho bo cag 'khor de nas dong ngo /_/de nas sprul ba'i dge slong des dge slong de dag la 'di skad ces smras so/_/tshe dang ldan pa dag ci 
[\[143a.2\]]khyed cag ma mos nas dong bar zad dam/_'on te spangs shing mi snyan par brjod nas dong /_de dag gis smras pa/_kho bo cag ni ma mos nas dong bar zad kyi/_kho bo cag gis spangs pa yang med la mi snyan par brjod pa yang med do/_/de nas sprul ba'i dge slong des dge slong de dag la 
[\[143a.3\]]legs so zhes bya ba byin nas 'di skad ces kyang smras so/_/tshe dang ldan pa dag rtsod pa med pa ni dge sbyong gi chos kyi mchog yin pas mi snyan par brjod par mi bya/_brtsad par mi bya'i re shig je bgro bar bya'o/_/tshe dang ldan pa dag ci sems 'di sngon po zhes bya ba zhig gam/_ser po zhes 
[\[143a.4\]]bya ba zhig gam/_dmar po zhes bya ba zhig gam/_dkar po zhes bya ba zhig gam/_/btsod ka zhes bya ba zhig gam/_shel gyi kha dog lta bu zhes bya ba zhig gam/_yang dag pa zhes bya ba zhig gam/_yang dag pa ma yin pa zhes bya ba zhig gam/_rtag pa zhes bya ba zhig gam/_mi 
[\[143a.5\]]rtag pa zhes bya ba zhig gam/_gzugs can zhes bya ba zhig gam/_gzugs can ma yin pa zhes bya ba zhig gam/_zhes rtogs shig de dag gis smras pa/_tshe dang ldan pa sems ni gzugs can ma yin pa/_bstan du med pa/_snang ba med pa/_thogs pa med pa/_gnas med 
[\[143a.6\]]pa/_rnam par rig byed ma yin pa'o/_/de nas sprul ba'i dge slong des dge slong de dag la 'di skad ces smras so/_/tshe dang ldan pa dag ci gzugs can ma yin pa/_bstan du med pa/_snang ba med pa/_thogs pa med pa/_gnas med pa/_rnam par rig byed ma yin pa'i sems de nang 
[\[143a.7\]]na gnas so/_/zhes bya ba'am/_phyi rol na gnas so zhes bya ba 'am/_gnyi ga'i bar na gnas so zhes bya bar dmigs su yod snyam 'am/_smras pa de ni ma yin no/_/smras pa/_tshe dang ldan pa dag gal te sems te gzugs can ma yin/_bstan du med/_snang ba med/_thogs 
[\[143b\]]
[\[143b.1\]]pa med/_/gnas med/_rnam par rig byed ma yin/_nang na yang med/_phyi rol na yang med/_gnyi ga med par yang dmigs su med na ci de la yang dag par yongs su grub pa yod snyam 'am/_de dag gis smras pa/_de ni ma yin no/_/smras pa/_tshe dang ldan pa dag gang yang 
[\[143b.2\]]dag pa ma yin zhing yongs su grub pa ma yin pa de la ci rnam par grol ba yod snyam 'am/_de dag gis smras pa/_de ni ma yin no/_/smras pa/_tshe dang ldan pa dag de las bsams nas/_'jam dpal gzhon nur gyur pas 'di skad du chos kyi dbyings kyi rang bzhin la ni kun nas 
[\[143b.3\]]nyon mongs par 'gyur ba yang med la rnam par byang bar 'gyur ba yang med do/_/zhes bstan to/_/tshe dang ldan pa dag yang byis pa so so'i skye bo phyin ci log gis bslad pa rnams la ni ngar 'dzin pa dang /_nga yir 'dzin pa yongs su 'dzin pa 'byung ngo /_ngar 'dzin pa dang /_nga yir 
[\[143b.4\]]'dzin pa la gnas te/_rtag tu yul rnams la spyod cing gnas pa de dag la ni dmigs pa las byung ba'i sems 'byung ste/_dmigs pa zad na zad par 'gyur la byung nas zhig cing zhu ste gnas pa med do/_/sems kyi dmigs pa gang gis rab tu 'byung zhing bsnyen par rdzogs pa 
[\[143b.5\]]dge slong gi dngos por 'gyur ba dang /_lam sgom par byed pa'i sems de ni rang bzhin gyis med pa dang /_yang dag pa ma yin pa dang /_byung ba ma yin pa'o/_/med pa dang /_yang dag pa ma yin pa dang /_byung ba ma yin pa gang yin pa de la ni skye ba yang med/_'jig pa 
[\[143b.6\]]yang med/_gnas pa yang med do/_/gang la skye ba med pa dang /_'jig pa med pa dang /_gnas pa med pa de la ni bcings ba yang med/_rnam par grol ba yang med do/_/de la ni thob pa yang med/_mngon par rtogs pa yang med de/_tshe dang ldan pa dag de las bsams nas 'jam dpal gzhon nur gyur pas 'di skad du 
[\[143b.7\]]chos kyi dbyings kyi rang bzhin la ni kun nas nyon mongs par 'gyur ba yang med/_rnam par byang bar 'gyur ba yang med de/_'di la ni su la yang thob pa med/_mngon par rtogs pa med/_rnam par grol ba med do zhes smras so/_/de nas sprul pa'i dge slong des bstan pa 'di bshad pa na 
[\[144a\]]
[\[144a.1\]]dge slong de dag len pa med par zag pa rnams las sems rnam par grol lo/_/de dag sems rnam par grol nas 'jam dpal gzhon nur gyur pa ga la ba der dong ste phyin pa dang /_rang rang gi bla gos 'jam dpal gzhon nur gyur pa la mngon par bkab 
[\[144a.2\]]nas tshig 'di skad ces kyang smras so/_/'jam dpal khyod kyis ni kho bo cag yongs su bskyabs so/_/'di ltar kho bo cag kyang dam pa'i chos spong bar ma zhugs pas da phyin cad chos 'dul ba zab mo la 'jug pa las phyi rol du gyur pa ma yin no/_/de nas tshe dang ldan pa rab 'byor gyis 
[\[144a.3\]]dge slong de dag la 'di skad ces smras so/_/tshe dang ldan pa dag gis ci zhig thob cing ci zhig mngon par rtogs na rang rang gi bla gos 'jam dpal gzhon nur gyur pa la mngon par bkab/_de dag gis smras pa/_btsun pa rab 'byor kho bo cag gis ni ci yang thob pa med cing mngon par 
[\[144a.4\]]rtogs pa med pas de'i phyir kho bo cag gis rang rang gi bla gos 'jam dpal gzhon nur gyur pa la mngon par bkab bo/_/btsun pa rab 'byor gang gi tshe kho bo cag thob pa'i 'du shes yod par gyur pa de'i tshe ni kho bo cag stan las langs te 'khor de nas dong ngo /_/gang gi tshe kho bo cag 
[\[144a.5\]]thob pa'i 'du shes de dang bral bar gyur pa de'i tshe slar lhags so/_/rab 'byor gyis smras pa/_tshe dang ldan pa dag khyed ci las bsams te de skad smra/_de dag gis smras pa/_btsun pa rab 'byor thob pa zhes bya ba de ni g.yo ba yin no/_/de ni rlom sems yin te/_gang la g.yo ba 
[\[144a.6\]]yod pa dang /_rlom sems yod pa de la ni thob pa yang med cing mngon par rtogs pa med do/_/btsun pa rab 'byor gang la thob pa med cing mngon par rtogs pa med pa de ni rlom sems thams cad yang dag par bcom pa yin no/_/tshe dang ldan pa rab 'byor gyis smras pa/_tshe dang ldan pa 
[\[144a.7\]]dag khyed cag sus btul/_de dag gis smras pa/_btsun pa rab 'byor gang thob pa med pa dang /_mngon par rtogs pa med pa dang /_gang skye ba med pa dang /_yongs su mya ngan las 'da' ba med pa dang /_gang mnyam par gzhag pa med pa dang /_sems rnam par g.yengs pa med pa des rab 
[\[144b\]]
[\[144b.1\]]tu btul to/_/smras pa/_tshe dang ldan pa dag ci khyed cag btul ba yin nam/_de dag gis smras pa/_'jam dpal gzhon nur gyur pa la dris shig_/de nas tshe dang ldan pa kun dga' bos 'jam dpal gzhon nur gyur pa la 'di skad ces smras so/_/'jam dpal dge slong de dag sus 
[\[144b.2\]]btul/_'jam dpal gyis smras pa/_btsun pa kun dga' bo gang la phung po rnams med pa dang /_khams rnams med pa dang /_skye mched rnams med pa dang /_gang so so'i skye bo ma yin pa dang /_/slob pa ma yin pa dang /_mi slob pa ma yin pa dang /_nyan thos ma yin pa dang /_byang 
[\[144b.3\]]chub sems dpa' ma yin pa dang /_de bzhin gshegs pa ma yin pa dang /_gang lus dang ldan pa ma yin pa dang /_ngag dang ldan pa ma yin pa dang /_sems dang ldan pa ma yin pa dang /_mtshungs par ldan pa ma yin pa dang /_bral ba ma yin pa des btul to/_/smras pa/_'jam dpal 
[\[144b.4\]]de ston pa su zhig_/'jam dpal gyis smras pa/_btsun pa kun dga' bo 'di ji snyam du sems/_de bzhin gshegs pas sprul pa zhig sprul na de mtshungs par ldan pa yin snyam 'am/_smras pa/_'jam dpal de ni chos gang dang yang mtshungs par ldan pa yang ma yin/_bral ba 
[\[144b.5\]]yang ma yin no/_/'jam dpal gyis smras pa/_btsun pa kun dga' bo ci chos thams cad sprul pa'i ngo bo nyid yin nam/_smras pa/_'jam dpal de de bzhin no/_/'jam dpal gyis smras pa/_btsun pa kun dga' bo dge slong 'di dag ni sprul pas btul ba yin te/_sprul 
[\[144b.6\]]pa'i 'dul ba ci 'dra bar nyan thos thams cad kyi 'dul ba yang de 'dra'o/_/btsun pa kun dga' bo gang dag de ltar btul ba de dag ni yang dag par btul ba yin no/_/gang dag chos 'dul ba 'di la mos par mi byed pa de dag ni lhag pa'i nga rgyal can du rig par bya'o/_/de nas tshe dang ldan pa 
[\[144b.7\]]kun dga' bos 'jam dpal gzhon nur gyur pa la 'di skad ces smras so/_/'jam dpal ji ltar na dge slong lhag pa'i nga rgyal can du rig par bya/_'jam dpal gyis smras pa/_btsun pa kun dga' bo 'di la dge slong tshul khrims kyi phung po yongs su dag pas yongs su dag par rlom 
[\[145a\]]
[\[145a.1\]]sems su byed pa ni lhag pa'i nga rgyal can du shes par bya'o/_/ting nge 'dzin dang /_shes rab dang /_rnam par grol ba dang rnam par grol ba'i ye shes mthong ba'i phung po yongs su dag pas yongs su dag par rlom sems su byed pa ni lhag pa'i nga rgyal can du shes 
[\[145a.2\]]par bya'o/_/bdag gis thob bo/_/bdag gis mngon sum du byas so snyam du sems shing rlom sems su byed pa dang /_yongs su rtog par byed pa de ni lhag pa'i nga rgyal can du shes par bya'o/_/'jig tshogs la lta bas skrag cing bgrod pa gcig pa'i lam gyi ro myong bar byed pa ni lhag 
[\[145a.3\]]pa'i nga rgyal can du shes par bya'o/_/de ci'i phyir zhe na/_stong pa nyid gang gis 'jig tshogs la lta ba stong pa'i stong pa nyid des bgrod pa gcig pa'i lam yang stong pa'i phyir te/_stong pa de lta bu la stong pa nyid kyis yang dag par mi 'jug pa ni lhag pa'i nga rgyal can du shes par bya'o/_/
[\[145a.4\]]btsun pa kun dga' bo gzhan yang dge slong gang 'jig tshogs la lta ba'i stong pa nyid gang yin pa dang /_bgrod pa gcig pa'i lam gyi stong pa nyid gang yin pa'i stong pa nyid de la stong pa nyid kyis mnyam par byed pa ni lhag pa'i nga rgyal can du shes par bya'o/_/de ci'i phyir zhe na/_btsun pa 
[\[145a.5\]]kun dga' bo stong pa nyid kyang gzhan ma yin la 'jig tshogs la lta ba yang gzhan ma yin te/_'jig tshogs la lta ba nyid stong pa nyid yin pa dang /_stong pa nyid kyang gzhan ma yin la lam yang gzhan ma yin te/_lam nyid stong pa nyid yin pa'i phyir ro/_/btsun pa kun dga' bo gzhan yang dge slong gang 
[\[145a.6\]]ma rig pa dang /_srid pa'i sred pas 'jigs shing ma rig pa las rnam par grol ba'i ro myong bar byed pa ni lhag pa'i nga rgyal can du shes par bya'o/_/de ci'i phyir zhe na/_gang la gnyis su 'du shes 'jug pa de ni rnam par grol ba ma yin pa'i phyir ro/_/btsun pa kun dga' bo gzhan 
[\[145a.7\]]yang dge slong gang 'dod chags dang /_zhe sdang dang /_gti mug rnams kyis skrag cing rnam par thar pa'i sgo gsum po dag gi ro myong bar byed pa dang /_phyin ci log bzhis skrag cing 'du shes bzhi'i ro myong bar byed pa dang /_sgrib pa lngas skrag cing dbang po lnga'i ro myong bar byed pa dang /_skye 
[\[145b\]]
[\[145b.1\]]mched drug gis skrag cing mngon par shes pa drug gi ro myong bar byed pa dang /_rnam par shes pa'i gnas bdun gyis skrag cing byang chub kyi yan lag bdun gyi ro myong bar byed pa dang /_log pa nyid brgyad kyis skrag cing 'phags pa'i lam yan lag brgyad pa'i ro myong bar byed pa dang /_'dus 
[\[145b.2\]]byas kyi dngos po dgus skrag cing mthar gyis gnas pa'i snyoms par 'jug pa dgu'i ro myong bar byed pa dang /_mi dge ba bcu'i las kyi lam gyis skrag cing mi slob pa'i chos bcu'i ro myong bar byed pa dang /_'dus byas kyi khams kyis skrag cing 'dus ma byas kyi khams dag gi ro 
[\[145b.3\]]myong bar byed pa ni lhag pa'i nga rgyal can du shes par bya'o/_/de ci'i phyir zhe na/_btsun pa kun dga' bo de dag thams cad ni g.yo ba dang /_rlom sems dang /_spros pa yin te/_btsun pa kun dga' bo ji tsam du g.yo ba dang /_rlom sems dang /_spros pa dang /_sems mtho 
[\[145b.4\]]ba dang /_dma' ba dang /_'dzin pa dang /_spong ba dang /_yongs su rtog pa dang /_rten pa dang /_lhag par zhen pa dang /_sgro 'dogs pa yod pa de tsam du lhag par byed pa dang ldan pa'i lhag pa'i nga rgyal yin pa'i phyir te/_btsun pa kun dga' bo de lta bu'i dge slong ni lhag pa'i nga rgyal can 
[\[145b.5\]]du shes par bya'o/_/de ci'i phyir zhe na/_btsun pa kun dga' bo 'dus byas kyi khams kyi stong pa nyid gang yin pa'i stong pa dang /_'dus ma byas kyi khams kyi stong pa nyid gang yin pa'i stong pa dang /_stong pa nyid la mnyam pa nyid du mi 'jug pa ni lhag pa'i nga rgyal can du shes par bya ba yin 
[\[145b.6\]]pa'i phyir ro/_/de nas tshe dang ldan pa kun dga' bos 'jam dpal gzhon nur gyur pa la 'di skad ces smras so/_/'jam dpal ji ltar na dge slong lhag pa'i nga rgyal med pa yin/_'jam dpal gyis smras pa/_btsun pa kun dga' bo gang gi tshe dge slong nang nye bar zhi bas yul 
[\[145b.7\]]thams cad kyang nye bar zhi bar mthong zhing mnyam pa zhes bya ba 'am/_mi mnyam pa zhes bya ba 'am/_rig pa zhes bya ba 'am/_ma rig pa zhes bya ba 'am/_dmigs pa zhes bya ba 'am/_mi dmigs pa zhes bya ba 'am/_'dus byas zhes bya ba 'am/_'dus ma byas zhes bya 
[\[146a\]]
[\[146a.1\]]bar rlom sems su mi byed/_rtog par mi byed/_rnam par rtog par mi byed/_gnyis su 'byed par mi byed/_gcig tu sdud par mi byed/_len par mi byed/_'dor bar mi byed/_'phro bar mi byed/_mngon par zhen par mi byed cing chos thams cad yang 
[\[146a.2\]]dag pa'i mtha' dang mnyam par yang dag par rjes su mthong la mnyam pa med pa dang /_mi mnyam pa med par mnyam pa nyid kyis mnyam pas mnyam par bya ba 'am/_mi mnyam par bya ba'i chos gang yang med de/_mnyam pa nyid gang yin pa de yang yang dag par rjes su 
[\[146a.3\]]mi mthong zhing rlom sems su mi byed/_rtog par mi byed/_rnam par rtog par mi byed/_mngon par zhen par yang mi byed na/_thob pa 'am/_mngon par rtogs pa 'am/_mngon sum du bya bas rlom sems su byed pa lta ci smos te de ni gnas med do/_/btsun pa kun dga' 
[\[146a.4\]]bo de ltar na dge slong lhag pa'i nga rgyal med cing gnyen po med pa dang /_phyogs med pa dang /_rang gi phyogs dang /_gzhan gyi phyogs dang bral ba dang /_tshor ba thams cad rgyun bcad pa dang /_tshor ba dang /_tshor ba med pa thams cad dang /_dmigs pa dang /_rnam par rtog 
[\[146a.5\]]pa dang /_yid la byed pa thams cad dang bral ba dang /_'ching ba med pa dang /_nye bar len pa med pa dang /_zhi ba dang /_rab tu zhi ba dang /_nye bar zhi ba yin te/_de ni ngar 'dzin pa dang /_nga yir 'dzin pa dang bral bas chos gang la yang spang ba 'am/_mngon par rtogs 
[\[146a.6\]]pa 'am/_mngon sum du bya ba yod pa'i chos de yang yang dag par rjes su mi mthong ste/_de ltar zhugs pa'i dge slong ni lhag pa'i nga rgyal med pa yin no/_/des ni nam mkha'i khams mnyam pa nyid kyis chos thams cad mnyam pa nyid du rtogs pas na chos gang la yang dge 
[\[146a.7\]]ba zhes bya ba 'am/_mi dge ba zhes bya ba 'am/_kha na ma tho ba dang bcas pa zhes bya ba 'am/_kha na ma tho ba med pa zhes bya ba 'am/_zag pa dang bcas pa zhes bya ba 'am/_zag pa med pa zhes bya ba'am/_'jig rten pa zhes bya ba 'am/_/'jig rten las 'das pa 
[\[146b\]]
[\[146b.1\]]zhes bya ba 'am/_'dus byas zhes bya ba 'am/_'dus ma byas zhes bya bar sgro 'dogs par mi byed do/_/de ni sgro 'dogs par mi byed pa nyid kyis kyang rlom sems su mi byed/_rtog par mi byed/_rnam par rtog par mi byed de/_yang dag par rjes su mi mthong ngo /_/des ni 
[\[146b.2\]]chos thams cad sgro btags pa med par mnyam pa nyid kyis mnyam zhing nam mkha' ltar mnyam pa nyid du rtog pa yin no/_/btsun pa kun dga' bo gang de ltar mos pa'i dge slong ni yang dag par shin tu rnam par grol ba zhes bya ste/_de ltar na lhag pa'i nga rgyal med pa yin no/_/
[\[146b.3\]]de las dgongs nas bcom ldan 'das kyis 'di skad du ji ltar nam mkha' lag mthil la mi chags pa ltar dge slong gi chos kyang de bzhin no zhes gsungs so/_/bstan pa 'di bshad pa na dge slong nyis brgya len pa med par zag pa rnams las sems rnam par grol lo/_/de 
[\[146b.4\]]nas lha'i bu rin chen mchog gis 'jam dpal gzhon nur gyur pa la 'di skad ces smras so/_/'jam dpal ji ltar na byang chub sems dpa' lhag pa'i nga rgyal med pa yang dag pa'i shes pa brda sprod par byed pa yin/_'jam dpal gyis smras pa/_lha'i bu gang gi tshe byang chub 
[\[146b.5\]]sems dpa' thams cad mkhyen pa nyid kyi sems mi mnyam pa dang mnyam pa'i sems 'jig rten gsum po thams cad las khyad par du 'phags pa'i sems nyan thos dang rang sangs rgyas thams cad las yang dag par 'das pa'i sems de nang na gnas par yang mi mthong /_phyi 
[\[146b.6\]]rol na yang ma yin/_gnyi ga med par yang ma yin/_phyi rol gyi yul la rgyu zhing gnas par yang mi mthong la dge ba'i rtsa ba bsags par bya ba dang /_sems can yongs su smin par bya ba dang /_dam pa'i chos yongs su gzung ba'i phyir yang rgyu zhing thams cad mkhyen pa nyid 
[\[146b.7\]]kyi sems de yang sems can gzhan rnams dang /_gang zag gzhan dag la rjod par byed la sems de yang yang dag pa'i mtha' ngo bo nyid du rtogs par gyur te/_dris na sems kyi ngo bo nyid kyis sems can thams cad kyi ngo bo nyid rtogs shing sems can thams cad kyi ngo bo nyid kyis 
[\[147a\]]
[\[147a.1\]]chos thams cad kyi ngo bo nyid rtogs la chos thams cad kyi ngo bo nyid kyis dge ba'i rtsa ba thams cad kyi ngo bo nyid rtogs shing dge ba'i rtsa ba thams cad kyi ngo bo nyid kyis byang chub sems dpa'i ngo bo nyid brda sprod par byed pa de ni lha'i bu byang chub sems dpa'i yang dag 
[\[147a.2\]]pa'i shes pa brda sprod pa yin no/_/lha'i bu gzhan yang gang gi tshe byang chub sems dpa' sbyin pa sbyin pa na gang gtong bar byed pa dang /_gang gis gtong bar byed pa dang /_gang la gtong bar byed pa dang /_gang du gtong bar byed pa dang /_gang du yongs su sngo bar byed pa de dag 
[\[147a.3\]]shin tu gtong bas gtong bar byed cing /_rten par mi byed/_gnas par mi byed/_mngon par zhen par mi byed/_re bar mi byed/_dmigs par mi byed la/_yang dag par rjes su mi mthong bas dris na shin tu gtong ba nyid dang /_shin tu mi dmigs pa nyid dang /_shin tu stong pa 
[\[147a.4\]]nyid gang yin pa de dag nyid gtong ba'i ngo bo nyid du rtogs shing /_gtong ba'i ngo bo nyid kyis yang dag pa'i mtha'i ngo bo nyid rtogs la/_yang dag pa'i mtha'i ngo bo nyid kyis chos thams cad kyi ngo bo nyid rtogs te/_chos thams cad kyi ngo bo nyid kyis sems can thams cad kyi ngo bo 
[\[147a.5\]]nyid rtogs shing /_sems can thams cad kyi ngo bo nyid kyis byang chub sems dpa'i ngo bo nyid brda sprod par byed de/_lha'i bu de ni byang chub sems dpa'i yang dag pa'i shes pa brda sprod pa sbyin pas yongs su dag pa yin no/_/lha'i bu gzhan yang gang gi tshe byang chub sems dpa' 
[\[147a.6\]]lus nye bar zhi bas tshul khrims nye bar zhi bar rtogs te/_ngag nye bar zhi ba dang /_sems nye bar zhi bas tshul khrims nye bar zhi bar rtogs shing /_lus dang /_ngag dang /_sems nye bar zhi bas byang chub nye bar zhi bar rtogs la/_byang chub nye bar zhi bas sems can nye bar zhi 
[\[147a.7\]]bar rtogs te/_sems can nye bar zhi bas chos thams cad nye bar zhi bar rtogs shing /_chos thams cad nye bar zhi bas yang dag pa'i mtha' nye bar zhi ba zhes bya bar rtogs la/_de yang dag pa'i mtha' nye bar zhi bas zhi ba dang /_rab tu zhi ba dang /_nye bar zhi bar gyur bas 
[\[147b\]]
[\[147b.1\]]dris na chos thams cad nye bar zhi ba nyid du brda sprod par byed de/_lha'i bu de ni byang chub sems dpa'i yang dag pa'i shes pa brda sprod pa tshul khrims kyis yongs su dag pa yin no/_/lha'i bu gzhan yang gang gi tshe byang chub sems dpa' shin tu zad pa'i chos nyid dang /_shin du skad cig 
[\[147b.2\]]pa'i chos nyid dang /_shin tu ya ma brla'i chos nyid du rig nas sems can thams cad kyi nyes par byas pa yang bzod cing /_gang gi tshe phyi nang gi sems kun nas mi slong bar bzod pa dang /_gang gis khong khro bar 'gyur ba'i yid la byed pa'i phyi rol du mi gtong zhing sems can 
[\[147b.3\]]thams cad kyi nyes par spyad pa bzod pa dang /_sems can de dag gi ngo bo nyid gang yin pa de ni bzod pa'i ngo bo nyid yin pa dang /_bzod pa'i ngo bo nyid gang yin pa de ni byang chub kyi ngo bo nyid yin pa dang /_byang chub kyi ngo bo nyid gang yin pa de ni chos thams cad kyi ngo bo nyid yin 
[\[147b.4\]]par rtogs shing /_chos thams cad kyang yang dag pa'i mtha'i ngo bo nyid du rtogs te/_dris na shin tu zad pa'i chos nyid dang /_shin tu skad cig pa'i chos nyid dang /_shin tu ya ma brla'i chos nyid du rtogs pas rgyu ba med pa nyid kyis bzod pa brda sprod par byed de/_lha'i bu 
[\[147b.5\]]de ni byang chub sems dpa'i yang dag pa'i shes pa brda sprod pa bzod pas yongs su dag pa yin no/_/lha'i bu gzhan yang gang gi tshe byang chub sems dpa' yid la byed pa thams cad kyis dben pa'i chos rtogs shing sgro 'dogs pa med la btang snyoms dang ldan pa'i brtson 'grus dang 
[\[147b.6\]]ldan pas brtsam pa gang rtsom pa de dben pa nyid du yang dag par rjes su mthong ba dang /_de nang dben pas phyi rol du rgyu ba med par sems can rnams yongs su smin par bya ba'i phyir rgyu zhing /_brtson 'grus dben pas sems can dben par rtogs la/_sems can dben pas 
[\[147b.7\]]byang chub dben par rtogs pa dang /_byang chub dben pas chos thams cad dben par rtogs pa dang /_chos thams cad dben pas yang dag pa'i mtha' dben par rtogs pas dris na brtson 'grus de dag nyid kyi rang bzhin dben pa ji lta ba bzhin du dben par brda sprod par byed de/_
[\[148a\]]
[\[148a.1\]]lha'i bu de ni byang chub sems dpa'i yang dag pa'i shes pa brda sprod pa brtson 'grus kyis yongs su dag pa yin no/_/lha'i bu gzhan yang gang gi tshe byang chub sems dpa' chos thams cad mnyam zhing bye brag med par gyur par bsam gtan byed de/_bsam 
[\[148a.2\]]gtan de la sems gnas par 'jog cing gnas de la yang rnam par shes pa gnas par mi byed pa dang /_des rnam par shes pa mi gnas shing sems mnyam pa nyid kyis bsam gtan mnyam pa nyid du rtogs pa dang /_bsam gtan mnyam pa nyid kyis byang chub mnyam pa nyid du rtogs pa 
[\[148a.3\]]dang /_byang chub mnyam pa nyid kyis sems can thams cad mnyam pa nyid du rtogs pa dang /_sems can thams cad mnyam pa nyid kyis chos thams cad mnyam pa nyid du rjes su rtogs pas de ltar chos thams cad mnyam pa zhes bya bar rig la dris na rang bzhin ji lta ba bzhin du 
[\[148a.4\]]mnyam pa nyid kyis chos thams cad mnyam pa nyid du brda sprod par byed do/_/lha'i bu de ni byang chub sems dpa'i yang dag pa'i shes pa brda sprod pa bsam gtan gyis yongs su dag pa yin no/_/lha'i bu gzhan yang gang gi tshe byang chub sems dpa' shes rab kyi mig gis rnam par 
[\[148a.5\]]sbyangs pa'i ye shes kyis chos thams cad mthong ste/_ji ltar chos gang yang yang dag par rjes su mi mthong ba de ltar mthong zhing gang gi tshe chos gang yang yang dag par rjes su mi mthong ba de'i tshe ci yang ma yin par 'gyur ro/_/de ci yang ma yin pa'i shes pa thob pas mi 
[\[148a.6\]]rgyu/_rab tu mi rgyu/_rnam par mi rgyu'o/_/des rgyu ba dang /_rab tu rgyu ba dang /_rnam par rgyu ba thams cad yang dag par rgyun bcad pas mi 'khor ro/_/rnam par mi 'khor ro/_/de ci'i phyir zhe na/_des gang gis 'khor bar 'gyur ba'i rab tu rgyu ba de 'di lta ste/_'dod pa dang /_
[\[148a.7\]]chags pa dang /_smon pa'i rgyun bcad pa'i phyir te/_de 'dod pa'i don du gnyer ba thams cad med par sems can yongs su smin par bya ba dang /_byang chub kyi phyogs kyi chos rnams yang dag par bsdu ba dang /_dam pa'i chos yongs su gzung ba dang /_dkon mchog gsum 
[\[148b\]]
[\[148b.1\]]gyi gdung rgyud mi gcad pa'i phyir bsams bzhin du skye ba rnams su rgyu bar byed de/_de ni rgyu ba med pa nyid kyis rgyu bar byed cing chos rnams kyi rang bzhin rnam par dag pa'i mtshan nyid kyang rnam par 'khrug par mi byed de/_de ni de'i shes rab yin pas de shes rab kyi rang bzhin gyis 
[\[148b.2\]]byang chub rab tu shes pa dang /_byang chub kyi rang bzhin gyis sems can gyi rang bzhin dang /_sems can gyi rang bzhin gyis chos thams cad kyi rang bzhin rtogs shing /_chos thams cad kyang yang dag pa'i mtha'i rang bzhin du rab tu shes te/_dris na chos kyi dbyings kyi rang bzhin 
[\[148b.3\]]dbyer med pa de nyid brda sprod par byed de/_lha'i bu de ni byang chub sems dpa'i yang dag pa'i shes pa brda sprod pa shes rab kyi mig gis yongs su dag pa yin no/_/lha'i bu gzhan yang gang gi tshe byang chub sems dpa'i lus la lus kyi rjes su lta zhing dran pa nye bar gzhag pas 
[\[148b.4\]]gnas pa na des sngon gyi mtha'i lus ni ma skyes par rab tu shes so/_/phyi ma'i mtha'i lus ni 'pho ba med par rab tu shes so/_/da ltar byung ba'i lus la ni rtswa dang /_shing dang /_rtsig pa dang /_bong ba dang /_mig yor gyi ngo bo nyid lta bur so sor rtog par byed de/_de de 
[\[148b.5\]]ltar lus la lus kyi rjes su lta zhing gnas pas lus kyi rang bzhin skye ba med par rig nas lus kyi rnam par rig pa dang ldan pa'i yid la byed pa kun nas slong bar mi byed do/_/yid la byed pa kun nas slong bar mi byed pa gang yin pa de ni lhag par byed pa la mi gnas pa yin te/_
[\[148b.6\]]de lhag par byed pa dang bral zhing rnam par shes pa mi gnas pas lus la lus kyi rjes su lta ba'i dran pa nye bar gzhag pa sgom yang chos gang la yang sgom par mi byed/_rnam par 'jig par mi byed do/_/des chos thams cad dngos po med par rig nas lus la lus kyi rjes su lta 
[\[148b.7\]]zhing gnas pa na/_sems gang gis de ltar lus la lus kyi rjes su lta zhing gnas pa'i sems de yang sgyu ma'i chos nyid dang /_brag ca'i chos nyid lta bur rab tu shes so/_/de ltar rab tu shes pas bde ba'i tshor ba la yang rjes su chags pa med la sdug bsngal gyi tshor ba la yang khong khro ba med 
[\[149a\]]
[\[149a.1\]]cing /_sdug bsngal yang ma yin/_bde ba yang ma yin pa'i tshor ba la yang rmongs pa med pas ma rig pa bag la nyal bar mi 'gyur te/_gang gi tshe tshor ba rnams kyis mi 'phrogs pa de ni de'i tshor ba rnams la tshor ba'i rjes su lta ba'i dran pa nye bar gzhag pa 
[\[149a.2\]]yin no/_/de de ltar tshor ba'i rjes su lta zhing gnas pa na chos thams cad la tshor ba'i rgyu ba dag gi sems mi rgyu bas de chos thams cad la sems mi gnas pa'i phyir byang chub kyi sems spong bar mi byed/_'dor bar mi byed/_yongs su gtong bar mi byed de/_de ni de'i sems la 
[\[149a.3\]]sems kyi rjes su lta ba'i dran pa nye bar gzhag pa yin no/_/de chos shes pa mngon sum du gyur pas chos rnams la chos kyi rjes su lta zhing gnas pa na dran pa med cing yid la byed pa med pas chos nyid la 'jug par byed cing /_lus dang /_tshor ba dang /_sems dang /_chos rnams 
[\[149a.4\]]la 'du shes dang /_yid la byed pa dang /_lta ba dang /_kun nas dkris pa dag gis gnas par mi byed de/_de ni de'i chos la chos kyi rjes su lta ba'i dran pa nye bar gzhag pa yin no/_/des chos thams cad rang bzhin gyis ma byung zhing dngos po med pa dang /_nam mkha'i ngo bo 
[\[149a.5\]]nyid lta bur rtogs pas dris na dran pa med pa dang /_mngon par 'du bya ba med pas dran pa nye bar gzhag pa brda sprod par byed de/_lha'i bu de ni byang chub sems dpa'i yang dag pa'i shes pa brda sprod pa dran pa nye bar gzhag pas yongs su dag pa yin no/_/lha'i bu gzhan yang byang chub 
[\[149a.6\]]sems dpa'i yang dag pa'i shes pa ni gang thams cad mkhyen pa nyid kyi sems de la kun shes par byed/_/rnam par rig par byed/_gnas par byed/_mi spong bar byed/_rnam par mi g.yeng bar byed/_mi rjed par byed pa dang /_dang por dge ba'i rtsa ba rnams kyi thog mar 'gro ba dang /_
[\[149a.7\]]ser sna'i sems la mi 'jug pa dang /_bdog pa thams cad yongs su gtong ba'i rjes su 'jug pa dang 'chal pa'i tshul khrims kyi sems spong ba dang /_tshul khrims kyi phung po la gnas pa med pa dang /_sems can thams cad la gnod sems med cing rtsod pa med pa dang /_lus 
[\[149b\]]
[\[149b.1\]]dang /_ngag dang /_sems kyis rma mi 'byin pa dang /_nyan thos dang /_rang sangs rgyas kyi brtson 'grus mi rtsom pa dang /_theg pa chen po'i brtson 'grus rtsom pa dang /_mi dge ba'i chos rnams yid la mi byed cing mi dran pa dang /_bsam gtan dang /_snyoms par 'jug 
[\[149b.2\]]pa thams cad la mi gnas par sgom pa dang /_lta ba'i rnam pa thams cad la mi rgyu ba dang /_chos thams cad 'phro bar mi byed pa dang /_chos thams cad la rnam pa med par 'jug pa dang /_sems can rnams kyi bsam pa'i rnam pa la 'jug pa dang /_yul rnams la mi 
[\[149b.3\]]rgyu ba dang /_'phags pa'i skye bo rnams kyi rjes su 'jug pa dang /_'phags pa ma yin pa'i skye bo rnams dang ma 'dres pa dang /_lus dang /_ngag dang /_yid kyi las ma smad pa dang /_bag yod pa lhur len cing sangs rgyas kyi chos yongs su tshol ba dang /_bstang mi dgos 
[\[149b.4\]]par dgos pa thams cad nyams 'og tu chud par byed pa dang /_'dod chags dang /_zhe sdang dang /_gti mug spangs pas rnam par dag pa dang /_tshul khrims la skyon med pa'i phyir/_yongs su gdung ba med pa dang /_log par zhugs pa rnams dang ma 'brel pa dang /_nang shin tu 
[\[149b.5\]]dag pas tshul 'chos pa med pa dang /_ngag gi las yongs su dag pas kha gsag med pa dang /_rang gi rnyed pas chog shes pas tshol ba med pa dang /_'tsho ba ngan pa rnam par spangs pas thob kyis 'jal ba med pa dang /_ngan ngon tsam gyis chog shes pas rnam par g.yo 
[\[149b.6\]]ba med pa dang /_khams gsum la 'dun pa dang bral bas 'dod pa chung ba dang /_sdig pa 'dod pa dang bral bas chog shes pa dang /_chos thams cad dben par mos pas dben pa dang /_'jig rten pa'i spyod pa spangs pas don nyung ba dang /_spros pa thams cad yang dag par bcad 
[\[149b.7\]]pas spros pa med pa dang /_'dun pa dang /_zhe sdang dang /_'jigs pa dang /_gti mug dang bral bas 'gro ba med pa dang /_nga rgyal nges par bcom pas chos la dga' ba dang /_sems shin tu dul bas cang shes pa dang /_tshul khrims kyi phung pos kun tu srung ba dang /_ting 
[\[150a\]]
[\[150a.1\]]nge 'dzin gyi phung pos sems gnas pa med pa dang /_shes rab kyi phung pos sems rnam par grol ba dang /_'phags pa'i rigs mi 'dor ba dang /_byang chub kyi sems la dam bcas pa ma nyams pa dang /_rnyed pa dang /_bkur sti thams cad don du mi gnyer 
[\[150a.2\]]ba dang /_sems can pha rol dag gi ngor byed pa med pa dang /_gzhan kun du bsrung ba'i phyir bdag rjes su srung ba dang /_rang gi sems la nges par sems pas gzhan gyi 'khrul pa rnams mi tshol ba dang /_tshul khrims legs par bsdams pas 'jigs pa thams cad dang 
[\[150a.3\]]bral ba dang slob dpon gyi dpe mkhyud med pas chos kyi bgo bsha' byed pa dang /_sems can thams cad kyi sems kyi spyod pa rnams rjes su srung ba dang /_dang por dge ba'i chos thams cad la thog mar 'gro ba dang /_chos thams cad ro gcig pas spyod pa tha dad pa med pa dang /_
[\[150a.4\]]rlom sems thams cad yang dag par bcom pas rlom sems med pa dang /_skye ba med par so sor rtog la sems can yongs su smin par bya ba'i phyir bsams bzhin du skye ba yang yongs su 'dzin pa dang /_chos thams cad la gzod ma nas stong pa nyid du yang so sor rtog la lta ba 
[\[150a.5\]]thams cad gdul ba'i phyir sems can yongs su smin par yang byed pa dang /_mtshan ma med pa yongs su 'dris par yang byed la mtshan ma la spyod pa'i sems can rnams la yang lta ba dang /_smon pa'i shes pa yang med la thams cad mkhyen pa nyid kyi ye shes kyi phyir smon lam thams 
[\[150a.6\]]cad kyang yongs su rdzogs par byed pa dang /_mngon par 'du byed pa med par yang so sor rtog la dge ba'i rtsa ba mngon par 'du bya bas kyang ngoms mi myong ba dang /_dngos po ni dngos po med par snang bas dngos po dang dngos po med pa la rtog pa dang /_lhag par byed pa dang dbral ba'i 
[\[150a.7\]]phyir yid la byed pa med pa dang /_sems can bdag med pa la sbyor bas bdag la bdag med pa dang /_nyon mongs pa yongs su btang ba dang /_sems can yongs su ma btang bas btang ba dang ma btang ba dang /_thabs dang shes rab bsgoms pas ma zhi zhing zhi la nye bar zhi ba dang /_
[\[150b\]]
[\[150b.1\]]nyan thos dang /_rang sangs rgyas thams cad dang ma 'dres pas 'gro ba ma yin par 'gro ba dang /_bdud kyi lam las yang dag par 'das pas lam ma yin pa'i lam dang /_byis pa so so'i skye bo thams cad dang ma 'dres pas spyod pa ma yin pa spyod pa dang /_chos thams cad 
[\[150b.2\]]la rtog pas 'deg pa med cing gzhag pa med pa mnyam pa nyid dang /_gzhan la lhag par rlom sems su mi byed pas bdag mi sgrogs pa dang /_sangs rgyas kyi chos rnams yongs su rdzogs pas shes pa mi mnyam pa dang mnyam pa dang /_chos thams cad ma skyes pa dang ma 'gags 
[\[150b.3\]]par bzod pas mi skye ba'i chos la bzod pa ste/_lha'i bu de ni byang chub sems dpa'i shes pa yin no/_/lha'i bu mi skye ba dang mi 'byung ba ni byang chub sems dpa'i shes pa ma yin gyi/_skye ba'i 'khor ba yongs su 'dzin pa ni byang chub sems dpa'i shes pa yin te/_sangs rgyas kyi 
[\[150b.4\]]chos yongs su rdzogs par 'gyur ro/_/skyo zhing 'dod chags dang bral ba ni byang chub sems dpa'i shes pa ma yin gyi/_sangs rgyas kyi chos thams cad yang dag par rig par bya ba la dga' zhing mchog tu dga' ba ni byang chub sems dpa'i shes pa yin no/_/mtshams sbyor ba med 
[\[150b.5\]]pa ni byang chub sems dpa'i shes pa ma yin gyi/_skye bar mtshams sbyor ba'i shes pa ni byang chub sems dpa'i shes pa yin no/_/yongs su gcod pa ni byang chub sems dpa'i shes pa ma yin gyi/_dge ba'i rtsa ba rgyun chags pa ni byang chub sems dpa'i shes pa yin no/_/
[\[150b.6\]]dge ba'i rtsa ba dang zhe 'gras pa ni byang chub sems dpa'i shes pa ma yin gyi/_dge ba'i rtsa bas ngoms mi myong ba ni byang chub sems dpa'i shes pa yin no/_/khams gsum du mtshams sbyor bar mi byed pa ni byang chub sems dpa'i shes pa ma yin gyi/_sems can rnams yongs su 
[\[150b.7\]]smin par bya ba'i phyir bsams bzhin du skye ba yongs su 'dzin pa ni byang chub sems dpa'i shes pa yin no/_/rang gi nyon mongs pa spong ba ni byang chub sems dpa'i shes pa ma yin gyi/_sems can thams cad kyi nyon mongs pa spang ba'i phyir brtson pa ni byang chub sems dpa'i shes 
[\[151a\]]
[\[151a.1\]]pa yin no/_/bdag gi phyir byed pa ni byang chub sems dpa'i shes pa ma yin gyi/_/sems can thams cad kyi sdug bsngal zhi bar bya ba'i phyir byed pa ni byang chub sems dpa'i shes pa yin no/_/yal bar 'dor ba ni byang chub sems dpa'i shes pa ma yin gyi/_
[\[151a.2\]]sems can yongs su smin par bya bar sbyor ba ni/_byang chub sems dpa'i shes pa yin no/_/'dod chags dang /_zhe sdang dang /_gti mug dang /_nyon mongs pa zad par byed pa ni byang chub sems dpa'i shes pa ma yin gyi/_'dod chags dang /_zhe sdang dang /_gti mug dang /_
[\[151a.3\]]nyon mongs pa yongs su shes pa ni byang chub sems dpa'i shes pa yin no/_/'gog pa'i chos mngon sum du byed pa ni byang chub sems dpa'i shes pa ma yin gyi/_'gog pa yongs su 'dris par byed pa ni byang chub sems dpa'i shes pa yin no/_/zag pa zad par byed pa ni 
[\[151a.4\]]byang chub sems dpa'i shes pa ma yin gyi/_dge ba'i rtsa bas zag pa dbri bar byed pa ni byang chub sems dpa'i shes pa yin no/_/rnam par thar pa gsum mngon sum du byed pa ni byang chub sems dpa'i shes pa ma yin gyi/_rnam par thar pa gsum la yongs su 'dris par 
[\[151a.5\]]byed pa ni byang chub sems dpa'i shes pa yin no/_/phung po lnga'i khur 'dor ba ni byang chub sems dpa'i shes pa ma yin gyi/_sems can thams cad kyi khur 'dor bar byed pa ni byang chub sems dpa'i shes pa yin no/_/dbang po drug 'gog par byed pa ni byang chub sems 
[\[151a.6\]]dpa'i shes pa ma yin gyi/_sems can thams cad kyi dbang po mchog dang mchog ma yin pa shes pa ni byang chub sems dpa'i shes pa yin no/_/skye ba zad par byed pa ni byang chub sems dpa'i shes pa ma yin gyi/_skye ba'i mtshams sbyor bar byed pa ni byang chub sems 
[\[151a.7\]]dpa'i shes pa yin no/_/nyan thos dang /_rang sangs rgyas kyi rnam par grol ba'i 'bras bu thob par byed pa ni byang chub sems dpa'i shes pa ma yin gyi/_byang chub kyi snying por rnam par grol ba'i 'bras bus sems can thams cad nye bar 'tsho bar byed pa ni byang chub sems 
[\[151b\]]
[\[151b.1\]]dpa'i shes pa yin no/_/yang dag pa'i shes pa brda sprod pa'i le'u bstan pa 'di bshad pa na 'khor de las srog chags khris bla na med pa yang dag par rdzogs pa'i byang chub tu sems bskyed do/_/bcom ldan 'das kyis kyang 'jam dpal gzhon nur gyur pa la legs so zhes bya ba byin 
[\[151b.2\]]te/_'jam dpal legs so legs so/_/khyod kyis byang chub sems dpa' rnams kyi shes pa brda sprod pa de legs par smras so/_/'jam dpal byang chub sems dpa' gang dag shes pa brda sprod pa bstan pa 'di thos na mos par 'gyur zhing mi skrag_/mi dngang la dngang bar mi 'gyur 
[\[151b.3\]]ba de dag ni bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa rnams kyis yang dag pa'i shes pa brda sprod par 'gyur ro//_//bam po gnyis pa ste tha ma'o/_de nas lha'i bu rin chen mchog gis 'jam dpal 
[\[151b.4\]]gzhon nur gyur pa la 'di skad ces smras so/_/'jam dpal ci khyod shes pa brda sprod par byed dam/_'jam dpal gyis smras pa/_lha'i bu gal te kho bos chos 'ga' zhig thob bam spangs par gyur na ni kho bos shes pa brda sprod par yang 'gyur ba zhig na/_lha'i bu kho bos ni chos 'ga' yang 
[\[151b.5\]]thob pa med cing spangs pa med pas na kho bos ci zhig shes pa brda sprod par bya/_/lha'i bus smras pa/_'jam dpal khyod kyis sangs rgyas bcom ldan 'das gang gA'i klung gi bye ma snyed po de dag las thob pa dang /_mngon par rtogs pa med dam/_'jam dpal gyis smras pa/_
[\[151b.6\]]lha'i bu sangs rgyas bcom ldan 'das rnams ni 'thob pa 'am mngon par rtogs pa'i phyir chos ston par mi mdzad do/_/smras pa/_'jam dpal 'o na/_sangs rgyas bcom ldan 'das rnams ji ltar chos ston par mdzad/_'jam dpal gyis smras pa/_lha'i bu sangs rgyas bcom 
[\[151b.7\]]ldan 'das rnams ni chos kyi dbyings kyi rang bzhin dbyer med pa nyid kyis chos ston par mdzad kyis/_skye ba med pa dang /_'gag pa med pa dang /_gdeg pa med pa dang /_gzhag pa med pa dang /_'ong ba med pa dang /_'gro ba med pa dang /_sems can med pa dang /_sems 
[\[152a\]]
[\[152a.1\]]can dang bral ba dang /_kun nas nyon mongs pa dang /_rnam par byang ba dang /_'khor ba dang /_yongs su mya ngan las 'da' ba'i phyir chos ston par mi mdzad de/_lha'i bu sangs rgyas bcom ldan 'das rnams ni de ltar chos ston par mdzad do/_/lha'i bus smras 
[\[152a.2\]]pa/_'jam dpal gal te sangs rgyas bcom ldan 'das rnams yongs su mya ngan las 'da' ba'i phyir chos ston par mi mdzad na/_'o na gang gi don du sangs rgyas 'byung bar 'gyur/_'jam dpal gyis smras pa/_/lha'i bu sangs rgyas ni 'jig tshogs la lta ba'i rang bzhin gyi ngo bo 
[\[152a.3\]]nyid rtogs par bya ba'i don du 'byung ngo /_/lha'i bu sangs rgyas ni ma rig pa dang /_srid pa'i sred pa'i rang bzhin gyi ngo bo nyid yang dag par bstan pa'i don du 'byung ngo /_/lha'i bu sangs rgyas ni 'dod chags dang /_zhe sdang dang /_gti mug gi rang bzhin gyi ngo bo nyid rtogs par bya ba'i 
[\[152a.4\]]don du 'byung ngo /_/lha'i bu sangs rgyas ni phyin ci log gi rang bzhin mnyam pa nyid du bstan pa'i don du 'byung ngo /_/lha'i bu sangs rgyas ni lta ba'i rnam pa thams cad rtogs par bya ba'i don du 'byung ngo /_/lha'i bu sangs rgyas ni phung po dang /_khams dang /_skye mched dang /_chos kyi 
[\[152a.5\]]dbyings kyi rang bzhin gyi ngo bo nyid yang dag par bstan pa'i don du 'byung ngo /_/lha'i bu sangs rgyas 'byung ba zhes bya ba de ni chos thams cad skye ba med pa'i tshig [{]bla dgas [,]bla dwags [}]yin te/_gang la chos gang yang skye ba med pa de la ni 'khor ba yang med la yongs su mya ngan las 'da' ba yang med 
[\[152a.6\]]do/_/lha'i bus smras pa/_'jam dpal de lta na sems can gang dag gis bla na med pa yang dag par rdzogs pa'i byang chub kyi phyir go cha bgos pa de dag gi go cha ni bgos pa med pa yin no/_/de ci'i phyir zhe na/_sangs rgyas 'byung ba ni phan pa med pa'i phyir ro/_/'jam dpal 
[\[152a.7\]]gyis smras pa/_lha'i bu 'di ji snyam du sems/_phan pa gang gis rab tu phye ba yin snyam 'am/_smras pa/_'jam dpal phan pa ni mngon par 'du byed pas rab tu phye ba yin no/_/'jam dpal gyis smras pa/_lha'i bu khyod de bzhin gshegs pa la mngon par 'du mdzad pa yod 
[\[152b\]]
[\[152b.1\]]par 'dod dam/_smras pa/_'jam dpal de ni ma yin te/_de bzhin gshegs pa ni mngon par 'du mdzad pa mi mnga' ba yin pas de ni 'dus ma byas pa brnyes pa dang /_'dus ma byas shing mngon par 'du mdzad pa ni mi mnga' ba yin no/_/'jam dpal gyis smras pa/_lha'i bu 
[\[152b.2\]]khyod kyis dam bcas pa de nyid kyis na/_mngon par 'dus ma byas pa la ni phan pa dang /_gnod pa dmigs su med do/_/lha'i bus smras pa/_'jam dpal chos bstan pa 'di ni las dang po pa rnams kyi mdun du bshad par mi bya'o/_/de ci'i phyir zhe na/_thos nas skrag par 'gyur 
[\[152b.3\]]ba dang /_skrag nas kyang phyir ldog par 'gyur du 'ong ba'i phyir ro/_/'jam dpal gyis smras pa/_lha'i bu las dang po pa'i byang chub sems dpa' skrag pa dang /_phyir ldog pa gang yin pa de ni phyir mi ldog pa nyid la yang dag par gnas pa yin no/_/lha'i bus smras pa/_'jam 
[\[152b.4\]]dpal khyod ci las bsams te/_de skad smra/_'jam dpal gyis smras pa/_lha'i bu las dang po pa'i byang chub sems dpa' gang nyan thos dang /_rang sangs rgyas kyi sas skrag cing ser sna dang /_'chal pa'i tshul khrims dang /_gnod sems dang /_le lo dang /_rnam 
[\[152b.5\]]par g.yeng ba dang /_'chal pa'i shes rab dag las phyir ldog pa de ni phyir mi ldog pa nyid la yang dag par gnas pa yin no/_/smras pa/_'jam dpal ji ltar gnas na yang dag par gnas pa yin/_smras pa/_lha'i bu mnyam par gnas shing mi mnyam par gnas pa ma yin 
[\[152b.6\]]na de'i phyir yang dag par gnas pa zhes bya'o/_/smras pa/_'jam dpal las dang po pa'i byang chub sems dpa' ji ltar gnas pa yin/_smras pa/_lha'i bu gang gi tshe las dang po pa'i byang chub sems dpa' chos kyi dbyings mnyam pa nyid la mi gnas pa'i tshul gyis mnyam pa nyid 
[\[152b.7\]]du gnas pa de lta bu ni las dang po pa'i byang chub sems dpa'i gnas pa yin no/_/smras pa/_'jam dpal ji tsam gyis na/_byang chub sems dpa' las dang po pa yin/_smras pa/_lha'i bu gang gi tshe byang chub sems dpa' dang po nyid nas stong pa nyid dang /_mtshan ma 
[\[153a\]]
[\[153a.1\]]med pa dang /_smon pa med pa dang /_skye ba med pa dang /_'byung ba med pa'i chos la mos pa de'i phyir las dang po pa zhes bya'o/_/smras pa/_'jam dpal ji ltar na byang chub sems dpa' yun ring po nas spyad pa yin/_smras pa/_lha'i bu byis pa so so skye bo 
[\[153a.2\]]thams cad ni yun ring po nas spyad pa yin te/_de dag gi 'khor ba'i sngon gyi mtha' mi mngon pa'i phyir ro/_/smras pa/_'jam dpal ji ltar na byang chub sems dpa' spyad pa srung ba yin/_smras pa/_lha'i bu gang gi tshe byang chub sems dpa' 'dod chags la spyod pa yongs su smin 
[\[153a.3\]]par bya ba'i phyir 'dod chags kyi spyad pa la spyod kyang 'dod chags kyi spyod pa dang lhan cig mi gnas pa de lta bu ni byang chub sems dpa' spyad pa srung ba yin no/_/zhe sdang la spyod pa yongs su smin par bya ba'i phyir zhe sdang gi spyad pa la spyod kyang zhe sdang gi spyod pa dang /_lhan cig mi gnas pa dang /_
[\[153a.4\]]gti mug la spyod pa yongs su smin par bya ba'i phyir gti mug gi spyad pa la spyod kyang gti mug gi spyod pa dang lhan cig mi gnas pa dang /_cha mnyam pa la spyod pa yongs su smin par bya ba'i phyir cha mnyam pa'i spyad pa la spyod kyang /_nyon mongs pa thams cad dang lhan cig mi gnas 
[\[153a.5\]]pa de lta bu ni byang chub sems dpa' spyad pa srung ba yin no/_/lha'i bu byang chub sems dpa' gang sems can yongs su smin par bya ba'i phyir sems can thams cad kyi spyod pa'i mtshan nyid kyi rjes su 'jug kyang chos kyi dbyings kyi rang bzhin gyi mtshan nyid kyang rnam par 'khrug par 
[\[153a.6\]]mi byed na de tsam gyis na byang chub sems dpa' spyad pa srung ba yin no/_/smras pa/_'jam dpal ji ltar na byang chub sems dpa' phyir mi ldog pa yin/_'jam dpal gyis smras pa/_lha'i bu gang gi tshe byang chub sems dpa' chos gang yang 'jig par mi byed/_/chags 
[\[153a.7\]]par yang mi byed la chos kyi dbyings ni rang bzhin gyis 'jig pa med cing chags pa med par rtogs pa de lta bu ni byang chub sems dpa' phyir mi ldog pa yin no/_/lha'i bu gzhan yang gang gi tshe byang chub sems dpa' ldog pa dang /_'jug par byed pa de'i tshe byang chub sems dpa' 
[\[153b\]]
[\[153b.1\]]phyir mi ldog pa yin no/_/de ci'i phyir zhe na/_'dod pa'i khams su yang ldog la bsam gtan rnams la yang 'jug par byed pa'i phyir ro/_/lha'i bu gzhan yang gang gi tshe byang chub sems dpa' ma rtogs pa rtogs shing mi rtsod pa lhur len pa de'i tshe byang chub sems dpa' phyir mi 
[\[153b.2\]]ldog pa yin no/_/de ci'i phyir zhe na/_des sems can gyi khams dang /_chos kyi khams dang /_bdag gi khams ma rtogs pa de mngon sum du gyur pas chos thams cad la yang phyir ldog pa med pa'i phyir te/_de'i phyir phyir mi ldog pa zhes bya ste/_de ni sangs rgyas kyi chos rnams 
[\[153b.3\]]la gzhan gyi dring mi 'jog cing nem nur med la the tshom med cing som nyi dang bral ba'i phyir gzod ma nas dag cing dri ma med la nyon mongs pa med cing shes rab kyi snang ba gsal bar gyur pas chos thams cad la dbang sgyur zhing sangs rgyas kyi chos thams cad mngon sum du gyur pa de'i phyir phyir mi 
[\[153b.4\]]ldog pa zhes bya'o/_/smras pa/_'jam dpal ji ltar na byang chub sems dpa' sems dpa' chen po skye ba gcig gis thogs pa yin/_'jam dpal gyis smras pa/_lha'i bu gang gi tshe byang chub sems dpa' skye ba thams cad skye ba med par shes shing /_sems can 
[\[153b.5\]]thams cad kyi 'chi 'pho dang /_skye ba yang rab tu shes la/_sems can yongs su smin par bya ba'i phyir/_skye ba thams cad du skye ba ston cing len pa med par skye ba yongs su 'dzin par byed pa dang /_skye ba dang /_tshe rabs thams cad du len pa dang bral bas/_'chi ba 
[\[153b.6\]]dang /_skye ba las yang dag par 'das pa dang /_chos thams cad kyi mnyam pa nyid las kyang mi 'da' zhing yang dag par mi 'da' ba dang /_rgyu dang rkyen tshogs pa'i don rtogs pa dang /_sems can thams cad dang lus mnyam pa dang /_sems can thams cad dang /_sems 
[\[153b.7\]]mnyam pa dang /_sems can thams cad dang ngag mnyam pa dang /_sems can thams cad dang yul mnyam pa dang /_sangs rgyas kyi yul la rab tu gnas pa dang /_chos kyi dbyings kyi yul rtogs pa dang /_chos kyi dbyings mnyam pa nyid kyis mnyam pa dang /_sems 
[\[154a\]]
[\[154a.1\]]can gyi bsam pa'i bya ba shes pa dang /_dus la lta ba dang /_byang chub kyi snying po'i mthar thug pa de ni skye ba gcig gis thogs pa zhes bya ste/_lha'i bu de ltar na byang chub sems dpa' skye ba gcig gis thogs pa yin no/_/de nas lha'i bu rin chen mchog gis 
[\[154a.2\]]'jam dpal gzhon nur gyur pa la 'di skad ces smras so/_/'jam dpal ji ltar na byang chub sems dpa' kha na ma tho ba med cing thams cad du dpyas med pa yin/_'jam dpal gyis smras pa/_lha'i bu gang gi tshe byang chub sems dpa' ye shes kyis byas pa'i las rnams 
[\[154a.3\]]byed pa dang /_nga rgyal gyis byas pa dag mi byed pa de'i tshe byang chub sems dpa' kha na ma tho ba med cing thams cad du dpyas med pa yin no/_/lha'i bu gzhan yang gang gi tshe byang chub sems dpa' byang chub kyi sems kyi lhag pa'i bsam pas bdog pa thams cad yongs su 
[\[154a.4\]]gtong ba de lta bu ni kha na ma tho ba med pa yin no/_/gang yang ser sna dang lhan cig mi gnas pa de lta bu ni dpyas med pa yin no/_/gang gi tshe sbyangs pa'i yon tan dang /_bslab pa dang /_tshul khrims dang /_yi dam thams cad dang ldan pa de lta bu ni kha na ma tho ba med 
[\[154a.5\]]pa yin no/_/gang yang 'chal pa'i tshul khrims dang lhan cig mi gnas pa de lta bu ni dpyas med pa yin no/_/gang gi tshe sems can thams cad la khong khro ba'i sems med pa de lta bu ni kha na ma tho ba med pa yin no/_/gang yang brnab sems dang /_gnod sems 
[\[154a.6\]]kyi bag la nyal dang lhan cig mi gnas pa de lta bu ni dpyas med pa yin no/_/gang gi tshe dge ba'i rtsa ba thams cad rtsom pa'i brtson 'grus la yang dag par snang ba de lta bu ni kha na ma tho ba med pa yin no/_/gang yang le lo dang lhan cig mi gnas pa de lta bu ni dpyas med pa yin 
[\[154a.7\]]no/_/gang gi tshe bsam gtan dang /_snyoms par 'jug pa la snyoms par 'jug pa de lta bu ni kha na ma tho ba med pa yin no/_/gang yang bsam gtan gyi bde ba'i ro myong bar mi byed pa de lta bu ni dpyas med pa yin no/_/gang gi tshe shes rab kyi rtsa ba'i thos pa yongs su tshol 
[\[154b\]]
[\[154b.1\]]ba la brtson pa de lta bu ni kha na ma tho ba med pa yin no/_/gang yang 'chal pa'i shes rab dang lhan cig mi gnas pa de lta bu ni dpyas med pa yin no/_/gang gi tshe rma phyung yang rma mi 'byin pa de lta bu ni kha na ma tho ba med pa yin no/_/gang yang rma phyung yang rma mi phyin pa de lta bu 
[\[154b.2\]]ni dpyas med pa yin no/_/gang gi tshe ji lta ba bzhin du smra ba de lta bu ni kha na ma tho ba med pa yin no/_/gang yang de bzhin du byed pa de lta bu ni dpyas med pa yin no/_/gang gi tshe nang nye bar zhi ba de lta bu ni kha na ma tho ba med pa yin no/_/gang yang phyi rol gyi yul rnams kyis mi gos pa 
[\[154b.3\]]de lta bu ni dpyas med pa yin no/_/gang gi tshe thams cad mkhyen pa nyid kyi sems la bsam pa tha dad pa med pa de lta bu ni kha na ma tho ba med pa yin no/_/gang yang theg pa dman pa la 'dod pa med pa de lta bu ni dpyas med pa yin no/_/gang gi tshe bdud kyi las rnams rtogs pa 
[\[154b.4\]]de lta bu ni kha na ma tho ba med pa yin no/_/gang yang bdud kyi las rnams zlog pa de lta bu ni dpyas med pa yin no/_/gang gi tshe 'jig rten na snang ba thob pa de lta bu ni kha na ma tho ba med pa yin no/_/gang yang 'jig rten gyi chos rnams kyis mi gos pa de lta bu ni dpyas med 
[\[154b.5\]]pa yin no/_/gang gi tshe bya ba dang 'gal bar mi byed pa de lta bu ni kha na ma tho ba med pa yin no/_/gang yang bya ba ma yin par mi ltung ba de lta bu ni dpyas med pa yin no/_/gang gi tshe nga rgyal dang rgyags pa dang /_snyems pa thams cad dang bral ba de lta bu ni kha na ma tho ba med pa 
[\[154b.6\]]yin no/_/gang yang ye shes dang /_rnam par shes pa phun sum tshogs shing 'phags pa'i bden pa dang ldan pa de lta bu ni dpyas med pa yin no/_/gang gi tshe dam bcas pa brtan pa de lta bu ni kha na ma tho ba med pa yin no/_/gang yang dam bcas pa nyams 'og tu chud par byed 
[\[154b.7\]]pa de lta bu ni dpyas med pa yin no/_/gang gi tshe rten cing 'brel par 'byung ba lugs dang 'thun par byed pa de lta bu ni kha na ma tho ba med pa yin no/_/gang yang rten cing 'brel par 'byung ba'i chos rnams la mngon par zhen pa med pa de lta bu ni dpyas med pa yin no/_/gang gi tshe 
[\[155a\]]
[\[155a.1\]]shes rab dang ye shes kyis chos thams cad rang bzhin gyis stong bar rab tu shes pa de lta bu ni kha na ma tho ba med pa yin no/_/gang yang thabs shes pas dge ba'i rtsa ba thams cad yang dag par sdud pa de lta bu ni dpyas med pa yin no/_/gang yang rtsom pa thams 
[\[155a.2\]]cad la snying rje chen pos 'jug pa de lta bu ni kha na ma tho ba med pa yin no/_/gang yang chos thams cad la rnam par thar par gnas pa de lta bu ni dpyas med pa yin no/_/gang yang chos thams cad mi dmigs pa de lta bu ni kha na ma tho ba med pa yin no/_/gang yang dmigs pa'i lta 
[\[155a.3\]]ba spang ba'i phyir chos ston pa de lta bu ni dpyas med pa yin no/_/gang yang tshul bzhin la rab tu sbyor zhing chos gang yang yang dag par rjes su mi mthong ba de lta bu ni kha na ma tho ba med pa yin no/_/gang yang 'bras bu thob pa mngon sum du byed pa de lta bu ni dpyas med pa yin no/_/
[\[155a.4\]]gang gi tshe chos kyi dbyings stong pa zhes bya bar so sor rtog pa de lta bu ni kha na ma tho ba med pa yin no/_/gang yang sems can thams cad yongs su mi gtong ba de lta bu ni dpyas med pa yin no/_/gang gi tshe khams gsum dang lhan cig mi gnas pa de lta bu ni kha na ma tho ba med pa yin no/_/
[\[155a.5\]]gang yang sems can thams cad la lta ba'i phyir yongs su mya ngan las mi 'da' ba de lta bu ni dpyas med pa yin no/_/lha'i bu gzhan yang ji tsam du tshig 'jug pa dang /_tshig gis rlom sems su byed pa dang /_tshig gis rtogs par byed pa dang /_tshig la mngon par zhen par byed 
[\[155a.6\]]pa de tsam du skyon yin no/_/lha'i bu ji tsam du chos thams cad la bsnyad du med pa nyid dang /_'jug pa med pa nyid dang /_rlom sems med pa nyid dang /_rtog pa med pa nyid dang /_'phro ba med pa nyid dang /_brjod du med pa nyid dang /_sems can yongs su mi gtong ba'i phyir gtan 
[\[155a.7\]]du yongs su mya ngan las mi 'da' ba nyid yin pa de tsam du kha na ma tho ba med cing dpyas med pa yin no/_/lha'i bu gang la kha na ma tho ba med cing dpyas med pa de ni yi ge med pa yin no/_/gang la yi ge med pa de ni brjod du med pa yin te/_brjod du med pa'i don la ni kha na ma tho ba med cing 
[\[155b\]]
[\[155b.1\]]dpyas med do/_/lha'i bu de lta bas na brjod du med pa'i don la rton pa'i byang chub sems dpa' ni rang gi sems gtso bor byed pas kha na ma tho ba med cing 'phags pa rnams kyis dpyas byar med pa yin no/_/bstan pa 'di bshad pa na bcom ldan 'das kyis 'jam dpal gzhon 
[\[155b.2\]]nur gyur pa la legs so zhes bya ba byin te/_'jam dpal legs so legs so/_/khyod kyis byang chub sems dpa' rnams kyi kha na ma tho ba med pa dang /_dpyas med pa de legs par smras so/_/'jam dpal gang gi tshe byang chub sems dpa' de ltar kha na ma tho 
[\[155b.3\]]ba med cing dpyas med par gyur pa de'i tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan to/_/bstan pa 'di thos nas 'khor de las byang chub sems dpa' lnga brgyas mi skye ba'i chos la bzod pa thob par gyur nas de dag 
[\[155b.4\]]thams cad kyang bcom ldan 'das kyis sangs rgyas kyi zhing gzhan dang /_gzhan dag tu ming tha dad pa'i de bzhin gshegs pa dag tu 'gyur ro zhes bla na med pa yang dag par rdzogs pa'i byang chub tu lung bstan to/_/de nas 'khor de las lha'i bu kha cig 'di snyam du sems 
[\[155b.5\]]te/_lha'i bu rin chen mchog 'di yun ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_'di'i sangs rgyas kyi zhing ni ci 'dra ba zhig tu 'gyur/_byang chub thob pa'i ming ni ji skad ces bya bar 'gyur snyam mo/_/de 
[\[155b.6\]]nas sangs rgyas kyi mthus bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das lha'i bu rin chen mchog 'di yun ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_'di'i 
[\[155b.7\]]sangs rgyas kyi zhing ni ci 'dra ba zhig tu 'gyur/_byang chub thob pa'i ming ni ji skad ces bgyi bar 'gyur lags/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo lha'i bu rin chen mchog 'di ni 
[\[156a\]]
[\[156a.1\]]bskal pa 'bum 'das pa'i 'og tu bskal pa rin chen 'byung gnas zhes bya ba la shar phyogs su 'jig rten gyi khams dga' ba bkod pa zhes bya bar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa 
[\[156a.2\]]dgra bcom pa yang dag par rdzogs pa'i sangs rgyas rin chen bkod pa zhes bya bar 'jig rten du 'byung bar 'gyur ro/_/kun dga' bo 'jig rten gyi khams dga' ba bkod pa de yang 'byor pa dang /_rgyas pa dang /_bde ba dang /_lo legs pa dang /_lha dang /_mi rnams kyis kun 
[\[156a.3\]]du gang ba dang /_mi khom pa dang /_ngan song thams cad dang bral bar 'gyur ro/_/kun dga' bo 'jig rten gyi khams de ni rdo ba dang /_gseg ma dang /_gyo mo med cing lag mthil ltar mnyam la rin po che sna gsum 'di lta ste/_bai dUr+ya dang /_shel dang /_'dzam 
[\[156a.4\]]bu chu bo'i gser gyis spras shing blta na sdug la gser gyi dra bas kun nas bkab par 'gyur ro/_/kun dga' bo 'di lta ste/_dper na 'phrul dga'i lha rnams kyi longs spyod dang /_nye bar spyod pa ci 'dra ba de bzhin du mi de dag gi longs spyod dang /_nye bar spyod pa yang de dang 
[\[156a.5\]]'dra bar 'gyur te/_'jig rten gyi khams der ni bza' ba dang /_btung ba dag kyang yid la bsams pa tsam gyis 'byor par 'gyur ro/_/'jig rten gyi khams der ni nyan thos dang /_rang sangs rgyas dag gi ming yang 'byung bar mi 'gyur ro/_/byang chub sems dpa' de dag 
[\[156a.6\]]kyang chos kyi dga' ba sna tshogs dang /_chos kyi rnam par grol ba sna tshogs dang /_bsam gtan dang /_ting nge 'dzin dang /_snyoms par 'jug pa sna tshogs dang /_rdzu 'phrul gyi rnam par 'phrul ba'i bkod pa sna tshogs dag gis dga' mgur spyod par 'gyur te/_chos 
[\[156a.7\]]kyi rab tu dga' ba dang /_mchog tu dga' ba dang /_dga' ba dag gis dga' bar 'gyur ba ma gtogs par tshor ba gzhan dag myong bar mi 'gyur bas de'i phyir 'jig rten gyi khams de dga' ba bkod pa zhes bya bar 'gyur ro/_/de bzhin gshegs pa de'i tshe'i tshad ni lo bye ba 
[\[156b\]]
[\[156b.1\]]phrag drug cur 'gyur ro/_/de'i byang chub sems dpa'i dge 'dun byang chub sems dpa' rab tu byung ba ni byang chub sems dpa' bye ba phrag drug cur 'gyur ro/_/de'i byang chub sems dpa' khyim na gnas pa ni dpag tu med par 'gyur ro/_/de bzhin gshegs pa rin chen 
[\[156b.2\]]bkod pa de gang gi tshe byang chub sems dpa' de dag la chos ston par 'gyur ba de'i tshe steng gi bar snang la ta la bye ba phrag brgyad cu tsam du nam mkha' la mngon par 'phags te/_steng gi 'jig rten gyi khams skyil mo krung gcig gis khyab par byas nas 'od zer brgya stong 
[\[156b.3\]]dag gis sangs rgyas kyi zhing der snang bas khyab par byas shing lha'i me tog dang /_spos dang /_phye ma'i char dag mngon par rab tu phab nas lha'i sil snyan dang /_pheg rdob pa dang /_glu dbyangs brgya stong dag gi sgra phyung ste/_thams cad dang ldan pa'i sangs rgyas kyi zhing de sgras 
[\[156b.4\]]go bar byas nas byang chub sems dpa' de dag la 'di lta ste/_mi zad pa'i sgo zhes bya ba'i gzungs kyi sgo'i chos ston par 'gyur ro/_/de la mi zad pa'i sgo'i gzungs kyi sgo gang zhe na/_'di lta ste/_lus dang /_sems dben pa nyid du ston par byed pa chos thams cad kyi 
[\[156b.5\]]dben pa'i sgo dang /_chos rnams kyi nges par rtogs pa nyid ston par byed pa chos thams cad la so sor rtog pa'i sgo dang /_/chos rnams kyi nye bar zhi bar ston par byed pa chos thams cad kyi tshul bzhin la rab tu sbyor ba'i sgo dang /_chos rnams kyi kha na ma tho ba med pa ston 
[\[156b.6\]]par byed pa chos thams cad kyi yang dag pa'i nan tan gyi sgo dang /_chos rnams kyi shes pa'i snang ba ston par byed pa chos thams cad kyi snang ba'i sgo dang /_chos rnams kyi bye brag med pa nyid ston par byed pa chos thams cad kyi mnyam pa nyid kyi sgo dang /_chos rnams kyi rnam par g.yeng 
[\[156b.7\]]ba med pa nyid ston par byed pa chos thams cad kyi zhi gnas kyi sgo dang /_chos rnams kyi 'gal ba med pa nyid ston par byed pa chos thams cad kyi lhag mthong gi sgo dang /_chos rnams kyi 'khrug pa med pa nyid ston par byed pa chos thams cad kyi nges par sems pa'i sgo dang /_
[\[157a\]]
[\[157a.1\]]chos rnams kyi mi brjed pa nyid ston par byed pa chos thams cad kyi dran pa'i sgo dang /_chos rnams kyi don rtogs pa ston par byed pa chos thams cad kyi rtogs pa'i sgo dang /_chos rnams kyi yid rnam par dag pa ston par byed pa chos thams cad kyi blo gros kyi 
[\[157a.2\]]sgo dang /_chos rnams kyi lta ba'i rnam pa thams cad yang dag par 'joms pa ston par byed pa chos thams cad kyi stong pa nyid kyi sgo dang /_chos rnams kyi zhi ba nyid ston par byed pa chos thams cad kyi mtshan ma med pa'i sgo dang /_chos rnams kyi 'gro ba thams cad yang dag 
[\[157a.3\]]par gcod pa ston par byed pa chos thams cad kyi smon pa med pa'i sgo dang /_chos rnams kyi mngon par 'du byed pa dang bral ba ston par byed pa chos thams cad kyi mngon par 'du byed pa med pa'i sgo dang /_chos rnams kyi mngon par 'grub pa med par ston par byed pa chos 
[\[157a.4\]]thams cad kyi skye ba med pa'i sgo dang /_chos rnams kyi gnyis su med pa'i chos nyid ston par byed pa chos thams cad kyi 'byung ba med pa'i sgo dang /_chos rnams kyi rtog pa med pa nyid ston par byed pa chos thams cad kyi 'dod chags dang bral ba'i sgo dang /_chos rnams kyi mngon sum 
[\[157a.5\]]gyi shes pa nyid ston par byed pa chos thams cad kyi spros pa med pa'i sgo dang /_chos rnams kyi gnyis dang bral ba ston par byed pa chos thams cad kyi gnyis su med pa nyid kyi sgo dang /_chos rnams kyi g.yo ba med pa nyid ston par byed pa chos thams cad kyi rten pa med pa'i sgo dang /_
[\[157a.6\]]chos rnams kyi sems can mnyam pa nyid ston par byed pa chos thams cad kyi sems can med pa nyid kyi sgo dang /_chos rnams kyi 'gyur ba med pa nyid ston par byed pa chos thams cad kyi byed pa med pa'i sgo dang /_chos rnams kyi spyod pa med pa nyid ston par byed pa chos thams cad kyi 
[\[157a.7\]]gzung ba med pa'i sgo dang /_chos rnams kyi gzhi yang dag par 'joms pa ston par byed pa chos thams cad kyi gzhi med pa'i sgo dang /_chos rnams kyi lhag par byed pa med pa nyid ston par byed pa chos thams cad kyi nges pa'i sgo dang /_chos rnams kyi 'bras bu 
[\[157b\]]
[\[157b.1\]]'grub par ston par byed pa chos thams cad kyi rgyu'i sgo dang /_chos rnams kyi mi brjed pa nyid ston par byed pa chos thams cad kyi mngon par brtson pa'i sgo dang /_chos rnams kyi kun nas ldang ba med pa nyid ston par byed pa chos thams cad kyi nges par 'byung ba'i sgo dang /_
[\[157b.2\]]chos rnams kyi ma nor ba de bzhin nyid ston par byed pa chos thams cad kyi de bzhin nyid kyi sgo dang /_chos rnams kyi dbyer med pa nyid ston par byed pa chos thams cad kyi yang dag pa'i mtha'i sgo dang /_chos rnams kyi ro gcig pa nyid ston par byed pa chos thams cad kyi chos kyi dbyings 
[\[157b.3\]]kyi sgo dang /_chos rnams kyi dus gsum mnyam pa nyid ston par byed pa chos thams cad kyi yang dag pa ji lta ba bzhin gyi sgo dang /_chos rnams kyi sgra dbyangs dang /_tshig gi lam gyis brjod pa thams cad la mngon par zhen pa med pa nyid ston par byed pa chos thams cad 
[\[157b.4\]]kyi brjod du med pa'i don gyi sgo dang /_chos rnams kyi nye bar zhi ba nyid ston par byed pa chos thams cad kyi bsam gtan gyi sgo dang /_chos rnams kyi gang zag med pa nyid ston par byed pa chos thams cad kyi chos nyid kyi sgo dang /_chos rnams kyi chos mnyam pa nyid rtogs pa ston 
[\[157b.5\]]par byed pa chos thams cad kyi byang chub kyi sgo ste/_kun dga' bo de ltar de bzhin gshegs pa rin chen bkod pa de nam mkha'i dkyil de nyid las ma bzhengs par byang chub sems dpa' de dag la mi zad pa'i sgo'i gzungs kyi sgo de dag rgya cher yang dag par rab tu ston par gyur 
[\[157b.6\]]te/_de yang byang chub sems dpa' dpag tu med grangs med pa dag gis bzod pa thob par 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das gang la de bzhin gshegs pa rnams lhun gyis grub cing mngon 
[\[157b.7\]]par 'du mdzad pa mi mnga' bas 'das pa dang /_ma 'ongs pa dang /_da ltar byung ba'i chos rnams la thogs pa mi mnga' ba'i ye shes gzigs pa 'jug pa ni ngo mtshar lags so/_/bcom ldan 'das kyis bka' stsal pa/_kun dga' bo gang de bzhin gshegs pa 
[\[158a\]]
[\[158a.1\]]rnams lhun gyis grub cing mngon par 'du mdzad pa mi mnga' bas 'das pa dang /_ma 'ongs pa dang /_da ltar byung ba'i chos rnams la thogs pa mi mnga' ba'i ye shes gzigs pa 'jug pa de ni ma 'dres pa yin no/_/de nas tshe dang ldan pa kun dga' 
[\[158a.2\]]bos lha'i bu rin chen mchog la 'di skad ces smras so/_/lha'i bu khyod de bzhin gshegs pas bla na med pa yang dag par rdzogs pa'i byang chub tu lung bstan pa ni khyod kyis rnyed pa legs par rnyed do/_/lha'i bus smras pa/_btsun pa kun dga' bo 'di la ni gang lung 
[\[158a.3\]]bstan pa'i chos gang yang dmigs su med do/_/de ci'i phyir zhe na/_gzugs byang chub sems dpa' ma yin pas gzugs kyang lung bstan du med la/_tshor ba dang /_'du shes dang /_'du byed rnams dang /_rnam par shes pa byang chub sems dpa' ma yin pas rnam par 
[\[158a.4\]]shes pa yang lung bstan du med pa dang /_sa'i khams byang chub sems dpa' ma yin pas sa'i khams kyang lung bstan du med pa dang /_chu'i khams dang /_me'i khams dang /_rlung gi khams byang chub sems dpa' ma yin pas rlung gi khams kyang lung bstan du 
[\[158a.5\]]med pa dang /_mig byang chub sems dpa' ma yin pas mig kyang lung bstan du med pa dang /_rna ba dang /_sna dang /_lce dang /_lus dang /_yid byang chub sems dpa' ma yin pas yid kyang lung bstan du med pa dang /_ming dang gzugs byang chub 
[\[158a.6\]]sems dpa' ma yin pas ming dang gzugs kyang lung bstan du med pa dang /_'das pa dang /_ma 'ongs pa dang /_da ltar byung ba byang chub sems dpa' ma yin pas dus gsum yang lung bstan du med pa dang /_rgyu dang lta ba byang chub sems dpa' ma yin pas rgyu dang lta ba yang 
[\[158a.7\]]lung bstan du med pa dang /_'byung ba dang /_'jig pa byang chub sems dpa' ma yin pas 'byung ba dang /_'jig pa yang lung bstan du med pa'i phyir ro/_/btsun pa kun dga' bo byang chub sems dpa' zhes bya ba de ni brda'i gzhi'i tshig [{]bla dgas [,]bla dwags [}]yin no/_/de ni nye bar zhi ba'i 
[\[158b\]]
[\[158b.1\]]gzhi yin te/_chos gang shin tu nye bar zhi ba de la ni lung bstan pa gang yang med do/_/btsun pa kun dga' bo lung bstan pa zhes bya ba de ni chos thams cad gzung du med pa'i tshig [{]bla dgas [,]bla dwags [}]yin te/_btsun pa kun dga' bo gang gi tshe byang chub sems dpa' nang ngam/_phyi rol 
[\[158b.2\]]lam/_dge ba 'am/_mi dge ba 'am/_'dus byas sam/_'dus ma byas kyi chos gang yang yongs su 'dzin par mi byed na de'i 'og tu lung bstan par 'gyur te/_btsun pa kun dga' bo byang chub sems dpa' rnams kyi lung bstan pa zhes bya ba ni chos thams cad yongs su gzung 
[\[158b.3\]]du med par lung bstan pa yin no/_/lung bstan pa ni chos thams cad rjes su gzung du med par lung bstan pa yin no/_/lung bstan pa ni chos thams cad gnas med par lung bstan pa yin no/_/lung bstan pa ni chos thams cad skye ba med par lung bstan pa yin no/_/
[\[158b.4\]]lung bstan pa ni chos thams cad rtog pa med pa dang /_rnam par rtog pa med par lung bstan pa yin te/_btsun pa kun dga' bo byang chub sems dpa' rnams kyi lung bstan pa ni de lta bu yin no/_/de nas bcom ldan 'das kyis lha'i bu rin chen mchog la legs so zhes bya ba 
[\[158b.5\]]byin te/_lha'i bu legs so legs so/_/de lta bu'i chos rtogs pa'i byang chub sems dpa' ni sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan to/_/gtam 'di brjod par gyur pa na bdud sdig can dpung dang bcas/_bzhon 
[\[158b.6\]]pa dang bcas/_'khor dang bcas par bcom ldan 'das ga la ba der song ste phyin nas phyogs gcig tu 'dug go_/phyogs gcig tu 'dug nas kyang bcom ldan 'das la bdud sdig can gyis 'di skad ces gsol to/_/bcom ldan 'das ci'i slad du byang chub sems dpa' lung ston par 
[\[158b.7\]]mdzad cing /_nyan thos lung ston par mi mdzad lags/_de skad ces gsol pa dang /_bcom ldan 'das kyis bdud sdig can la 'di skad ces bka' stsal to/_/sdig can byang chub sems dpa' ni stong gsum gyi stong chen po'i 'jig rten gyi khams na lha dang /_mi 
[\[159a\]]
[\[159a.1\]]rnams kyis legs par rtogs shing rig pa yin pas na de'i phyir byang chub sems dpa' lung ston par mdzad kyi/_nyan thos ni lha dang /_mi rnams kyis rig pa ma yin pas de'i phyir nyan thos lung ston par mi mdzad do/_/bdud sdig can byang chub sems dpa' 
[\[159a.2\]]lung bstan ni sems can mang po dag kyang bla na med pa yang dag par rdzogs pa'i byang chub tu sems skyed par byed kyi/_nyan thos lung bstan pas ni de lta ma yin la/_theg pa chen po la yang dag par zhugs pa'i sems can rnams kyang /_phyir mi ldog par 'gyur bas na de'i phyir 
[\[159a.3\]]byang chub sems dpa' lung ston par mdzad kyi/_nyan thos lung ston par mi mdzad do/_/de nas 'jam dpal gzhon nur gyur pas bdud sdig can la 'di skad ces smras so/_/sdig can khyod ci'i phyir 'khor 'dir 'ongs/_de skad ces smras pa dang /_bdud sdig can gyis 'jam 
[\[159a.4\]]dpal gzhon nur gyur pa la 'di skad ces smras so/_/'jam dpal gang gi tshe bcom ldan 'das kyis lha'i bu rin chen mchog 'di de bzhin gshegs pa dgra bcom pa yang dag par rdzogs pa'i sangs rgyas rin chen bkod pa zhes bya bar 'gyur ro zhes bla na med pa yang dag par rdzogs pa'i 
[\[159a.5\]]byang chub tu lung bstan pa'i tshe de ltar lung bstan pa'i sgras bdag gi gnas dang gzhal med khang thams cad dang /_skar khung dang /_rta babs thams cad dang /_rin po che'i shing ljon pa dang /_dga' zhing rtse ba'i longs spyod kyi gnas thams cad las 'di skad du bcom ldan 'das de bzhin 
[\[159a.6\]]gshegs pa shAkya thub pas lha'i bu rin chen mchog ni bla na med pa yang dag par rdzogs pa'i byang chub tu lung bstan zin to/_/byang chub sems dpa' gzhan dag kyang lung bstan du 'ong gis sdig can khyod song shig ces sgra phyung ngo /_/'jam dpal gyis smras pa/_sdig can khyod 
[\[159a.7\]]byang chub sems dpa' rnams lung bstan pas yi ma rangs par gyur tam/_bdud sdig can gyis smras pa/_'jam dpal gal te 'dzam bu'i gling na sems can ji snyed pa rnams dgra bcom pa nyid du lung bstan na ni bdag kyang yi rangs par 'gyur gyi/_byang chub sems dpa' ni 
[\[159b\]]
[\[159b.1\]]gcig cig bla na med pa yang dag par rdzogs pa'i byang chub tu lung bstan kyang de lta ma yin no/_/de ci'i phyir zhe na/_'jam dpal gang gi tshe byang chub sems dpa' bla na med pa yang dag par rdzogs pa'i byang chub tu lung bstan pa de'i tshe bdag gi gnas thams cad spa bkong ba'i phyir 
[\[159b.2\]]te/_'di ltar byang chub sems dpa' des ni sems can tshad med grangs med dpag tu med pa dag theg pa gsum po dag gis khams gsum nas nges par 'byin par 'gyur bas 'jam dpal de ltar na bdag gi yid la gcags pa chen por gyur to/_/'jam dpal gyis 
[\[159b.3\]]smras pa/_sdig can khyod 'ongs kyang rung /_ma 'ongs kyang rung ste/_sdig can khyod kyis ni lhag pa'i bsam pas yang dag par zhugs shing thabs la mkhas pa dang ldan la shes rab kyi pha rol tu phyin pas nges par byung ba'i byang chub sems dpa' la bar chad bya bar mi nus 
[\[159b.4\]]so/_/de ci'i phyir zhe na/_lhag pa'i bsam pas yang dag par zhugs pa dang /_thabs la mkhas pa dang /_shes rab kyi pha rol tu phyin pas nges par byung ba'i byang chub sems dpa' ni bdud kyi lam las yang dag par 'das pa'i phyir ro/_/de nas sangs rgyas kyi mthus bdud 
[\[159b.5\]]sdig can gyis 'jam dpal gzhon nur gyur ba la 'di skad ces smras so/_/'jam dpal ji ltar na byang chub sems dpa' lhag pa'i bsam pas yang dag par zhugs pa dang /_thabs la mkhas pa dang /_shes rab kyi pha rol du phyin pas nges par 'byung ba yin/_'jam 
[\[159b.6\]]dpal gyis smras pa/_sdig can gang gi tshe byang chub sems dpa' nyi tshe ba'i spyod pa thams cad la lhag par mi spyod pa de lta bu ni lhag pa'i bsam pas yang dag par zhugs pa yin no/_/gang gi tshe nyon mongs pa thams cad dang /_bdud kyi las thams cad bla na med pa yang dag par rdzogs 
[\[159b.7\]]pa'i byang chub la phan par gyur par mthong ba de lta bu ni thabs la mkhas pa yin no/_/gang gi tshe nyon mongs pa thams cad dang lhan cig mi gnas pa de lta bu ni shes rab kyi pha rol du phyin pas nges par byung ba yin no/_/sdig can gzhan yang gang gi tshe byang chub sems dpa' lhag 
[\[160a\]]
[\[160a.1\]]pa'i bsam pas sems can thams cad bsgral ba'i phyir go cha chen po bgos pa de lta bu ni lhag pa'i bsam pas yang dag par zhugs pa yin no/_/gang gi tshe bsdu ba'i dngos po bzhis sems can rnams sdud pa de lta bu ni thabs la mkhas pa yin no/_/gang gi tshe 
[\[160a.2\]]sems can thams cad la shin tu yongs su mya ngan las 'das pa'i ngo bo nyid du so sor rtog pa de lta bu ni shes rab kyi pha rol du phyin pas nges par byung ba yin no/_/sdig can gzhan yang gang gi tshe byang chub sems dpa' nang dang phyi'i dngos po rnams la mi lta bar gyur cing byang chub kyi sems kyi 
[\[160a.3\]]lhag pa'i bsam pas bdog pa thams cad yongs su gtong ba de lta bu ni lhag pa'i bsam pas yang dag par zhugs pa yin no/_/gang gi tshe sems can thams cad la sbyin gnas su 'du shes skyed par byed pa de lta bu ni thabs la mkhas pa yin no/_/gang gi tshe sbyin pa po dang /_
[\[160a.4\]]len pa po yang dag pa'i mtha' dang mnyam pa nyid du mos pa de lta bu ni shes rab kyi pha rol du phyin pas nges par byung ba yin no/_/sdig can gzhan yang gang gi tshe byang chub sems dpa' dge ba'i rtsa ba brtsams pa dag las phyir mi ldog pa de lta bu ni lhag pa'i bsam pas yang dag par zhugs 
[\[160a.5\]]pa yin no/_/gang gi tshe gzhan gyi don gyis zin cing rang gi don las ldog par byed pa de lta bu ni thabs la mkhas pa yin no/_/gang gi tshe don la rton pa yin gyi/_tshig 'bru la rton pa ma yin pa de lta bu ni shes rab kyi pha rol du phyin pas nges par byung ba yin no/_/sdig can gzhan yang gang 
[\[160a.6\]]gi tshe byang chub sems dpa' slong ba po mthong na khong khro ba med cing yi rangs par byed pa de lta bu ni lhag pa'i bsam pas yang dag par zhugs pa yin no/_/gang gi tshe dge ba'i rtsa ba yang dag par sdud cing thams cad mkhyen pa nyid du yongs su sngo bar byed pa de lta bu ni thabs la mkhas pa yin 
[\[160a.7\]]no/_/gang gi tshe chos thams cad byang chub kyi rang bzhin du rab tu shes pa de lta bu ni shes rab kyi pha rol du phyin pas nges par byung ba yin no/_/de nas lha'i bu rin chen mchog gis 'jam dpal gzhon nur gyur pa la 'di skad ces smras so/_/'jam dpal gal te bdud sdig can dpung dang 
[\[160b\]]
[\[160b.1\]]bcas/_bzhon pa dang bcas 'khor dang bcas/_gnas dang bcas pa 'di lto ba'i nang du bcug na ni 'di theg pa chen po la yang dag par zhugs pa'i rigs kyi bu dang /_rigs kyi bu mo dag la bar chad byed par mi 'gyur ro/_/'jam dpal gyis smras pa/_rigs kyi bu bdud sdig can 
[\[160b.2\]]lto ba'i nang du gzhug pa ni byang chub sems dpa'i cha ma yin pas rigs kyi bu kho bos ci nas kyang bdud sdig can 'di sangs rgyas kyi gzugs kyi mtshan gyis legs par brgyan cing bde ba mchog dang ldan pas seng ge'i khri la 'dug ste/_sangs rgyas kyi spobs pas chos ston par 'gyur ba de 
[\[160b.3\]]ltar byin gyis brlab par bya'o/_/de nas bdud sdig can gyis tshig de thos nas mi snang bar bya bar 'dod cing 'bros par 'dod pa na 'jam dpal gzhon nur gyur pa'i byin gyi rlabs kyis 'khor de nas mi snang bar bya ba dang /_'bros par yang ma nus so/_/de nas de'i tshe 'jam dpal gzhon nur 
[\[160b.4\]]gyur pas bsam pa 'di snyam du bsams te/_bdud sdig can sangs rgyas kyi gzugs kyi mtshan dang ldan zhing seng ge'i khri la 'dug par thams cad dang ldan pa'i 'khor gyis mthong bar bsams nas/_de nas 'jam dpal gzhon nur gyur pas bdud sdig can la 'di skad ces smras so/_/
[\[160b.5\]]sdig can khyod kyis ni de bzhin gshegs pa rnams kyi byang chub thob ste/_khyod ni sangs rgyas kyi gzugs kyi mtshan dang ldan zhing seng ge'i khri la 'dug go_/de nas 'jam dpal gzhon nur gyur pa'i byin gyi rlabs kyis bdud sdig can gyis 'di skad ces smras so/_/'jam dpal bcom 
[\[160b.6\]]ldan 'das nyid kyis kyang byang chub ma brnyes na kho bos lta 'thob par 'gyur re skan/_de ci'i phyir zhe na/_byang chub ni 'thob pa'i 'dod chags dang bral ba'i mtshan nyid yin pas na 'dod chags dang bral ba la ni 'thob pa yang med/_mngon par rtogs pa yang med de/_byang chub ni 'dus ma 
[\[160b.7\]]byas pa thob pa yin la de yang 'thob pa med pa nyid kyi mtshan nyid yin pa dang /_byang chub ni stong pa nyid rtogs pa'i mtshan nyid yin pas na stong pa nyid kyis stong pa nyid mngon par rdzogs par 'tshang mi rgya ba dang /_byang chub ni mtshan ma med pa'i mtshan nyid yin pas na mtshan ma med pas 
[\[161a\]]
[\[161a.1\]]mtshan ma med pa mngon par rdzogs par 'tshang mi rgya ba dang /_byang chub ni smon pa med pa'i mtshan nyid yin pas na smon pa med pas smon pa med pa mngon par rdzogs par 'tshang mi rgya ba dang /_byang chub ni chos kyi dbyings kyi rang bzhin yin pas na rang bzhin gyis rang bzhin 
[\[161a.2\]]mngon par rdzogs par 'tshang mi rgya ba dang /_byang chub ni de bzhin nyid dbyer med pa'i mtshan nyid yin pas na de bzhin nyid kyis de bzhin nyid mngon par rdzogs par 'tshang mi rgya ba dang /_byang chub ni yang dag pa'i mtha' la gnas pa yin pas na yang dag pa'i mthas yang dag pa'i mtha' mngon 
[\[161a.3\]]par rdzogs par 'tshang mi rgya ba dang /_byang chub ni bdag med pa dang /_sems can med pa dang /_srog med pa dang /_gso ba med pa dang /_skyes bu med pa dang /_gang zag med pa'i ngo bo nyid yin pas na de la ni mngon par rdzogs par 'tshang rgya ba gang yang med pa'i phyir ro/_/
[\[161a.4\]]'jam dpal gzhan yang byang chub sems dpa' gang gis byang chub kyi mtshan nyid bstan pa 'di thos nas chos thams cad kyi ngo bo nyid kyi mtshan nyid rnam par 'khrugs par mi byed pa de ni sangs rgyas nyid yin par brjod par bya'o/_/bdud kyis bstan pa 'di bshad pa na byang chub sems 
[\[161a.5\]]dpa' lnga brgyas mi skye ba'i chos la bzod pa thob par gyur to/_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal khyod kyi byin gyi rlabs kyis bdud sdig can de bzhin gshegs pa'i kha dog dang /_gzugs kyi 
[\[161a.6\]]mtshan dang ldan zhing seng ge'i khri la 'dug nas zab mo'i gnas 'di lta bu 'di dag ston pa ni ngo mtshar to/_/'jam dpal gyis smras pa/_btsun pa sha ra dwa ti'i bu kho bos ni sems med pa'i dngos po shing dang /_rtswa dang /_nags tshal 'di dag la de lta de ltar byin gyis brlabs 
[\[161a.7\]]na yang 'di dag kyang de lta bu'i mtshan dang ldan zhing sangs rgyas kyi spobs pas chos ston par 'gyur ro/_/kho bos gnas brtan sha ra dwa ti'i bu nyid la de lta de ltar byin gyis brlabs na yang gnas brtan sha ra dwa ti'i bu yang sangs rgyas kyi gzugs dang /_sku'i mtshan dang ldan zhing 
[\[161b\]]
[\[161b.1\]]sangs rgyas kyi spobs pas chos ston par 'gyur ro/_/de nas tshe dang ldan pa sha ra dwa ti'i bu 'di snyam du sems te/_bdag kyang 'jam dpal gzhon nur gyur pas sangs rgyas kyi gzugs dang /_sku'i mtshan dang ldan par byin gyis brlabs na nyan thos ston pa'i gzugs su 
[\[161b.2\]]gnas pa ni mi 'thun pa yin pas bdag 'khor 'di nas mi snang bar bya'o/_/snyam du bsams pa dang /_'jam dpal gzhon nur gyur pa'i byin gyi rlabs kyis des mi snang bar byed ma nus so/_/de nas 'jam dpal gzhon nur gyur pas tshe dang ldan pa sha ra dwa ti'i bu'i sems kyi 
[\[161b.3\]]yongs su rtog pa sems kyis shes nas tshe dang ldan pa sha ra dwa ti'i bu sangs rgyas kyi gzugs dang /_sku'i mtshan dang ldan zhing seng ge'i khri la 'dug par thams cad dang ldan pa'i 'khor rnams kyis mthong bar byin gyis brlabs so/_/de nas 'jam dpal gzhon nur gyur pas 
[\[161b.4\]]tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu ji ltar de bzhin gshegs pa chos ston par mdzad pa de bzhin du bdud sdig can dang lhan cig tu ston cig_/de nas tshe dang ldan pa sha ra dwa ti'i bu sangs rgyas kyi gzugs dang /_sku'i mtshan dang 
[\[161b.5\]]ldan pas bdud sdig can sangs rgyas kyi gzugs dang /_sku'i mtshan dang ldan pa la 'di skad ces smras so/_/sdig can de bzhin gshegs pa rnams kyi byang chub ci zhig gis rab tu phye ba yin smras pa/_btsun pa sha ra dwa ti'i bu sangs rgyas bcom ldan 'das rnams kyi byang 
[\[161b.6\]]chub ni chos thams cad mnyam pa nyid du rtogs pas rab tu phye ba yin no/_/chos dang chos ma yin pa gnyis su med par rtogs pas rab tu phye ba yin no/_/thams cad mkhyen pa nyid kyi ye shes kyi dbang bskur bas rab tu phye ba yin no/_/sems can thams cad kyi sems kyi 
[\[161b.7\]]spyod pa rtogs pas rab tu phye ba yin no/_/dngos po dang dngos po med pa thams cad rtogs pas rab tu phye ba yin gyi/_dngos po rnam par 'jig pas rab tu phye ba ma yin no/_/bsgom pa dngos po med pas rab tu phye ba ma yin te/_rab tu phye ba yang ma yin/_rab tu ma phye 
[\[162a\]]
[\[162a.1\]]ba yang ma yin/_/rgyu ba med pa rgyu ba dang bral ba rgyu ba thams cad yang dag par chad pa ste/_'ong ba med cing 'gro ba med pa yin no/_/de nas bdud sdig can gyis tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu de bzhin gshegs pa 
[\[162a.2\]]ci zhig la gnas pa yin/_tshe dang ldan pa sha ra dwa ti'i bus smras pa/_sdig can de bzhin gshegs pa ni 'khor ba mnyam pa nyid la gnas pa yin no/_/mya ngan las 'das pas rlom sems med pa la gnas pa yin no/_/lta ba'i rnam pa thams cad kyi ngo bo nyid kyi mtshan 
[\[162a.3\]]nyid la gnas pa yin no/_/nyon mongs pa thams cad kyi gnas la gnas pa yin no/_/chos thams cad kyi yang dag pa ji lta ba'i rtsa ba'i gnas la gnas pa yin no/_/'dus byas dang /_'dus ma byas gnyis su med pa'i gnas la gnas pa yin no/_/gnas thams 
[\[162a.4\]]cad la mi gnas pa la gnas pa yin te/_sdig can de bzhin gshegs pa ni de lta bu la gnas pa yin no/_/tshe dang ldan pa sha ra dwa ti'i bus yang bdud sdig can la 'di skad ces smras so/_/sdig can byang chub ga las btsal bar bya/_bdud sdig can gyis smras pa/_btsun 
[\[162a.5\]]pa sha ra dwa ti'i bu byang chub ni 'jig tshogs la lta ba'i rtsa ba la gnas pa dang /_ma rig pa dang /_srid pa'i sred pa'i kun du sbyor ba dang /_phyin ci log gis kun nas dkris pa dang /_sgrib pa dang /_chod pa dag las btsal bar bya'o/_/smras pa/_sdig can khyod ci las 
[\[162a.6\]]bsams te de skad ston/_smras pa/_btsun pa sha ra dwa ti'i bu chos de dag yang dag pa ji lta ba bzhin du rtogs pa gang yin pa de nyid byang chub yin pa'i phyir ro/_/bstan pa 'di bshad pa na dge slong brgyad brgya len pa med par zag pa rnams las sems rnam par grol lo/_/sha ra 
[\[162a.7\]]dwa ti'i bu la dad pa'i lha'i bu rnams dang /_bdud kyi ris la dad pa'i lha'i bu rnams las srog chags sum khri nyis stong gis ni bla na med pa yang dag par rdzogs pa'i byang chub tu sems bskyed do/_/lha'i bu de dag gdul ba'i dbang gi phyir 'jam dpal gzhon nur gyur pas bdud 
[\[162b\]]
[\[162b.1\]]sdig can dang /_gnas brtan sha ra dwa ti'i bu gnyis sangs rgyas kyi gzugs dang /_sku'i mtshan gyis brgyan par byin gyis brlabs so/_/de nas 'jam dpal gzhon nur gyur pas byin gyis brlabs de phyir bsdus so/_/de nas gnas brtan sha ra dwa ti'i bu dang /_bdud 
[\[162b.2\]]sdig can yang rang rang gi gzugs kyi mtshan dang ldan par gyur to/_/de nas de'i tshe phyogs bzhi'i sangs rgyas kyi zhing tha dad pa dag nas byang chub sems dpa' stong phrag mang po dag lhags shing 'dus te de dag nam mkha' las babs nas bcom ldan 'das ga la bar dong ste phyin 
[\[162b.3\]]pa dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'khod par gyur to/_/phyogs gcig tu 'khod nas kyang bcom ldan 'das la byang chub sems dpa' de dag gis 'di skad ces gsol 
[\[162b.4\]]to/_/bcom ldan 'das bdag cag ni chos kyi dbyings kyi rang bzhin dbyer ma mchis par bstan pa'i chos kyi rnam grangs 'di thos nas dam pa'i chos yongs su gzung ba'i slad du 'dir mchis lags te/_bcom ldan 'das bdag cag gis chos kyi rnam grangs 'di gzung bar 
[\[162b.5\]]bgyi/_bcang bar bgyi/_bklag par bgyi/_kun chub par bgyi zhing dam pa'i chos yongs su gzung ba'i slad du gzhan dag la yang rgya cher yang dag par rab tu bstan par bgyi'o/_/de nas bcom ldan 'das la tshe dang ldan pa kun dga' bos 'di skad ces gsol to/_/
[\[162b.6\]]bcom ldan 'das byang chub sems dpa' 'di dag gang nas 'dir mchis lags/_bcom ldan 'das kyis bka' stsal pa/_kun dga' bo byang chub sems dpa' 'di dag ni sangs rgyas kyi zhing tha dad pa dag nas 'dus pa ste/_'jam dpal gzhon nur gyur pas yongs 
[\[162b.7\]]su smin par byas shing chos kyi dbyings kyi rang bzhin dbyer med par bstan pa'i chos kyi rnam grangs 'di nyid kyis yongs su smin par byas pa dag yin pas/_'di dag ni chos kyi rnam grangs 'di la byas pa gzo ba dang /_byas pa tshor ba'i phyir de bzhin gshegs pa la blta 
[\[163a\]]
[\[163a.1\]]ba dang /_phyag bya ba dang /_bsnyen bkur bya ba dang /_'jam dpal gzhon nur gyur pa la yang bsnyen bkur bya ba dang chos kyi rnam grangs 'di la yang rjes su yi rang bar bya ba'i phyir 'dir lhags so/_/kun dga' bo byang chub sems dpa' 'di dag gis ni nga yongs 
[\[163a.2\]]su mya ngan las 'das pa'i 'og tu yang dam pa'i chos yongs su gzung ba'i phyir chos kyi rnam grangs 'di 'dzam bu'i gling du rgyas par byed par 'gyur te/_kun dga' bo byang chub sems dpa' 'di dag ni sangs rgyas 'bum phrag mang po dag gi dam pa'i chos yongs su 'dzin pa 
[\[163a.3\]]la mngon par brtson pa yin no/_/de nas bcom ldan 'das la 'khor de nas brgya byin dang /_tshangs pa dang /_'jig rten skyong ba gang ji snyed pa de dag gis 'di skad ces gsol to/_/bcom ldan 'das bdag cag gis kyang dam pa'i chos yongs su 'dzin pa'i skyes bu dam 
[\[163a.4\]]pa dang /_rigs kyi bu dang /_rigs kyi bu mo 'di dag dang /_gzhan dag la yang rim gro dang bsnyen bkur bgyi zhing kun tu bsrung ba dang /_sba ba dang /_'tshe ba ma mchis par bgyi ba'i slad du brtson par bgyi lags so/_/de nas bcom ldan 'das kyis brgya byin dang /_
[\[163a.5\]]tshangs pa dang /_'jig rten skyong ba de dag la legs so zhes bya ba byin te/_grogs po dag khyed cag dam pa'i chos yongs su 'dzin pa'i skyes bu dam pa rnams kun tu srung ba la brtson par zhugs pa ni legs so legs so/_/gang dag dam pa'i chos yongs su bzung ba la brtson par 
[\[163a.6\]]byed pa de dag gis ni/_'das pa dang /_ma byon pa dang /_da ltar byung ba'i sangs rgyas bcom ldan 'das rnams la yang mchod pa byas pa yin no/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal khyod kyis ci nas kyang 
[\[163a.7\]]chos kyi rnam grangs 'di phyi ma'i tshe/_phyi ma'i dus 'dzam bu'i gling na rgya cher spyod par 'gyur ba de ltar byin gyis rlobs shig_/'jam dpal gyis gsol pa/_bcom ldan 'das 'di lta ste/_dper bgyi na bsreg pa'i bskal pa byung bar gyur pa na nam mkha'i khams mi tshig 
[\[163b\]]
[\[163b.1\]]par bgyi ba'i slad du byin gyis brlab par bgyi mi 'tshal ba de bzhin du bcom ldan 'das chos thams cad kyang nam mkha'i khams kyi rang bzhin lags pas de dag la ni skye ba yang mi mngon/_'gag pa yang mi mngon lags te/_gang la skye ba ma mchis shing 'gag pa ma mchis pa 
[\[163b.2\]]de la ni byin gyis brlabs kyi rang bzhin ci yang ma mchis lags so/_/bcom ldan 'das chos thams cad ni byin gyis brlabs ma mchis pa lags pas de dag gi ngo bo nyid gang lags pa de nyid byin gyis brlabs lags so/_/bcom ldan 'das 'on du lags kyis 
[\[163b.3\]]kyang gang dag chos la gus shing chos las nges par byung la mdo sde zab mo 'di lta bu 'di nod par 'gyur ba'i rigs kyi bu dang /_rigs kyi bu mo dge ba'i rtsa ba skyed pa de dag gi slad du de bzhin gshegs pa nyid kyis chos kyi rnam grangs 'di byin gyis brlab tu gsol/_bcom 
[\[163b.4\]]ldan 'das ci nas kyang bdud dang /_phyir rgol ba nges par bcom zhing bar chad ma mchis pa dang /_ma 'ongs pa'i dus na 'dzam bu'i gling na spyod par 'gyur ba de lta de ltar bcom ldan 'das kyis 'di byin gyis brlab tu gsol/_de nas de'i tshe bcom ldan 'das kyis gang gis 
[\[163b.5\]]stong gsum gyi stong chen po'i 'jig rten gyi khams 'di 'od gser gyi kha dog lta bus snang bar 'gyur ba de lta bu'i 'od dag sku las rab tu phyung ngo /_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal ji ltar de bzhin 
[\[163b.6\]]gshegs pa'i 'od 'di thams cad du rjes su song ba de bzhin du chos kyi rnam grangs 'di yang sangs rgyas kyi chos la shes pa dang /_bsam pa ma nyams pa'i rigs kyi bu dang /_rigs kyi bu mo de dag gi lag tu 'ong bar 'gyur ro/_/de nas bcom ldan 'das kyis tshe dang 
[\[163b.7\]]ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung shig_/chongs shig_/lhogs shig_/kun chub par gyis shig_/gzhan dag la yang rgya cher rab tu ston cig dang /_de lta na khyod kyis 'das pa dang /_ma byon pa dang /_
[\[164a\]]
[\[164a.1\]]da ltar byung ba'i sangs rgyas bcom ldan 'das rnams la yang mchod pa byas par 'gyur ro/_/kun dga' bos gsol pa/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis 
[\[164a.2\]]bka' stsal pa/_kun dga' bo de'i phyir khyod kyis chos kyi rnam grangs 'di ni chos kyi dbyings kyi rang bzhin dbyer med par bstan pa zhes bya bar zung shig_/lha'i bu rin chen mchog gis zhus pa zhes bya bar yang zung shig_/'jam dpal gzhon nur gyur pa'i man 
[\[164a.3\]]ngag ces bya bar yang zung shig_/bcom ldan 'das kyis de skad ces bka' stsal nas tshe dang ldan pa kun dga' bo dang /_'jam dpal gzhon nur gyur pa dang /_byang chub sems dpa' rin chen mchog dang /_/sangs rgyas kyi zhing tha dad pa nas 'dus pa'i byang chub sems dpa' 
[\[164a.4\]]de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag 
[\[164a.5\]]brgya pa las chos kyi dbyings kyi rang bzhin dbyer med pa bstan pa zhes bya ste/_le'u brgyad pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//
[\[164a.6\]{D53}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u dgu pa ste 'phags pa chos bcu pa zhes bya ba/_bam po dang po/_/rgya gar skad du/_Ar+ya da sha d+harma ka nA ma ma hA yA na sU tra/_bod skad du/_'phags pa chos 
[\[164a.7\]]bcu pa zhes bya ba theg pa chen po'i mdo[(]'a[,)]/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_/bcom ldan 'das rgyal po'i khab na bya rgod kyi phung po'i ri la dge slong lnga brgya tsam gyi dge slong gi dge 'dun 
[\[164b\]]
[\[164b.1\]]chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_de'i tshe byang chub sems dpa' sems dpa' chen po dge ba dri med rnam dag rin chen zla 'od rgyal po zhes bya ba 'khor de nyid du 'dus par gyur te 'dug go_/de nas 
[\[164b.2\]]byang chub sems dpa' sems dpa' chen po dge ba dri med rnam dag rin chen zla 'od rgyal po stan las langs te/_bla gos phrag pa gcig tu gzar nas pus mo g.yas pa'i lha nga pad ma'i snying po la btsugs te/_bcom ldan 'das ga la ba de logs su thal mo sbyar ba 
[\[164b.3\]]btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 
[\[164b.4\]]'ga' zhig las brtsams te zhu lags so/_/de skad ces gsol pa dang /_bcom ldan 'das kyis byang chub sems dpa' sems dpa' chen po dge ba dri med rnam dag rin chen zla 'od rgyal po la 'di skad ces bka' stsal to/_/rigs kyi bu de bzhin gshegs 
[\[164b.5\]]pas khyod la rtag tu skabs phyes ci dang ci 'dod pa dris shig dang /_ngas dris pa de dang de nyid kyi lung bstan pas khyod kyi sems rangs par bya'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po dge ba dri med rnam 
[\[164b.6\]]dag rin chen zla 'od rgyal pos 'di skad ces gsol to/_/bcom ldan 'das dge slong theg pa chen po la yang dag par zhugs pa dge slong theg pa chen po la yang dag par zhugs pa zhes bgyi ba bcom ldan 'das ji tsam gyis na dge slong theg pa chen po la yang dag par 
[\[164b.7\]]zhugs pa lags/_de bzhin gshegs pas ji ltar theg pa chen po la yang dag par zhugs pa lags par 'dogs par mdzad/_don gang gis na theg pa chen po 'di la theg pa chen po zhes bgyi lags/_de skad ces gsol pa dang /_bcom ldan 'das kyis byang 
[\[165a\]]
[\[165a.1\]]chub sems dpa' sems dpa' chen po dge ba dri med rnam dag rin chen zla 'od rgyal po la legs so zhes bya ba byin te/_rigs kyi bu khyod kyi lhag par g.yo ba ni bzang ba yin/_yongs su dpyad pa yang bzang ba yin/_dris pa lung bstan pa la spobs pa 
[\[165a.2\]]yang bzang ba yin te/_rigs kyi bu khyod 'di lta ste/_skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang /_mi rnams la phan pa dang /_bde ba'i phyir zhugs te/_khyod de bzhin gshegs pa la don de lta bu yongs 
[\[165a.3\]]su dri bar sems pa ni legs so legs so/_/rigs kyi bu de'i phyir legs par rab tu nyon la yid la zung shig dang bshad par bya'o/_/byang chub sems dpa' sems dpa' chen po dge ba dri med rnam dag rin chen zla 'od rgyal pos bcom ldan 'das la legs so zhes 
[\[165a.4\]]gsol te/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/rigs kyi bu byang chub sems dpa' chos bcu dang ldan na theg pa chen po la yang dag par zhugs pa yin te/_bcu gang zhe na/_'di lta ste/_dad pa dang 
[\[165a.5\]]ldan pa yin/_nan tan snying por byed pa yin/_rigs phun sum tshogs pa yin/_byang chub kyi sems 'dod pa yin/_chos 'dod pa yin/_chos la nye bar rtog par byed pa yin/_chos kyi rjes su 'thun pa'i chos la zhugs pa yin/_nga rgyal dang /_che ba'i 
[\[165a.6\]]nga rgyal dang bral ba yin/_dgongs te gsungs pa rtogs par bya ba la mkhas pa yin/_nyan thos dang /_rang sangs rgyas dang ldan pa'i theg pas yongs su mya ngan las 'da' bar mi 'dod pa yin no/_/gsol pa/_bcom ldan 'das ji ltar na byang chub sems dpa' dad 
[\[165a.7\]]pa dang ldan pa lags/_bcom ldan 'das kyis bka' stsal pa/_rigs kyi bu 'di la byang chub sems dpa' sems dpa' chen po ni rang bzhin gyis g.yo med cing sgyu med la/_drang zhing drang po'i rang bzhin can yin te/_de ni de bzhin gshegs pa dgra bcom pa yang dag par 
[\[165b\]]
[\[165b.1\]]rdzogs pa'i sangs rgyas rnams kyi byang chub la yang mngon par yid ches/_de bzhin gshegs pa rnams kyi ye shes skad cig gcig la dus gsum dang ldan pa la yang mngon par yid ches/_de bzhin gshegs pa'i snying po rga ba med pa dang /_'chi ba med pa dang /_zad 
[\[165b.2\]]pa med pa dang /_'gog pa med pa dang /_chad pa med pa la yang mngon par yid ches/_yang dag pa'i mtha' dang /_chos kyi dbyings dang /_thams cad shes pa nyid dang /_rnam pa thams cad mkhyen pa nyid dang /_stobs rnams dang /_mi 'jigs pa rnams dang /_
[\[165b.3\]]sangs rgyas kyi chos ma 'dres pa rnams la yang mngon par yid ches/_de bzhin gshegs pa rnams kyi dbu'i gtsug tor bltar mi mthong ba la yang mngon par yid ches/_de bzhin gshegs pa rnams kyi skyes bu chen po'i mtshan sum cu rtsa gnyis kyis brgyan pa dang /_dpe byad 
[\[165b.4\]]bzang po brgyad cu phun sum tshogs pa dang /_'od 'dom gang ba nyid la yang mngon par yid ches/_nyan thos kyis bshad pa'am/_rang sangs rgyas kyis bshad pa'am/_byang chub sems dpas bshad pa 'am/_de las gzhan pa drang srong chen po dag gis smras pa legs 
[\[165b.5\]]par bshad pa la yang mngon par yid ches/_'jig rten 'di dang /_'jig rten pha rol la yang mngon par yid ches/_dge sbyong dang /_bram ze yang dag par song ba rnams dang /_yang dag par zhugs pa dag la yang mngon par yid ches/_dge ba'i las kyi rnam par 
[\[165b.6\]]smin pa 'dod pa dang /_dga' ba dang /_yid du 'ong ba'i lha rnams kyi nang du lha'i dbang bo 'am mi rnams kyi nang du mi'i dbang por 'gyur ba'i 'bras bu la yang mngon par yid ches/_mi dge ba'i las kyi rnam par smin pa'i 'bras bu sems can dmyal ba dang /_dud 'gro 
[\[165b.7\]]dang /[ {]yi dgas [,]yi dwags [}]rnams kyi nang du mi 'dod pa dang /_mi sdug pa dang /_mi dga' ba dang /_yid du mi 'ong ba dang /_mi bzad pa dang /_drag pa dang /_rtsub pa dang /_tsha bar 'gyur ba la yang mngon par yid ches so/_/de de ltar mngon par yid ches pas chos 
[\[166a\]]
[\[166a.1\]]gsum spangs pa yin te/_gsum gang zhe na/_'di lta ste/_nem nur dang /_yid gnyis dang /_the tshom mo/_/rigs kyi bu de ni byang chub sems dpa' dad pas rjes su 'brang ba zhes bya ste/_rigs kyi bu de ltar na byang chub sems dpa' dad pa dang 
[\[166a.2\]]ldan pa yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/dad pa theg pa mchog yin te/_/des ni 'dren rnams nges par byung /_/de phyir blo gros ldan pa'i mis/_/dad pas rjes 'brang nyid la bsten/_/'jig 
[\[166a.3\]]rten dag na dad pa mchog_/dad ldan rnam par nyams pa med/_/de lta bas na mkhas pa'i mis/_/dad pas rjes su 'brang ba bsten/_/dad pa med pa'i mi la ni/_/dkar po'i chos rnams mi skye ste/_/me yis sa bon tshig rnams la/_/myu gu sngon po ji bzhin no/_/
[\[166a.4\]]rigs kyi bu ji ltar na byang chub sems dpa' nan tan snying por byed pa yin zhe na/_rigs kyi bu 'di la byang chub sems dpa' skra dang /_kha spu bregs te/_gos ngur smrig dag bgos nas dad pas khyim nas khyim med par legs pa kho nar rab tu 'byung ngo /_/rab tu byung 
[\[166a.5\]]nas kyang nyan thos kyi bslab pa dang /_cho ga dang /_spyod yul dang /_kun spyod pa dag la yang slob par byed/_rang sangs rgyas kyi bslab pa dang /_cho ga dang /_spyod yul dang /_kun spyod pa dag la yang slob par byed do/_/de de ltar slob pas lus dang /_ngag 
[\[166a.6\]]dang /_sems dang ldan pa'i gnas ngan len dag thams cad kyi thams cad rnam pa thams cad kyi thams cad du spangs pa yin no/_/de la lus dang ldan pa'i gnas ngan len gang zhe na/_'di lta ste/_srog gcod pa dang /_ma byin par len pa dang /_mi tshangs par spyod pa 
[\[166a.7\]]dang /_dbyig pa dang /_mtshon cha dang /_bong ba dang /_lag pa dag gis gzhan la gnod par byed pa dang /_lag pa rgod pa dang /_rkang pa rgod pa dang /_rgyug pa dang /_dkyu ba dang /_mchong ba dang /_mgyogs par 'gro ba dang /_rkyal ba ste/_de dag ni lus dang ldan pa'i 
[\[166b\]]
[\[166b.1\]]gnas ngan len ces bya'o/_/de la ngag gi gnas ngan len gang zhe na/_'di lta ste/[ {]brdzun [,]rdzun [}]du smra ba dang /_phra ma dang /_ngag rtsub po dang /_tshig kyal ba dang /_nyes par smra ba brjod pa dang /_mdo sde zab mo zab mo dag spong bar byed pa dang /_mkhan po dang /_slob dpon dang /_bla ma 
[\[166b.2\]]lta bu rnams dang /_tshangs pa mtshungs par spyod pa rnams la mi snyan pa rjod par byed pa ste/_de ni ngag gi gnas ngan len ces bya'o/_/de la yid kyi gnas ngan len gang zhe na/_'di lta ste/_brnab sems dang /_gnod sems dang /_log par lta ba dang /_phrag dog dang /_ser sna dang /_
[\[166b.3\]]rnyed pa 'dod pa dang /_grags pa 'dod pa dang /_shes kyi khe 'dod pa dang /_rigs kyis rgyags pa dang /_gzugs kyis rgyags pa dang /_lang tshos rgyags pa dang /_nad med pas rgyags pa dang /_gson pas rgyags pa dang /_mang du thos pas rgyags pa dang /_bsgoms pas rgyags 
[\[166b.4\]]pa dang /_'dod pa'i rnam par rtog pa dang /_gnod sems kyi rnam par rtog pa dang /_rnam par 'tshe ba'i rnam par rtog pa dang /_nye du'i rnam par rtog pa dang /_yul gyi rnam par rtog pa dang /_chos gos dang /_bsod snyoms dang /_mal cha dang /_stan dang /_na ba'i gsos sman dang /_
[\[166b.5\]]yo byad kyi rnam par rtog pa dang /_gnas la lhag par zhen pa dang /_bzhon pa la lhag par zhen pa dang /_mal cha la lhag par zhen pa dang /_btung ba la lhag par zhen pa dang /_bza' ba la lhag par zhen pa dang /_che ba'i bdag nyid la lhag par zhen pa dang /_/chung ma dang /_bu dang /_bu mo 
[\[166b.6\]]dang /_thong gshol dang /_zhing las dang /_bran dang /_bran mo dang /_las mi dang /_zho shas 'tsho ba dang /_mdza' bshes dang /_gros grogs dang /_nye du dang /_snag gi gnyen mtshams dag la lhag par zhen pa dang /_nor dang /_'bru dang /_mdzod dang /_bang ba dag la lhag par zhen pa dang /_
[\[166b.7\]]'tsho ba'i yo byad rnam pa sna tshogs kyi bar dag la lhag par zhen pa ste/_/de de ltar lhag par zhen pas ji skad smos pa'i dngos po de dag las dngos po gang yang rung ba dag chud zos pa na mya ngan dang /_smre sngags 'don pa dang /_sdug bsngal ba dang /_yid mi bde ba dang /_/'khrug pa 
[\[167a\]]
[\[167a.1\]]dag 'byung bar 'gyur zhing de ltar de'i yid sred pa'i rlan gyis yongs su brlan pas srid par nying mtshams sbyor bar 'gyur ba ste/_rigs kyi bu mdor na yid kyi las kyi 'khrul 'khor gyis 'phangs nas 'khor ba'i 'khor lor yongs su 'khyam par 'gyur ba de ni yid kyi 
[\[167a.2\]]gnas ngan len ces bya'o/_/de de ltar lus dang /_ngag dang /_sems kyi gnas ngan len dang bral bas na mkhan po la ston pa'i 'du shes skyed pa dang /_slob dpon la mkhan po'i 'du shes skyed pa dang /_tshangs pa mtshungs par spyod pa rgan rabs dang /_bar ma dang /_gsar bu rnams 
[\[167a.3\]]la rjes dang bcas pa dang /_gus pa dang bcas par 'gyur zhing de gcig pu dben par gnas nas 'di snyam du sems te/_'di ltar bdag sems can thams cad bsgral ba'i phyir brtson pa dang /_sems can thams cad dgrol ba'i phyir brtson pa dang /_sems can thams cad dul 
[\[167a.4\]]ba dang zhi ba la dgod pa'i phyir brtson par byed pa na bdag nyid ma dul ba dang /_ma zhi ba dang /_ma bsrungs pa dang /_ma btul ba ni bdag gi cha ma yin pas bdag gis ci nas kyang bdag mthong ba tsam gyis sems can rnams 'dul bar 'gyur ba dang /_de bzhin gshegs pa rnams 
[\[167a.5\]]kyi bka' bzhin byed par 'gyur ba dang /_lha dang /_klu dang /_gnod sbyin dang /_dri za la sogs pa dag yi rangs par 'gyur pa de ltar bya zhing /_de ltar bsgrub par bya/_de ltar brtson 'grus brtsam par bya'o/_/snyam du sems te/_rigs kyi bu de ni byang chub sems dpa'i ngo tsha shes pa 
[\[167a.6\]]yin no/_/de yang 'di snyam du sems te/_bdag la khyim pa 'am rab tu byung ba 'ga' yang 'di lta ste/_tshul khrims nyams pa kun du spyod pa 'am/_lta ba nyams pa kun du spyod pa 'am/_'tsho ba nyams pa kun du spyod pa 'am/_cho ga nyams pa kun du spyod pa 'am/_spyod yul 
[\[167a.7\]]nyams pa kun du spyod pa 'am/_nyams pa kun du spyod pa gang yang rung ba dag gis kun du gleng bar mi 'gyur bar bya'o/_/snyam du sems te/_de de ltar khrel yod par gyur pa na nyin lan gsum/_mtshan lan gsum tshul khrims la so sor rtog par byed do/_/de tshul 
[\[167b\]]
[\[167b.1\]]khrims yongs su dag pas 'gyod pa med cing de sgrib pa med la lam gyi rgyun bcad de/_de bzhin gshegs pa'i chos 'dul ba la nye bar rten cing gnas par byed do/_/rigs kyi bu de ni byang chub sems dpa'i khrel yod pa zhes bya ste/_rigs kyi bu de ltar na byang chub sems dpa' nan tan snying por byed pa 
[\[167b.2\]]yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/rdzogs sangs rgyas dang sangs rgyas kyi/_/nyan thos nan tan snying por byed/_/de phyir nan tan thob bya'i phyir/_/shes rab can gyis rtag brtson gyis/_/nan tan la ni 'jigs med pa'i/_/byang chub 
[\[167b.3\]]sems dpa' shes rab che/_/sangs rgyas kun gyis bsten pa yi/_/byang chub rdul med rtogs par 'gyur/_/rigs kyi bu de la ji ltar na byang chub sems dpa' rigs phun sum tshogs pa yin zhe na/_rigs kyi bu 'di la byang chub sems dpa' rang bzhin gyis 'dod chags dang /_zhe sdang 
[\[167b.4\]]dang /_gti mug chung ba dang /_phrag dog med pa dang /_ser sna med pa dang /_g.yo med pa dang /_sgyu med pa yin/_mi rtsub pa dang /_mi brlang pa dang /_mi rgod pa dang /_ma khengs pa yin/_mi cor zhing mu cor mi smra ba yin/_drang ba dang mnyen pa yin/_des pa dang /_'grogs na bde ba 
[\[167b.5\]]yin/_rang bzhin gyis mchod pa dang /_rim gro bya ba rgya chen po dag la sems 'jug pa dang /_longs spyod pa dang /_'tsho ba'i yo byad yod cing bdog pa dag gzhan dag la bged pa'i ngang tshul can yin/_lag pa dang /_rkang pa dang /_mig dang /_yan lag gi dam pa mgo shin tu dang zhing 
[\[167b.6\]]gsal ba yin/_des de bzhin gshegs pa 'am/_de bzhin gshegs pa'i nyan thos dag mthong na mthong ma thag kho nar dad pa dang /_dang ba thob par 'gyur zhing /_de dad pa dang dang ba des rigs phun sum tshogs pa 'thob par 'gyur ba ste/_rigs kyi bu de ltar na byang chub sems 
[\[167b.7\]]dpa' rigs phun sum tshogs pa yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/du ba las ni mer shes shing /_/chu skyar las ni chur shes ltar/_/blo ldan byang chub sems dpa' yi/_/rigs ni mtshan ma rnams las shes/_/mi 
[\[168a\]]
[\[168a.1\]]rtsub brlang pa ma yin la/_/g.yo dang sgyu ni rnam spangs shing /_/sems can kun la rab dang ba/_/de ni byang chub sems dpa' yin/_/rigs kyi bu de la ji ltar na byang chub sems dpa' byang chub kyi sems 'dod pa yin zhe na/_rigs kyi bu 'di la byang chub sems 
[\[168a.2\]]dpa' rigs la gnas shing byang chub tu sems bskyed pa'i tshe de bzhin gshegs pa 'am/_de bzhin gshegs pa'i nyan thos kyis yang dag par bskul ba dang /_yang dag par skyo ba skyed pa dang /_yang dag par 'dzin du 'jug pa dang /_bla na med pa yang dag par rdzogs pa'i byang chub 
[\[168a.3\]]tu sems skyed par byed na/_de ni byang chub kyi sems 'dod pa'i rgyu dang po yin no/_/gzhan yang byang chub dang byang chub kyi sems kyi bsngags pa brjod pa thos nas bla na med pa yang dag par rdzogs pa'i byang chub tu sems skyed par byed na de ni byang chub kyi sems 'dod pa'i rgyu gnyis pa 
[\[168a.4\]]yin no/_/gzhan yang sems can skyob pa med pa dang /_skyabs med pa dang /_gnas med pa dang /_dpung gnyen med pa dang /_gling med pa dag mthong na bdag sems can 'di dag gi skyob pa dang /_skyabs dang /_gnas dang /_dpung gnyen dang /_gling du gyur cig ces snying rje'i sems nye bar 
[\[168a.5\]]gzhag nas rgyu de dang /_rkyen de dang /_gzhi des bla na med pa yang dag par rdzogs pa'i byang chub tu sems skyed par byed na de ni byang chub kyi sems 'dod pa'i rgyu gsum pa yin no/_/gzhan yang de bzhin gshegs pa'i sku rnam pa thams cad yongs su rdzogs pa mthong na dga' ba 
[\[168a.6\]]skyed par byed/_mchog tu dga' ba skyed par byed/_sems shin tu sbyangs pa skyed par byed/_sems spro ba skyed par byed cing de rgyu de dang /_rkyen de dang /_gzhi des bla na med pa yang dag par rdzogs pa'i byang chub tu sems skyed par byed na de ni byang chub kyi sems 'dod pa'i rgyu bzhi pa 
[\[168a.7\]]yin no/_/gzhan yang de sems can rnams la phan pa dang /_bde ba kho na'i don du sbyin pa sbyin par byed/_tshul khrims srung bar byed/_bzod pa sgom par byed/_brtson 'grus rtsom par byed/_bsam gtan la mnyam par 'jog par byed/_shes rab sgom par byed pa yin te/_de la ji 
[\[168b\]]
[\[168b.1\]]ltar na sbyin pa sbyin par byed pa yin zhe na/_zas 'dod pa rnams la zas dang /_skom 'dod pa rnams la skom dang /_bzhon pa 'dod pa rnams la bzhon pa dang /_mal cha 'dod pa rnams la mal cha dang /_gos 'dod pa rnams la gos dang /_gdu bu dang /_dpung rgyan dang /_rna cha 
[\[168b.2\]]gdub kor dang /_rgyan 'dod pa rnams la rgyan sbyin par byed pa yin te/_rigs kyi bu mdor na rang gi sha dag gis kyang sems can rnams la phan 'dogs par byed de/_de ltar sbyin pa sbyin par byed do/_/sbyin pa de yang bla na med pa yang dag par rdzogs pa'i byang chub tu yongs su sngo 
[\[168b.3\]]bar byed la sbyin pa des kyang rlom sems su mi byed do/_/de la ji ltar na tshul khrims srung bar byed pa yin zhe na/_de lus kyis legs par bsdams pa dang /_ngag gis legs par bsdams pa dang /_yid kyis legs par bsdams pa dang /_de lus kyis nyes par spyod pa 
[\[168b.4\]]thams cad kyi thams cad rnam pa thams cad kyi thams cad du yongs su spong bar byed pa dang /_ngag gis nyes par spyod pa dang /_yid kyis nyes par spyod pa thams cad kyi thams cad rnam pa thams cad kyi thams cad du yongs su spong bar byed la tshul khrims ma nyams pa dang /_
[\[168b.5\]]ma ral pa dang /_ma 'dres pa dang /_nag nog tu ma gyur par srung bar byed de/_de ltar tshul khrims srung bar byed do/_/tshul khrims de yang bla na med pa yang dag par rdzogs pa'i byang chub tu yongs su sngo bar byed la tshul khrims des kyang rlom sems su mi byed do/_/de la ji ltar 
[\[168b.6\]]na bzod pa sgom par byed pa yin zhe na/_de la khyim na gnas pa 'am/_rab tu byung ba dag gis spyos sam/_brgyad bkag gam/_brdegs sam/_btsogs sam/_bcings sam/_go rar bcug gam/_gzhus sam/_rnam par gtses na yang bzod par byed/_dang du len par byed 
[\[168b.7\]]de/_de ltar bzod pa sgom par byed do/_/bzod pa de yang bla na med pa yang dag par rdzogs pa'i byang chub tu yongs su sngo bar byed la bzod pa des kyang rlom sems su mi byed do/_/de la ji ltar na brtson 'grus rtsom par byed pa yin zhe na/_de 'di snyam du sems te/_'di lta ste/_
[\[169a\]]
[\[169a.1\]]dper na nam mkha'i khams mtha' yas mu med pa de bzhin du sems can gyi khams kyang mtha' yas mu med pa yin pas/_de dag bdag gcig pu gnyis su med pas phung po lhag ma med pa'i mya ngan las 'das pa'i dbyings su dgod par bya'o snyam du sems te/_de 
[\[169a.2\]]rgyu de dang /_rkyen de dang /_gzhi des brtson 'grus rtsom par byed cing de lus kyi tshor ba la lus dang ldan pa'i dran pas nye bar rtog par byed do/_/de tshor ba la nye bar rtog pa la brtson par byed pa na sems la sems kyi rjes su lta zhing gnas pa dang /_chos la chos kyi rjes su lta ba la yang 
[\[169a.3\]]brtson par byed do/_/de de ltar dran pa shin tu nye bar gzhag pa na/_sdig pa mi dge ba'i chos ma skyes pa rnams mi skyed pa'i phyir 'dun pa skyed/_'bad par byed/_brtson 'grus rtsom/_sems rab tu 'dzin cing yang dag par rab tu 'jog par byed do/_sdig pa mi dge ba'i chos skyes pa 
[\[169a.4\]]rnams spang ba'i phyir 'dun pa skyed/_'bad par byed/_brtson 'grus rtsom/_sems rab tu 'dzin cing yang dag par rab tu 'jog par byed do/_/dge ba'i chos ma skyes pa rnams skyed pa'i phyir 'dun pa skyed/_'bad par byed/_brtson 'grus rtsom/_sems rab tu 'dzin cing yang dag par 
[\[169a.5\]]rab tu 'jog par byed do/_/dge ba'i chos skyes pa rnams gnas pa dang /_phyir zhing 'byung ba dang /_nyams par mi 'gyur ba dang /_brjed par mi 'gyur ba dang /_yongs su rdzogs par bya ba'i phyir 'dun pa skyed/_'bad par byed/_brtson 'grus rtsom/_sems rab tu 'dzin cing yang dag 
[\[169a.6\]]par rab tu 'jog par byed do/_/de de ltar brtson 'grus brtsams pa na rdzu 'phrul gyi rkang pa dang po sgom par byed do/_/de bzhin du rdzu 'phrul gyi rkang pa gnyis pa dang /_gsum pa dang /_bzhi pa yang sgom par byed do/_/de de ltar rdzu 'phrul gyi rkang pa yongs su grub pas bskal pa 'am/_
[\[169a.7\]]bskal pa las lhag par gnas shing de bskal pa 'am/_bskal pa las lhag par brtson 'grus kyi pha rol tu phyin pa yongs su rdzogs par byed de/_de ltar brtson 'grus rtsom par byed do/_/brtson 'grus de yang bla na med pa yang dag par rdzogs pa'i byang chub tu yongs su sngo bar byed la 
[\[169b\]]
[\[169b.1\]]brtson 'grus des kyang rlom sems su mi byed do/_/de la ji ltar na bsam gtan la mnyam par 'jog par byed pa yin zhe na/_'dod chags dang bral ba la mi gnas pa dang /_'gog pa la mi gnas pa dang /_/rnam par spangs par yongs su ma bsngos pa dang /_nang la 
[\[169b.2\]]mi gnas pa dang /_phyi rol la mi gnas pa dang /_gzugs la mi gnas pa dang /_tshor ba la mi gnas pa dang /_'du shes la mi gnas pa dang /_'du byed la mi gnas pa dang /_rnam par shes pa la mi gnas pa dang /_'dod pa'i khams la mi gnas pa dang /_
[\[169b.3\]]gzugs kyi khams la mi gnas pa dang /_gzugs med pa'i khams la mi gnas pa dang /_stong pa nyid la mi gnas pa dang /_mtshan ma med pa la mi gnas pa dang /_smon pa med pa la mi gnas pa dang /_'jig rten 'di la mi gnas pa dang /_'jig rten pha 
[\[169b.4\]]rol la mi gnas pa dang /_gzugs la mi gnas pa dang /_sgra la mi gnas pa dang /_dri la mi gnas pa dang /_ro la mi gnas pa dang /_reg la mi gnas pa dang /_chos la mi gnas pa dang /_sbyin pa la mi gnas pa dang /_tshul khrims la mi gnas pa dang /_bzod 
[\[169b.5\]]pa la mi gnas pa dang /_brtson 'grus la mi gnas pa dang /_bsam gtan la mi gnas pa dang /_shes rab la mi gnas pa yin no/_/rigs kyi bu mdor na chags pa thams cad spangs nas mi gnas par bsam gtan byed de/_de ltar bsam gtan la bsam 
[\[169b.6\]]gtan du byed do/_/bsam gtan de yang bla na med pa yang dag par rdzogs pa'i byang chub tu yongs su sngo bar byed la bsam gtan des kyang rlom sems su mi byed do/_/rigs kyi bu de la ji ltar na shes rab sgom par byed pa yin zhe na de 'di snyam du sems te/_sems 
[\[169b.7\]]can gyi khams mu med pa dag yongs su mya ngan las bzlas kyang sems can gcig kyang yongs su mya ngan las bzlas pa med do/_/de ci'i phyir zhe na/_bcom ldan 'das kyis chos thams cad ni bdag med pa'o/_/chos thams cad ni sems can med pa'o/_/
[\[170a\]]
[\[170a.1\]]chos thams cad ni gang zag med pa'o zhes gsungs pa'i phyir ro snyam ste/_de ltar shes rab sgom par byed do/_/shes rab de yang bla na med pa yang dag par rdzogs pa'i byang chub tu yongs su sngo bar byed la shes rab des kyang rlom sems su mi byed 
[\[170a.2\]]de/_rigs kyi bu de ltar na byang chub sems dpa' byang chub kyi sems 'dod pa yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/nor bu rin chen rang bzhin gyis/_/'od 'bar 'byung gnas nyid na 'dug_/byi dor byas na de bas 
[\[170a.3\]]ni/_/nyis 'gyur gyis kyang mdzes pa ltar/_/de bzhin rigs dang ldan pa yang /_/byang chub sems ni tshol byed de/_/mtha' gnyis rnam par dag pa yi/_/spyod yul du ni bdud mi 'ong /_/rigs kyi bu de la ji ltar na byang chub sems dpa' chos 'dod pa yin zhe na/_
[\[170a.4\]]rigs kyi bu 'di la byang chub sems dpa' rang bzhin gyis chos don du gnyer ba dang /_chos 'dod pa dang /_chos la dga' ba dang /_chos kyi kun dga' la sbyor ba'i rjes su brtson pa yin te/_des dge sbyong ngam/_bram ze 'am/_bkres pas nyen cing zas 'dod pa 
[\[170a.5\]]gzhan dag mthong na des de dag la ldam ldum 'am/_sngo rngad dam/_bza' bca' ci bdog cing yod pa dag sbyin par byed cing de 'jig rten gyi 'tsho ba dang /_yo byad 'di lta ste/_rtsa ba dang /_'bras bu dang /_sdong bu la sogs pa gang dag yin pa de dag kyang 
[\[170a.6\]]bsags shing bsags shing sems can rnams la sbyin par byed pa dang /_de dam pa'i chos 'dzin pa rnams kyi drung du song ste gus par smra ba dang /_phyag bya ba dang /_mngon par ldang ba dang /_thal mo sbyar ba dang /_gus par bya ba'i las dag byas nas rjes dang bcas/_
[\[170a.7\]]gus pa dang bcas pas tshul bzhin du dri ba 'dri bar byed cing de'i 'og tu de la dam pa'i chos 'dzin pa de yang ji ltar dri ba dris pa de bzhin du lan 'debs par byed la/_de yang dam pa'i chos 'dzin pa de la ston par 'du shes skyed par byed/_dge ba'i bshes gnyen du 'du 
[\[170b\]]
[\[170b.1\]]shes skyed par byed/_'khor ba'i rgya mtsho las sgrol bar byed par 'du shes skyed par byed/_mkhan por 'du shes skyed par byed/_slob dpon du 'du shes skyed par byed/_bdag yun ring po nas 'khor ba'i dgon par 'khyams pa tshol bar byed pa yin no snyam du tshol 
[\[170b.2\]]bar byed pa yin par 'du shes skyed par byed/_bdag yun ring po nas gti mug gis bsgribs shing gnyid log pa'i gnyid sad par byed pa yin no zhes sad par byed pa yin par 'du shes skyed par byed/_bdag 'khor ba'i rgya mtsho'i 'dam du bying ba 'byin par byed pa yin 
[\[170b.3\]]no zhes 'byin par byed pa yin par 'du shes skyed par byed/_bdag lam ngan par zhugs pa la lam bzang po ston par byed pa yin no zhes lam ston par byed pa yin par 'du shes skyed par byed/_bdag 'khor ba'i btson rar bcings pa 'grol ba yin no zhes 'grol bar 
[\[170b.4\]]byed pa yin par 'du shes skyed par byed/_bdag yun ring po nas nyam thag pa'i sman pa dam pa yin no zhes sman pa dam pa yin par 'du shes skyed par byed/_bdag 'dod chags kyi me dang /_zhe sdang gi me dang /_gti mug gi mes kun tu 'bar bar 'gyur ba rab tu zhi bar byed 
[\[170b.5\]]pa yin no zhes char sprin chen po yin par 'du shes skyed par byed cing de chos kyi rgyu dang /_chos kyi gzhi dang /_chos kyi ched kyi phyir tsha ba yang khyad du gsod/_grang ba dang /_rlung dang /_nyi ma dang /_sha sbrang dang /_sbrang bu mchu [{]rings [,]ring [}]dang /_sdig sbrul gyis reg pa yang khyad du 
[\[170b.6\]]gsod/_bkres pa yang khyad du gsod/_skom pa yang khyad du gsod/_gzhan dag bde ba dag mthong na yang 'dod pa'i sems skyed par mi byed par de 'di snyam du sems te/_bdag la dam pa'i chos mnyan pa'i snang ba 'char bas na bdag ni 'jig rten na bde ba yin no snyam 
[\[170b.7\]]du sems te/_de rgyu de dang /_rkyen de dang /_gzhi des mya ngan mi byed/_smre sngags mi 'don cing sdug bsngal ba dang /_yid mi bde ba'i sems skyed par mi byed la de mya ngan dang /_smre sngags 'don pa dang /_sdug bsngal ba dang /_yid mi bde ba dang bral bas bdag de bzhin 
[\[171a\]]
[\[171a.1\]]gshegs pas gsungs pa'i chos tshig gcig tsam gyi phyir yang bskal ba 'am/_bskal ba las lhag par sems can dmyal ba chen po mnar med par gnas par spro'o snyam pa de lta bu'i sems skye bar 'gyur zhing de de ltar yid yongs su skyo ba med pas na bsgrim 
[\[171a.2\]]mi dgos pa kho nar rnam pa thams cad mkhyen pa nyid yang dag par sgrub par byed cing sangs rgyas kyi chos ma thob pa rnams kyang thob par byed pa yin te/_rigs kyi bu de ltar na byang chub sems dpa' chos 'dod pa yin no/_/de nas de'i tshe bcom ldan 'das kyis tshigs su 
[\[171a.3\]]bcad pa 'di dag bka' stsal to/_/rgyal ba'i sras po shes rab che/_/chos 'dod par ni gyur pa rnams/_/dam chos yongs su tshol ba na/_/skyo ba skyed par mi byed do/_/gus bas dam chos yongs tshol ba'i/_/rgyal ba'i thugs las skyes pa rnams/_/sems 
[\[171a.4\]]kyis 'dzin par byed pa dang /_/nan tan gyis ni sgrub pa yin/_/rigs kyi bu de la ji ltar na byang chub sems dpa' chos la nye bar rtog par byed pa yin zhe na/_/rigs kyi bu 'di la byang chub sems dpa' 'di ltar nye bar rtog par byed de/_chos thams cad ni byis pa so so'i skye bo kun 
[\[171a.5\]]tu rmongs par byed pa'i phyir sgyu ma lta bu'o/_/chos thams cad ni yod pa ma yin pa'i phyir rmi lam lta bu'o/_/chos thams cad ni dngos po med pa'i phyir chu zla lta bu'o/_/chos thams cad ni sems can med pa'i phyir mig yor lta bu'o/_/chos thams cad ni yang dag pa ma yin pa 
[\[171a.6\]]kun du brtags pa'i phyir gzugs brnyan lta bu'o/_/chos thams cad ni byung nas 'jig cing 'ju ba'i phyir brag ca lta bu'o/_/chos thams cad ni rten cing 'brel par 'byung ba yin pa'i phyir byung nas 'jig cing 'ju ba yin no/_/chos thams cad ni de bzhin nyid la yang dag par 
[\[171a.7\]]gzhol ba'i phyir ma skyes pa yin no/_/chos thams cad ni ma skyes pa'i phyir ma 'gags pa yin no/_/chos thams cad ni byed pa po med pa'i phyir bcos ma ma yin no/_/chos thams cad ni gos pa med pa'i phyir nam mkha' lta bu yin no/_/chos thams cad ni rang bzhin 
[\[171b\]]
[\[171b.1\]]gyis kun du 'bar ba ma yin pa'i phyir zhi ba yin no/_/chos thams cad ni rang bzhin gyis kun nas nyon mongs pa can ma yin pa'i phyir gzod ma nas yongs su dag pa yin no/_/chos thams cad ni dri ma thams cad dang bral ba'i phyir dri ma med pa yin no/_/chos thams 
[\[171b.2\]]cad ni nyon mongs pa dang bral ba'i phyir gzod ma nas yongs su mya ngan las 'das pa yin no/_/chos thams cad ni nges par snang ba ma yin pa'i phyir gzugs can ma yin no/_/chos thams cad ni lus med pa'i phyir rnam par shes pa'i yul las yang dag 
[\[171b.3\]]par 'das pa yin no/_/chos thams cad ni gnas yang dag par bcom pa'i phyir mi gnas pa yin no/_/chos thams cad ni rjes su chags pa dang /_khong khro ba spangs pa'i phyir rnam par shes par bya ba ma yin pa yin no/_/chos thams cad ni nyon 
[\[171b.4\]]mongs pa'i spyod yul las yang dag par 'das pa'i phyir gnas med pa yin no/_/chos thams cad ni thabs la mkhas pa'i rig pa dang bral ba'i phyir sbrul gdug pa lta bu yin no/_/chos thams cad ni snying po med pa'i phyir chu shing gi sdong bu lta bu yin 
[\[171b.5\]]no/_/chos thams cad ni rang bzhin gyis nyam chung ba'i phyir dbu ba rdos pa lta bu yin no/_/zhes nye bar rtog par byed pa yin te/_rigs kyi bu de ltar na byang chub sems dpa' chos la nye bar rtog par byed pa yin no/_/de nas de'i tshe bcom ldan 'das kyis 
[\[171b.6\]]tshigs su bcad pa 'di dag bka' stsal to/_/chos kun sgyu ma lta bu ste/_/byis pa rnams kyi sems rmongs byed/_/yang dag ma yin rmi 'dra ba/_/de ltar ltos shig dge slong dag_/chos rnams chu zla lta bu ste/_/mig yor gyis ni kun nas bslang /_/
[\[171b.7\]]chos rnams gzugs brnyan lta bur ni/_/mkhas pa su zhig rtog mi byed/_/rigs kyi bu de la ji ltar na byang chub sems dpa' chos kyi rjes su 'thun pa'i chos la zhugs pa yin zhe na/_rigs kyi bu 'di la byang chub sems dpa' gzugs mi rtag go zhes 
[\[172a\]]
[\[172a.1\]]yang dag par rjes su lta zhing gzugs la 'dod chags dang bral ba'i phyir chos kyi dbyings mngon sum du mi byed par chos kyi dbyings kyi 'khor gyi chos rnams yang dag pa'i shes rab kyis legs par rtogs par byed cing de dag gi mtshan ma rnams 
[\[172a.2\]]dang /_legs par bshad pa rnams dang /_legs par mtshan btab pa rnams legs par zin par byed la mtshan ma dang legs par bshad pa dang /_legs par mtshan btab pa legs par bzung ba de dag la de'i chos kyi dbyings kyi lam rtsol ba med pa 
[\[172a.3\]]kho nar 'jug pa dang /_de bzhin du tshor ba dang /_'du shes dang /_'du byed dang /_rnam par shes pa mi rtag go zhes yang dag par rjes su lta zhing rnam par shes pa la 'dod chags dang bral ba'i phyir chos kyi dbyings mngon sum du mi byed par chos kyi dbyings 
[\[172a.4\]]kyi 'khor gyi chos rnams yang dag pa'i shes rab kyis legs par rtogs par byed cing de dag gi mtshan ma dang /_legs par bshad pa dang /_legs par mtshan btab pa de dag legs par zin par byed la mtshan ma dang /_legs par bshad pa dang /_
[\[172a.5\]]legs par mtshan btab pa legs par bzung ba de dag la de'i chos kyi dbyings kyi lam rtsol ba med pa kho nar 'jug pa dang /_mi rtag pa la ji lta ba bzhin du sdug bsngal ba dang /_stong pa dang /_bdag med pa la yang de bzhin te/_de gzugs bdag med 
[\[172a.6\]]do zhes yang dag par rjes su lta zhing gzugs bdag med do/_/zhes yang dag par rjes su lta ba na gzugs kyis mi skrag mi dngang zhing dngang bar mi 'gyur ro/_/de ci'i phyir zhe na/_gzugs ni yang dag pa ma yin pa'i yongs su rtog pas kun nas 
[\[172a.7\]]bslang ba yin la/_des de yang dag pa ji lta ba bzhin du shes pa'i phyir ro/_/de bzhin du tshor ba dang /_'du shes dang /_'du byed dang /_rnam par shes pa bdag med do zhes bya bar yang dag par rjes su lta zhing rnam par shes pa bdag med do/_/zhes 
[\[172b\]]
[\[172b.1\]]yang dag par rjes su lta ba na rnam par shes pas mi skrag mi dngang zhing dngang bar mi 'gyur ro/_/de ci'i phyir zhe na/_rnam par shes pa ni yang dag pa ma yin pa yongs su rtog pas kun nas bslang ba yin la/_des de yang dag pa ji lta ba bzhin du shes pa'i 
[\[172b.2\]]phyir ro/_/rigs kyi bu 'di lta ste/_dper na sgyu ma mkhan nam sgyu ma mkhan gyi slob ma mkhas pa zhig gis skye bo phal po che'i mdun du sgyu mar byas pa rnam pa sna tshogs 'di lta ste/_glang po che'i tshogs sam/_rta'i tshogs sam/_shing rta'i tshogs sam/_dpung 
[\[172b.3\]]bu chung gi tshogs dag mngon par sprul te bstan par gyur na skyes bu mkhas pa'i rang bzhin can ni de mthong na mi skrag mi dngang zhing dngang bar mi 'gyur ro/_/de ci'i phyir zhe na/_des de ni sgyu mar byas pa ste/_yang dag pa ma yin pa dang /_yod pa ma yin pa dang /[ {]brdzun [,]rdzun [}]
[\[172b.4\]]pa dang /_slu bar byed pa'i chos yin par rig cing kun tu shes pa'i phyir ro/_/rigs kyi bu de bzhin du byang chub sems dpa' yang gzugs bdag med do zhes yang dag par rjes su lta ba na mi skrag mi dngang zhing dngang bar mi 'gyur ro/_/de ci'i phyir zhe na/_gzugs ni 
[\[172b.5\]]yang dag pa ma yin pa yongs su rtog pas kun nas bslang ba yin la/_/des de yang dag pa ji lta ba bzhin du shes pa'i phyir ro/_/de bzhin du tshor ba dang /_'du shes dang /_'du byed dang /_rnam par shes pa bdag med do/_/zhes yang dag par rjes su lta ba na/_rnam 
[\[172b.6\]]par shes pas mi skrag mi dngang zhing dngang bar mi 'gyur ro/_/de ci'i phyir zhe na/_rnam par shes pa ni yang dag pa ma yin pa yongs su rtog pas kun nas bslang ba yin la/_des de yang dag pa ji lta ba bzhin du shes pa'i phyir ro/_/de nas bcom ldan 'das la byang chub 
[\[172b.7\]]sems dpa' sems dpa' chen po dge ba dri med rnam dag rin chen zla 'od rgyal pos 'di skad ces gsol to/_/bcom ldan 'das ji ltar na byang chub sems dpa' gzugs mi rtag par yang dag par rjes su lta zhing gzugs la 'dod chags dang bral ba'i slad du chos kyi dbyings 
[\[173a\]]
[\[173a.1\]]mngon sum du mi bgyid par chos kyi dbyings kyi 'khor gyi chos rnams yang dag pa'i shes rab kyis legs par rtogs par bgyid pa lags/_de skad ces gsol pa dang /_bcom ldan 'das kyis byang chub sems dpa' sems dpa' chen po dge ba dri 
[\[173a.2\]]med rnam dag rin chen zla 'od rgyal po la 'di skad ces bka' stsal to/_/rigs kyi bu 'di na skyes bu mkhas pa la la dpes bshad pa'i don kun shes par 'gyur bas na de'i phyir dpe brjod par byas nyon cig rigs kyi bu 'di lta ste/_dper na shes rab dang ldan pa'i rang 
[\[173a.3\]]bzhin can gyi mi la la zhig dug spyod par gyur na des dus dus su dug de byi dor byed/_sbed par byed/_nor du byed/_bdag gir byed cing yo byad rnam pa sna tshogs dag tu 'tshod par byed kyi de za bar mi byed do/_/de ci'i phyir zhe na/_gzhi 'dis bdag gi srog gi bar chad du 
[\[173a.4\]]'gyur du 'ong ngo snyam du sems pa'i phyir ro/_/rigs kyi bu de bzhin du byang chub sems dpa' yang mya ngan las 'das pa la sems pa dang /_mya ngan las 'das pa la gzhol ba dang /_mya ngan las 'das pa la dbab pa dang /_mya ngan las 'das pa la bab par yang byed mod kyi/_mya ngan las 'das 
[\[173a.5\]]pa de mngon sum du ni mi byed do/_/de ci'i phyir zhe na/_gzhi 'dis bdag byang chub las ldog par 'gyur du 'ong ngo snyam du sems pa'i phyir ro/_/rigs kyi bu 'di lta ste/_dper na shes rab dang ldan pa'i rang bzhin can gyi mi la la zhig me spyod par gyur na de dus dus 
[\[173a.6\]]su me de la bkur sti byed/_bla mar byed/_ri mor byed/_mchod pa byed/_legs par rim gro byed kyang /_de 'di snyam du bdag gis me 'di la bkur sti byas/_bla mar byas/_ri mor byas/_mchod pa byas/_legs par rim gro byas mod kyi/_'di la 
[\[173a.7\]]lag pa gnyis kyis ni gzung bar mi bya'o snyam du sems so/_/de ci'i phyir zhe na/_gzhi 'dis bdag la lus kyi sdug bsngal dang /_sems kyi yid mi bde ba 'byung bar 'gyur du 'ong ngo snyam du sems pa'i phyir ro/_/rigs kyi bu de bzhin du byang chub sems dpa' 
[\[173b\]]
[\[173b.1\]]yang mya ngan las 'das pa la sems pa dang /_mya ngan las 'das pa la gzhol ba dang /_mya ngan las 'das pa la 'bab pa dang /_mya ngan las 'das pa la bab par yang byed mod kyi/_mya ngan las 'das pa de mngon sum du ni mi byed do/_/de ci'i phyir zhe na/_gzhi 
[\[173b.2\]]'dis bdag byang chub las ldog par 'gyur du 'ong ngo snyam du sems pa'i phyir ro/_/de skad ces bka' stsal pa dang /_bcom ldan 'das la byang chub sems dpa' sems dpa' chen po dge ba dri med rnam dag rin chen zla 'od rgyal pos 'di skad ces gsol to/_/bcom ldan 
[\[173b.3\]]'das bdag gis bcom ldan 'das kyis gsungs pa'i don 'tshal ba ltar na/_byang chub sems dpa' ni 'khor ba kho nar gnas par bgyi ba lags so/_/bcom ldan 'das kyis bka' stsal pa/_rigs kyi bu de de bzhin no/_/ji skad smras pa de bzhin te/_byang chub 
[\[173b.4\]]sems dpa' ni 'khor ba kho nar gnas par bya ba yin no/_/gsol pa/_bcom ldan 'das ji ltar na byang chub sems dpa' 'khor ba na 'khor ba'i tshe 'khor ba'i skyon rnams kyis mi gos pa lags/_bcom ldan 'das kyis bka' stsal pa/_rigs kyi bu de'i phyir 
[\[173b.5\]]dpe brjod par byas nyon cig rigs kyi bu 'di lta ste/_dper na sbrul 'dzin pa'i mis gsang sngags dang /_sman gyi stobs bskyed pa chen po dang ldan pa ni sbrul gdug pa dag dang /_lhan cig tu rtse zhing dga' la dga' mgur spyod par byed kyang gzhi des de'i srog gi bar chad byed 
[\[173b.6\]]par yang mi 'gyur ro/_/de ci'i phyir zhe na/_'di lta ste/_shes rab dang /_thabs dang /_rigs pa'i gsang sngags dang /_sman gyi stobs bskyed pa'i phyir ro/_/de skad ces bka' stsal pa dang /_bcom ldan 'das la byang chub sems dpa' sems dpa' chen po 
[\[173b.7\]]dge ba dri med rnam dag rin chen zla 'od rgyal pos 'di skad ces gsol to/_/bcom ldan 'das ji ltar byang chub sems dpa' sems dpa' chen po dag mya ngan las 'das pa de yang mngon sum du mi bgyid la/_'khor ba'i skyon de dag gis kyang mi gos pa ni bcom ldan 
[\[174a\]]
[\[174a.1\]]'das ngo mtshar lags so/_/bde bar gshegs pa ngo mtshar lags so/_/bcom ldan 'das shin tu ngo mtshar lags so/_/bde bar gshegs pa shin tu ngo mtshar lags te/_bcom ldan 'das bdag byang chub sems dpa' de dag la skyabs su mchi lags 
[\[174a.2\]]so/_/bcom ldan 'das sems can gang dag chos kyi rnam grangs 'di thos nas tha na sems dang ba gcig tsam rnyed par gyur pa de dag ni dge ba'i rtsa ba ngan don dang ldan pa ma lags so/_/bcom ldan 'das rigs kyi bu dang /_rigs kyi bu mo gang dag chos bstan pa 'di bshad pa na 
[\[174a.3\]]nyan par bgyid pa de dag ni bla na med pa yang dag par rdzogs pa'i byang chub tu lung bstan par 'gyur ba lags so/_/bcom ldan 'das kyis bka' stsal pa/_rigs kyi bu de de bzhin no/_/ji skad smras pa de bzhin te/_rigs kyi bu dang /_rigs kyi bu mo gang dag chos bstan pa 
[\[174a.4\]]'di bshad pa na nyan par byed pa de dag ni bla na med pa yang dag par rdzogs pa'i byang chub tu lung bstan par 'gyur ba yin no/_/chos bstan pa 'di bshad pa na dge slong lnga brgya po de dag len pa med par zag pa rnams las sems rnam par grol bar gyur nas sems rnam par grol 
[\[174a.5\]]ba de dag stan las langs te/_bla gos phrag pa gcig tu gzar nas pus mo g.yas pa'i lha nga dag sa la btsugs te/_bcom ldan 'das ga la ba de logs su thal mo sbyar ba dag btud nas bcom ldan 'das la 'di skad ces gsol to/_/bcom ldan 'das byang chub 
[\[174a.6\]]sems dpa' sems dpa' chen po rnams ni phyag bgyi bar 'os pa lags so/_/bde bar gshegs pa byang chub sems dpa' sems dpa' chen po rnams ni phyag bgyi bar 'os pa lags so/_/bcom ldan 'das kyis bka' stsal pa/_dge slong dag de de bzhin te/_
[\[174a.7\]]ji skad smras pa de bzhin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/grags chen thabs la mkhas pa dang /_/shes rab khyad par 'phags pa yis/_/nyan thos rnams kyi sa dag las/_/yang dag 'das par gyur 
[\[174b\]]
[\[174b.1\]]pa dang /_/phung po skye 'jig zad 'gyur bar/_/yang dag ji bzhin shes gyur kyang /_/'gro ba nyam thag 'di mthong nas/_/mya ngan 'da' bar mi 'gro ba'i/_/shes rab che rnams phyag bya'i 'os/_/'jigs pa med rnams phyag bya'i 'os/_/spyan yangs ldan rnams 
[\[174b.2\]]phyag bya'i 'os/_/rgyal ba'i sras rnams phyag bya'i 'os/_/rigs kyi bu de ltar na byang chub sems dpa' chos kyi rjes su 'thun pa'i chos la zhugs pa yin no/_/rigs kyi bu de la ji ltar na byang chub sems dpa' nga rgyal dang /_che ba'i nga rgyal dang bral ba yin zhe na/_rigs 
[\[174b.3\]]kyi bu 'di la nga rgyal zhes bya ba ni bdag ni gzhan dag dang /_rigs dang /_rus dang /_gzugs dang /_'gron bu dang /_gser dang /_nor dang /_yo byad gang yang rung ba dag gam/_glang po che'i tshogs sam/_rta'i tshogs sam/_shing rta'i tshogs sam/_dpung 
[\[174b.4\]]bu chung gi tshogs dag mi mtshungs so snyam du 'gran par byed cing de ltar sems mngon par mtho bar byed pa gang yin pa ste/_de ni nga rgyal zhes bya'o/_/che ba'i nga rgyal zhes bya ba ni bdag ni gzhan dag pas rigs dang /_rus dang /_gzugs dang /_'gron bu dang /_
[\[174b.5\]]gser dang /_nor dang /_'bru phun sum tshogs pa dag gam/_glang po che'i tshogs sam/_rta'i tshogs sam/_shing rta'i tshogs sam/_dpung bu chung gi tshogs dag gis khyad par du 'phags pa yin no snyam du sems la/_de ltar sems khengs shing mi 'dud 
[\[174b.6\]]pa gang yin pa ste/_de ni che ba'i nga rgyal zhes bya'o/_/byang chub sems dpa' ni de dag dang bral bas na de'i phyir nga rgyal dang /_che ba'i nga rgyal dang bral ba zhes bya'o/_/de nas de'i tshe bcom ldan 'das kyis tshigs su bcad pa 'di dag bka' stsal to/_/
[\[174b.7\]]nga rgyal che ba'i nga rgyal bral zhing rtag tu byams pa'i sems/_/snying rje'i yid dang ldan zhing 'gro ba dag la bag yod pa'i/_/sems dpa' gtso bo yangs pa 'di na bsod snyoms spyod byed cing /_/lha dang mi rnams dag la phan pa rjod par byed pa yin//_//
[\[175a\]]
[\[175a.1\]]bam po gnyis pa ste tha ma/_rigs kyi bu de la ji ltar na byang chub sems dpas dgongs te gsungs pa rtogs par bya ba la mkhas pa yin zhe na/_rigs kyi bu 'di la byang chub sems dpa' de bzhin gshegs pas dgongs te/_gsungs pa'i mdo sde zab mo zab mo gang dag 
[\[175a.2\]]yin pa de dag la sgra ji bzhin kho nar mngon par zhen par mi byed pa yin te/_de la de bzhin gshegs pas dgongs te gsungs pa de dag kyang gang zhe na/_'di lta ste/_de bzhin gshegs pas nyan thos rnams bla na med pa yang dag par rdzogs pa'i byang chub tu lung bstan to/_/zhes gsungs pa ni de 
[\[175a.3\]]ltar mi blta'o/_/kun dga' bo nga ni ro rgyab na'o zhes gsungs pa yang de ltar mi blta'o/_/nga ni rgas 'khogs te gtugs pa yin gyis/_nga'i bsnyen bkur ba tshol cig ces gsungs pa yang de ltar mi blta'o/_/maud gal gyi bu khyod song la sman pa'i rgyal po 'tsho byed kyi gan nas sman long shig 
[\[175a.4\]]dang bza' bar bya'o/_/zhes gsungs pa yang de ltar mi blta'o/_/de bzhin gshegs pa ni gzhan mu stegs can spyod pa po dang /_kun tu rgyu dag dang lhan cig tu tshig gis rtsod par byed do/_/zhes gsungs pa yang de ltar mi blta'o/_/de bzhin gshegs pa'i zhabs la seng ldeng gi tshal pa zug go 
[\[175a.5\]]zhes gsungs pa yang de ltar mi blta'o/_/skyes bu dam pa ma yin pa lhas byin ni yun ring po nas de bzhin gshegs pa'i gshed ma dang /_gcugs can dang /_phyir rgol ba dang /_dgra bor gyur pa yin no/_/zhes gsungs pa yang de ltar mi blta'o/_/de bzhin gshegs pa ni bsod snyoms kyi 
[\[175a.6\]]phyir bram ze'i grong sa la can du ji ltar lhung bzed bkrus pas zhugs pa bzhin du phyir byung ngo /_/zhes gsungs pa yang de ltar mi blta'o/_/bram ze'i bu mo dregs mas shing gi gzhong bu lto bar bcings te/_de bzhin gshegs pa la skur pa btab po zhes gsungs pa yang de ltar mi blta'o/_/de bzhin gshegs 
[\[175a.7\]]pa nyon mongs med kyi ljongs su dbyar gnas par zhal gyis bzhes pa na zla ba gsum du rta chas kyi nas dag gsol to/_/zhes gsungs pa yang de ltar mi blta'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po dge ba dri med rnam dag rin chen zla 'od rgyal 
[\[175b\]]
[\[175b.1\]]pos 'di skad ces gsol to/_/bcom ldan 'das de bzhin gshegs pas nyan thos rnams bla na med pa yang dag par rdzogs pa'i byang chub tu lung bstan pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu ngas nyan thos rnams bla na med pa yang dag 
[\[175b.2\]]par rdzogs pa'i byang chub tu lung bstan pa gang yin pa de ni rigs las brtags te lung bstan to/_/gsol pa bcom ldan 'das nyan thos zag pa zad pa/_srid par kun du sbyor ba yang dag par rgyun chad pa dag la rigs mchis su lags kyang ji ltar bla na med pa yang dag par rdzogs pa'i byang 
[\[175b.3\]]chub mngon par rdzogs par 'tshang rgya bar 'gyur lags/_bcom ldan 'das kyis bka' stsal pa/_rigs kyi bu de'i phyir dpe nyon cig rigs kyi bu 'di lta ste/_dper na rgyal po rgyal rigs spyi bo nas dbang bskur ba zhig la bu zhig bdog par gyur la de yang bzo'i gnas thams cad slob par 
[\[175b.4\]]byed cing de dbang po rtul la dbang po mi rno ba zhig yin pas de phyis bslab par bya ba gang yin pa de ni sngar slob par byed la/_/sngar bslab par bya ba gang yin pa de ni phyis slob par byed na rigs kyi bu 'di ji snyam du sems/_de gzhi des rgyal po'i bu ma yin no/_/zhes brjod par bya ba yin snyam 'am/_
[\[175b.5\]]gsol pa bcom ldan 'das de ni ma lags so/_/bde bar gshegs pa de ni ma lags te/_de ni rgyal po'i bu zhes bgyi lags so/_/bcom ldan 'das kyis bka' stsal pa/_rigs kyi bu de bzhin du rigs dang ldan pa'i byang chub sems dpa' dbang po rtul po yang sgom pa'i lam gyis sngar 
[\[175b.6\]]nyon mongs pa rnams zad par byed cing phyis bla na med pa yang dag par rdzogs pa'i byang chub mngon par rdzogs par 'tshang rgya bar byed na rigs kyi bu 'di ji snyam du sems/_de gzhi des mngon par rdzogs par 'tshang mi rgya'o zhes bya snyam 'am/_gsol pa/_bcom ldan 'das bdag gis gang 'dod 
[\[175b.7\]]chen pa ma gtogs par mngon par rdzogs par 'tshang mi rgya'o/_/zhes de skad mchi ba'i sems can de dag ni lha dang bcas pa dang /_bdud dang bcas pa dang /_dge sbyong dang /_bram zer bcas pa'i skye dgu dang /_lha dang /_mi dang /_lha ma yin du bcas pa'i 'jig rten na yang dag par rjes su ma 
[\[176a\]]
[\[176a.1\]]mthong lags so/_/bcom ldan 'das kyis bka' stsal pa/_rigs kyi bu dpe gzhan yang nyon cig_/rigs kyi bu 'di ji snyam du sems/_byang chub sems dpa' sa bcu pa la gnas pa nyon mongs pa'i sgrib pa zad nas byang chub kyi snying po la 'jug gam/_'on te ma 
[\[176a.2\]]zad pas 'jug snyam/_gsol pa/_bcom ldan 'das bas nas mchis lags so/_/bde bar gshegs pa bas nas mchis lags so/_/bcom ldan 'das kyis bka' stsal pa/_rigs kyi bu de ji snyam du sems/_de gzhi des mngon par rdzogs par 'tshang mi rgya snyam 'am/_
[\[176a.3\]]gsol pa/_bcom ldan 'das mngon par rdzogs par 'tshang rgya lags so/_/bde bar gshegs pa mngon par rdzogs par 'tshang rgya lags so/_/bcom ldan 'das kyis bka' stsal pa/_rigs kyi bu 'di la yang de dang 'dra bar blta bar bya'o/_/gsol pa bcom ldan 'das kun dga' bo 
[\[176a.4\]]nga ni ro rgyab na'o zhes gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu ngas phyi ma'i skye bo de bzhin gshegs pa'i sku rdo rje ltar sra ba yang sku ro rgyab bsnyung na gzhan dag lta smos kyang ci dgos snyam du sems pa la thugs brtse bas de skad gsungs 
[\[176a.5\]]pa yin na/_de la mi blun po kha cig de bzhin gshegs pa'i sku ro rgyab bsnyung zhe'o/_/zhes sgra ji bzhin kho nar 'dzin par byed de/_de dag ni rang yang nyams par byas la gzhan yang nyams par byed pa yin te/_de bzhin gshegs pas de las dgongs nas de skad ces gsungs so/_/
[\[176a.6\]]gsol pa/_bcom ldan 'das nga ni rgas 'khogs te gtugs pa yin gyis/_nga'i bsnyen bkur ba tshol cig ces gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu de yang ngas phyi ma'i skye bo rnams la thugs brtse bas nga'i nyan thos rgas 
[\[176a.7\]]'khogs te gtugs pa gang dag gi lus la bsnyen bkur ba dgos pa dag 'byung bar 'gyur ba de dag de bzhin gshegs pas rjes su ma gnang ngo /_/zhes phongs par mi 'gyur bar bya ba'i phyir de skad gsungs te/_de bzhin gshegs pas de las dgongs nas de skad gsungs pa yin na/_
[\[176b\]]
[\[176b.1\]]de la mi blun po kha cig de bzhin gshegs pa bgres 'khogs te/_gtugs so zhes sgra ji bzhin kho nar 'dzin par byed de/_de dag kyang rang yang nyams par byas la/_gzhan yang nyams par byed pa yin no/_/gsol pa/_bcom ldan 'das maud gal gyi bu khyod song la sman pa'i rgyal 
[\[176b.2\]]po 'tsho byed kyi gan nas sman long shig dang /_bza' bar bya'o zhes gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu de yang ngas phyi ma'i skye bo rnams la thugs brtse bas nga'i nyan thos gang dag la sman dgos pa dag 'byung bar 'gyur ba de dag 
[\[176b.3\]]de bzhin gshegs pas rjes su ma gnang ngo /_/zhes phongs par mi 'gyur bar bya ba'i phyir de skad gsungs te/_de bzhin gshegs pas de las dgongs nas de skad gsungs pa yin na/_/de la mi blun po kha cig sman pa'i rgyal po 'tsho byed kyis dge slong maud gal gyi bu la rjes med pa dang /_
[\[176b.4\]]gus par sgrim pa med pa ma yin par bstan cing dris na yang rings pa rings pa kho nar snyun gyi gsos sman bstan pa las na/_de bzhin gshegs pa ni sku la snyun mnga' ba yin no snyam pa dang /_de bzhin gshegs pa'i sku de la yang nyes dmigs dag snang ste/_chos mthong ba rnams la 
[\[176b.5\]]yang de lta bu'i bag med pa dag 'byung bar 'gyur na so so'i skye bo dag la lta smos kyang ci dgos/_zhes sgra ji bzhin kho nar 'dzin par byed de/_de dag kyang rang yang nyams par byas la gzhan yang nyams par byed pa yin no/_/gsol pa/_bcom ldan 'das de bzhin gshegs pa ni gzhan mu 
[\[176b.6\]]stegs can spyod pa pa dang /_kun tu rgyu dag dang lhan cig tu tshig gis rtsod par byed do/_/zhes gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu de yang ngas phyi ma'i skye bo dag de bzhin gshegs pa nyid la yang dgra bo dang /_phyir rgol ba 
[\[176b.7\]]dag yod na bdag cag lta la smos kyang ci dgos/_snyam du sems pa dag la thugs brtse bas de skad ces gsungs pa dag yin na/_de la mi blun po de dag de bzhin gshegs pa la yang dgra bo dang /_phyir rgol ba dag yod do/_/zhes sgra ji bzhin kho nar 'dzin par byed de/_rigs kyi 
[\[177a\]]
[\[177a.1\]]bu 'khor los sgyur ba'i rgyal po dge ba'i rtsa ba chung ngu dang ldan pa la yang dgra bo dang /_phyir rgol ba ba dag med na de bzhin gshegs pa bsod nams kyi chu bo chen po dang ldan pa lta la smos kyang ci dgos gsol pa/_bcom ldan 'das de bzhin gshegs pa'i zhabs la 
[\[177a.2\]]seng ldeng gi tshal pa zug go_/zhes gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu de bzhin gshegs pa ni las bdag gir bya ba nyid ston par mdzad de/_/de bzhin gshegs pa nyid la yang sngon byas pa'i las dag yod na/_
[\[177a.3\]]gzhan dag la lta smos kyang ci dgos/_zhes rgyu de dang rkyen de dang /_gzhi des sdig pa'i las la mi dga' zhing dga' bar mi 'gyur ba'i don gyi dbang de gzigs pas na de bzhin gshegs pa las bdag gir bya ba nyid ston par mdzad pa yin na/_de la mi blun po de dag de bzhin gshegs 
[\[177a.4\]]pa'i zhabs la seng ldeng gi tshal pa zug go_/zhes sgra ji bzhin kho nar 'dzin par byed do/_/gsol pa/_bcom ldan 'das skyes bu dam pa ma yin pa lhas byin ni yun ring po nas de bzhin gshegs pa'i gshed ma dang /_gcugs can dang /_phyir rgol ba dang /_dgra bor gyur pa yin 
[\[177a.5\]]no/_/zhes gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu gal te skyes bu dam pa lhas byin med par gyur na/_de bzhin gshegs pa la sangs rgyas kyi che ba'i bdag nyid gcig kyang yod par mi mngon te/_rigs kyi bu gang gi phyir 
[\[177a.6\]]skyes bu dam pa lhas byin gyis de bzhin gshegs pa la brtsad pa dang /_bskrun pa dang /_phyir brgal ba dag bstan pa de'i phyir/_de bzhin gshegs pa la sangs rgyas kyi che ba'i bdag nyid dag yod par mngon no/_/rigs kyi bu rgyal po'i tshig gis skyes bu dam pa lhas byin 'dis 
[\[177a.7\]]de bzhin gshegs pa rnam par gzhom par bya'o/_/snyam nas grong bar gyi dbus nas de bzhin gshegs pa la glang po che chen po nor skyong rbad par gyur pa gang yin pa de de bzhin gshegs pas btul cing rnam par btul nas dul bar mdzad de/_skye bo phal po ches de mthong nas ngo 
[\[177b\]]
[\[177b.1\]]mtshar du 'dzin cing rmad du byung bar mdzad nas dkon mchog gsum po 'di lta ste/_sangs rgyas dkon mchog dang /_chos dkon mchog dang /_dge 'dun dkon mchog la skyabs su dong ste/_de yang skyes bu dam pa lhas byin gyi skyes bu'i rtsal yin par blta bar bya'o/_/de la mi blun po de dag 
[\[177b.2\]]ni kye ma lhas byin ni de bzhin gshegs pa'i gshed ma dang /_gcugs can dang /_phyir rgol ba yin no/_/zhes sgra ji bzhin kho nar 'dzin par byed do/_/de bzhin du de bzhin gshegs pa byang chub sems dpar gyur pa na tshe rabs lnga brgyar skyes bu dam pa lhas byin gyis gnod pa byas pa gang yin 
[\[177b.3\]]pa de yang byang chub sems dpa'i yon tan thams cad bstan par bya ba'i phyir byas pa yin na de la mi blun po kha cig kye ma lhas byin ni de bzhin gshegs pa'i gshed ma dang /_gcugs can dang /_phyir rgol ba yin no/_/zhes sgra ji bzhin kho nar 'dzin te/_de dag ni gzhi des lus zhig nas 
[\[177b.4\]]sems can dmyal ba dang /_dud 'gro dang /[ {]yi dgas [,]yi dwags [}]rnams su skye bar 'gyur ro/_/de ci'i phyir zhe na/_'di ltar skyes bu dam pa lhas byin ni tshogs shin du bsags pa/_dge ba'i rtsa ba shin du bsags pa/_rgyal ba du ma la lhag par bya ba byas pa/_dge ba'i rtsa ba bskyed pa/_theg pa chen po 
[\[177b.5\]]la yang dag par zhugs pa/_byang chub chen po la gzhol ba/_byang chub chen po la 'bab pa/_byang chub chen po la bab pa/_bla na med pa yang dag par rdzogs pa'i byang chub tu nye ba yin pas na de la sdang ba'i sems bskyed pa de dag ni lus zhig nas sems can dmyal ba dang /_dud 'gro dang [{]yi dgas [,]yi dwags [}]
[\[177b.6\]]rnams su skye bar 'gyur ba'i phyir ro/_/gsol pa/_bcom ldan 'das de bzhin gshegs pa bsod snyoms kyi phyir bram ze'i grongs la can du ji ltar lhung bzed bkrus pas zhugs pa bzhin du phyir byung ngo /_/zhes gsungs pa de ji ltar blta bar bgyi lags/_bcom ldan 'das kyis bka' stsal pa/_
[\[177b.7\]]rigs kyi bu de yang ngas phyi ma'i skye bo rnams la bltas te de lta bu bstan to/_/de ci'i phyir zhe na/_rigs kyi bu de bzhin gshegs pa la las kyi sgrib pa cung zad kyang med pa'i phyir te/_'on kyang de bzhin gshegs pas phyi ma'i skye bo rnams la bltas nas de lta bu bstan te/_dge slong bsod snyoms pa kha cig 
[\[178a\]]
[\[178a.1\]]bsod snyoms kyi phyir grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor dag tu zhugs pa'i tshe bdag nyid bsod nams chung bas bsod snyoms ma rnyed pa na/_de dag de'i tshe de bzhin gshegs pa yid la byas nas 'di skad ces 
[\[178a.2\]]de bzhin gshegs pa dge ba'i rtsa ba'i tshogs thams cad yongs su rdzogs pa de nyid kyang ji ltar lhung bzed bkrus pas zhugs pa bzhin du phyir byung na/_bdag cag dge ba'i rtsa ba chung ngu dang ldan pa rnams lta smos kyang ci dgos te/_bsod snyoms ma rnyed pa 'dis bdag cag yongs su gdung bar 
[\[178a.3\]]mi bya'o zhes brjod par 'gyur ba'i don gyi dbang 'di gzigs pas de bzhin gshegs pa bsod snyoms kyi phyir bram ze'i grongs la can du ji ltar lhung bzed bkrus pas zhugs pa bzhin du phyir byung bar bstan to/_/gzhan yang bdud sdig can gyis bram ze dang /_khyim bdag rnams byin gyis 
[\[178a.4\]]brlabs pas na de ltar bsod snyoms mi ster to/_/zhes zer na de yang de ltar mi blta'o/_/de ci'i phyir zhe na/_bdud sdig can gyis de bzhin gshegs pa'i bsod snyoms kyi bar chad byed par mi nus pa'i phyir te/_'on kyang de bzhin gshegs pa'i byin gyi brlabs kyis bdud sdig can gyis 
[\[178a.5\]]bram ze dang khyim bdag rnams kun du byin gyis brlabs pa yin gyi/_de bzhin gshegs pa la ni las kyi sgrib pa cung zad kyang med de/_sems can de dag nyid yongs su smin par bya ba'i phyir de bzhin gshegs pas thabs la mkhas pa de lta bu bstan par mdzad do/_/de bzhin gshegs 
[\[178a.6\]]pas zhal zas bcad cing chad pa de na bdud dang bdud kyi ris kyi lha dang /_lha'i bu gzhan dag kyang dge sbyong gau ta ma dang /_/nyan thos dag yid mi bde bar mi 'dug gam zhes de bzhin gshegs pa nyan thos kyi dge 'dun dang bcas pa'i thugs la sems par byed de/_de dag nyin mtshan du de bzhin 
[\[178a.7\]]gshegs pa nyan thos kyi dge 'dun dang bcas pa'i thugs la sems kyis sems par byed pa na thugs kyi gnas gcig tsam la yang mtho ba med cing dma' ba med la sngon ji lta ba bzhin du phyis kyang de bzhin/_phyis ji lta ba bzhin du sngon yang de bzhin te/_yid mi bde ba med par yang dag 
[\[178b\]]
[\[178b.1\]]par rjes su mthong nas de'i tshe na lha'i bu bdun khri 'dus par gyur pa dag gis de bzhin gshegs pa la rab tu btud pa dang /_de bzhin gshegs pas kyang de dag la ci nas kyang de dag thams cad chos rnams la chos kyi mig rnam par dag par 'gyur ba de lta de ltar chos bshad de/_/de ltar 
[\[178b.2\]]na de bzhin gshegs pa phyi ma'i skye bo la gzigs pa yin gyi/_de bzhin gshegs pa la las kyi sgrib pa yod pa ma yin no/_/gsol pa bcom ldan 'das bram ze'i bu mo dregs mas shing gi gzhong bu lto bar bcings te/_de bzhin gshegs pa la skur pa btab po zhes gsungs pa de ji ltar 
[\[178b.3\]]blta bar bgyi lags/_bcom ldan 'das kyis bka' stsal pa/_rigs kyi bu de bzhin gshegs pa la ni las kyi sgrib pa'i nyes pa med de/_de bzhin gshegs pas bram ze'i bu mo dregs ma 'jig rten gyi khams gang gA'i klung gi bye ma snyed du 'phang bar yang spyod mod kyi/_de bzhin gshegs 
[\[178b.4\]]pas thabs la mkhas pas las kyi bya ba bstan te/_nga'i bstan pa 'di la rab tu byung ba la skur pa btab pa dag 'byung bar 'gyur ba de dag yang dag pa ma yin pa'i skur pas skur bar 'gyur bas de dag 'gyod pa tsam du gyur pa'i tshe de dag skur pa btab pa na 'di skad du de bzhin gshegs pa dkar po'i 
[\[178b.5\]]chos thams cad dang ldan pa des kyang re shig mngon sum du skur pa brnyes par gyur na bdag cag gis lta ci'i phyir mi rnyed ces zer zhing de dag de'i tshe na skur pa de zil gyis mnan nas tshangs par spyod pa yongs su dag pa/_yongs su byang ba spyod par 'gyur ba dang /_nyams par mi 'gyur bar bya ba'i 
[\[178b.6\]]phyir ro/_/bram ze'i bu mo dregs ma ni re shig sdig pa'i las kun du rgyas pa yin pas rmi lam na yang de bzhin gshegs pa la skur pa 'debs par byed pa yin te/_shi 'phos nas kyang sems can dmyal bar 'gro bar 'gyur ro/_/rigs kyi bu gal te de bzhin gshegs pas de kun du srung bar 
[\[178b.7\]]spyod do/_/zhes mkhyen par gyur na ni de kun du srung bar yang mdzad do/_/de ci'i phyir zhe na/_de bzhin gshegs pas sems can 'ga' yang yongs su ma btang ba'i phyir ro/_/gsol pa bcom ldan 'das de bzhin gshegs pa nyon mongs med kyi ljongs su dbyar gnas par zhal gyis bzhes 
[\[179a\]]
[\[179a.1\]]pa na zla ba gsum du rta chas kyi nas dag gsol to/_zhes gsungs pa de ji ltar blta bar bgyi lags/_bcom ldan 'das kyis bka' stsal pa/_rigs kyi bu ngas bram ze dang /_khyim bdag de dag de bzhin gshegs pa spyan drang bar mi sems par shes te/_shes bzhin 
[\[179a.2\]]du de bzhin gshegs pa der dbyar gnas so/_/de ci'i phyir zhe na/_de bzhin gshegs pa dge slong gi dge 'dun dang bcas pas zla ba gsum gyi bar du gang dag gi rta chas gsol ba'i rta lnga brgya po de dag thams cad ni byang chub sems dpa'i theg pa pa sngon gyi rgyal ba la bsnyen bkur byas pa sha 
[\[179a.3\]]stag yin te/_de dag sdig pa'i grogs po'i dbang du song nas sdig pa'i las byas pas las des de dag dud 'gro'i skye gnas su skyes te/_rta lnga brgya po de dag gi nang na rta cang shes gang yin pa de ni byang chub sems dpa' nyi ma'i snying po zhes bya ba smon lam gyi dbang gis bsams bzhin du der 
[\[179a.4\]]skyes pa yin la/_rta lnga brgya po de dag kyang byang chub sems dpa' nyi ma'i snying po de nyid kyis byang chub yang dag par 'dzin du bcug pa yin pas de de dag yongs su smin par bya ba'i phyir der skyes te rta cang shes de nyid kyi mthus rta lnga brgya po de dag thams cad kyis sngon gyi tshe rabs rjes su dran par gyur cing de dag gi byang 
[\[179a.5\]]chub kyi sems de yang mngon du gyur pa'i phyir te/_rigs kyi bu de lta bas na de bzhin gshegs pa rta lnga brgya po de dag la thugs brtse ba'i phyir dbyar der gnas so/_/de na rta cang shes kyi chas kyi nas gang dag yin pa de dag las phyed ni de bzhin gshegs pa la 'bul lo/_/rta lnga brgya po de dag gi chas kyi 
[\[179a.6\]]nas gang dag yin pa de dag las phyed phyed ni dge slong lnga brgya po dag la 'bul zhing rta cang shes des rta'i skad des rta lnga brgya po de dag sdig pa 'chags su bcug cing sangs rgyas la sogs pa dge slong lnga brgya po dag la phyag 'tshal du yang bcug go_/rigs kyi bu de nas zla ba gsum po de dag 'das pa dang 
[\[179a.7\]]rta lnga brgya po de dag shi 'phos te/_dga' ldan gyi lha rnams dang skal ba mnyam par skyes nas lhar gyur pa de dag gis yang de bzhin gshegs pa la bkur sti byas/_bla mar byas/_ri mor byas/_mchod pa byas pa dang /_de bzhin gshegs pas kyang de dag la ci nas kyang de dag bla na med pa yang dag par 
[\[179b\]]
[\[179b.1\]]rdzogs pa'i byang chub tu nges par 'gyur ba de lta de ltar chos bstan to/_/rta lnga brgya po de dag 'dul zhing 'tsho bar byed pa'i rta rdzi gang yin pa de yang de bzhin gshegs pas rang sangs rgyas rab tu sems dul zhes bya bar 'gyur ro zhes lung bstan to/_/rigs kyi bu de lta mod kyi 'on kyang de bzhin gshegs pa'i 
[\[179b.2\]]zhal zas gang yin pa de la ni mi bsod pa cung zad kyang med de/_rigs kyi bu gal te de bzhin gshegs pas shing dang /_bong ba dang /_gseg ma dang /_gyo mo la sogs pa yongs su longs spyad par gyur na yang shing dang /_bong ba dang /_gseg ma dang /_gyo mo la sogs pa de dag gi ro de lta 
[\[179b.3\]]bu dang /_ro bro ba'i mchog gang dag yin pa de lta bu dag ni stong gsum gyi stong chen po'i 'jig rten gyi khams na yang med do/_/de ci'i phyir zhe na/_'di ltar de bzhin gshegs pas skyes bu chen po'i mtshan ro bro ba'i mchog dang ldan pa zhes bya ba brnyes pa'i phyir te/_rigs kyi bu de'i phyir rnam grangs 
[\[179b.4\]]des na khyod kyis 'di ltar blta ste/_de bzhin gshegs pa'i zhal zas thams cad ni bsod pa yin par rig par bya'o/_/rigs kyi bu gzhan yang dge slong kun dga' bo 'di snyam du de bzhin gshegs pas 'khor los sgyur ba'i rgyal srid spangs nas rta chas kyi nas dag gsol bar mdzad pa lta 
[\[179b.5\]]zhes snying rje bar gyur ba dang /_de bzhin gshegs pas de'i sems la rnam par gzigs nas kun dga' bo 'di ci'i ro yin shes sam zhes nas kyi 'bru gcig byin pa dang /_des de zos nas ngo mtshar du 'dzin par 'gyur te/_/nga la 'di skad ces bcom ldan 'das bdag ni rgyal po'i khyim du skyes shing 
[\[179b.6\]]rgyal po'i khyim du legs par rgyas pa lags na bdag gis ro 'di lta bu ni sngon chad ma myong pa lags so/_/zhes zer te/_de byin pas tshe dang ldan pa kun dga' bo zas mi za bar dga' ba dang bde bas zhag bdun 'das par 'gyur to/_/rigs kyi bu de'i phyir rnam grangs des kyang khyod kyis 'di ltar 
[\[179b.7\]]'di lta ste/_de bzhin gshegs pa ni gang la yang las kyi sgrib pa mi mnga' ba yin par rig par bya ste/_sems can gang dag dge sbyong dang /_bram ze tshul khrims dang ldan pa dag mgron du gnyer la zas 'bul bar mi byed pa de dag gis ji skad smras pa de bzhin byed pa nyid kun tu bstan par bya ba'i phyir/_
[\[180a\]]
[\[180a.1\]]las kyi rgyud de lta bu dag nye bar ston par mdzad do/_/rigs kyi bu gang gis de bzhin gshegs pa spyan drangs la zhal zas ma gsol ba de yang de bzhin gshegs pas log par ltung bar mi 'gyur ba'i chos su lung bstan pa'i de bzhin gshegs pa rnams kyi de bzhin gshegs pa'i 
[\[180a.2\]]che ba'i bdag nyid kyi khyad par la ltos/_rigs kyi bu gzhan yang de bzhin gshegs pa dang thabs cig tu dbyar zla ba gsum gnas par khas blangs pa'i dge slong lnga brgya po gang dag yin pa de dag las dge slong bzhi bcu ni 'dod chags spyod pa dang /_sdug pa'i mtshan ma spyod pa yin pas gal te 
[\[180a.3\]]de'i tshe na de dag gis zas bsod pa dag zos par gyur na/_'dod chags dang ldan pa'i rnam par rtog pa shin tu shas chen po dag skye bar 'gyur ba zhig na de dag gis zas ngan pa zos pa des 'dod chags dang ldan pa'i rnam par rtog pa de dag srab mor gyur nas de dag gis zhag bdun gyis dgra 
[\[180a.4\]]bcom pa nyid mngon du byas so/_/rigs kyi bu de lta bas na gang gis de bzhin gshegs pa rnams kyis gsungs pa nges par rtogs pa des ni legs pa kho nar nges par rtogs pa yin te/_rigs kyi bu de ltar na byang chub sems dpas dgongs te gsungs pa rtogs par bya ba la mkhas pa yin no/_
[\[180a.5\]]de nas de'i tshe bcom ldan 'das kyis tshigs su bcad pa 'di dag bka' stsal to/_/byang chub sems dpa' snying rje'i bdag_/bkri don gsungs pa gang yin dang /_/nges don gsungs pa gang yin pa/_/legs pa kho nar rtogs par byed/_/brtan pa dgongs la mkhas gyur pa/_/nying 
[\[180a.6\]]mtshams sbyor ba spangs pa rnams/_/rdzogs pa'i sangs rgyas grags ldan gyis/_/gsungs pa khong du chud pa yin/_/rigs kyi bu de la ji ltar na byang chub sems dpa' nyan thos dang /_rang sangs rgyas dang ldan pa'i theg pas yongs su mya ngan las 'da' bar mi 'dod pa yin zhe na/_
[\[180a.7\]]rigs kyi bu 'di la byang chub sems dpa' ni sems can dmyal ba'i sdug bsngal dag gam/_dud 'gro'i sdug bsngal dag gam/[ {]yi dgas [,]yi dwags [}]kyi sdug bsngal dag gis kun du gdungs shing tsha bar gyur kyang nyan thos dang /_rang sangs rgyas dang ldan pa'i theg pas mya ngan las 'da' bar 'dod pa mi skyed 
[\[180b\]]
[\[180b.1\]]cing e ma'o kye ma bdag len pa med par zag pa rnams las sems rnam par grol bar gyur cig ces don nyung ngur mi byed bya ba nyung ngur mi byed cing don nyung ba nyid dang /_bya ba nyung ba nyid la brtson par mi byed kyi/_de ni sems can rnams kyi dge ba'i las bya ba dag la grogs su 'gyur zhing sems 
[\[180b.2\]]can de dag kyang bla na med pa yang dag par rdzogs pa'i byang chub yang dag par 'dzin du 'jug_/yang dag par gzengs stod/_yang dag par rab tu dga' bar byed de/_rigs kyi bu de ltar na byang chub sems dpa' nyan thos dang /_rang sangs rgyas dang ldan pa'i theg pas yongs su mya ngan las 'da' bar 
[\[180b.3\]]mi 'dod pa yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/snying rje'i bdag nyid can dang ni/_/ri 'dra'i sems kyis spyod byed la/_/sems can don la mi skyo zhing /_/byang chub las ni phyir mi ldog_/byang chub sems dpa' sems can la/_/phan par 
[\[180b.4\]]'dod pas skyo mi byed/_/sems can gzhan la phan pa'i phyir/_/bag med pa yang mi byed do/_/de nas bcom ldan 'das la byang chub sems dpa' sems dpa' chen po dge ba dri med rnam dag rin chen zla 'od rgyal pos 'di skad ces gsol to/_/bcom ldan 'das byang chub sems dpa' chos gang 
[\[180b.5\]]dag dang ldan na theg pa chen po la yang dag par zhugs pa'i chos bcu po dag ni bcom ldan 'das kyis bka' stsal lags na/_don gang gis na theg pa chen po 'di la theg pa chen po zhes bgyi ba de ni bcom ldan 'das kyis bka' ma stsal lags so/_/de skad ces gsol ba dang /_bcom ldan 'das kyis 
[\[180b.6\]]byang chub sems dpa' sems dpa' chen po dge ba dri med rnam dag rin chen zla 'od rgyal po la 'di skad ces bka' stsal to/_/rigs kyi bu de'i phyir de khyod nyid la dri yis khyod kyis ji ltar bzod pa de bzhin du lan thob shig_/rigs kyi bu 'di ji snyam du sems/_'khor los sgyur ba'i rgyal po dpung 
[\[180b.7\]]gi tshogs yan lag bzhi dang lhan cig tu lam gang nas 'gro ba'i lam de ji skad brjod par bya snyam/_gsol pa/_bcom ldan 'das de ni rgyal po'i gshegs shul zhes brjod par bgyi lags so/_/shul po che zhes brjod par bgyi/_shul bde ba zhes brjod par bgyi/_shul bzang po 
[\[181a\]]
[\[181a.1\]]zhes brjod par bgyi/_zhe 'gras pa ma mchis pa'i shul zhes brjod par bgyi/_'khrugs long ma mchis pa'i shul zhes brjod par bgyi lags so/_/bcom ldan 'das kyis bka' stsal pa/_rigs kyi bu de bzhin du de bzhin gshegs pa dgra bcom pa yang dag 
[\[181a.2\]]par rdzogs pa'i sangs rgyas theg pa gang gis gshegs pa'i theg pa de la yang theg pa chen po zhes bya'o/_/theg pa mchog ces bya/_/theg pa rab ces bya/_theg pa rab mchog ces bya/_theg pa thu bo zhes bya/_theg pa gtso bo zhes bya/_theg pa bla na med pa zhes bya/_theg pa gong na med pa zhes 
[\[181a.3\]]bya/_theg pa mnyam pa med pa zhes bya/_theg pa mi mnyam pa med pa zhes bya/_theg pa mi mnyam pa dang mnyam pa zhes bya ste/_rigs kyi bu de'i phyir theg pa chen po 'di la theg pa chen po zhes bya'o/_/gsol pa bcom ldan 'das theg pa chen po ni bzang ba lags so/_/bde bar gshegs pa theg pa 
[\[181a.4\]]chen po 'di ni bzang ba lags so/_/de nas bdud sdig can 'di snyam du sems te/_dge sbyong gau ta ma ni bdag gi bdud kyi yul las yang dag par 'das shing gzhan dag kyang yang dag par 'da' bar byed pa yin gyis bdag dpung gi tshogs yan lag bzhi dang bcas te/_dge sbyong gau ta ma de dang /_
[\[181a.5\]]chos kyi rnam grangs de la tho btsam du 'gro bar bya'o snyam mo/_/de nas bdud sdig can dpung gi tshogs yan lag bzhi dang bcas pa go gyon nas rgyal po'i khab kyi grong khyer chen po ga la ba dang /_bya rgod kyi phung po'i ri ga la ba de logs su song ba dang /_byang chub sems dpa' sems dpa' 
[\[181a.6\]]chen po dge ba dri med rnam dag rin chen zla 'od rgyal pos bdud sdig can dpung gi tshogs yan lag bzhi dang bcas pa bcom ldan 'das la tho btsam pa dang /_chos kyi rnam grangs 'di nub par bya ba'i bsam pas 'ong bar mthong ngo /_/mthong nas kyang rdzu 'phrul mngon par 'du bya ba 'di lta bu mngon 
[\[181a.7\]]par 'du byas te/_ji lta bu'i rdzu 'phrul mngon par 'du bya ba mngon par 'du byas pas bdud sdig can dpung gi tshogs yan lag bzhi dang bcas pa rgyal po'i khab kyi grong khyer chen por song nas lam po che dang /_lam srang gi bzhi mdo dang /_sum mdo dag tu sgra sgrogs par byed/_dbyangs rjod par 
[\[181b\]]
[\[181b.1\]]byed cing 'di skad ces rgyal po'i khab kyi mi khyed cag shes par gyis shig de bzhin gshegs pa dgra bcom pa yang dag par rdzogs pa'i sangs rgyas de ni bya rgod kyi phung po'i ri la 'khor bzhi po dge slong dang /_dge slong ma dang /_dge bsnyen dang /_dge bsnyen ma rnams dang /_gzhan mu stegs 
[\[181b.2\]]can rnams la tshangs par spyod pa thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa yongs su dag pa yongs su byang ba'i chos ston par mdzad rab tu ston par mdzad kyis de'i phyir khyed cag kyang dam pa'i chos mnyan pa'i phyir de bzhin 
[\[181b.3\]]gshegs pa'i spyan sngar deng shig dang /_des khyed cag la yun ring po'i don dang /_phan pa dang /_bde bar 'gyur ro/_/zhes kyang rjes su bsgrags so/_/de nas rgyal po'i khab kyi rgyal rigs dang /_bram ze dang /_khyim bdag dang /_grong rdal gyi mi dang /_yul gyi mi rnams bdud sdig can gyis bskul 
[\[181b.4\]]ba na me tog dang /_bdug pa dang /_spos pa dang /_me tog phreng dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan dag thogs te/_rgyal po'i khab kyi grong khyer chen po nas byung nas bya rgod kyi phung po'i ri ga la ba dang /_bcom ldan 'das ga la ba der dong ste 
[\[181b.5\]]lhags nas bcom ldan 'das kyis zhabs gnyis la mgo bos phyag 'tshal te/_bcom ldan 'das la phyag byas/_bla mar byas/_ri mor byas/_mchod pa byas nas phyogs gcig tu 'khod do/_/bdud sdig can yang dpung gi tshogs yan lag bzhi dang bcas par rgyal po'i khab kyi grong khyer 
[\[181b.6\]]chen po nas byung nas bya rgod kyi phung po'i ri ga la ba dang /_bcom ldan 'das ga la ba der song ste phyin pa dang /_lha'i me tog man dA ra ba dag mngon par sprul nas bcom ldan 'das la gtor/_mngon par gtor/_mngon par rab tu gtor to/_/bcom ldan 'das la gtor/_mngon par gtor/_mngon 
[\[181b.7\]]par rab tu gtor nas dpung gi tshogs yan lag bzhi dang lhan cig tu phyogs gcig tu 'dug go_/de nas byang chub sems dpa' sems dpa' chen po dge ba dri med rnam dag rin chen zla 'od rgyal pos bdud sdig can phyogs gcig tu 'dug pa de la 'di skad ces smras so/_/sdig can khyod dpung 
[\[182a\]]
[\[182a.1\]]gi tshogs yan lag bzhi dang bcas te bcom ldan 'das kyi spyan sngar ci la 'ongs/_bdud kyis smras pa/_bcom ldan 'das la tho btsam pa dang /_chos kyi rnam grangs 'di la bar chad bya ba'i bsam pas 'ongs so/_/byang chub sems dpa' dge ba dri med rnam dag rin 
[\[182a.2\]]chen zla 'od rgyal pos smras pa/_sdig can de bzhin gshegs pa la tho btsam pa dang /_chos kyi rnam grangs 'di la bar chad byas pas khyod la ci bya/_sdig can khyod la des yun ring por don med pa dang /_gnod pa dang /_sdug bsngal bar mi 'gyur bar khyod kyis/_bcom ldan 'das kyi spyan sngar 
[\[182a.3\]]nyes pa la nyes par shogs shig_/de nas bdud sdig can gyis byang chub sems dpa' sems dpa' chen po dge ba dri med rnam dag rin chen zla 'od rgyal po las rjes su 'thun pa'i gdams ngag rjes su bstan pa de thos nas stan las langs te/_bla gos phrag pa gcig tu gzar nas pus mo g.yas 
[\[182a.4\]]pa'i lha nga sa la btsugs te/_bcom ldan 'das kyi zhabs la gtugs nas bcom ldan 'das kyi spyan sngar bcom ldan 'das byis pa rmongs pa/_mi gsal ba/_mi mkhas pa/_bdag gi tshod ma 'tshal ba/_bdag gis bcom ldan 'das la zhe sdang gi sems bskyed pa dang /_mdo sde 'di lta bu 
[\[182a.5\]]la bar chad bgyi bar 'tshal ba/_bcom ldan 'das nongs pa la nongs par bshags par 'tshal lo/_/bde bar gshegs pa nongs pa la nongs par bshags par 'tshal zhing slan chad kyang sdom par 'tshal lags na/_bcom ldan 'das kyis bdag gi nongs pa la nongs par bshags pa de 
[\[182a.6\]]legs par rjes su gzung bar gsol zhes nyes pa la nyes pa'i sgo nas bshags pa dang /_bcom ldan 'das kyis bka' stsal pa/_sdig can 'di lta ste/_rigs kyi bu 'am rigs kyi bu mo nyes pa byung na rnam par dag par lta ba dang /_nyes pa la nyes par lta ba na 'chags par byed/_sbyong bar 
[\[182a.7\]]byed cing phyin chad kyang sdom par byed na 'phags pa legs par gsungs pa'i chos 'dul ba 'di 'phel bar 'gyur ro/_/de nas bdud sdig can stan las langs te/_bcom ldan 'das kyi spyan sngar 'dug nas bcom ldan 'das la 'di skad ces gsol to/_/bcom ldan 'das bcom ldan 
[\[182b\]]
[\[182b.1\]]'das kyis ngag rtsub po ni thams cad kyi thams cad rnam pa thams cad kyi thams cad du mi dge ba'i las kyi lam du gdags pa ma mdzad lags sam/_bcom ldan 'das kyis bka' stsal pa/_sdig can de de bzhin no/_/bdud kyis gsol pa/_bcom ldan 'das de lta lags na 
[\[182b.2\]]bcom ldan 'das chos kyi mnga' bdag ci'i slad du bdag la sdig can zhes bgyi ba'i sgras kun tu rjod par mdzad lags/_bcom ldan 'das kyis bka' stsal pa/_sdig can de'i phyir 'di ni skyes bu mkhas pa la la bshad pa'i don dpes kun shes par 'gyur ba dag yod pas dpe nyon 
[\[182b.3\]]cig_/sdig can 'di lta ste/_dper na tshong dpon nam/_khyim bdag phyug pa nor mang ba longs spyod che ba zhig la bu sdug pa/_'dod pa/_dga' ba/_yid du 'ong ba/_mthong na mi 'thun pa med pa/_gcig pu zhig bdog par gyur cing de yang de dang 'brel ba'i 'tsho bas 'tsho bar 
[\[182b.4\]]'gyur la/_de'i bu gcig pa de yang gdul dka' ba dang /_bcos dka' ba dang /_g.yo sgyu can zhig yin par gyur nas tshong dpon nam khyim bdag des bu gcig pa de 'di lta ste/_nyes pa de las bzlog par bya ba'i phyir/_lag pas kyang rdeg par byed/_dbyig pa dang /_khu tshur dang /_
[\[182b.5\]]rdeg pa gang yang rung ba dag gis kyang rdeg par byed cing ngag rtsub po dag gis kyang sdigs par byed na sdig can 'di ji snyam du sems/_tshong dpon nam khyim bdag de bu gcig pa de la khro ba dang /_'khrug pa dang /_sdang ba dang /_rngam pa'i bsam pas rdeg par byed pa yin snyam 'am/_/
[\[182b.6\]]bdud kyis gsol pa/_bcom ldan 'das de lta ma lags so/_bde bar gshegs pa de lta ma lags te/_bcom ldan 'das de ni de la sman par bgyi ba'i slad du rdeg lags so/_/bcom ldan 'das kyis bka' stsal pa/_sdig can de bzhin du de bzhin gshegs pa sems can 
[\[182b.7\]]thams cad kyi bsam pa dang /_bag la nyal mkhyen pa yang sems can ngag rtsub pos gdul ba rnams ni ngag rtsub pos 'dul bar mdzad do/_/sems can sma dbab pas 'dul ba rnams ni sma dbab pas 'dul bar mdzad do/_/sems can bsdu bas 'dul ba rnams ni bsdu bas 'dul 
[\[183a\]]
[\[183a.1\]]bar mdzad do/_/sems can gzugs kyis 'dul ba rnams ni gzugs kyis 'dul bar mdzad do/_/sems can sgra dang /_dri dang /_ro dang /_reg bya dang /_chos kyis 'dul ba rnams ni sgra dang /_dri dang /_ro dang /_reg bya dang /_chos kyis 'dul bar mdzad do/_/de 
[\[183a.2\]]nas bdud sdig can dga' ba dang /_mgu ba dang /_yi rangs pa dang /_mchog tu yi rangs pa dang /_rab tu dga' ba dang /_dga' ba dang /_yid bde ba skyes nas yang bcom ldan 'das kyi zhabs la mgo bos gtugs nas bcom ldan 'das la 'di skad ces gsol to/_/bcom ldan 'das 
[\[183a.3\]]grong ngam/_grong khyer ram/_grong rdal lam/_ljongs sam/_ljongs kyi phyogs gang yang rung ba na chos kyi rnam grangs 'di klog gam/_'chang ba der bdag kyang chos mnyan pa dang /_chos kyi rnam grangs 'di bsrung zhing bskyab pa dang /_sba ba dang /_chos smra ba de la yang sman gdags 
[\[183a.4\]]pa'i slad du mchi bar bgyi lags so/_/de la snga ltas ni 'di dag lags par rig par bgyi ste/_de'i 'khor zhi ba dang /_gnyid dang rmugs pa dang bral ba dang /_de la chos nyan pa rgya chen po rgya chen po dag 'byung bar 'gyur ba dang /_'dzin pa dang /_'chang ba dang /_klog pa dang /_'chad pa 
[\[183a.5\]]dag gis de'i lus dub par mi 'gyur ba dang /_sems kyang dub par mi 'gyur ba dang /_ji lta ji ltar chos kyi rnam grangs 'di klog pa dang /_ston pa dang /_gzhan dag la rgya cher yang dag par rab tu ston par bgyid pa de lta de ltar de'i sems dga' ba dang /_mchog tu dga' ba dang /_gzeng 
[\[183a.6\]]mtho ba nyid du yang 'gyur lags so/_/de nas gzhan mu stegs can spyod pa pa dang /_kun tu rgyu gang dag 'khor der 'dus par gyur pa de dag gis bdud kyis bshad pa 'di thos nas de bzhin gshegs pa la dang ba dang /_dga' ba dang /_mchog tu dga' ba thob par gyur to/_/de nas bcom 
[\[183a.7\]]ldan 'das la tshe dang ldan pa kun dga' bos 'di skad ces gsol to/_/bcom ldan 'das rgyu gang dang /_rkyen gang gis chos kyi rnam grangs 'di bshad pa la gzhan mu stegs can spyod pa pa dang /_kun tu rgyu 'di dag gis dang ba dang dga' ba dang /_mchog tu dga' ba thob par gyur lags/_bcom 
[\[183b\]]
[\[183b.1\]]ldan 'das kyis bka' stsal pa/_kun dga' bo sngon byung ba 'das pa'i dus na rgyal po'i khab 'di nyid dang bya rgod kyi phung po'i ri 'di nyid du de bzhin gshegs pa dgra bcom pa yang dag par rdzogs pa'i sangs rgyas rab kyi rtsal gyis rnam par gnon pa zhes bya ba zhig byung bas chos kyi 
[\[183b.2\]]rnam grangs 'di nyid bshad do/_/des chos kyi rnam grangs 'di bshad pa na yang gzhan mu stegs can spyod pa pa dang /_kun du rgyu tho btsam pa'i bsam pa can dag lhags te/_lhag pa de dag gis chos kyi rnam grangs 'di thos nas legs so legs par gsungs so zhes bya ba'i tshig 
[\[183b.3\]]ni brjod kyi/_de bzhin gshegs pa de la sems dang ba dang /_dga' ba dang /_mchog tu dga' ba ni ma thob bo/_/de dag rgyu de dang rkyen des bskal pa drug cu rtsa brgyad kyi bar du lha dang mi rnams su skyes pa/_ma gtogs par nam yang sems can dmyal ba rnams dang /_dud 'gro rnams 
[\[183b.4\]]dang /[ {]yi dgas [,]yi dwags [}]rnams su ma skyes so/_/de dag de bzhin gshegs pa la sems dang ba dang /_dga' ba dang /_mchog tu dga' ba ma thob pas ni tshe rabs gzhan de dang /_de dag tu dge ba'i bshes gnyen dang bral bar gyur to/_/kun dga' bo de'i tshe de'i dus na gzhan mu stegs 
[\[183b.5\]]can spyod pa pa dang /_kun tu rgyur gyur pa de dag gzhan dag cig yin snyam du khyod nem nur dang /_yid gnyis dang /_the tshom za bar gyur na kun dga' bo khyod kyis de ltar mi blta'o/_/de ci'i phyir zhe na/_rigs kyi bu 'di dag nyid de'i tshe de'i dus na gzhan mu stegs can spyod pa pa dang /_
[\[183b.6\]]kun tu rgyu de dag tu gyur pa'i phyir ro/_/kun dga' bo 'di dag ni de bzhin gshegs pa la sems dang ba skyes shing dga' ba yang skyes/_mchog tu dga' ba yang skyes pas de bzhin gshegs pas 'di dag bla na med pa yang dag par rdzogs pa'i byang chub tu lung bstan par yang mdzad do/_/
[\[183b.7\]]de nas gzhan mu stegs can spyod pa pa dang /_kun tu rgyu de dag lung bstan pa'i mod la skyes pa'i dang ba dang /_dga' ba dang /_mchog tu dga' ba de nyid kyis mi skye ba'i chos la bzod pa thob par gyur to/_/chos kyi rnam grangs 'di bshad pa na srog chags khri nyis stong chos rnams la 
[\[184a\]]
[\[184a.1\]]chos kyi mig rdul med cing dri ma dang bral ba rnam par dag go_/sngon sems ma bskyed pa'i srog chags nyi khri ni bla na med pa yang dag par rdzogs pa'i byang chub tu sems bskyed do/_/de nas bcom ldan 'das la tshe dang ldan pa kun dga' bos 'di skad ces gsol to/_/
[\[184a.2\]]bcom ldan 'das rigs kyi bu'am/_rigs kyi bu mo gang chos kyi rnam grangs 'di 'dzin pa dang /_'chang ba dang /_klog pa dang /_gzhan dag la yang rgya cher yang dag par ston par bgyid pa de bsod nams ji tsam zhig skyed par 'gyur lags/_bcom ldan 'das kyis bka' stsal pa/_
[\[184a.3\]]kun dga' bo rigs kyi bu 'am/_rigs kyi bu mo gang la la zhig gis sems can gyi khams ma lus pa thams cad bla na med pa yang dag par rdzogs pa'i byang chub la bkod pa de bas ni rigs kyi bu 'am rigs kyi bu mo gzhan gang zhig gis chos kyi rnam grangs 'di 'dzin pa dang /_'chang 
[\[184a.4\]]ba dang /_klog pa dang /_gzhan dag la rgya cher yang dag par ston par byed pa de bsod nams ches grangs med pa dang ches mang du skyed do/_/de ci'i phyir zhe na/_kun dga' bo 'di ltar chos kyi rnam grangs 'di ni thams cad mkhyen pa'i ye shes 'dren par byed pa yin pa'i phyir ro/_/
[\[184a.5\]]kun dga' bos gsol pa/_bcom ldan 'das rigs kyi bu 'am/_rigs kyi bu mo gang zhig chos kyi rnams grangs 'di dang /_chos smra ba de la sdang ba'i sems skyed par bgyid na/_bcom ldan 'das rigs kyi bu 'am/_rigs kyi bu mo des bsod nams ma lags pa ji tsam zhig skyed 
[\[184a.6\]]par 'gyur lags/_bcom ldan 'das kyis bka' stsal pa/_kun dga' bo rigs kyi bu 'am/_rigs kyi bu mo gang la la zhig gis sems can thams cad kyi mig phyung bar gyur pa de bas ni rigs kyi bu 'am/_rigs kyi bu mo gang gis chos kyi rnam grangs 'di dang /_chos smra ba de 
[\[184a.7\]]la sdang ba'i sems skyed par byed pa de bsod nams ma yin pa ches grangs med pa dang /_ches mang du skyed par 'gyur ro/_/de ci'i phyir zhe na/_kun dga' bo 'di ltar chos kyi rnam grangs 'di ni sems can thams cad kyi snang bar gyur pa yin pa'i phyir ro/_/kun dga' bos gsol pa/_
[\[184b\]]
[\[184b.1\]]bcom ldan 'das chos kyi rnam grangs 'di ni ma dad pa rnams kyi mdun du brjod par mi bgyi lags so/_/de ci'i slad du zhe na/_bcom ldan 'das sems can thams cad kyi chos kyis phongs par 'gyur ba'i sug las bgyis nas lus zhig ste/_gum pa'i 'og tu sems can dmyal ba rnams 
[\[184b.2\]]su skye bar mi 'gyur bar rjes su bsrung bar bgyi 'tshal ba'i slad du'o/_/bcom ldan 'das kyis bka' stsal pa/_kun dga' bo chos kyi rnam grangs 'di ni de dag gi mdun du brjod par bya ba kho na yin no/_/de ci'i phyir zhe na/_kun dga' bo 'di ni skyes bu dam pa ma yin pa de dag gi bla na med pa 
[\[184b.3\]]yang dag par rdzogs pa'i byang chub kyi rgyur 'gyur ba yin pa'i phyir ro/_/kun dga' bos gsol pa/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi rnam grangs 'di chos bcu pa 
[\[184b.4\]]zhes bya bar zung shig_/byang chub sems dpa'i dge ba dri med rnam dag rin chen zla 'od rgyal pos zhus pa zhes bya bar yang zung shig_/bcom ldan 'das kyis de skad ces bka' stsal nas tshe dang ldan pa kun dga' bo dang /_byang chub sems dpa' sems dpa' chen po dge ba dri med rnam dag rin chen zla 'od rgyal po 
[\[184b.5\]]dang /_dge slong de dag dang /_byang chub sems dpa' de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos 
[\[184b.6\]]kyi rnam grangs le'u stong phrag brgya pa las/_chos bcu pa'i le'u ste dgu pa rdzogs so//_//rgya gar gyi mkhan po dzi na mi tra dang su ren dra bo d+hi dang zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//[{D54}]'phags pa 
[\[184b.7\]]dkon mchog brtsegs pa chen po'i chos kyi rnam grangs le'u stong phrag brgya pa las le'u bcu pa ste kun nas sgo'i le'u bstan pa/_bam po gcig pa/_rgya gar skad du/_Ar+ya sa man ta mu kha pa ri brta nA ma ma hA yA na sU tra/_bod skad du/_'phags pa kun nas sgo'i le'u zhes bya ba theg pa 
[\[185a\]]
[\[185a.1\]]chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong brgyad brgya'i dge slong gi dge 'dun chen po dang /_byang chub sems dpa' 
[\[185a.2\]]bzhi khri nyis stong dang thabs cig tu bzhugs te/_de'i tshe byang chub sems dpa' sems dpa' chen po dri ma med pa'i snying po zhes bya ba byang chub sems dpa' dgu khri nyis stong dang lhan cig tu de bzhin gshegs pa dgra bcom pa yang dag par rdzogs pa'i sangs rgyas me tog kun du rgyas pa'i 
[\[185a.3\]]sangs rgyas kyi zhing 'jig rten gyi khams spyod pa yongs su dag pa dang ldan pa nas 'jig rten gyi khams mi mjed 'di'i bya rgod kyi phung po'i ri ga la ba dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der song ngo /_/byang chub 
[\[185a.4\]]sems dpa' sems dpa' chen po dri ma med pa'i snying po byang chub sems dpa'i tshogs chen pos yongs su bskor cing /_byang chub sems dpa'i tshogs kyis mdun du bdar nas nam mkha' las 'ong bar bcom ldan 'das kyis gzigs so/_/gzigs nas kyang bcom ldan 'das 'di 
[\[185a.5\]]snyam du dgongs te/_byang chub sems dpa' sems dpa' chen po dri ma med pa'i snying po 'di de bzhin gshegs pa dgra bcom pa yang dag par rdzogs pa'i sangs rgyas me tog kun du rgyas pas kun nas sgo'i le'u'i chos kyi rnam grangs 'di yang dag par yongs su gzung ba'i 
[\[185a.6\]]phyir 'dir 'ong bar gnang ste btang gis/_ngas kyang byang chub sems dpa' dag bsdu bar bya bar nges so snyam du dgongs so/_/de nas bcom ldan 'das kyis dgongs pa de lta bu dgongs nas des 'jig rten gyi khams mtha' yas mu med pa dag na byang chub sems dpa' sems dpa' chen 
[\[185a.7\]]po gang dag 'khod pa de dag 'jig rten gyi khams mi mjed 'di'i bya rgod kyi phung po'i ri ga la ba dang /_bcom ldan 'das ga la ba der lhags so/_/lhags nas kyang bcom ldan 'das kyi zhabs la mgo bos phyag 'tshal te phyogs gcig tu 'khod do/_/byang chub sems dpa' sems 
[\[185b\]]
[\[185b.1\]]dpa' chen po gang dag bya rgod kyi phung po'i ri la nang du yang dag 'jog la zhugs pa de dag thams cad kyang 'dus so/_/de nas byang chub sems dpa' sems dpa' chen po dri ma med pa'i snying po rin po che sna bdun las byas pa'i pad ma 'dab ma stong dang ldan pa thogs nas de bzhin gshegs pa 
[\[185b.2\]]dgra bcom pa yang dag par rdzogs pa'i sangs rgyas shAkya thub pa ga la ba der song ste phyin pa dang /_bcom ldan 'das kyi zhabs la mgo bos phyag 'tshal te/_pad ma 'dab ma stong dang ldan pa de phul nas/_bcom ldan 'das la 'di skad ces gsol to/_/bcom ldan 'das 'jig rten gyi 
[\[185b.3\]]khams spyod pa/_yongs su dag pa dang ldan pa nas de bzhin gshegs pa dgra bcom pa yang dag par rdzogs pa'i sangs rgyas me tog kun du rgyas pa bcom ldan 'das la snyun gsol te/_gnod pa chung ngam/_nyam nga ba nyung ngam/_bskyod pa yang ngam/_'tsho 'am/_stobs dang ldan par bde ba la reg par gnas 
[\[185b.4\]]sam/_bcom ldan 'das la snyun mi mnga' 'am/_gnod pa chung ngam zhes snyun gsol zhing 'di skad ces bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa kun nas sgo'i le'u bsam gyis mi khyab pa la 'jug pa'i chos kyi rnam grangs byang chub sems dpa' sems 
[\[185b.5\]]dpa' chen po rnams la ston tam zhes kyang gsung ngo /_/de nas byang chub sems dpa' sems dpa' chen po dri ma med pa'i snying pos bcom ldan 'das la rnam pa de dag gsol nas byang chub sems dpa' de dag dang lhan cig tu 'khor dang bcas te nam mkha' la skyil mo krung bcas nas 'dug go_/yang 
[\[185b.6\]]de'i tshe na 'jam dpal gzhon nur gyur pa 'khor de nyid du 'dus par gyur te 'dug go_/de nas 'jam dpal gzhon nur gyur pa stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud 
[\[185b.7\]]nas bcom ldan 'das la 'di skad ces gsol to/_/byang chub sems dpa' rnams rjes su bzung ba'i slad du bcom ldan 'das de bzhin gshegs pas kun nas sgo'i le'u bsam gyis mi khyab pa la 'jug pa'i chos kyi rnam grangs legs par bshad du gsol/_bcom ldan 'das bdag gis 
[\[186a\]]
[\[186a.1\]]mngon par 'tshal te/_'das pa'i dus na de bzhin gshegs pa dgra bcom pa yang dag par rdzogs pa'i sangs rgyas kun du snang ba'i sgron ma las chos kyi rnam grangs 'di thos nas ting nge 'dzin bye ba khrag khrig brgya stong phrag brgyad cu rtsa bzhi bskyed par gyur/_gzungs sgrub 
[\[186a.2\]]pa'i sgo bye ba khrag khrig brgya stong phrag bdun cu rtsa bdun yang rtogs par gyur to/_/de lta lags pas bcom ldan 'das kyis kyang byang chub sems dpa' rnams rjes su gzung ba'i slad du legs par bshad du gsol/_de skad ces gsol pa dang /_bcom ldan 'das kyis 'jam dpal gzhon 
[\[186a.3\]]nur gyur pa la 'di skad ces bka' stsal to/_/de'i phyir 'jam dpal khyod legs par rab tu nyon la yid la zung shig dang bshad do/_/'jam dpal gzhon nur gyur pas bcom ldan 'das de bzhin no/_/zhes gsol te/_bcom ldan 'das kyi ltar nyan pa dang /_bcom ldan 'das kyis 
[\[186a.4\]]de la 'di skad ces bka' stsal to/_/'jam dpal 'di la byang chub sems dpa' sems dpa' chen pos gzugs ting nge 'dzin du rtogs par bya'o/_/sgra ting nge 'dzin du rtogs par bya'o/_/dri ting nge 'dzin du rtogs par bya'o/_/ro ting nge 'dzin du rtogs par bya'o/_/reg bya ting nge 'dzin du 
[\[186a.5\]]rtogs par bya'o/_/yid kyi khams ting nge 'dzin du rtogs par bya'o/_/bud med kyi gzugs ting nge 'dzin du rtogs par bya'o/_/skyes pa'i gzugs ting nge 'dzin du rtogs par bya'o/_/khye'u'i gzugs ting nge 'dzin du rtogs par bya'o/_/bu mo'i gzugs ting nge 'dzin du rtogs par bya'o/_/lha'i gzugs 
[\[186a.6\]]ting nge 'dzin du rtogs par bya'o/_/klu'i gzugs ting nge 'dzin du rtogs par bya'o/_/gnod sbyin gyi gzugs ting nge 'dzin du rtogs par bya'o/_/dri za'i gzugs ting nge 'dzin du rtogs par bya'o/_/lha ma yin gyi gzugs ting nge 'dzin du rtogs par bya'o/_/nam mkha' lding gi 
[\[186a.7\]]gzugs ting nge 'dzin du rtogs par bya'o/_/mi 'am ci'i gzugs ting nge 'dzin du rtogs par bya'o/_/lto 'phye chen po'i gzugs ting nge 'dzin du rtogs par bya'o/_/sems can dmyal ba'i gzugs ting nge 'dzin du rtogs par bya'o/_/dud 'gro'i skye gnas kyi gzugs ting nge 'dzin 
[\[186b\]]
[\[186b.1\]]du rtogs par bya'o/_/gshin rje'i 'jig rten gyi gzugs ting nge 'dzin du rtogs par bya'o/_/'dod chags ting nge 'dzin du rtogs par bya'o/_/zhe sdang ting nge 'dzin du rtogs par bya'o/_/gti mug ting nge 'dzin du rtogs par bya'o/_/dge ba thams cad ting nge 'dzin du rtogs par bya'o/_/
[\[186b.2\]]mi dge ba thams cad ting nge 'dzin du rtogs par bya'o/_/'dus byas thams cad ting nge 'dzin du rtogs par bya'o/_/'dus ma byas thams cad ting nge 'dzin du rtogs par bya'o/_/de ltar chos thams cad ting nge 'dzin du rtogs par bya ste/_'jam dpal de lta bu'i ting nge 'dzin thams 
[\[186b.3\]]cad dang ldan pa'i byang chub sems dpa' sems dpa' chen po ni thams cad du 'gro ba'i blo dang ldan pa yin la kun nas sgo'i le'u'i chos kyi rnam grangs 'di nyid la yang bslabs pa yin no/_/'jam dpal de la ji ltar na byang chub sems dpas gzugs ting nge 'dzin du rtogs par bya 
[\[186b.4\]]zhe na/_gzugs ni dbu ba lta bur gsungs/_de la snying po mi rnyed do/_/snying po med phyir gzung med phyir/_/des na ting nge 'dzin ces bstan/_/'jam dpal de ltar na gzugs ting nge 'dzin du rtogs par bya'o/_/'jam dpal de la ji ltar na byang chub sems dpas sgra ting nge 'dzin 
[\[186b.5\]]du rtogs par bya zhe na/_sgra ni brag cha lta bu ste/_de la dngos po yod ma yin/_/tha dad dbye ba med shes shing /_/mtshan nyid med par bye brag med/_/mtshan nyid med cing byung ba med/_/ya ma brla dang 'dus ma byas/_/brag cha lta bur shes pa na/_/des na ting nge 'dzin ces 
[\[186b.6\]]bstan/_/'jam dpal de ltar na sgra ting nge 'dzin du rtogs par bya'o/_/'jam dpal de la ji ltar na byang chub sems dpas dri ting nge 'dzin du rtogs par bya zhe na/_ji ltar rgya mtsho'i gting dag ni/_/nam yang cis kyang gang med ltar/_/bskal pa bye bar bsnams byas kyang /_/sna ni 
[\[186b.7\]]tshim par 'gyur ba med/_/sna yi rnam rig gzung med de/_/slu ba'i chos de yod ma yin/_/gal te yang dag yin gyur na/_/de las myur du tshim par 'gyur/_/gzung ba med cing yang dag min/_/sna yang yod min gsog tu shes/_/gsob dang stong bar shes pas na/_/des na 
[\[187a\]]
[\[187a.1\]]ting nge 'dzin ces bstan/_/'jam dpal de ltar na dri ting nge 'dzin du rtogs par bya'o/_/'jam dpal de la ji ltar na byang chub sems dpas ro ting nge 'dzin du rtogs par bya zhe na/_lce ni tsha dang kha ba'ang min/_/skyur dang lan tshwa 'ang ma yin te/_/ci 'dra'i rkyen dang ldan pa 
[\[187a.2\]]las/_/lce yang de dang 'dra bar 'gyur/_/ro 'di rgyu las byung ba dang /_/rkyen las rag las shes gyur cing /_/bsam gyis mi khyab shes pas na/_/des na ting nge 'dzin ces bstan/_/'jam dpal de ltar na ro ting nge 'dzin du rtogs par bya'o/_/'jam dpal de la ji ltar na byang 
[\[187a.3\]]chub sems dpas reg bya ting nge 'dzin du rtogs par bya zhe na/_rnam rig las byung reg bya ni/_/ngo bo nyid kyis yod ma yin/_/'jam pa dang ni rtsub pa nyid/_/rkyen rnams las ni byung ba yin/_/reg bya gnas pa med pa ste/_/bdag med nye bar gnas pa yin/_/tshogs rnams 
[\[187a.4\]]sbyor bar shes pas na/_/des na ting nge 'dzin ces bstan/_/'jam dpal de ltar na reg bya ting nge 'dzin du rtogs par bya'o/_/'jam dpal de la ji ltar na byang chub sems dpas yid kyi khams ting nge 'dzin du rtogs par bya zhe na/_/gang dag stong gsum sems can rnams/_/
[\[187a.5\]]de dag gnas gcig gnas gyur te/_/yid khams rnam par shes byed kyang /_/de yi dngos po rnyed mi 'gyur/_/bsags pa dang ni gong bu yang /_/rnam par rig la gnas pa med/_/kha dog sna tshogs rnams ston kyang /_/phyi dang nang na gnas ma yin/_/gnas pa med cing 
[\[187a.6\]]gnas kyang med/_/sgyu ma lta bur dngos po med/_/med cing ya ma brlar shes pas/_/des na ting nge 'dzin ces bstan/_/'jam dpal de ltar na yid kyi khams ting nge 'dzin du rtogs par bya'o/_/'jam dpal de la ji ltar na byang chub sems dpas bud med kyi gzugs ting nge 
[\[187a.7\]]'dzin du rtogs par bya zhe na/_'byung ba chen po bzhi po dag_/de la bud med yod min yang /_/byis pa rnams ni rmongs pa'i blos/_/'dod pa'i gsog la spyod par byed/_/sgyu ma'i bud med mtshan med kyang /_/bud med gzugs su snang ba la/_/gang dag mun pas bsgribs pa'i mi/_/
[\[187b\]]
[\[187b.1\]]de la kun du chags pa skyed/_/ji ltar sgyu ma'i bud med la/_/'dod chags ldan pa'i sems bskyed kyang /_/de la bud med yod ma yin/_/phyin ci log gi sems kyis ni/_/bskal pa bye ba grangs med du/_/blo gros chung rnams 'khor bar byed/_/de nas dngos po med shes na/_/
[\[187b.2\]]bud med thams cad mtshan nyid med/_/ting 'dzin zhi ba brjod pa ni/_/bud med gzugs kyis rab tu bstan/_/'jam dpal de ltar na bud med kyi gzugs ting nge 'dzin du rtogs par bya'o/_/'jam dpal de la ji ltar na byang chub sems dpas skyes pa'i gzugs ting nge 'dzin du rtogs 
[\[187b.3\]]par bya zhe na/_'di ni bud med bdag skyes par/_/ji ltar skyes pas brjod pa las/_/de yi tshe na de yi sems/_/'dod chags ldan pa [{]brdzun [,]rdzun [}]pa 'byung /_/sems ni gzugs med gzung ba med/_/bud med skyes par bstan pa med/_/kun tu rtog pas sgro btags 
[\[187b.4\]]nas/_/skyes pa'i 'du shes 'byung bar 'gyur/_/'di ni bud med bdag dpa' zhes/_/'du shes gang gis rnam brtags pa/_/de ngas smig rgyu 'drar gsungs te/_/de la skyes pa yod ma yin/_/skyes pa nyid ni [{]brdzun [,]rdzun [}]pas na/_/de ni med las byung ba yin/_/ting 
[\[187b.5\]]'dzin zhi ba brjod pa ni/_/dpa' bo'i gzugs kyis rab tu bstan/_/'jam dpal de ltar na skyes pa'i gzugs ting nge 'dzin du rtogs par bya'o/_/'jam dpal de la ji ltar na byang chub sems dpas khye'u'i gzugs ting nge 'dzin du rtogs par bya zhe na/_ljon pa'i myu gu 
[\[187b.6\]]yod min na/_/me tog 'byung bar ga la 'gyur/_/me tog yod pa ma yin na/_/'bras bu 'thob pa'ang med pa ltar/_/bud med yod pa ma yin pas/_/khye'u yang dmigs par mi 'gyur te/_/brtags pa'i dbang du song rnams kyis/_/khye'u zhes bya bar btags 
[\[187b.7\]]pa yin/_/bud med skye ba med shes na/_/khye'u yang 'byung ba yod min te/_/dngos po thams cad med rtogs pas/_/des na khye'u ni ting 'dzin bstan/_/'jam dpal de ltar na khye'u'i gzugs ting nge 'dzin du rtogs par bya'o/_/'jam dpal de la ji ltar na byang chub 
[\[188a\]]
[\[188a.1\]]sems dpas bu mo'i gzugs ting nge 'dzin du rtogs par bya zhe na/_/ji ltar ta la'i mgo bcad pa/_/de ni nam yang mi skye ste/_/mkhas pas shes nas de la ni/_/'bras bu thob par 'dod pa med/_/de bzhin mkhas pas bud med kyang /_/rnam kun skye ba med 
[\[188a.2\]]shes pas/_/brtan pa bu mo skyes so zhes/_/phyin cad rtog par mi byed do/_/sa bon skams par gyur pa la/_/rnam kun skye ba med shes pas/_/ting 'dzin zhi ba brjod pa ni/_/bu mo'i gzugs kyis rab tu bstan/_/'jam dpal de ltar na bu mo'i gzugs ting nge 'dzin 
[\[188a.3\]]du rtogs par bya'o/_/'jam dpal de la ji ltar na byang chub sems dpas lha'i gzugs ting nge 'dzin du rtogs par bya zhe na/_/rnam rtog dge las byung ba yi/_/las dge'i 'bras bu lha rnams te/_/rab tu dang ba'i yid kyis ni/_/mdzes pa'i lha rnams mngon par grub/_/gzhal 
[\[188a.4\]]med khang pa nyams dga' ba/_/de dag gzhan sus byas pa min/_/me tog man dA ra ba yang /_/de dag gzhan sus bskyed pa min/_/sgyu ma'i las las kun byung bas/_/byung ba rnams kyang bsam du med/_/bzang por snang ba'i bai dUr+ya/_/log pas grub pa rnams kyang [{]brdzun[,]rdzun[}]/_/yang 
[\[188a.5\]]dag min pas kun bskyed pas/_/lha rnams [{]brdzun [,]rdzun [}]par shes pas na/_/ting 'dzin zhi ba brjod pa ni/_/lha yi gzugs kyis bstan pa yin/_/'jam dpal de ltar na lha'i gzugs ting nge 'dzin du rtogs par bya'o/_/'jam dpal de la ji ltar na byang chub sems dpas klu'i 
[\[188a.6\]]gzugs ting nge 'dzin du rtogs par bya zhe na/_/mi bzod bskyed pa byas nas ni/_/yod min sprin gyi gzugs bstan cing /_/char pa'i rgyun dag rab 'bebs pa/_/de dag nang na mi gnas kyang /_/'dzam bu'i gling 'dir rgya mtsho dang /_/klung dang dug can yongs su 'gengs/_/
[\[188a.7\]]sngon gyi mtha' 'am phyi ma'i mthar/_/chu ni 'byung ba yod ma yin/_/de dang mtshungs pa'i sems can kun/_/rtsom pa sna tshogs bslabs pa rnams/_/las rnams sna tshogs ston byed kyang /_/las de 'byung ba yod ma yin/_/mkhas pas byis pa rmongs byed pa'i/_/sgyu 'di 
[\[188b\]]
[\[188b.1\]]ma byung shes pas na/_/bden pa ma yin bden snang bas/_/klu ni ting nge 'dzin du bstan/_/'jam dpal de ltar na klu'i gzugs ting nge 'dzin du rtogs par bya'o/_/'jam dpal de la ji ltar na byang chub sems dpas gnod sbyin gyi gzugs ting nge 'dzin du rtogs par bya zhe na/_/sems 
[\[188b.2\]]ni rnam par gyur pa las/_/'jigs pa'i gzugs ni mngon grub pa/_/lus kyi bong tshod che ba yang /_/sems gcig gis ni kun du bskyed/_/sems la 'jigs pa yod min te/_/tshogs pa dag las 'jigs pa skye/_/yod pa min pa'i las rnams las/_/mi sdug rnam pa 
[\[188b.3\]]bsam yas ltos/_/mi sdug rnam pa bsam yas pa/_/shin tu stong par shes pas na/_/ting 'dzin zhi ba brjod pa ni/_/gnod sbyin gzugs kyis bstan pa yin/_/'jam dpal de ltar na gnod sbyin gyi gzugs ting nge 'dzin du rtogs par bya'o/_/'jam dpal de la ji ltar na 
[\[188b.4\]]byang chub sems dpas dri za'i gzugs ting nge 'dzin du rtogs par bya zhe na/_/chos de shin du 'gro med kyang /_/'gro ba'i sgrar ni brjod pas na/_/'gro bas 'gro ba med shes pas/_/dri zas ting 'dzin bstan pa yin/_/'jam dpal de ltar na dri za'i gzugs ting nge 'dzin du rtogs 
[\[188b.5\]]par bya'o/_/'jam dpal de la ji ltar na byang chub sems dpas lha ma yin gyi gzugs ting nge 'dzin du rtogs par bya zhe na/_/a yi rgyas btab lha min te/_/skye ba med las yang dag byung /_/'gag med 'byung ba yod min pas/_/lha ma yin gyis ting 'dzin bstan/_/'jam dpal de ltar 
[\[188b.6\]]na lha ma yin gyi gzugs ting nge 'dzin du rtogs par bya'o/_/'jam dpal de la ji ltar na byang chub sems dpas nam mkha' lding gi gzugs ting nge 'dzin du rtogs par bya zhe na/_/'dzin pa med la 'dzin byas nas/_/brjod pas ming du btags pas na/_/ming dang gzugs ni yod min 
[\[188b.7\]]pas/_/nam mkha' lding gis ting 'dzin bstan/_/'jam dpal de ltar na nam mkha' lding gi gzugs ting nge 'dzin du rtogs par bya'o/_/'jam dpal de la ji ltar na byang chub sems dpas mi 'am ci'i gzugs ting nge 'dzin du rtogs par bya zhe na/_byas min byas pa'i las rnams kyis/_/
[\[189a\]]
[\[189a.1\]]mi 'am ci nyid kun du bskyed/_/'di dag skye ba med shes pas/_/mi 'am ci yis ting 'dzin bstan/_/'jam dpal de ltar na mi 'am ci'i gzugs ting nge 'dzin du rtogs par bya'o/_/'jam dpal de la ji ltar na byang chub sems dpas lto 'phye chen po'i gzugs 
[\[189a.2\]]ting nge 'dzin du rtogs par bya zhe na/_ming gang gis ni chos 'di dag_/'jig rten dag tu sna tshogs bzhag_/chos de 'di la yod ma yin/_/med las thams cad kun du brtags/_/kun du brtags par kun shes na/_/ngo bo nyid kyis kun rtog med/_/ting 'dzin zhi ba brjod pa 
[\[189a.3\]]ni/_/lto 'phye chen po'i gzugs kyis bstan/_/'jam dpal de ltar na lto 'phye chen po'i gzugs ting nge 'dzin du rtogs par bya'o/_/'jam dpal de la ji ltar na byang chub sems dpas sems can dmyal ba'i gzugs ting nge 'dzin du rtogs par bya zhe na/_/rdul dang bral zhing 
[\[189a.4\]]rdul med gsog_/de la byed po 'ga' yang med/_/rang gi rtog pas kun bskyed de/_/rtog pa de yang yod ma yin/_/dmyal ba dri med dri bral zhing /_/dag dang yang dag 'od gsal dang /_/mtshan nyid med cing mtshan med par/_/byang chub snying por ngas shes te/_/
[\[189a.5\]]mtshan nyid med cing byung med de/_/nam mkha' 'dra bar shes pas na/_/ting 'dzin zhi ba brjod pa ni/_/sems can dmyal ba'i gzugs kyis bstan/_/'jam dpal de ltar na sems can dmyal ba'i gzugs ting nge 'dzin du rtogs par bya'o/_/'jam dpal de la ji ltar 
[\[189a.6\]]na byang chub sems dpas dud 'gro'i skye gnas kyi gzugs ting nge 'dzin du rtogs par bya zhe na/_dper na ji ltar sprin gyi gzugs/_/kha dog sna tshogs byung ba dag_/de la kha dog yod min yang /_/mi mkhas pa dag rmongs par byed/_/de bzhin sems kyang med pa'i phyir/_/
[\[189a.7\]]sprin gyi gzugs dang mtshungs 'dra yang /_/dud 'gro'i skye gnas rnams su ni/_/rnam pa sna tshogs lus kyang ston/_/las ni sgyu ma'i rang bzhin dang /_/byung med mtshan nyid med par shes/_/ting 'dzin zhi ba brjod pa ni/_/dud 'gro'i gzugs kyis bstan pa yin/_/'jam 
[\[189b\]]
[\[189b.1\]]dpal de ltar na dud 'gro'i skye gnas kyi gzugs ting nge 'dzin du rtogs par bya'o/_/'jam dpal de la ji ltar na byang chub sems dpas gshin rje'i 'jig rten gyi gzugs ting nge 'dzin du rtogs par bya zhe na/_/nag po dang ni dkar po yi/_/sdig dang kha na ma tho dang /_/kha na ma tho med pa'i 
[\[189b.2\]]las/_/rab 'bring tha ma 'dres byas pas/_/gshin rje'i 'jig rten sdug bsngal zhing /_/tshol bar kun du 'khor ba yin/_/de la gshin rje'i 'jig rten med/_/de ni ngo bo nyid kyis stong /_/rmi lam na ni myong ba bzhin/_/'jug pa med cing grub pa med/_/gshin rje'i 'jig rten 
[\[189b.3\]]yod min pas/_/des na ting nge 'dzin du bstan/_/'jam dpal de ltar na gshin rje'i 'jig rten gyi gzugs ting nge 'dzin du rtogs par bya'o/_/'jam dpal de la ji ltar na byang chub sems dpas 'dod chags ting nge 'dzin du rtogs par bya zhe na/_/yongs su rtog las 'dod chags 
[\[189b.4\]]'byung /_/rtog pa de yang 'byung ba med/_/'byung ba med la gnas pa med/_/de yi gnas kyang rnyed mi 'gyur/_/gnas med gnas pa yod min pas/_/'dod chags nam mkha' 'dra ba yin/_/byis pa bslad par gyur rnams kyis/_/kun nas nyon mongs yongs su brtags/_/
[\[189b.5\]]kun nas nyon mongs med chos de/_/'dod chags zhes bya'i ming gis brjod/_/phyogs bcu dag tu btsal byas kyang /_/de yi dngos po rnyed mi 'gyur/_/'dod chags dngos po med pa la/_/byis pa rmongs pa 'jigs byed de/_/'jigs med 'jigs pa'i 'du shes can/_/de 
[\[189b.6\]]dag la ni bde ba med/_/ji ltar skyes bu la la dag_/mkha' la 'jigs par 'du shes nas/_/skrag cing bdag gis nam mkha' ni/_/mi mthong bya zhes 'bros byed kyang /_/nam mkhas kun du khyab pas na/_/su yang de las mi thar te/_/byis pa bslad par gyur rnams kyis/_/
[\[189b.7\]]phyin ci log tu rnam par brtags/_/de ltar chos rnams mkha' 'dra bar/_/shes par ma gyur byis pa rnams/_/dngos po med pa'i 'dod chags la/_/yongs su spang bar mngon par 'dod/_/'dod chags nam mkha' 'dra bas na/_/su yang de las grol ba med/_/grol zhing rnam grol phun 
[\[190a\]]
[\[190a.1\]]sum tshogs/_/chos rnams mya ngan 'das dang 'dra/_/sangs rgyas gang dag 'das pa dang /_/'dren pa gang dag bzhugs pa dang /_/gang dag 'byung 'gyur rdzogs sangs rgyas/_/de kun spyod yul 'dod chags yin/_/'dod chags stong par shes gyur na/_/chags 
[\[190a.2\]]las grol ba gang yang med/_/gang dag chags la 'jigs 'du shes/_/de dag chags las grol byar sems/_/ci yang med pa'i mtha' 'di ni/_/'dod chags mtha' ste 'od gsal zhing /_/mtshan ma med la rtag mnyam par/_/byang chub snying por nga yis mthong /_/dngos por 'du 
[\[190a.3\]]shes sems can gang /_/de dag 'dod chags 'bri bar 'gyur/_/yod pa min pa yongs brtags pas/_/de dag gis ni spong ba brtags/_/bdag gis 'dod chags spang bya zhes/_/de 'dra'i 'du shes skyes nas ni/_/de la spangs zhes brjod par bya/_/'gro ba 'di dag 'du shes 
[\[190a.4\]]tsam/_/'dod chags mtha' ni bsam yas te/_/mtha' de 'jig pa med pas na/_/yang dag mtha' dang de mnyam pas/_/de las grol bar ma rtogs shig_/gal te chags las grol gyur na/_/stong pa nyid las grol bar 'gyur/_/'dod chags dang ni stong pa nyid/_/de gnyis 
[\[190a.5\]]gnyis su yod ma yin/_/'di ltar skye ba med pa la/_/de dag skye bar rnam brtags pas/_/byis pa gnyis su shes rnams la/_/ngas ni spong ba rab tu bstan/_/'dod chags de ni skye med na/_/'dod chags shes bya'i ming du brjod/_/ming rnams kun du chags med pas/_/ming 
[\[190a.6\]]la su yang chags pa med/_/'dod chags chags pa med shes shing /_/mtha' las 'das pa'i stong mthong na/_/'dod chags rnam par gzhig pa'i phyir/_/thar pa mkhas pas mi mthong ngo /_/'dod chags sangs rgyas chos mtshungs shing /_/mya ngan 'das pa 'drar shes 
[\[190a.7\]]nas/_/rdul dang bral ba'i ting nge 'dzin/_/'dod chags sgras ni ngas bstan to/_/zhi ba'i dbyings la rten pa yin/_/'dod chags rab tu zhi shes nas/_/mkhas pa rnams la nga yis ni/_/ting 'dzin 'dod chags sgrar bstan to/_/'jam dpal de ltar na byang chub sems dpas 'dod 
[\[190b\]]
[\[190b.1\]]chags ting nge 'dzin du rtogs par bya'o/_/'jam dpal de la ji ltar na byang chub sems dpas zhe sdang ting nge 'dzin du rtogs par bya zhe na/_/spong las zhe sdang kun du 'byung /_/nyon mongs pa yang rkyen las skye/_/bdag med pa las byung ba'i bdag_/mang po'i tshogs las 
[\[190b.2\]]skyes pa yin/_/rtsub po'i sgra las zhe sdang ni/_/dug rnon lta bu kun du 'byung /_/sgra ni nga ro'i rang bzhin pas/_/shin du yod pa ma yin no/_/ji ltar tshogs pas gtsub shing dang /_/gtsub stan las ni me byung ste/_/tshogs dang bral bar gyur na ni/_/de na me yang yod min ltar/_/
[\[190b.3\]]de bzhin yid du mi 'ong ba'i/_/sgra las zhe sdang gsog 'byung zhing /_/gsog gi sgra las yang brtags na/_/de la zhe sdang rnyed mi 'gyur/_/zhe sdang sgra las ma byung zhing /_/nang na'ang gnas pa ma yin la/_/zhe sdang phyi rol ma 'ongs te/_/byung ba med pas gsog yin no/_/rgyu rnams 
[\[190b.4\]]phan tshun 'dus pa las/_/zhe sdang kun du byung ba yin/_/phan tshun bral bar gyur na ni/_/de la zhe sdang rnyed mi 'gyur/_/ji ltar zho dang 'o ma la/_/skyes bus btsal te srub shing gis/_/bsrub pa byas pas rkyen rnams las/_/mar ni kun du byung ba ltar/_/de bzhin yid du 
[\[190b.5\]]mi 'thad pa'i/_/sgra las zhe sdang gsog 'byung zhing /_/yongs su brtags pas de gnas la/_/mi mkhas pa dag rab tu 'bar/_/kun tu brtags pas zhe sdang ni/_/shin du dngos med shes pas na/_/ting 'dzin zhi ba brjod pa ni/_/zhe sdang sgra yis rab tu bstan/_/zhe 
[\[190b.6\]]sdang yang dag mtha' dang mnyam/_/de bzhin nyid la rten pa yin/_/chos kyi dbyings dang 'drar shes pas/_/des na ting nge 'dzin ces bstan/_/'jam dpal de ltar na zhe sdang ting nge 'dzin du rtogs par bya'o/_/'jam dpal de la ji ltar na byang chub sems dpas gti mug ting nge 
[\[190b.7\]]'dzin du rtogs par bya zhe na/_/ma rig pa las gti mug byung /_/ma rig pa yang yod ma yin/_/gang na gti mug yod min pa/_/de na gang yang rmongs pa med/_/rmongs med sems can rmongs gyur cing /_/chags med chags par 'du shes pa/_/ji ltar byis pas nam mkha' 
[\[191a\]]
[\[191a.1\]]la/_/mdud pa bor bas gsog bzhin no/_/yod pa ma yin chos rnams la/_/kun nas nyon mongs rnam btags pa/_/byis pa rnams kyi 'di mtshar te/_/mchog tu shin du bya bar dka'/_/ji ltar skyes bu la la zhig_/nam mkha' la ni 'jal byed cing /_/
[\[191a.2\]]bskal pa bye bar gzhal byas kyang /_/de la phung po mi rnyed ltar/_/de bzhin rmongs pas byis pa yi/_/sngon gyi mtha' ni bsam mi khyab/_/gti mug phung por 'byung med de/_/des ni ci yang bkang ba med/_/ji ltar nam mkha' gzhal byas kyang /_/de la sngon gyi mtha' med cing /_/de na 
[\[191a.3\]]ci yang bkang ba med/_/gzhal bar nus pa med pa ltar/_/de bzhin bskal pa stong rnams su/_/kun du rmongs pas dgang byas kyang /_/de la bkang ba ci yang med/_/ngoms pa'ang cung zad yod ma yin/_/ji ltar skyes bu la la yis/_/sbud pa stong pa bud byas shing /_/bzhag nas sbud 
[\[191a.4\]]pa rnyongs pa na/_/de yi nang na rnyed min ltar/_/de bzhin 'dod pa sbud 'dra ba/_/kun du rmongs pas spyod par byed/_/de ni ngoms par mi 'gyur te/_/phyir zhing 'dod pa tshol bar byed/_/gti mug yod pa min zhes brjod/_/rtsa ba chad cing dngos po med/_/rtsa ba med cing gnas kyang med/_/
[\[191a.5\]]des na gti mug zad pa med/_/'di ltar gti mug mi zad pas/_/de yi mtha' ma rnyed mi 'gyur/_/de phyir sems can thams cad la/_/zad par bya bar ngas mi nus/_/gal te dpe tsam brjod bya na/_/bskal pa bye ba bsam yas su/_/nga yi tshe ni gnas gyur la/_/nyin gcig bzhin du nyin 
[\[191a.6\]]re la/_/stong gsum sems can ji snyed pa/_/thams cad mya ngan bzla byas zhing /_/thams cad de ltar byas kyang ni/_/sems can khams la zad pa med/_/gti mug gis ni bskyed pa'i khams/_/sems can khams la mtshan nyid med/_/gti mug de ni sgyu ma 'dra/_/des na de yi mtha' mi rnyed/_/
[\[191a.7\]]sangs rgyas gti mug mnyam pas na/_/de dag gnyis su med par bstan/_/rmongs gyur byis pa de dag gis/_/'dir ni sangs rgyas rnam par brtags/_/thams cad mkhyen nyid gti mug mnyam/_/gti mug thams cad yod ma yin/_/gti mug sems can kun dang mnyam/_/sems 
[\[191b\]]
[\[191b.1\]]can kun kyang bsam mi khyab/_/bsam mi khyab dang gti mug ni/_/sems bskyed pa yis rnam par brtags/_/sems kun bsam gyis mi khyab ste/_/de yi tshad ni yod ma yin/_/gti mug de la tshad med pas/_/de yi 'byung ba rnyed mi 'gyur/_/'byung ba yod pa ma yin na/_/skye ba yod par 
[\[191b.2\]]ga la 'gyur/_/gti mug skyes pa ma yin na/_/de yi rmongs byed ci 'dra zhig_/de yi rmongs byed ci 'dra ba/_/sangs rgyas kun kyang de dang 'dra/_/tha dad dbye ba med shes na/_/chos rnams thams cad gnyis su med/_/ting 'dzin zhi ba brjod pa ni/_/gti mug sgra yis rab tu bstan/_/
[\[191b.3\]]gang tshe nga yis mnyam nyid shes/_/de ni de dang gti mug mnyam/_/de dag thams cad mnyam shes nas/_/ting 'dzin de ltar shes par gyis/_/'jam dpal de ltar na gti mug ting nge 'dzin du rtogs par bya'o/_/'jam dpal de la ji ltar na byang chub sems dpas mi dge ba thams cad 
[\[191b.4\]]ting nge 'dzin du rtogs par bya zhe na/_'dod chags spyod pa'i rtags gang dang /_/zhe sdang spyod pa'i g.yo ba dang /_/gti mug spyod pa gang yin pa/_/thams cad ting 'dzin shes par gyis/_/nyon mongs kun gyi sgrub pa ni/_/ting 'dzin yin par mos par gyis/_/[{]brdzun [,]rdzun [}]dang yang dag ma yin 
[\[191b.5\]]par/_/thams cad de bzhin bsgom par gyis/_/'jam dpal de ltar na mi dge ba thams cad ting nge 'dzin du rtogs par bya'o/_/'jam dpal de la ji ltar na byang chub sems dpas dge ba thams cad ting nge 'dzin du rtogs par bya zhe na/_/sems can rnams kyi ji snyed dge_/sems dang spyod 
[\[191b.6\]]pa ci 'dra ba/_/spyod pa thams cad spyod gcig ste/_/de ltar ting 'dzin shes par gyis/_/sems can kun gyi spyod pa dag_/bsgrub pa gcig tu shes pas na/_/ting 'dzin zhi ba brjod pa ni/_/kun gyi sgra yis bstan pa yin/_/'jam dpal de ltar na dge ba thams cad ting nge 'dzin du 
[\[191b.7\]]rtogs par bya'o/_/'jam dpal de la ji ltar na byang chub sems dpas 'dus byas thams cad ting nge 'dzin du rtogs par bya zhe na/_'du byed thams cad 'du byed min/_/de dag bgrang bas gzhal byas na/_/gzhal du med cing dpag tu med/_/de ltar ting 'dzin shes par gyis/_/dpag tu med 
[\[192a\]]
[\[192a.1\]]par shes na ni/_/lus med dngos po yod min pas/_/ting 'dzin zhi ba brjod pa ni/_/'du byed kun gyis bstan pa yin/_/'jam dpal de ltar na 'dus byas thams cad ting nge 'dzin du rtogs par bya'o/_/'jam dpal de la ji ltar na byang chub sems dpas 'dus 
[\[192a.2\]]ma byas thams cad ting nge 'dzin du rtogs par bya zhe na/_chos 'di rang bzhin zhi bas na/_/de la grangs ni yod ma yin/_/ma rig pa yis bsgrub zhi ba/_/ting nge 'dzin gyis bsgrub par bstan/_/'dus byas kun la brjod med cing /_/bsgrub pa med par shes nas ni/_/sems can 
[\[192a.3\]]gang dag brjod la chags/_/de dag rnams la de ltar bstan/_/'jam dpal de ltar na 'dus ma byas thams cad ting nge 'dzin du rtogs par bya'o/_/tshigs su bcad pa mngon par bsgrubs pa'i sgra bsam gyis mi khyab pa bstan pa 'di bshad pa na byang chub sems dpa' dgu khri nyis 
[\[192a.4\]]stong gis mi skye ba'i chos la bzod pa thob bo/_/lha bye ba khrag khrig brgya stong phrag bdun cu rtsa gnyis kyis bla na med pa yang dag par rdzogs pa'i byang chub tu sems bskyed do/_/dge slong sum khri drug stong ni len pa med par zag pa rnams las sems rnam par grol lo/_/dge 
[\[192a.5\]]slong ma drug stong nyis brgyas kyang bla na med pa yang dag par rdzogs pa'i byang chub tu sems bskyed do/_/dge bsnyen sa ya brgyad 'bum gyis kyang bla na med pa yang dag par rdzogs pa'i byang chub tu sems bskyed do/_/dge bsnyen ma sa ya phrag bzhi dang nyis 'bum gyis kyang bla na med 
[\[192a.6\]]pa yang dag par rdzogs pa'i byang chub tu sems bskyed do/_/de nas bcom ldan 'das la 'jam dpal gzhon nur gyur pas 'di skad ces gsol to/_/byang chub sems dpa' dbang po rnon po gang dag 'byung ba de dag gis ting nge 'dzin rnams kyi ming thos na chos thams cad la snang ba 'thob par 
[\[192a.7\]]'gyur ba dang /_bdud kyi ris kyi lha'i bu thams cad dang /_gang zag dmigs pa'i lta ba can rnams kyis thul bar dka' ba dang /_yi ge gcig gis yi ge thams cad rtogs par 'gyur ba dang /_yi ge thams cad kyis yi ge gcig rtogs par 'gyur ba dang /_thogs pa ma mchis pa'i spobs pas 
[\[192b\]]
[\[192b.1\]]sems can thams cad la chos ston pa la mkhas par 'gyur ba dang /_chos zab mo la bzod par 'gyur ba dang /_spyod pa thams cad la mtshan nyid gcig tu rtogs shing so so yang dag par rig pa bzhis mun pa ma mchis par 'thob par 'gyur ba'i ting nge 'dzin rnams kyi ming bcom ldan 'das 
[\[192b.2\]]kyis bstan du gsol/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de'i phyir legs par rab tu nyon la yid la zung shig dang bshad do/_/'jam dpal gzhon nur gyur pas bcom ldan 'das de bzhin 
[\[192b.3\]]no zhes gsol te/_bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/'jam dpal mtha' yas dri med ces bya ba'i ting nge 'dzin yod de/_ting nge 'dzin de thob na byang chub sems dpa' gzugs thams cad yongs su dag par ston to/_/'jam 
[\[192b.4\]]dpal mgyogs par 'gro ba zhes bya ba'i ting nge 'dzin yod de/_ting nge 'dzin de thob na byang chub sems dpa' nyi ma dang /_zla ba'i 'od zil gyis gnon par byed do/_/'jam dpal 'od zer 'byung ba zhes bya ba'i ting nge 'dzin yod de/_ting nge 'dzin de thob na byang chub sems dpa' brgya byin dang /_
[\[192b.5\]]tshangs pa dag gi gzi brjid zil gyis gnon par byed do/_/'jam dpal yul ston pa zhes bya ba'i ting nge 'dzin yod de/_ting nge 'dzin de thob na byang chub sems dpa' 'khor 'dus pa thams cad kyi 'dod chags dang /_zhe sdang dang /_gti mug zhi bar byed do/_/'jam dpal 'od zer 
[\[192b.6\]]thogs pa med pa zhes bya ba'i ting nge 'dzin yod de/_ting nge 'dzin de thob na byang chub sems dpa' sangs rgyas kyi zhing thams cad 'od zer gyis snang bar byed do/_/'jam dpal chos thams cad mi brjed pa zhes bya ba'i ting nge 'dzin yod de/_ting nge 'dzin de thob na byang chub sems 
[\[192b.7\]]dpa' sangs rgyas kyi chos bstan pa thams cad 'dzin cing gzhan la yang ston par byed do/_/'jam dpal seng ge'i sgra mngon par bsgrags pa'i dbyangs yid du 'ong ba rjes su sgrogs pa zhes bya ba'i ting nge 'dzin yod de/_ting nge 'dzin de thob na byang chub sems dpa' tshangs pa'i 'jig 
[\[193a\]]
[\[193a.1\]]rten gyi bar du sgras mngon par go bar byed do/_/'jam dpal dga' ba dang /_mgu ba dang /_tshim pa thams cad yang dag par bskyed pa zhes bya ba'i ting nge 'dzin yod de/_ting nge 'dzin de thob na byang chub sems dpa' sems can thams cad kyi sems dang 
[\[193a.2\]]bsam pa sna tshogs yang dag par mgu bar byed do/_/'jam dpal lta bas chog mi shes shing mchog tu dga' ba dang ldan pa zhes bya ba'i ting nge 'dzin yod de/_ting nge 'dzin de thob na byang chub sems dpa' blta ba dang /_mnyan pas chog mi shes par 'gyur ro/_/'jam dpal 
[\[193a.3\]]yon tan bsam gyis mi khyab pa'i 'byung gnas shes rab kyi yul rin po che'i 'byung khungs rgyun cig pa nyon mongs pa med pa zhes bya ba'i ting nge 'dzin yod de/_ting nge 'dzin de thob na byang chub sems dpa' rdzu 'phrul bstan pa thams cad ston pa dang /_sems can rnams 'dul bar 
[\[193a.4\]]byed do/_/'jam dpal sgra skad thams cad kyi brda zhes bya ba'i ting nge 'dzin yod de/_ting nge 'dzin de thob na byang chub sems dpa' sgra skad dang brjod pa dang /_brda thams cad rtogs shing yi ge thams cad kyis yi ge gcig ston pa dang /_yi ge gcig gis yi ge thams cad 
[\[193a.5\]]ston par byed do/_/'jam dpal las kyi rnam par smin pa las byung ba'i bsod nams dang /_dge ba'i rtsa ba thams cad bsags shing ston par byed pa zhes bya ba'i ting nge 'dzin yod de/_ting nge 'dzin de thob na byang chub sems dpa' cang mi smra bar snyoms par zhugs te/_yi ge 
[\[193a.6\]]gcig tsam yang mi brjod par sems can thams cad kyis sangs rgyas kyi sgra dang /_chos kyi sgra dang /_dge 'dun gyi sgra dang /_nyan thos kyi sgra dang /_rang sangs rgyas kyi sgra dang /_byang chub sems dpa'i sgra dang /_pha rol du phyin pa'i sgra thos par byed do/_/'jam dpal gzungs 
[\[193a.7\]]thams cad las mngon par 'phags pa'i rgyal po zhes bya ba'i ting nge 'dzin yod de/_ting nge 'dzin de thob na byang chub sems dpa' gzungs mtha' yas pa bsgrub pa la 'jug pa khong du chud par 'gyur ro/_/'jam dpal chos thams cad la spobs pa bkod pa zhes bya ba'i ting nge 'dzin 
[\[193b\]]
[\[193b.1\]]yod de/_ting nge 'dzin de thob na byang chub sems dpa' yi ge thams cad la spobs shing sgra skad thams cad dang /_dbyangs thams cad dang /_brjod pa thams cad la yang spobs par 'gyur ro/_/de nas bcom ldan 'das la 'jam dpal gzhon nur gyur pas 'di skad ces gsol to/_/
[\[193b.2\]]bcom ldan 'das bdag chos kyi rnam grangs 'di'i yon tan brjod pa'i khyad par la spobs lags so/_/bcom ldan 'das kyis bka' stsal pa/_'jam dpal khyod spobs par byos shig_/'jam dpal gyis gsol pa/_bcom ldan 'das byang chub sems dpa' gang dag nem nur 
[\[193b.3\]]ma mchis pa dang /_/the tshom ma mchis pa'i sems kyis chos kyi rnam grangs 'di ston pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher yang dag par rab tu ston par bgyid pa de tshe 'di nyid la gdon mi 'tshal bar spobs pa 'thob par 
[\[193b.4\]]re bar bgyi ste/_spobs pa myur ba dang /_spobs pa rgya che ba dang /_zab mo la spobs pa dang /_mi brjed pa'i spobs pa dang /_spobs pa sna tshogs thob par re bar bgyi'o/_/de ni sems can thams cad la zhe 'gras pa ma mchis pa'i sems su gyur par re bar bgyi'o/_/de ci'i slad du 
[\[193b.5\]]zhe na/_gang ji tsam du chos kyi rnam grangs 'di bsgrub pa de ni spyod pa 'di nyid dang rjes su 'brel ba lags pa'i slad du'o/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal legs so legs so/_/khyod kyis tshig 'di 
[\[193b.6\]]legs par smras so/_/'jam dpal 'di lta ste/_dper na sbyin pa ni longs spyod chen po 'thob par slu ba med do/_/tshul khrims ni mtho ris su skye bar slu ba med do/_/thos pa ni shes rab chen por 'gyur bar slu ba med do/_/sgom pa ni 'bral bar 'gyur bar slu ba med do/_/'jam 
[\[193b.7\]]dpal de bzhin du chos kyi rnam grangs 'di yang tshe 'di nyid la spobs pa skye bar slu ba med do/_/'jam dpal 'di lta ste/_dper na nyi ma shar bas ni mun pa mun nag thams cad sel bar byed do/_/'jam dpal de bzhin du chos kyi rnam grangs 'di yang bstan ma thag tu spobs pa skye bar re bar 
[\[194a\]]
[\[194a.1\]]bya'o/_/'jam dpal 'di lta ste/_dper na byang chub kyi snying po la 'dug pa'i byang chub sems dpa' ni nges par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/'jam dpal de bzhin du byang chub sems 
[\[194a.2\]]dpa' sems dpa' chen po gang chos kyi rnam grangs 'di rab tu 'don pa de yang the tshom med par nges par tshe 'di nyid la spobs pa thob par 'gyur ro/_/'jam dpal de lta bas na byang chub sems dpa' sems dpa' chen po tshe 'di nyid la spobs pa thob par 'dod pas nem 
[\[194a.3\]]nur med pa dang /_the tshom med pa'i sems kyis chos kyi rnam grangs 'di gzung bar bya/_bcang bar bya/_kha ton du bya/_bklag par bya/_kun chub par bya/_gzhan dag la yang rgya cher yang dag par rab tu bstan par bya'o/_/de nas bcom ldan 'das la byang chub sems 
[\[194a.4\]]dpa' sems dpa' chen po dri ma med pa'i snying pos 'di skad ces gsol to/_/bcom ldan 'das bdag gis kyang bcom ldan 'das yongs su mya ngan las 'das nas byang chub sems dpa' gang nem nur ma mchis pa dang /_/the tshom ma mchis pa'i sems kyis chos kyi rnam grangs 
[\[194a.5\]]'di 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher yang dag par rab tu ston par 'gyur ba de la spobs pa nye bar bsgrub par bgyi'o/_/de nas bdud sdig can ngu zhing smre sngags 'don bzhin du bcom ldan 'das ga la 
[\[194a.6\]]ba der song ste phyin nas bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ni thugs rje dang ldan zhing sems can sdug bsngal ba rnams la bde ba rab tu stsol ba lags na/_bcom 
[\[194a.7\]]ldan 'das kyis bdag gi yid mi bde ba de legs par bsal ba'i slad du chos kyi rnam grangs 'di slar zhing byin gyis mi brlab tu gsol/_bcom ldan 'das gang gi tshe bcom ldan 'das byang chub kyi snying po la bzhugs pa dang /_da ltar chos kyi rnam grangs 'di bstan pa'i tshe 
[\[194b\]]
[\[194b.1\]]bdag 'dir shin du cher sdug bsngal zhing yid mi bde ba dang /_mya ngan gyi zug rngus gzir bar gyur pa lags so/_/bcom ldan 'das tha na chos kyi rnam grangs 'di sems can gang dag gi rna lam du grag par gyur pa de dag thams cad kyang bla na med pa yang dag par rdzogs 
[\[194b.2\]]pa'i byang chub las slar mi ldog par 'gyur lags na/_gang dag gis thos nas 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher yang dag par rab tu ston par bgyid pa de thams cad bla na med pa yang dag par rdzogs 
[\[194b.3\]]pa'i byang chub las slar mi ldog par 'gyur ba lta smos kyang ci 'tshal te/_sems can de dag thams cad ni yongs su mya ngan las 'da' bar 'gyur lags so/_/bcom ldan 'das de'i slad du bdag gi bdud kyi gnas stongs par 'gyur ba lags na de bzhin gshegs pa dgra bcom 
[\[194b.4\]]pa yang dag par rdzogs pa'i sangs rgyas ni thugs rje dang ldan zhing sdug bsngal ba rnams la bde ba stsol ba lags na/_bcom ldan 'das bdag dbugs dbyung du gsol/_bde bar gshegs pa bdag dbugs dbyung du gsol/_de nas bcom ldan 'das kyis bdud 
[\[194b.5\]]sdig can la 'di skad ces bka' stsal to/_/sdig can ma 'jigs shig_/sems can thams cad kyang yongs su mya ngan las 'da' bar mi 'gyur la/_/sdig can nga yang chos kyi rnam grangs 'di la byin gyis rlob par mi byed kyis sdig can ma 'jigs shig_/
[\[194b.6\]]de nas bcom ldan 'das kyis dbugs dbyung ba mdzad pas bdud sdig can tshim zhing mgu la yi rangs te/_rab tu dga' zhing /_dga' ba dang /_yid bde ba skyes nas de nyid du mi snang bar gyur to/_/de nas bcom ldan 'das la 'jam dpal gzhon nur gyur 
[\[194b.7\]]pas 'di skad ces gsol to/_/bcom ldan 'das ci las dgongs te de skad du nga chos kyi rnam grangs 'di la byin gyis rlob par mi byed do zhes bdud sdig can la bka' stsal/_bcom ldan 'das kyis bka' stsal pa/_'jam dpal chos thams cad ni byin gyi rlabs med pas byin 
[\[195a\]]
[\[195a.1\]]gyis brlabs pa yin te/_chos kyi rnam grangs 'di yang byin gyi rlabs med pas byin gyis brlabs pa yin pas/_'jam dpal de'i phyir ngas bdud sdig can la 'di skad du nga chos kyi rnam grangs 'di la byin gyis rlob par mi byed do zhes smras so/_/'jam dpal bden pa dang bden pa'i tshig 
[\[195a.2\]]gang gis chos thams cad byin gyi rlabs med pas byin gyis brlabs pa dang /_tha dad du dbyer med pa dang /_brjod du med pa dang /_mtshan nyid med pa dang /_bsnyad du med pa dang /_smrar med pa dang /_gnyis su med pa dang /_gnyis dang bral ba dang /_yang dag pa'i mtha' dang mnyam pa dang /_de bzhin nyid du zhugs 
[\[195a.3\]]pa dang /_chos kyi dbyings kyi mtshan nyid yin pa'i bden pa dang bden pa'i tshig des chos kyi rnam grangs 'di 'dzam bu'i gling na rab tu spyod par gyur cig_/de nas bcom ldan 'das kyis bden pa'i byin gyis brlabs de mdzad nas tshe dang ldan pa kun dga' bo la bka' stsal pa/_kun dga' bo chos kyi phung po brgyad khri bzhi stong gang yin 
[\[195a.4\]]pa dang /_chos kyi rnam grangs 'di gang yin pa de dag ni mnyam pa'i phyir khyod kyis kun nas sgo'i chos kyi rnam grangs 'di zung shig_/chongs shig_/lhogs shig_/kun chub par gyis shig_/gzhan dag la yang rgya cher yang dag par rab tu ston cig_/de ci'i phyir zhe na/_kun dga' bo de bzhin gshegs pa ni kun nas sgo'i chos 
[\[195a.5\]]kyi dbyings 'di legs par thugs su chud nas sems can rnams la chos kyi phung po brgyad khri bzhi stong ston par mdzad pa'i phyir ro/_/kun dga' bo de lta bas na chos kyi rnam grangs 'di legs par bsrung ba dang /_legs par gzung ba dang /_legs par kun chub par gyis shig_/bcom ldan 'das kyis de skad ces bka' 
[\[195a.6\]]stsal nas/_byang chub sems dpa' sems dpa' chen po dri ma med pa'i snying po dang /_'jam dpal gzhon nur gyur pa dang /_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog 
[\[195a.7\]]brtsegs pa chen po'i chos kyi rnam grangs le'u stong phrag brgya pa las/_kun nas sgo'i le'u zhes bya ba ste le'u bcu pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//
[\[195b\]]
[\[195b.1\]{D55}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bcu gcig pa ste/_'od zer kun du bkye ba bstan pa/_bam po dang po/_rgya gar skad du/_Ar+ya rash+mi saman+ta muk+to ni ra de sha nA ma ma hA yA na sU tra/_bod skad du/_'phags pa 'od zer kun du 
[\[195b.2\]]bkye ba bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod phung po'i ri la/_dge slong gi dge 'dun chen po thams cad kyang rang 
[\[195b.3\]]dbang chen po thob pa lnga brgya dang /_gzhan yang tshe gcig gis thogs pa'i byang chub sems dpa' sems dpa' chen po byams pa la sogs pa khrag khrig phrag brgyad cu dang /_gzhan yang byang chub sems dpa' sems dpa' chen po 'jam dpal gzhon nur gyur pa la sogs pa 
[\[195b.4\]]khrag khrig phrag bzhi bcu dang thabs cig tu bzhugs te/_de'i tshe 'khor 'dus pa de nyid du zla 'od gzhon nur gyur pa zhes bya ba zhig 'dus par gyur pa de 'dug pa'i stan las langs nas bla gos phrag pa gcig tu gzar te pus mo g.yas pa'i lha nga sa la btsugs nas/_bcom ldan 'das 
[\[195b.5\]]kyi zhabs la mgo bos phyag byas te/_gus pas thal mo sbyar nas bcom ldan 'das la 'di skad ces gsol to/_/bcom ldan 'das de bzhin gshegs pas sngon phrin las ci zhig mdzad na 'di ltar rnam par nges pa'i 'od zer dang /_yongs su sdud pa'i 'od zer dang /_kun nas 
[\[195b.6\]]slong ba'i 'od zer dang /_rab tu ston pa'i 'od zer dang /_kha dog sna tshogs kyi 'od zer dang /_kha dog 'dres pa ma mchis pa'i 'od zer dang /_rgya chung ngu'i 'od zer dang /_rgya chen po'i 'od zer dang /_rnam par dag pa'i 'od zer dang /_shin tu rnam par dag pa'i 'od zer dang /_dri ma 
[\[195b.7\]]ma mchis pa'i 'od zer dang /_shin tu dri ma ma mchis pa'i 'od zer dang /_dri ma dang bral ba'i 'od zer dang /_rim gyis 'phel ba'i 'od zer dang /_gsal ba'i 'od zer dang /_shin tu gsal ba'i 'od zer dang /_mtha' ma mchis pa'i 'od zer dang /_shin tu mtha' ma mchis 
[\[196a\]]
[\[196a.1\]]pa'i 'od zer dang /_tshad ma mchis pa'i 'od zer dang /_shin tu tshad ma mchis pa'i 'od zer dang /_grangs kyi tshad ma mchis pa'i 'od zer dang /_shin tu grangs kyi tshad ma mchis pa'i 'od zer dang /_myur ba'i 'od zer dang /_shin tu myur ba'i 'od zer dang /_gnas pa 
[\[196a.2\]]ma mchis pa'i 'od zer dang /_gnas ma mchis pa'i 'od zer dang /_rab tu 'bar ba'i 'od zer dang /_snang bar bgyid pa'i 'od zer dang /_mos par bgyid pa'i 'od zer dang /_pha rol du phyin par bgyid pa'i 'od zer dang /_thogs pa ma mchis pa'i 'od zer dang /_g.yo ba ma mchis 
[\[196a.3\]]pa'i 'od zer dang /_drang po'i 'od zer dang /_dpag tu ma mchis pa la gnas pa'i 'od zer dang /_gzugs kyi mtshan gyi 'od zer dang /_gzugs kyi mtshan sna tshogs kyi 'od zer dang /_gzugs kyi mtshan tshad ma mchis pa'i 'od zer dang /_kha dog sngon po dang /_ser po dang /_
[\[196a.4\]]dmar po dang /_dkar po'i mtshan nyid kyi 'od zer dang /_kha dog le brgan gyi mtshan nyid kyi 'od zer dang /_chu shel gyi kha dog gi mtshan nyid kyi 'od zer dang /_nam mkha'i kha dog gi mtshan nyid kyi 'od zer dang /_'di lta bu la sogs pa rnam pa sna tshogs kyi 'od zer re re kun kyang kha 
[\[196a.5\]]dog rnam pa lnga'i 'od zer 'dres par gyur pa ston par mdzad pa nas kha dog sngon po dang /_ser po dang /_dmar po dang /_dkar po'i dngos po re re kun kyang 'od zer kha dog rnam pa sna tshogs tshad ma mchis pa dpag tu ma mchis pa dag dang 'dres par gyur pa rab tu ston par mdzad pa'i bar 
[\[196a.6\]]du brnyes par gyur lags/_de nas bcom ldan 'das kyis zla 'od gzhon nur gyur pa la tshigs su bcad de bka' stsal pa/_da ni bsam gyis mi khyab pa'i/_/dge ba'i las kyi rgyu rkyen gyis/_/rmongs pa rnams ni rab spangs pas/_/'od zer sna tshogs grub pa yin/_/gzhan 
[\[196a.7\]]yang spyod pa sna tshogs kyis/_/sangs rgyas lam la rab gnas shing /_/stong ba byed med shes rab kyis/_/'dres pa'i 'od zer bstan pa yin/_/ji ltar phyi rol chos dag la/_/mtshan nyid bye brag sna tshogs snang /_/de ni stong zhing bdag kyang med/_/byed pa med cing sems yid 
[\[196b\]]
[\[196b.1\]]med/_/gzhan yang ji ltar nang gi lus/_/stong zhing bdag med byed med kyang /_/de las rnam pa sna tshogs kyi/_/sgra skad dag ni rab tu ston/_/de ltar byed med dbang gis na/_/kha dog dpag med 'od bstan nas/_/mos pa dag ni ji bzhin du/_/re ba dag ni skong bar mdzad/_/
[\[196b.2\]]res 'ga' 'od zer gcig las ni/_/kha dog rnam pa gnyis bskyed nas/_/so sor rab 'bring tha ma yi/_/bye brag yod pa rab tu ston/_/res 'ga' 'od zer gcig las ni/_/kha dog rnam pa gsum bskyed nas/_/so sor rab 'bring tha ma yi/_/bye brag yod pa rab 
[\[196b.3\]]tu ston/_/res 'ga' 'od zer gcig las ni/_/kha dog rnam pa bzhi bskyed nas/_/so sor rab 'bring tha ma yi/_/bye brag yod pa rab tu ston/_/res 'ga' 'od zer gcig las ni/_/kha dog rnam pa lnga 'byung ba/_/so sor rab 'bring tha ma yang /_/las gtsang las 
[\[196b.4\]]ni skyes pa yin/_/res 'ga' 'od zer gcig las ni/_/kha dog rnam pa drug 'byung ba/_/so sor rab 'bring tha ma yang /_/thabs mkhas las ni skyes pa yin/_/res 'ga' 'od zer gcig las ni/_/kha dog rnam pa bdun 'byung ba/_/so sor rab 'bring tha ma yang /_/las 
[\[196b.5\]]dge las ni skyes pa yin/_/res 'ga' 'od zer gcig las ni/_/kha dog rnam pa brgyad 'byung ba/_/so sor rab 'bring tha ma yang /_/dge ba'i chos las skyes pa yin/_/res 'ga' 'od zer gcig las ni/_/kha dog rnam pa dgu 'byung ba/_/so sor rab 'bring tha ma yang /_/
[\[196b.6\]]tshogs dag las ni skyes pa yin/_/res 'ga' 'od zer gcig las ni/_/kha dog rnam pa bcu 'byung ba/_/so sor rab 'bring tha ma yang /_/sbyin pa las ni skyes pa yin/_/res 'ga' dngos po gcig las ni/_/kha dog nyi shu gang 'byung ba/_/so sor rab 'bring tha ma yang /_/
[\[196b.7\]]tshul khrims bsrungs las skyes pa yin/_/res 'ga' dngos po gcig las ni/_/kha dog sum cu gang byung ba/_/so sor rab 'bring tha ma yang /_/bzod pa las ni skyes pa yin/_/res 'ga' dngos po gcig las ni/_/kha dog bzhi bcu gang byung ba/_/so sor rab 'bring tha ma yang /_/
[\[197a\]]
[\[197a.1\]]brtson 'grus las ni skyes pa yin/_/res 'ga' dngos po gcig las ni/_/kha dog lnga bcu gang 'byung ba/_/so sor rab 'bring tha ma yang /_/bsam gtan las ni skyes pa yin/_/res 'ga' dngos po gcig las ni/_/kha dog drug bcu gang 'byung ba/_/
[\[197a.2\]]so sor rab 'bring tha ma yang /_/shes rab las ni skyes pa yin/_/res 'ga' dngos po gcig las ni/_/kha dog bdun cu gang 'byung ba/_/so sor rab 'bring tha ma yang /_/byams sems las ni skyes pa yin/_/res 'ga' dngos po gcig las ni/_/kha dog brgyad cu gang 
[\[197a.3\]]'byung ba/_/so sor rab 'bring tha ma yang /_/snying rje'i sems las skyes pa yin/_/res 'ga' dngos po gcig las ni/_/kha dog dgu bcu gang 'byung ba/_/so sor rab 'bring tha ma yang /_/dga' ba'i sems las skyes pa yin/_/res 'ga' dngos po gcig las 
[\[197a.4\]]ni/_/kha dog rnam brgya gang 'byung ba/_/so sor rab 'bring tha ma yang /_/btang snyoms sems las skyes pa yin/_/res 'ga' dngos po gcig las ni/_/kha dog stong ni gang 'byung ba/_/so sor rab 'bring tha ma yang /_/yon tan ston las skyes pa yin/_/res 'ga' 
[\[197a.5\]]dngos po gcig las ni/_/kha dog khri ni gang 'byung ba/_/so sor rab 'bring tha ma yang /_/bsod nams tshogs las skyes pa yin/_/res 'ga' dngos po gcig las ni/_/kha dog bye ba gang ston pa/_/so sor rab 'bring tha ma yang /_/yid ches pa las skyes pa yin/_/res 'ga' 
[\[197a.6\]]dngos po gcig las ni/_/kha dog bye ba gnyis ston pa/_/so sor rab 'bring tha ma yang /_/rjes su yi rang las skyes yin/_/res 'ga' dngos po gcig las ni/_/kha dog bye ba gsum ston pa/_/so sor rab 'bring tha ma yang /_/shin tu sbyangs las skyes pa yin/_/res 'ga' 
[\[197a.7\]]dngos po gcig las ni/_/kha dog bye ba bzhi ston pa/_/so sor rab 'bring tha ma yang /_/sangs rgyas gus las skyes pa yin/_/res 'ga' dngos po gcig las ni/_/kha dog bye ba lnga ston pa/_/so sor rab 'bring tha ma yang /_/chos la gus las skyes pa yin/_/res 'ga' dngos 
[\[197b\]]
[\[197b.1\]]po gcig las ni/_/kha dog bye ba drug ston pa/_/so sor rab 'bring tha ma yang /_/dge 'dun gus las skyes pa yin/_/res 'ga' dngos po gcig las ni/_/kha dog bye ba bdun ston pa/_/so sor rab 'bring tha ma yang /_/tshul khrims gus las skyes pa yin/_/res 'ga' 
[\[197b.2\]]dngos po gcig las ni/_/kha dog bye ba brgyad ston pa/_/so sor rab 'bring tha ma yang /_/ting 'dzin gus las skyes pa yin/_/res 'ga' dngos po gcig las ni/_/kha dog bye ba dgu ston pa/_/so sor rab 'bring tha ma yang /_/kun brtse las ni skyes pa yin/_/res 
[\[197b.3\]]'ga' dngos po gcig las ni/_/kha dog bye ba bcu ston pa/_/so sor rab 'bring tha ma yang /_/bag yod las ni skyes pa yin/_/gzhan yang spu khung gcig las ni/_/'od zer mang po gang ston pa/_/'od zer sna tshogs ming de dag_/deng 'dir khyod la bshad par bya/_/nga la 'od 
[\[197b.4\]]zer gcig yod de/_/de ming sprin gtsang snang zhes bya/_/'od zer de ni dge ba'i rtsa/_/dpag med bsags las skyes pa yin/_/'di ltar 'das pa'i dus kyi tshe/_/sems can rnam pa ji snyed pa/_/nad rnams sna tshogs btab pa las/_/snying brtse'i sems ni rab bskyed 
[\[197b.5\]]nas/_/sman ni mang po rab btang zhing /_/de dag sos par byas pa yi/_/rgyu dang rkyen ni 'di yi phyir/_/de 'dra'i 'od zer thob pa yin/_/nga la 'od zer yang yod de/_/de ming rnam dag mig ces bya/_/mar mes sangs rgyas mchod pas na/_/de phyir de las skyes pa yin/_/nga la 'od 
[\[197b.6\]]zer yang yod de/_/de ming rnam dag rna zhes bya/_/sgra dbyangs dag gis mchod byas pas/_/de phyir de las skyes pa yin/_/nga la 'od zer yang yod de/_/de ming rnam dag sna zhes bya/_/spos chu dag gis mchod byas pas/_/de phyir de las skyes pa yin/_/nga la 'od zer yang 
[\[197b.7\]]yod de/_/de ming rnam dag lce zhes bya/_/ro mchog dag gis mchod byas pas/_/de phyir de las skyes pa yin/_/nga la 'od zer yang yod de/_/de ming rnam dag lus shes bya/_/'di ltar gos kyis mchod byas pas/_/de phyir de las skyes pa yin/_/nga la 'od zer yang yod 
[\[198a\]]
[\[198a.1\]]de/_/de ming rnam dag sems zhes bya/_/rtag tu sangs rgyas yid ches pas/_/de phyir de las skyes pa yin/_/nga la 'od zer yang yod de/_/de ming rnam dag gzugs zhes bya/_/sangs rgyas gzugs ni bris pas na/_/de phyir de las skyes pa yin/_/nga la 'od zer 
[\[198a.2\]]yang yod de/_/de ming rnam dag sgra zhes bya/_/rtag tu chos la bsngags pas na/_/de phyir de las skyes pa yin/_/nga la 'od zer yang yod de/_/de ming rnam dag dri zhes bya/_/rtag tu dge 'dun gus pas na/_/de phyir de las skyes pa yin/_/nga la 'od zer yang yod de/_/de ming rnam dag 
[\[198a.3\]]ro zhes bya/_/yid bzhin du ni sbyin btang bas/_/de phyir de las skyes pa yin/_/nga la 'od zer yang yod de/_/de ming rnam dag reg ces bya/_/byug spos dag gis mchod pas na/_/de phyir de las skyes pa yin/_/nga la 'od zer yang yod de/_/de ming rnam dag chos zhes bya/_/chos rnams 
[\[198a.4\]]yongs su bzung bas na/_/de phyir de las skyes pa yin/_/nga la 'od zer yang yod de/_/de ming rnam dag sa zhes bya/_/sangs rgyas dge 'dun sa phyags pas/_/de phyir de las skyes pa yin/_/nga la 'od zer yang yod de/_/de ming rnam dag chu zhes bya/_/chu mig khron pas mchod pas 
[\[198a.5\]]na/_/de phyir de las skyes pa yin/_/nga la 'od zer yang yod de/_/de ming rnam dag me zhes bya/_/mi 'dzin mchod cing sbyin btang bas/_/de phyir de las skyes pa yin/_/nga la 'od zer yang yod de/_/de ming rnam dag rlung zhes bya/_/rlung yab thogs nas mchod pas na/_/de phyir de las 
[\[198a.6\]]skyes pa yin/_/nga la 'od zer yang yod de/_/de ming rnam dag phung zhes bya/_/lus kyis sangs rgyas mchod pas na/_/de phyir de las skyes pa yin/_/nga la 'od zer yang yod de/_/de ming rnam dag khams zhes bya/_/rtag tu byams pa'i sems bsgoms pas/_/de phyir de las skyes pa yin/_/
[\[198a.7\]]nga la 'od zer yang yod de/_/de ming rnam dag bden zhes bya/_/rtag tu [{]brdzun [,]rdzun [}]ni spangs pas na/_/de phyir de las skyes pa yin/_/nga la 'od zer yang yod de/_/de ming rnam dag zhi zhes bya/_/rtag tu sbyin pa btang bas na/_/de phyir de las skyes pa yin/_/nga la 'od zer yang yod de/_/de ming 
[\[198b\]]
[\[198b.1\]]rnam dag sgra zhes bya/_/sangs rgyas rnams kyi bsngags brjod pas/_/de phyir de las skyes pa yin/_/nga la 'od zer yang yod de/_/de ming rnam dag dran zhes bya/_/ting 'dzin bsngags pa brjod pas na/_/de phyir de las skyes pa yin/_/nga la 'od zer yang yod de/_/de ming rnam dag spobs 
[\[198b.2\]]zhes bya/_/kun 'dzin bsngags pa brjod pas na/_/de phyir de las skyes pa yin/_/nga la 'od zer yang yod de/_/de ming 'thun zhes bya ba yin/_/rtsod pa dag ni bsdums pas na/_/de phyir de las skyes pa yin/_/nga la 'od zer yang yod de/_/de ming don rab bstan ces bya/_/stong nyid 
[\[198b.3\]]rab tu rtogs pas na/_/de phyir de las skyes pa yin/_/nga la 'od zer yang yod de/_/de ming kha dog sngo zhes bya/_/pad ma sngon pos mchod pas na/_/de phyir de las skyes pa yin/_/nga la 'od zer yang yod de/_/de ming kha dog ser zhes bya/_/tsam pa kas ni mchod pas na/_/de phyir de 
[\[198b.4\]]las skyes pa yin/_/nga la 'od zer yang yod de/_/de ming kha dog dmar zhes bya/_/mu tig dag gis mchod pas na/_/de phyir de las skyes pa yin/_/nga la 'od zer yang yod de/_/de ming kha dog dkar zhes bya/_/gser gyi gdugs kyis mchod pas na/_/de phyir de las skyes pa 
[\[198b.5\]]yin/_/nga la 'od zer yang yod de/_/de ming yon tan mchog ces bya/_/tshon sna mang pos brgyan pas na/_/de phyir de las skyes pa yin/_/nga la 'od zer yang yod de/_/de ming klu'i gzi zhes bya/_/klu yi ba dan gyis mchod pas/_/de phyir de las skyes pa yin/_/nga la 'od zer 
[\[198b.6\]]yang yod de/_/de ming glang po'i gzi zhes bya/_/glang po'i ba dan gyis mchod pas/_/de phyir de las skyes pa yin/_/nga la 'od zer yang yod de/_/de ming seng ge rgyal zhes bya/_/seng ge'i ba dan gyis mchod pas/_/de phyir de las skyes pa yin/_/nga la 'od zer yang yod de/_/
[\[198b.7\]]de ming khyu mchog rgyal zhes bya/_/khyu mchog ba dan gyis mchod pas/_/de phyir de las skyes pa yin/_/nga la 'od zer yang yod de/_/de ming rnam dag zla ba yin/_/sangs rgyas mchod rten phyags pas na/_/de phyir de las skyes pa yin/_/nga la 'od zer yang yod de/_/de ming 
[\[199a\]]
[\[199a.1\]]klu gdul zhes bya'o/_/dar gyi lda ldi phul bas na/_/de phyir de las skyes pa yin/_/nga la 'od zer yang yod de/_/de ming gnod sbyin 'dul zhes bya/_/so sor legs par brtags pas na/_/de phyir de las skyes pa yin/_/nga la 'od zer yang yod de/_/de ming 
[\[199a.2\]]bud med rtogs zhes bya/_/bud med mtshan ma spangs pas na/_/de phyir de las skyes pa yin/_/nga la 'od zer yang yod de/_/de ming skyes pa rtogs zhes bya/_/skyes pa'i mtshan ma spangs pas na/_/de phyir de las skyes pa yin/_/nga la 'od zer yang yod de/_/de ming rdo rje stobs zhes 
[\[199a.3\]]bya/_/las kyi shes pa dag pas na/_/de phyir de las skyes pa yin/_/nga la 'od zer yang yod de/_/de ming stong pa ston zhes bya/_/'jig rten rnam smin ston pas na/_/de phyir de las skyes pa yin/_/nga la 'od zer yang yod de/_/de ming yang dag rtogs zhes bya/_/phyin ci log 
[\[199a.4\]]ni spangs pas na/_/de phyir de las skyes pa yin/_/nga la 'od zer yang yod de/_/sangs rgyas gsung ni ston zhes bya/_/chos dbyings bsngags pa brjod pas na/_/de phyir de las skyes pa yin/_/nga la 'od zer yang yod de/_/skyon rnams spangs pa zhes bya'o/_/mos pa'i 
[\[199a.5\]]bsngags pa brjod pas na/_/de phyir de las skyes pa yin/_/nga la 'od zer yang yod de/_/bkod pa kun tu snang zhes bya/_/mar me phul ba'i bsngags brjod pas/_/de phyir de las skyes pa yin/_/nga la 'od zer yang yod de/_/de ming sred pa spangs zhes bya/_/ting 'dzin shes 
[\[199a.6\]]rab bsngags brjod pas/_/de phyir de las skyes pa yin/_/nga la 'od zer yang yod de/_/de ming bag chags spangs zhes bya/_/sngon mtha'i shes pa spangs pas na/_/de phyir de las skyes pa yin/_/nga la 'od zer yang yod de/_/de ming chags pa spangs zhes bya/_/mi skye ye shes 
[\[199a.7\]]bsngags pas na/_/de phyir de las skyes pa yin/_/nga la 'od zer yang yod de/_/'gro ba rnams ni spangs zhes bya/_/zag zad ye shes bsngags pas na/_/de phyir de las skyes pa yin/_/nga la 'od zer yang yod de/_/de ming gnas spangs zhes bya ste/_/sdug bsngal shes pa 
[\[199b\]]
[\[199b.1\]]bsngags pas na/_/de phyir de las skyes pa yin/_/nga la 'od zer yang yod de/_/sangs rgyas cho 'phrul zhes bya'o/_/rdzu 'phrul mthu yi bsngags brjod pas/_/de phyir de las skyes pa yin/_/nga la 'od zer yang yod de/_/de ming gzugs med ston ces bya/_/rdzu 'phrul rkang gi 
[\[199b.2\]]bsngags brjod pas/_/de phyir de las skyes pa yin/_/nga la 'od zer yang yod de/_/dge ba'i grogs la mos zhes bya/_/rtogs pa'i rang bzhin bsngags brjod pas/_/de phyir de las skyes pa yin/_/nga la 'od zer yang yod de/_/mig gi sngon mtha' zhes bya'o/_/mig 
[\[199b.3\]]gi sngon mtha' bsngags brjod pas/_/de phyir de las skyes pa yin/_/nga la 'od zer yang yod de/_/mig gi mtha' zad ces bya'o/_/mig zad bsngags pa brjod pas na/_/de phyir de las skyes pa yin/_/nga la 'od zer yang yod de/_/de ming srid pa'i mtha' zhes bya/_/srid 
[\[199b.4\]]med bsngags pa brjod pas na/_/de phyir de las skyes pa yin/_/nga la 'od zer yang yod de/_/de ming 'jig pa med ces bya/_/'gog pa med kyi bsngags brjod pas/_/de phyir de las skyes pa yin/_/nga la 'od zer yang yod de/_/de ming mtha' med ces bya'o/_/mtha' med bsngags 
[\[199b.5\]]pa brjod pas na/_/de phyir de las skyes pa yin/_/nga la 'od zer yang yod de/_/de ming mtshan ma med ces bya/_/'dus ma byas kyi bsngags brjod pas/_/de phyir de las skyes pa yin/_/nga la 'od zer yang yod de/_/de ming 'gyur ba med ces bya/_/khyad par med pa'i 
[\[199b.6\]]bsngags brjod pas/_/de phyir de las skyes pa yin/_/nga la 'od zer yang yod de/_/de ming 'gyur ba med ces bya/_/zhen pa med pa'i bsngags brjod pas/_/de phyir de las skyes pa yin/_/nga la 'od zer yang yod de/_/de ming 'byung ba med ces bya/_/skye ba med pa'i bsngags 
[\[199b.7\]]brjod pas/_/de phyir de las skyes pa yin/_/nga la 'od zer yang yod de/_/de ming skye ba med ces bya/_/'byung ba med pa'i bsngags brjod pas/_/de phyir de las skyes pa yin/_/nga la 'od zer bstan med ces bya yod/_/skye dgu rnams ni yongs su smin par byed/_/nga la 'od 
[\[200a\]]
[\[200a.1\]]zer chos nyid ces bya yod/_/sangs rgyas zhing ni bye ba g.yo bar byed/_/nga la 'od zer bdud 'dul zhes bya yod/_/'od zer de yi gzis ni bdud skrag byed/_/nga la 'od zer bsod nams rgyal mtshan yod/_/de yi ming 'dzin dag ni gnod pa spong /_/nga la 'od 
[\[200a.2\]]zer stobs ldan rgyal mtshan yod/_/de yi ming 'dzin dag ni dgra rab spong /_/nga la 'od zer rab zhi rgyal mtshan yod/_/de yi ming 'dzin dag ni 'dod chags spong /_/nga la 'od zer bsam gtan rgyal mtshan yod/_/de yi ming 'dzin dag ni log spyod spong /_/nga la 'od zer grags 
[\[200a.3\]]pa'i rgyal mtshan yod/_/de yi ming 'dzin dag ni grags pa 'thob/_/nga la 'od zer yid dga' rgyal mtshan yod/_/de yi ming 'dzin dag ni mya ngan med/_/nga la 'od zer sdom gtsang rgyal mtshan yod/_/de yi ming 'dzin tshul khrims 'chal pa spong /_/nga la 'od zer spos mchog rgyal 
[\[200a.4\]]mtshan yod/_/de yi ming 'dzin mi gtsang med par 'gyur/_/nga la 'od zer chos zab ces bya yod/_/de yi ming 'dzin the tshom med par 'gyur/_/nga la 'od zer gnas pa med pa yod/_/de yi ming 'dzin sred pa spong bar 'gyur/_/nga la 'od zer rtog bral zhes bya yod/_/de yi ming 
[\[200a.5\]]'dzin 'dzin pa med par 'gyur/_/nga la 'od zer ri rab ces bya yod/_/de yi ming 'dzin g.yo ba med par 'gyur/_/nga la 'od zer gsang ba'i spyod pa yod/_/de yi ming 'dzin mngon par zhen pa med/_/nga la 'od zer rnam grol spyod pa yod/_/de yi ming 'dzin 'ching ba med par 'gyur/_/
[\[200a.6\]]nga la 'od zer legs 'dul zhes bya yod/_/de yi ming 'dzin mnyen des thob par 'gyur/_/nga la 'od zer mi g.yo zhes bya yod/_/de yi ming 'dzin 'dod chags zhen spong 'gyur/_/nga la 'od zer rab 'dul zhes bya yod/_/de yi ming 'dzin tshul khrims rdzogs par 'gyur/_/nga 
[\[200a.7\]]la 'od zer dge mang spyod pa yod/_/de yi ming 'dzin gos pa med par 'gyur/_/nga la 'od zer phan mang byed pa yod/_/gang gis ming thos nyes pa rnam spong 'gyur/_/nga la 'od zer mchog shes mthong ba yod/_/gang gis ming thos rmongs pa med par 'gyur/_/nga la 'od zer phan 
[\[200b\]]
[\[200b.1\]]tshol zhes bya yod/_/gang gis ming thos zhe sdang med par 'gyur/_/nga la 'od zer sems dga' byed pa yod/_/gang gis ming thos bde ba thob par 'gyur/_/nga la 'od zer gdung ba med pa yod/_/gang gis ming 'dzin stong nyid rtogs par 'gyur/_/nga la 'od zer ngo bo nyid med 
[\[200b.2\]]yod/_/gang gis ming 'dzin spros las 'da' bar 'gyur/_/nga la 'od zer rten pa med pa yod/_/gang gis ming 'dzin g.yo ba med par 'gyur/_/nga la 'od zer rmongs dang bral ba yod/_/gang gis ming 'dzin som nyi med par 'gyur/_/nga la 'od zer gnas med ces bya yod/_/
[\[200b.3\]]gang gis ming 'dzin gti mug mun pa spong /_/nga la 'od zer nang lus skyo ba yod/_/gang gis ming 'dzin de ni len mi 'gyur/_/nga la 'od zer 'dzin med ces bya yod/_/gang gis ming 'dzin yi ge tshig 'bru spong /_/nga la 'od zer rmongs pa med pa yod/_/gang gis ming 'dzin 
[\[200b.4\]]brjod dang bral bar 'gyur/_/nga la 'od zer 'gro med ces bya yod/_/gang gis ming 'dzin ma 'ongs shes par 'gyur/_/nga la 'od zer kun mtha' zhes bya yod/_/gang gis ming 'dzin 'das pa shes par 'gyur/_/nga la 'od zer mtshungs med ces bya yod/_/gang gis ming 'dzin zag 
[\[200b.5\]]med rtogs par 'gyur/_/nga la 'od zer 'phags thob ces bya yod/_/gang gis ming 'dzin mchog gyur shes par 'gyur/_/nga la 'od zer dri ma med pa yod/_/gang gis ming 'dzin mngon par zhen pa spong /_/nga la 'od zer rdul spong zhes bya yod/_/gang gis ming 'dzin mun pa med 
[\[200b.6\]]par 'gyur/_/nga la 'od zer sred pa med pa yod/_/gang gis ming 'dzin rten dag spong bar 'gyur/_/nga la 'od zer mchog rgyal zhes bya yod/_/gang gis ming 'dzin pha rol smra ba non/_/nga la 'od zer dar la bab pa yod/_/gang gis ming 'dzin spyod pa drug 'grub 'gyur/_/nga la 'od 
[\[200b.7\]]zer mchog btsun zhes bya yod/_/gang gis ming 'dzin shes pa thogs med 'gyur/_/nga la 'od zer myur ba zhes bya yod/_/gang gis ming 'dzin dge slong mchog 'grub 'gyur/_/nga la 'od zer mtshan ldan zhes bya yod/_/gang gis ming 'dzin chos zab rtogs par 'gyur/_/nga la 
[\[201a\]]
[\[201a.1\]]'od zer mtshan ma med pa yod/_/gang gis ming 'dzin nga rgyal spong bar 'gyur/_/nga la 'od zer skye med ces bya yod/_/gang gis ming 'dzin 'thob med rnyed par 'gyur/_/nga la 'od zer sangs rgyas dran pa yod/_/de bzhin gshegs pa rnams kyis rab tu 
[\[201a.2\]]bsngags/_/sangs rgyas mang la spyod pa rnams bsgrubs pas/_/'di lta bu yi 'od zer grub pa yin/_/sangs rgyas sku las byung ba'i 'od zer rnams/_/rdul phran grangs ni brgya stong bye snyed mnga'/_/de bzhin zhing ni tshad med bye snyed mnga'/_/de yi grangs ni rgya mtsho'i bye ma snyed/_/rdul 
[\[201a.3\]]de snyed kyi 'od zer rnams kyang ni/_/so so la yang 'khor ni mang po yod/_/'od zer des ni sangs rgyas med zhing du/_/de bzhin gshegs pa'i rnam dag skur sprul nas/_/shin tu zab mo'i chos ni ston mdzad pas/_/sems can bzod la rab tu 'god par mdzad/_/nga la 'od zer sangs rgyas 
[\[201a.4\]]zhes bya yod/_/sems can sangs rgyas lam la gnas par mdzad/_/nga la 'od zer chos shes bya ba yod/_/shin tu rnam dag gsal byed dri ma med/_/nga la 'od zer dge 'dun zhes bya yod/_/de bzhin gshegs pa rnams kyis rab tu bsngags/_/nga la 'od zer rnam dag ces bya 
[\[201a.5\]]yod/_/'od zer de ni khyad 'phags rnyed par dka'/_/nga la 'od zer pad ma zhes bya yod/_/sems can phan 'dogs yongs su smin par byed/_/nga la 'od zer tshangs pa zhes bya yod/_/kha cig brgya byin yang na lha zhes bya/_/zla ba klu dang gnod sbyin zhes kyang bya/_/lha ma yin dang nam 
[\[201a.6\]]mkha' lding zhes bya/_/kha cig rgyal po bud med zhes kyang bya/_/kha cig bu mo kha cig khye'u zhes bya'o/_/de ltar 'od zer sna tshogs mang po rnams/_/so sor dge chos dag gis skal mtshungs 'dul/_/'khor ni tshad med bye ba snyed dag kyang /_/thams cad byang chub yongs su smin par 
[\[201a.7\]]byed/_/nga la 'od zer shes rab ces bya yod/_/kha cig tshul khrims kha cig ming byams pa/_/kha cig snying rje dga' dang sgron zhes bya/_/kha cig byug spos kha cig rol mo sgra/_/'di lta bu la sogs pa'i 'od zer rnams/_/sngon gyi spyod pa'i rjes su 'thun par ni/_/skye dgu'i rnam pa tshad 
[\[201b\]]
[\[201b.1\]]med yongs bsdus pas/_/des na 'od zer 'di dag rdzogs pa yin/_/nga la 'od zer gtso bo zhes bya yod/_/de bzhin gshegs pa rnams kyis rab tu bsngags/_/sangs rgyas bstan pa rnams la rtag gus pas/_/des na 'od zer 'di ni rdzogs pa yin/_/sangs rgyas spyan gyis sems can 
[\[201b.2\]]grangs gzigs nas/_/spu khung kun nas 'od zer sna tshogs gtong /_/'od zer mang po de dag re re yang /_/so sor 'khor mang dag gis rab tu bskor/_/sems can rnams kyi mos pa ji bzhin du/_/sangs rgyas 'od zer gtong zhing smin par mdzad/_/gang gis 'od zer bstan pa 
[\[201b.3\]]'di thos nas/_/rab tu dga' zhing mos par gang byed pa/_/de sngon sangs rgyas mang po dag las ni/_/mdo sde 'di ni thos par gyur pa yin/_/nga la 'od zer khyad par 'phags pa yod/_/'khor ni bye ba brgyad cu grangs snyed yod/_/sngon gyi sangs rgyas dag la tshigs bcad gcig_/bsngags 
[\[201b.4\]]pas de phyir 'od zer 'di grub po/_/nga la 'od zer mya ngan med pa yod/_/'khor ni khrag khrig brgyad cu snyed yod de/_/de bzhin gshegs pa'i bstan pa gcig bzung bas/_/de phyir 'od zer 'di ni grub pa yin/_/nga la 'od zer rnam dag mchog yod de/_/'khor ni bye ba brgyad cu grangs 
[\[201b.5\]]snyed yod/_/ting 'dzin gcig ni yongs su bzung bas na/_/de phyir 'od zer 'di ni grub pa yin/_/'das pa'i dus kyi sangs rgyas mtshan/_/khyad par 'phags pa zhes bya byung /_/sangs rgyas des ni 'jig rten na/_/sku tshe'i tshad ni med par bzhugs/_/dang po mngon par sangs rgyas tshe/_/
[\[201b.6\]]chos bstan 'khor du 'dus pa yi/_/grangs ni khrag khrig brgyad cu snyed/_/de nyid du ni 'dus par gyur/_/de yi tshe na 'dzam bu yi/_/gling chen dag ni 'di dag tu/_/yul gyi rgyal po de yi ming /_/sgra la mos zhes bya ba byung /_/rgyal po chen po de la ni/_/bu pho dag ni lnga brgya yod/_/
[\[201b.7\]]byad bzhin dag ni sdug mdzes pas/_/mthong ba dag ni dga' bar 'gyur/_/de yi tshe na rgyal po'i yab/_/gzi byin rang dbang rab ldan zhing /_/dkon mchog dag ni gsum po la/_/shin tu dang ba skyes par gyur/_/rgyal po de la skyed mos tshal/_/mchog tu gyur pa ji snyed pa/_/
[\[202a\]]
[\[202a.1\]]de dag thams cad gus pas ni/_/bcom ldan de la rab tu phul/_/skyed mos tshal ni de dag tu/_/'chag sa dag ni ji snyed pa/_/de dag thams cad kun du ni/_/ljon shing tsam pa ka dag dang /_/ljon shing n+ya gro d+ha dag dang /_/ljon shing king shu ka dang ni/_/ljon shing 
[\[202a.2\]]u dum ba ra dang /_/ljon shing pa la pa tra dang /_/ljon shing shi ri sha dag dang /_/ljon shing mya ngan [(]'tshad [,]tshal [)]la sogs/_/de dag grangs ni so sor yang /_/bye ba phrag ni brgyad cu yod/_/ljon shing mang po de dag kyang /_/dbyar dang dgun ni 'dra bar yang /_/me tog 'bras bu yal ga dag_/kha 
[\[202a.3\]]dog dag ni gsal zhing rgyas/_/dri mchog dam pa rab 'byung zhing /_/de bzhin gshegs pa'i sku la 'thul/_/dge slong dag ni ji snyed pa/_/lus kyi kha dog gser dang 'dra/_/de dag thams cad kun kyang ni/_/ljon shing dag ni de drung du/_/'dug nas rab tu brtson pas na/_/gzungs 
[\[202a.4\]]ni rab tu thob par gyur/_/de tshe de bzhin gshegs pa de/_/rgyal po yab dang sras rnams dang /_/gzhan yang 'khor ni mang po la/_/shin tu thugs ni brtse ba'i phyir/_/rnam par nges pa'i 'od zer mdo/_/de dag la ni rab tu bstan/_/rgyal po des ni thos gyur nas/_/sems ni rab tu 
[\[202a.5\]]dga' bar gyur/_/tshigs su bcad pa tshad med pas/_/de bzhin gshegs pa'i bsngags pa brjod/_/gzhan yang rgyal po chen po des/_/rin po che yi gdugs dam pa/_/bye ba phrag ni brgyad cu snyed/_/bcom ldan de la rab tu phul/_/rin chen gdugs ni re re la/_/yid bzhin 
[\[202a.6\]]nor bu'i dra ba dag_/mtha' ma 'khor bar rab tu brgyan/_/yid bzhin nor bu rin po che/_/de dag re re'i rin thang yang /_/'dzam bu'i gser ni btso ma dag_/srang ni bye ba brgyad cu ri/_/rin chen gdugs ni re re yang /_/yid bzhin nor bu rin po che/_/bye ba phrag ni brgyad cu 
[\[202a.7\]]snyed/_/phreng ba dag tu byas par gyur/_/yid bzhin rin chen de dag kyang /_/kha dog dag ni rab gsal bas/_/nyin mtshan dag ni med par yang /_/rtag tu 'od zer rab tu gtong /_/'od zer de dag re res kyang /_/dpag tshad brgya ni snang bar byed/_/'od zer de dag rab gsal bas/_/
[\[202b\]]
[\[202b.1\]]nyi zla dag ni zil gyis gnon/_/gzhan yang rin chen gdugs de dag_/seng ge rin chen chun 'phyang ni/_/bye ba phrag ni brgyad cu dang /_/gser skud rin chen phreng ba yang /_/bye ba phrag ni brgyad cu dag_/ngos bzhi dag ni rab tu brgyan/_/gzhan yang rin chen dam pa ni/_/'di ltar 
[\[202b.2\]]rnam pa sna tshogs kyis/_/mu tig rin chen dra ba dag_/spel ma dag tu rnam par brgyan/_/'di lta bu yi gdugs dag gis/_/skyed mos tshal ni kun tu g.yogs/_/de yi steng du gzhan yang ni/_/pad ma su ma na dang ni/_/pad ma a ti mug ta ka/_/btang bzung zhes ni bya ba dang /_/
[\[202b.3\]]pad ma u dum ba ra dang /_/pad ma sngon po la sogs dang /_/de bzhin rnam pa sna tshogs kyi/_/pad ma'i gdugs ni tshad med pa/_/re re thams cad kun kyang ni/_/rin chen dra ba 'tsham par byas/_/gzhan yang gser gyi skud pa las/_/byas pa'i gos dag gis kyang ni/_/bla re 
[\[202b.4\]]dag tu rab byas nas/_/de yi steng du khyab par g.yogs/_/gzhan yang tsan dan rin chen khri/_/gser dag las ni rkang byas pa/_/de yi grangs kyang bye ba phrag_/brgyad cu snyed ni rab tu bshams/_/rin chen khri ni de dag la/_/zab dar dag las byas pa yi/_/stan ni bye ba 
[\[202b.5\]]phrag brgyad cu/_/de yi steng du rab brgyan to/_/de yi tshe na sems can gyi/_/rnam pa dag ni ji snyed pa/_/srid pa'i rtse mo man chad kyang /_/thams cad der ni 'dus gyur nas/_/de bzhin gshegs pa de las ni/_/mdo sde 'di ni rab tu mnyan/_/lha dang klu dang gnod sbyin dang /_/
[\[202b.6\]]dri za yi ni rgyal po dang /_/lto 'phye chen po lha ma yin/_/de dag mdo sde 'di thos nas/_/rab tu dga' ba'i sems skyes pas/_/tshigs su bcad pa brgyad stong gis/_/de bzhin gshegs pa'i bsngags brjod nas/_/de dag thams cad kun gyis kyang /_/byang chub chen por smon 
[\[202b.7\]]lam btab/_/lha dang klu dang lha ma yin/_/de la sogs pa thams cad kyang /_/yongs su dang ba'i sems kyis ni/_/me tog man dA ra ba dang /_/mu tig rin chen la sogs pa'i/_/char phab mchod pa rab tu byas/_/de yi tshe na gzhan yang ni/_/lha chen mthu dang gzi ldan pa/_/
[\[203a\]]
[\[203a.1\]]bye ba phrag ni brgyad cu snyed/_/mdo sde 'di ni thos pas na/_/rab tu dga' ba'i sems bskyed nas/_/byang chub chen por smon lam btab/_/ma 'ongs pa yi dus kyi tshe/_/'od zer 'di 'dra thob par shog_/de bzhin gshegs pas de yi tshe/_/de yi bsam pa thugs 
[\[203a.2\]]chud pas/_/ma 'ongs sangs rgyas 'grub 'gyur zhes/_/byang chub tu ni lung yang bstan/_/de yi tshe na gzhan yang ni/_/brgya byin lha yi dbang po dang /_/tshangs pa 'khor dang bcas pa yang /_/bye ba phrag ni brgyad cu snyed/_/'od zer rab tu ston pa yi/_/mdo sde 'di ni thos pas na/_/
[\[203a.3\]]rab tu dga' ba'i sems bskyed nas/_/byang chub tu ni sems kyang bskyed/_/ma 'ongs sangs rgyas 'grub 'gyur zhes/_/byang chub tu ni lung yang bstan/_/de yi tshe na gzhan yang ni/_/klu ni bye ba khrag khrig phrag_/brgyad cu snyed ni 'dus pa dag_/mdo sde 'di ni thos pas na/_/byang 
[\[203a.4\]]chub tu ni sems bskyed pas/_/lung bstan pa yang thob par gyur/_/de yi tshe na gzhan yang ni/_/gser 'dab rgyal po bye ba phrag_/brgyad cu snyed ni 'dus pa dag_/mdo sde 'di ni thos pas na/_/sdom pa lnga ni rab bsrungs te/_/lung bstan pa yang thob par gyur/_/de yi tshe na 
[\[203a.5\]]gzhan yang ni/_/dri za'i rgyal po bye ba phrag_/brgyad cu snyed ni 'dus pa dag_/mdo sde 'di ni thos pas na/_/rol mo brgya stong rnams byas te/_/sgra snyan dag ni rab phyung nas/_/bcom ldan de la mchod byas pas/_/lung bstan pa yang thob par gyur/_/de yi tshe na gzhan yang ni/_/
[\[203a.6\]]gnod sbyin rgyal po khrag khrig snyed/_/mdo sde 'di ni thos pas na/_/sangs rgyas ye shes dag las ni/_/shin tu dad pa skyes par gyur/_/de dag thams cad kun gyis kyang /_/byang chub lung bstan thob par gyur/_/zla 'od 'di ltar shes par gyis/_/de tshe rgyal po sgra mos pas/_/mchod 
[\[203a.7\]]pa rnam pa sna tshogs kyis/_/bcom ldan de la mchod byas pa/_/gzhan yin snyam du mi blta ste/_/de ni khyod dag nyid yin no/_/khyod ni sngon 'das dus kyi tshe/_/mdo sde 'di ni thos pa'i rgyus/_/de lta bas na deng 'dir yang /_/'di nyid slar yang zhus pa yin/_/nga ni mya ngan 'das 
[\[203b\]]
[\[203b.1\]]pa'i 'og_/gang yang rung ba su zhig gis/_/dam pa'i chos kyi 'khor lo dag_/rnam par 'jig pa'i dus kyi tshe/_/chos kyi bstan pa 'di dag ni/_/dang ba'i sems ni gang bskyed pa/_/'di lta bu yi mdo sde dag_/rgya cher yang dag ston par nus/_/ma 'ongs mdo sde 'di ni gang ston pa/_/
[\[203b.2\]]des ni nga yi chos 'dzin srung bar byed/_/de ni 'dron mang ded pa'i ded dpon 'dra/_/rin chen gter 'dzin srung ba zhes kyang bya/_/ma 'ongs dus tshe mdo 'di gang thos nas/_/skad cig tsam du mos pa skyed byed pa/_/de ni sangs rgyas byin gyis brlabs pa yin/_/'jam dpal byin gyis 
[\[203b.3\]]brlabs par rig par bya/_/des ni sangs rgyas mang po mthong 'gyur bas/_/gsang ba'i chos gtad shes rab rno bar 'gyur/_/sems can gang dag sems drang mnyen des shing /_/rtag tu sangs rgyas rim gro byed la brtson/_/bdag med sgom zhing byams dang bzod skyed pa/_/des 
[\[203b.4\]]ni mdo sde 'di la mos par 'gyur/_/gang zhig rtag tu mi dge'i sems 'chang zhing /_/rnyed la gdu zhing chog mi shes pa dang /_/rab dben rnams la mos par mi 'gyur ba/_/des ni mdo sde 'di la mos mi 'gyur/_/gang zhig de bzhin gshegs pa rnams mchod dang /_/dam chos zab mo 
[\[203b.5\]]legs par rtogs pa dang /_/sangs rgyas yang dag ye shes yid ches pa/_/des ni mdo sde 'di la mos par 'gyur/_/gang zhig sems g.yeng dad pa'i sems med cing /_/rtag tu srog gcod gdul bar rab dka' dang /_/'dod pa'i yul rnams kun gyi bran byed pa/_/des ni mdo sde 
[\[203b.6\]]'di la mos mi 'gyur/_/gang zhig rtag tu dgon gnas rab mos shing /_/gcig pu dben par 'dug cing sems zhi dang /_/rnyed dang gnyen la mngon par zhen med pa/_/des ni mdo sde 'di la mos par 'gyur/_/gang zhig grogs ngan dag gi rjes 'brang zhing /_/bdag dang gzhan 
[\[203b.7\]]gyi dge ba 'jig byed dang /_/tshul khrims ting 'dzin dag ni cher nyams pa/_/des ni mdo sde 'di la mos mi 'gyur/_/gang zhig yid mos shin tu rnam dag cing /_/rtag tu shes rab chos rnams rab 'byed dang /_/dge ba'i bshes gnyen dag gis rab bsrungs pa/_/des ni mdo sde 'di la mos par 
[\[204a\]]
[\[204a.1\]]'gyur/_/gang zhig gnyen gyi khyim la rab chags shing /_/me tog 'bras bu byin nas dga' byed dang /_/sems la drang po med cing sgyu 'chang ba/_/des ni mdo sde 'di la mos mi 'gyur/_/gang zhig rtag tu sangs rgyas drin dran zhing /_/dge ba'i rtsa ba mchog la mos 
[\[204a.2\]]pa dang /_/byang chub bsngo zhing g.yo sgyu med gyur pa/_/des ni mdo sde 'di la mos par 'gyur/_/gang zhig chung ma bu mo sred chags shing /_/gos mchog sna tshogs dag gis rab brgyan nas/_/rtag tu de dang lhan cig rtse smon pa/_/des ni mdo sde 'di la mos mi 'gyur/_/gang zhig sems zab 
[\[204a.3\]]gnas pa med gyur cing /_/'dod pa'i yul gyis gos pa med pa dang /_/zas skom dag gis g.yo sgyu mi skyed pa/_/des ni mdo sde 'di la mos par 'gyur/_/gang zhig skye dgu rnams la 'di skad du/_/'dod chags spyad kyang nyes med gang zer ba/_/dus gsum sangs rgyas rnams la skur 
[\[204a.4\]]ba yin/_/des ni mdo sde 'di la mos mi 'gyur/_/gang zhig yid ches rtag tu rab brtan zhing /_/nan tan bskyed nas chos rnams tshol ba la/_/skyo ba med cing brnyas par mi byed pa/_/des ni mdo sde 'di la mos par 'gyur/_/gang zhig chung ma bu mo mngon zhen cing /_/rtag tu 'dod 
[\[204a.5\]]pa'i yul ni rjes dran dang /_/shes rab mi sgom rgya cher phan mi 'dogs/_/des ni mdo sde 'di la mos mi 'gyur/_/gang zhig ri dang nags khrod rab gnas shing /_/shes rab bsgoms nas shin tu dga' gyur dang /_/'tsho ba'i yo byad dag la 'dod med pa/_/des ni mdo sde 'di la mos 
[\[204a.6\]]par 'gyur/_/gang zhig mig gi sngon dang phyi ma'i mtha'/_/rtag tu rmongs dang mi rtogs gang yin pa/_/de ni gti mug bdud kyis bcings pas na/_/des ni mdo sde 'di la mos mi 'gyur/_/gang zhig mig gi sngon dang phyi ma'i mtha'/_/rtag tu rtogs shing rmongs pa med gyur pa/_/de ni 
[\[204a.7\]]bdud kyis bcings las grol bas na/_/des ni mdo sde 'di la mos par 'gyur/_/gang zhig mig mtha' yod dang med pa la/_/rtag tu rmongs nas khong du ma chud pa/_/de ni gti mug bdud kyis bcings pas na/_/des ni mdo sde 'di la mos mi 'gyur/_/gang zhig mig mtha' yod dang 
[\[204b\]]
[\[204b.1\]]med pa dag_/rtag tu rtogs shing rmongs pa med gyur pa/_/de ni bdud kyis bcings las grol bas na/_/des ni mdo sde 'di la mos par 'gyur/_/gang zhig mi gnas 'jig pa'i mtshan nyid la/_/rtag tu rmongs shing khong du mi chud pa/_/de ni gti mug bdud kyis bcings pas 
[\[204b.2\]]na/_/des ni mdo sde 'di la mos mi 'gyur/_/gang zhig mi gnas 'jig pa'i mtshan nyid dag_/rtag tu khong du chud cing rmongs med pa/_/de ni bdud kyis bcings las grol bas na/_/des ni mdo sde 'di la mos par 'gyur/_/rna ba sna dang lce lus yid dag dang /_/gzugs 
[\[204b.3\]]sgra dri ro reg bya chos rnams dang /_/sa chu me rlung ngo bo nyid dag dang /_/dngos po sems can sdug bsngal phung po dang /_/khams dang 'jig rten skye sgra mi bden dang /_/'dod chags zhe sdang gti mug nga rgyal sred/_/'chab rgyags ser sna phrag dog g.yo sgyu dang /_/khro sogs par yang de 
[\[204b.4\]]bzhin rig par gyis/_/gang zhig mig zad mtha' ni de dag la/_/rtag tu rmongs shing khong du mi chud pa/_/de ni skye bo'i spyod par lhung bas na/_/des ni mdo sde 'di la mos mi 'gyur/_/gang zhig mig zad mtha' ni de dag la/_/rtag par khong du chud cing rmongs med pa/_/de ni skye 
[\[204b.5\]]bo'i spyod dang bral bas na/_/des ni mdo sde 'di la mos par 'gyur/_/gang zhig mig gi 'jig pa de dag la/_/rtag tu rmongs shing khong du ma chud pa/_/de ni skye bo'i spyod par lhung bas na/_/des ni mdo sde 'di la mos mi 'gyur/_/gang zhig mig gi 'jig pa de dag la/_/rtag 
[\[204b.6\]]par khong du chud cing rmongs med pa/_/de ni skye bo'i spyod dang bral bas na/_/des ni mdo sde 'di la mos par 'gyur/_/gang zhig mig gi rab dben de dag la/_/rtag tu rmongs shing khong du ma chud pa/_/de ni skye bo'i spyod par lhung bas na/_/des ni mdo sde 'di la mos mi 'gyur/_/gang zhig 
[\[204b.7\]]mig gi rab dben de dag la/_/rtag par khong du chud cing rmongs med pa/_/de ni skye bo'i spyod dang bral bas na/_/des ni mdo sde 'di la mos par 'gyur/_/gang zhig mig gi 'gro 'ong med pa la/_/rtag tu rmongs shing khong du ma chud pa/_/de ni skye bo'i spyod par lhung bas na/_/des ni 
[\[205a\]]
[\[205a.1\]]mdo sde 'di la mos mi 'gyur/_/gang zhig mig gi 'gro 'ong med pa dag_/rtag par khong du chud cing rmongs med pa/_/de ni skye bo'i spyod dang bral bas na/_/des ni mdo sde 'di la mos par 'gyur/_/gang zhig mig la bdag med ma rtogs nas/_/mig zad ngo bo nyid la rtag 
[\[205a.2\]]rmongs pa/_/de ni skye bo'i spyod par lhung bas na/_/des ni mdo sde 'di la mos mi 'gyur/_/gang zhig mig la bdag med rab rtogs nas/_/mig zad ngo bo rtag tu rtogs gyur pa/_/de ni skye bo'i spyod dang bral bas na/_/des ni mdo sde 'di la mos par 'gyur/_/gang zhig mig la bdag med 
[\[205a.3\]]ma rtogs nas/_/bzod pa'i gnas la rtag tu rmongs gyur pa/_/de ni skye bo'i spyod par lhung bas na/_/des ni mdo sde 'di la mos mi 'gyur/_/gang zhig mig la bdag med rab rtogs nas/_/bzod pa'i gnas ni rtag tu rtogs gyur pa/_/de ni skye bo'i spyod dang bral bas na/_/des 
[\[205a.4\]]ni mdo sde 'di la mos par 'gyur/_/gang zhig mig zad ngo bo ma rtogs pa/_/de ni mi gnas tshul khrims bsgrub mi nus/_/mi gnas tshul khrims mngon par mi sgrub pas/_/des ni mdo sde 'di la mos mi 'gyur/_/gang zhig mig zad ngo bo rab rtogs pa/_/des ni mi gnas tshul 
[\[205a.5\]]khrims bsgrub par nus/_/mi gnas tshul khrims mngon par bsgrub pas na/_/des ni mdo sde 'di la mos par 'gyur/_/gang zhig mig zad ngo bo ma rtogs pa/_/des ni zag med tshul khrims bsgrub mi nus/_/zag med tshul khrims mngon par mi bsgrub pas/_/des ni mdo sde 'di 
[\[205a.6\]]la mos mi 'gyur/_/gang zhig mig zad ngo bo rab rtogs pa/_/des ni zag med tshul khrims bsgrub par nus/_/zag med tshul khrims mngon par bsgrub pas na/_/des ni mdo sde 'di la mos par 'gyur/_/gang zhig mig zad ngo bo ma rtogs pa/_/des ni zag med shes rab 
[\[205a.7\]]bsgrub mi nus/_/zag med shes rab mngon par mi sgrub pas/_/des ni mdo sde 'di la mos mi 'gyur/_/gang zhig mig zad ngo bo rab rtogs pa/_/des ni zag med shes rab bsgrub par nus/_/zag med shes rab mngon par bsgrub pas na/_/des ni mdo sde 'di la mos par 
[\[205b\]]
[\[205b.1\]]'gyur/_/gang zhig mig zad ngo bo ma rtogs pa/_/mig stong nyid la rtag tu rmongs par 'gyur/_/des ni kun 'dzin ye shes mi skyed pas/_/mdo sde 'di la rab tu mos mi 'gyur/_/gang zhig mig zad ngo bo rab rtogs pa/_/mig stong nyid ni rtag par rtogs par 'gyur/_/des ni kun 
[\[205b.2\]]'dzin ye shes rab bskyed pas/_/mdo sde 'di la rab tu mos par 'gyur/_/gang zhig mig zad ngo bo nyid rtogs pa/_/des ni kun 'dzin ye shes bsgrub pa na/_/bla med ma chags ye shes rab bsgrubs pas/_/mdo sde 'di la rab tu mos par 'gyur/_/gang zhig mdo sde 'di la ma 
[\[205b.3\]]mos pa/_/mig zad ngo bo nyid la rtag tu rmongs/_/des ni ting 'dzin rnams las nyams pas na/_/bla med ye shes thob par shin tu dka'/_/gang zhig mdo sde 'di la rab mos shing /_/mig zad ngo bo nyid ni mngon rtogs pa/_/des ni ting 'dzin mngon par bsgrubs pas na/_/bla med 
[\[205b.4\]]ye shes mngon byed dka' ba med/_/gang zhig mig zad ngo bo nyid rtogs shing /_/bdag med pa yi mtshan nyid rab shes pa/_/des ni rtag tu chos 'di thos pas na/_/mngon par yid ches the tsom med pa 'thob/_/gang zhig mig zad ngo bo nyid sems shing /_/nyin mtshan rab brtson le lo 
[\[205b.5\]]med gyur pa/_/des ni kun 'dzin spobs pa mngon bsgrubs nas/_/mdo sde 'di ni rtag tu ston par 'gyur/_/gang zhig mdo sde 'di ni sems byed pa/_/'od zer 'byin pa'i ye shes rdzogs par 'gyur/_/des ni de bzhin gshegs pa rab ston cing /_/mig stong nyid ni rab tu rtogs par 
[\[205b.6\]]'gyur/_/gang zhig mchod rten brgya stong rab byas shing /_/sangs rgyas thams cad mchod pa byas pa bas/_/gang zhig mdo sde 'di ni sems byed na/_/'di yi yon tan de bas khyad par 'phags/_/gang gis rol mo brgya stong rab byas nas/_/de bzhin gshegs pa'i ring bsrel 
[\[205b.7\]]mchod pa byas/_/gang zhig mdo sde 'di ni thos gyur na/_/'di yi yon tan de bas khyad par 'phags/_/sangs rgyas spyan gyis gzigs pa'i sems can rnams/_/bskal pa dag ni bye ba tshad med par/_/de bzhin gshegs dang mtshungs par mchod pa bas/_/mdo sde 'di bzung 
[\[206a\]]
[\[206a.1\]]bsod nams khyad par 'phags/_/gang zhig mdo sde 'di la tshig bzhi pa'i/_/tshigs bcad gcig tsam 'dzin cing ston byed na/_/de la rgyal ba thugs rje chen po yi/_/gtso ltar gus pa rab tu bskyed par bya/_/nga ni 'das pa'i bskal pa brgya stong du/_/
[\[206a.2\]]srid pa gsum du 'khor bar gyur pa'i tshe/_/sangs rgyas dag ni tshad med pa rnams la/_/mdo sde 'di yi phyir ni rim gro byas/_/res 'ga' mar me brgya stong tshad med pa/_/snying po re re'i tshad kyang dpag tshad tsam/_/sbar nas mdo sde 'di la rang dbang dag_/'thob par bya phyir 
[\[206a.3\]]'dren pa rnams la mchod/_/res 'ga' me tog tsam pa ka dang ni/_/su ma na dang mya ngan med pa yi/_/phreng ba rgyal mtshan gdugs ni sna tshogs kyis/_/de bzhin gshegs pa'i mchod rten mchod pa byas/_/nga sngon 'khor ba'i 'khor bar gyur pa'i tshe/_/slong du 'ongs pa 
[\[206a.4\]]dag la sbyin btang ste/_/res 'ga' me tog 'bras bu dag kyang btang /_/res 'ga' zam pa khron pa chu mig btang /_/res 'ga' glang po che dang bzhon pa btang /_/res 'ga' rin chen rta dang chung ma btang /_/res 'ga' gser gyi khri dang rin chen gur/_/res 'ga' se 
[\[206a.5\]]mo do dang phreng ba btang /_/de bzhin bskal pa brgya stong rdzogs par ni/_/mdo sde 'di phyir sems la ser sna med//_//bam po gnyis pa/_nga sngon mdo sde 'di yi phyir/_/tshul khrims yongs su dag par bsrungs/_/ting 'dzin shes rab rtag tu 
[\[206a.6\]]bsgoms/_/sems can rnams la sbyin pa btang /_/nga sngon mdo sde 'di yi phyir/_/gtum po dag gis brgyad bkag kyang /_/de tshe nga ni snying brtse bas/_/de la gnod pa yod ma byas/_/nga sngon mdo sde 'di yi phyir/_/slong du 'ongs pa dag la ni/_/ji ltar mos bzhin rab 
[\[206a.7\]]btang bas/_/thams cad rab tu dga' bar byas/_/nga sngon mdo sde 'di yi phyir/_/gzhal med khang chen rnams la ni/_/rin chen dra bas rab brgyan nas/_/sangs rgyas rnams la yongs su phul/_/nga sngon mdo sde 'di yi phyir/_/rin chen rnam pa sna tshogs dang /_/
[\[206b\]]
[\[206b.1\]]yid bzhin nor bu rin po ches/_/sangs rgyas rnams la mchod pa byas/_/nga sngon mdo sde 'di yi phyir/_/drin yod rnams la rtag dran pas/_/tha na tshigs bcad gcig mnyan pa/_/de la yang ni bkur sti byas/_/nga sngon mdo sde 'di yi phyir/_/tshul khrims ldan la rab bkur 
[\[206b.2\]]bas/_/tha na 'chag pa'i tshe na yang /_/de la rtag tu gus pa bskyed/_/nga sngon mdo sde 'di yi phyir/_/'khor ba dag na 'khor ba'i tshe/_/drin ni cung zad yod pa la'ang /_/de la rtag tu drin du gzos/_/nga sngon mdo sde 'di yi phyir/_/rnyed pa ma btsal chos ma skur/_/nye bshes 
[\[206b.3\]]sems can rnams la ni/_/snying brtse dag ni rab tu bskyed/_/nga sngon mdo sde 'di yi phyir/_/mang thos legs bshad ldan pas na/_/chos la mngon par zhen byed cing /_/bshes pa'i khyim la ser sna med/_/nga sngon mdo sde 'di yi phyir/_/mi dge'i sems ni skyes gyur na/_/myur 
[\[206b.4\]]ba nyid du rab bshags pas/_/'phel bar yang ni yod ma byas/_/nga sngon mdo sde 'di yi phyir/_/rgyal po'i bur ni gyur ba na/_/rin po che dang byug spos dang /_/spos kyi phye ma ji snyed pa/_/dad pa'i sems ni ngas bskyed nas/_/sangs rgyas rnams la bsngos shing phul/_/nga sngon mdo 
[\[206b.5\]]sde 'di yi phyir/_/khri mon btson la snying brtse bas/_/sdug bsngal sna tshogs gang myong ba/_/lus kyi skyin par dang du blangs/_/nga sngon mdo sde 'di yi phyir/_/'dod pa'i yon tan lnga spangs nas/_/rtag tu dus drug dag gi tshe/_/sdom pa dag ni rab tu blangs/_/nga sngon mdo sde 'di yi phyir/_/
[\[206b.6\]]rtag tu bzod pa rab bsgoms pas/_/tha na chung ma dag la yang /_/'dod pa'i ser sna yong ma bskyed/_/nga sngon mdo sde 'di yi phyir/_/dbul phongs dag ni thams cad kun/_/bde ba dag ni thob bya'i phyir/_/nor dag gis ni phyug por byas/_/nga sngon mdo sde 'di yi phyir/_/dge 
[\[206b.7\]]sbyong dang ni bram ze dang /_/skye dgu rnam pa sna tshogs kun/_/thams cad dag ni rab tu bsdus/_/nga sngon mdo sde 'di yi phyir/_/thams cad kun la phan gdags phyir/_/rtag tu sbyin bdag cher byas nas/_/slong ba dag la yongs su btang /_/res 'ga' me tog 'bras bu dag_/
[\[207a\]]
[\[207a.1\]]gzhan dag gcod du mi gzhug par/_/sems can rnams la yongs btang zhing /_/yid bzhin du ni tshim par byas/_/nga sngon sbyin pa gtong ba'i tshe/_/sems ni rtag tu snyoms pas na/_/tshul khrims yon tan ldan pa dang /_/tshul khrims 'chal dang ngo tsha 
[\[207a.2\]]med/_/rdzu 'phrul chen po thob pa nas/_/so so'i skye bo'i bar dag la/_/ngo mtshar snyam pa'i sems bskyed nas/_/gus pas kun la sbyin pa btang /_/nga sngon sbyin pa gtong ba'i tshe/_/sems la mtho dma' med pas na/_/sdug bsngal 'gro ba mi tshol zhing /_/mdo sde 'di 
[\[207a.3\]]la rtse gcig mos/_/res 'ga' yul khams dag tu ni/_/phyir rgol thams cad med byas shing /_/klu rnams kun ni rab btul nas/_/dus bzhin char ni rab tu phab/_/zla 'od khyod kyis shes par gyis/_/ngas ni tshe rabs dpag med nas/_/mdo sde 'di ni gnyer ba'i 
[\[207a.4\]]phyir/_/dka' ba rnams ni rab tu spyad/_/bskal pa brgya stong snyed du ni/_/brjod kyang mthar thug mi 'gyur ro/_/yid ches pa la khyod gnas nas/_/ma 'ongs tha ma dus kyi tshe/_/yang dag dran pa'i sems skyed la/_/mdo sde 'di ni bshad par gyis/_/ngas ni sangs rgyas 
[\[207a.5\]]spyan dag gis/_/ma 'ongs dus ni gsal gzigs pas/_/spyod pa sna tshogs ji lta ba/_/thams cad rab tu mkhyen pa yin/_/dge slong dag ni gang zhig gis/_/bla med ye shes btsal ba'i phyir/_/shin tu dang ba'i sems kyis ni/_/mdo sde 'di ni gang ston pa/_/gang 
[\[207a.6\]]zag de dang phyogs rnams kyang /_/thams cad ma lus thugs su chud/_/ma 'ongs tha ma dus kyi tshe/_/mdo 'di thos nas gang mos pa/_/bsam pa dang ni thabs rnams kyang /_/thams cad ma lus thugs su chud/_/dman pa dag ni gang zhig gis/_/mdo sde 'di 
[\[207a.7\]]ni ma thos pas/_/chos bstan pa la skur 'debs pa/_/thams cad ma lus thugs su chud/_/dge slong rnams ni gang zhig dang /_/dge slong ma ni gang zhig gis/_/mdo sde 'di ni thos gyur nas/_/shin tu gdung bas ngu byed pa/_/de kun ngas ni lung bstan nas/_/rgyal ba 
[\[207b\]]
[\[207b.1\]]gtso bo mthong bar 'gyur/_/zla 'od khyod kyis shes par gyis/_/sangs rgyas rdzu 'phrul stobs kyis ni/_/gang dag yid ni dag pa dang /_/gang dag gi ni ma dag dang /_/tha na mos pa gang yin pa/_/thams cad ma lus thugs su chud/_/sems can dag ni gang zhig 
[\[207b.2\]]gis/_/rab zhi dben la rtag mos shing /_/ting 'dzin rnams la rab gnas nas/_/'khor ba dag la ma chags pas/_/tha na bag chags rnams kyang ni/_/gtan nas rab tu gang spangs dang /_/de la sogs pa'i yon tan rnams/_/thams cad ma lus thugs su 
[\[207b.3\]]chud/_/sems can dag ni gang zhig gis/_/mi bden chos la zhen pa dang /_/sems can dag ni gang zhig gis/_/sangs rgyas la ni rab mos pa/_/ma 'ongs dngos po 'di lta bu/_/thams cad ma lus thugs su chud/_/sems can dag ni gang zhig gis/_/'jig rten 
[\[207b.4\]]bde la rab chags pas/_/sangs rgyas byang chub sa bon dag_/legs pa nyid du mi skyed pa/_/rgyu dang rkyen ni de yi phyir/_/sbyor ba rnams ni nyams par 'gyur/_/su yang rung ba gang zhig gis/_/byang chub sa bon rtogs gyur na/_/gang zag de yis nges par ni/_/rnam dag 
[\[207b.5\]]'od zer dpag med thob/_/zla 'od khyod kyis 'di lta bur/_/'od zer 'di la sogs pa yi/_/rgyu dang rkyen ni re re kun/_/so so tha dad nyid du ltos/_/khyod kyis shes rab stobs kyis ni/_/thams cad de ltar rig par gyis/_/gang zhig mi dge grogs spangs te/_/dge 
[\[207b.6\]]ba'i bshes gnyen la bsten byas/_/tshul khrims rnam dag gang srung ba/_/sangs rgyas 'od zer sgrub par 'gyur/_/khyod kyis dbang po rab srungs la/_/ngo tsha khrel med rab tu spongs/_/dge ba'i chos ni rab bsgoms la/_/sems can rnams ni bsrung bar gyis/_/khyod kyis 
[\[207b.7\]]rtsod pa rab spongs la/_/stong nyid dag ni rtogs par gyis/_/rnyed pa dag la ma gdu bar/_/mang thos legs bshad ldan par gyis/_/khyod kyis rnyed pa dag la ni/_/mi gtsang lta bur blta bar gyis/_/rnyed pa'i dri ma dag gis ni/_/rnam dag sems ni sbags ma byed/_/rnam par 
[\[208a\]]
[\[208a.1\]]grol ba btsal bar byos/_/bla med rnyed pa thob par 'gyur/_/khyod kyis sangs rgyas lam bsgrubs la/_/sangs rgyas chos nyid 'dra bar ltos/_/chos kyi sgron chen rtag sbor la/_/'jig rten kun ni snang bar gyis/_/khyod kyi sems ni ri rgyal ltar/_/mi g.yo nyid 
[\[208a.2\]]du rab tu byos/_/kha ngan dang ni brdegs pa yang /_/thams cad bzod pa dang du long /_/khyod ni sems can rnams kyi phyir/_/dge bshes yang dag rab tu byos/_/dman pa'i sems ni yongs spongs la/_/rnam dag las ni rtag tu sgrubs/_/khyod kyi sems ni brtan byos la/_/
[\[208a.3\]]bla med chos ni rab tu ston/_/mdo sde dam pa 'di lta bu/_/brtse ba can la sbyin par gyis/_/bla med ye shes gang tshol ba/_/'khor ba dag la 'jigs ma byed/_/des ni sdig pa rnam spangs nas/_/phan yon mchog ni thob par 'gyur/_/dper na blo dang ldan pa dag_/me la 
[\[208a.4\]]spyod par mkhas pa gang /_/ro rnams sna tshogs sbyin byed kyang /_/mes ni sreg par yong mi 'gyur/_/gang zhig blo dang mi ldan pa/_/thabs dag la ni mi mkhas pas/_/me khyer lag mthil gang bzhag pa/_/mes ni rab tu sreg par 'gyur/_/ji ltar mi zhig dug dag gis/_/
[\[208a.5\]]sems ni 'khrugs nas myos pa gang /_/me la rab tu bsros na ni/_/de yi rgyu yis sos par 'gyur/_/zla 'od khyod kyis shes par gyis/_/blo dang ldan pa'ang de bzhin du/_/yid brten yid ni stong par rig_/de phyir 'khor bar gnas kyang ni/_/mig brten mig ni stong 
[\[208a.6\]]rig pas/_/mig la mngon par zhen pa med/_/gal te de ltar rab shes na/_/mig la gnas kyang nyon mongs med/_/gal te mig nyid stong rig na/_/yang dag ye shes sgrub par 'gyur/_/yang dag ye shes thob pa'i phyir/_/'od zer dag ni 'byung bar 'gyur/_/gal 
[\[208a.7\]]te mig nyid stong rig na/_/'dod chags dag ni gtan nas spong /_/'dod chags dag ni med pa'i phyir/_/'od zer dag ni 'byung bar 'gyur/_/de bzhin zhe sdang gti mug dang /_/ngar 'dzin 'chab dang khro ba dang /_/ser sna phrag dog ngo tsha med/_/mi bzod sems ni mtho ba dang /_/
[\[208b\]]
[\[208b.1\]]rgyags dang mngon pa'i nga rgyal dang /_/g.yo sgyu dang ni bag med dang /_/gya gyu la sogs bar du yang /_/thams cad 'dod chags bzhin du bshad/_/yang dag ye shes thob gyur na/_/mig ni zhi ba nyid du rtogs/_/zhi ba nyid du rtogs pa'i phyir/_/'od zer dag ni 'byung bar 'gyur/_/yang 
[\[208b.2\]]dag ye shes thob gyur na/_/sangs rgyas tshul la rab tu gnas/_/tshul la rab tu gnas pa'i phyir/_/'od zer dag ni 'byung bar 'gyur/_/yang dag ye shes thob gyur na/_/sangs rgyas thabs la gnas par 'gyur/_/thabs la rab tu gnas pa'i phyir/_/'od zer dag ni 'byung bar 
[\[208b.3\]]'gyur/_/yang dag ye shes ma bsgrubs par/_/sgrib pa dag ni gtan spong zhing /_/'od zer 'byung ba sgrub par ni/_/ngas sngon ma thos ma mthong ngo /_/yang dag ye shes rab bsgrubs nas/_/sgrib pa'i gnod pa gtan spong zhing /_/spyod pa 'di rjes gang 'brang ba/_/'od zer 'gyed pa thob 
[\[208b.4\]]par 'gyur/_/rgyal ba'i spyod pa yongs tshol zhing /_/mdo sde 'di la bslabs byas nas/_/de bzhin gshegs la gang mchod pa/_/yang dag ye shes thabs thob 'gyur/_/yang dag ye shes gang bsgrubs pa/_/sangs rgyas rnams la mchod par gyis/_/'od zer 'gyed pa rdzogs 
[\[208b.5\]]par 'gyur/_/lag mthil 'bras bu ji bzhin no/_/mig la bdag med gang rmongs pa/_/dge sbyong chos ni nyams par 'gyur/_/gang zag de yis de lta bu'i/_/'od zer 'gyed pa thob mi 'gyur/_/mig la bdag med gang rtogs pa/_/dge slong chos ni sgrub par 'gyur/_/gang zag 
[\[208b.6\]]de yis de lta bu'i/_/'od zer 'gyed pa thob par 'gyur/_/mig gi mtha' zad gang rtogs pa/_/rna ba skye ba'i mtha' yang rtogs/_/rna ba skye ba'i mtha' rtogs pas/_/dge sbyong chen po'i chos shes bya/_/gal te mig gi ngo bo nyid/_/mtha' ni yongs su ma shes na/_/mig ni 
[\[208b.7\]]skye ba'i mtha' dag kyang /_/yongs su shes par mi 'gyur bas/_/gang zag de yis de lta bu'i/_/'od zer 'gyed pa thob mi 'gyur/_/gal te mig gi ngo bo nyid/_/mtha' ni yongs su shes gyur na/_/mig ni skye ba'i mtha' dag kyang /_/yongs su shes pa nyid du 'gyur/_/
[\[209a\]]
[\[209a.1\]]gang zag de yis de lta bu'i/_/'od zer 'gyed pa thob par 'gyur/_/gal te mig gi ngo bo nyid/_/mtha' ni legs par ma shes na/_/mig gi skye ba'i mtha' dag kyang /_/legs pa nyid du mi shes pas/_/gang zag de yis de lta bu'i/_/'od zer 'gyed pa thob 
[\[209a.2\]]mi 'gyur/_/gal te mig gi ngo bo nyid/_/mtha' ni legs par shes gyur na/_/mig ni skye ba'i mtha' dag kyang /_/legs pa nyid du shes 'gyur bas/_/gang zag de yis de lta bu'i/_/'od zer 'gyed pa thob par 'gyur/_/gal te mig gi ngo bo nyid/_/mtha' ni mngon sum ma shes 
[\[209a.3\]]na/_/mig ni skye ba'i mtha' dag kyang /_/mngon sum nyid du mi shes pas/_/gang zag de yis de lta bu'i/_/'od zer 'gyed pa thob mi 'gyur/_/gal te mig gi ngo bo nyid/_/mtha' ni mngon sum shes gyur na/_/mig ni skye ba'i mtha' dag kyang /_/mngon sum nyid du rab shes pas/_/
[\[209a.4\]]gang zag de yis de lta bu'i/_/'od zer 'gyed pa thob par 'gyur/_/gal te mig gi ngo bo nyid/_/mtha' ni legs par ma shes na/_/mig ni skye ba'i mtha' dag kyang /_/yongs su shes par mi 'gyur bas/_/gang zag de yis de lta bu'i/_/'od zer 'gyed pa thob mi 'gyur/_/
[\[209a.5\]]gal te mig gi ngo bo nyid/_/mtha' ni legs par shes gyur na/_/mig ni skye ba'i mtha' dag kyang /_/mngon sum nyid du shes 'gyur bas/_/gang zag de yis de lta bu'i/_/'od zer 'gyed pa thob par 'gyur/_/gal te mig gi ngo bo nyid/_/rnam dag legs par ma shes na/_/
[\[209a.6\]]rna ba'i ngo bo rnam dag pa/_/legs pa nyid du mi shes pas/_/gang zag de yis de lta bu'i/_/'od zer 'gyed pa thob mi 'gyur/_/gal te mig gi ngo bo nyid/_/rnam dag legs par shes gyur na/_/rna ba'i ngo bo rnam dag pa/_/legs pa nyid du rtogs 'gyur bas/_/gang zag de 
[\[209a.7\]]yis de lta bu'i/_/'od zer 'gyed pa thob par 'gyur/_/de bzhin sna dang lce dang lus/_/yid dang gzugs sgra dri ro dang /_/reg bya chos dang sa chu dang /_/me rlung dag gi dngos po dang /_/'jig rten sdug bsngal phung po dang /_/khams dang 'jig rten skye mched dang /_/sgra dang ming la sogs 
[\[209b\]]
[\[209b.1\]]pa yang /_/thams cad de bzhin rig par gyis/_/de nas bcom ldan 'das kyis zla 'od gzhon nur gyur pa la 'di skad ces bka' stsal to/_/rigs kyi bu sems can gang theg pa chen po la yang dag par gzhol zhing 'od zer 'gyed pa de lta bu yongs su rdzogs par bya bar 'dod pa des dge 
[\[209b.2\]]ba'i rtsa ba'i tshogs rnam pa brgyad cu po 'di dag mngon par bsgrub par bya'o/_/rnam pa brgyad cu gang zhe na/_'di lta ste/_sems can yongs su srung zhing rjes su dran pa dang /_gnod sems med pa dang /_tshul khrims yongs su dag pa srung zhing nyams par mi byed pa dang /_sems 
[\[209b.3\]]shin tu mnyam pa dang /_g.yo sgyu med pa dang /_ser sna med pa dang /_phrag dog med pa dang /_'dod chags kyi bsam pa med pa dang /_bslu ba'i bsam pa med pa dang /_theg pa chen po'i mdo sde dam pa dag la mngon par yid ches pa dang /_dbang phyug dang /_rgyags pa la zhen cing 
[\[209b.4\]]sred pa med pa dang /_bzod pa'i stobs phun sum tshogs pa dang /_smon lam las phyir mi ldog pa dang /_bsam pa shin tu rnam par dag par gyur pa dang /_dgon pa na gnas pa dang /_'khor rnams la mi rten pa dang /_rnyed pa la mi rten pa dang /_grags pa la mi rten pa dang /_bsam gtan 
[\[209b.5\]]rnams la rab tu gnas pa dang /_'od zer gyi ting nge 'dzin rab tu ston pa dang /_tshul khrims dang ldan pa dag la sgyu med par rim gro byed pa dang /_tshangs pa mtshungs par spyod pa dag la mchog gi bsam pa skyed pa dang /_chos la gus pa'i phyir mkhan po dang slob dpon dag la shin tu bkur ba dang /_
[\[209b.6\]]mdo sde'i don rab tu rtogs pa dang /_yang dag par bstan pa la rab tu mkhas pa dang /_tshig smras pa dag la mi bden pa med pa dang /_yang dag pa'i bsam pa la gnas pa dang /_dge ba'i rtsa ba bskyed pa la brtson pa dang /_rtag tu sbyin pa gtong ba dang /_bdud kyi las rab tu rtogs pa dang /_
[\[209b.7\]]dbang po rnams dam du srung ba dang /_tshig rab tu brtags pa dang /_don dam pa'i bden pa la mkhas pa dang /_sa rnams kyi rang gi mtshan nyid rab tu rtogs pa dang /_gzungs zad mi shes pa yongs su tshol ba dang /_lus dang srog la phongs pa med pa dang /_'khor bzhi po dag la rjes su 
[\[210a\]]
[\[210a.1\]]ston par byed pa dang /_'jig rten pa'i bsam pa yongs su bcad pa dang /_'jig rten phyi ma'i chos med do zhes zer ba'i log par lta ba rnams spangs pa dang /_da dung ma bslabs pa dag la gya gyu'i mtshan ma mi ston pa dang /_gang bslab par 'dod pa dag la ci nus kyis 
[\[210a.2\]]rnam par phye nas rab tu ston pa dang /_glu dang rol mo'i sgra dag gi bsngags pa mi brjod pa dang /_rgyan dang yo byad kyi bsngags pa mi brjod pa dang /_bden pa rnams la yang dag par zhugs pa dang /_mang du thos pa phun sum tshogs pa dang /_gnyid rab tu spangs pa dang /_yang dag pa'i 
[\[210a.3\]]chos yongs su tshol ba la rab tu brtson pa dang /_sangs rgyas la gus pa dang /_byang chub tu sems bskyed pa dang /_'jig rten pa'i las yongs su spangs pa dang /_bslab pa'i gnas rnams la yang dag par brtson pa dang /_chos la sred pa'i phyir grogs khyad par can la rten par byed pa 
[\[210a.4\]]dang /_dge ba'i rtsa ba rnams yongs su tshol ba la skyo ba med pa dang /_rab tu 'byung ba la shin tu mos pa dang /_sangs rgyas kyi chos srung zhing yongs su 'dzin par byed pa dang /_sdig pa'i las mi slong ba dang /_bstan pa rnams la the tshom med pa dang /_dpes ston pa la rab tu mkhas 
[\[210a.5\]]pa dang /_gsang ba rnams rnam par phye nas ston par byed pa dang /_byang chub chen po yongs su tshol ba la ngal ba med pa dang /_mdo sde yang dag par bzung ba rnams brjed par mi byed pa dang /_rang gi bslab pa mi spong ba dang /_pha rol gyi smra ba rnams tshar gcod pa dang /_nges par 'byung 
[\[210a.6\]]ba'i lam yongs su tshol ba dang /_spyod pa tshad med pa rnams mngon par sgrub pa dang /_chos kyi ye shes de dag la sems nges par gyur pa dang /_rgyu dang 'bras bu gsal bar mthong zhing 'khor ba'i rgyun mi gcod pa dang /_srid pa gsum po dag la chags pa med pa dang /_mngon pa'i nga rgyal 
[\[210a.7\]]spangs pa dang /_mngon par yid ches pa dag la gnyen po rnam par gzhag pa dag ston par byed pa dang /_ma 'ongs pa'i 'bras bu rnam par smin pa'i bye brag rtogs par khong du chud pa dang /_sngon gyi mtha' yongs su legs par shes pa dang /_gzhan gyi dring la mi ltos ba dang /_yongs su 
[\[210b\]]
[\[210b.1\]]spong ba'i spyod pa dag la brtson 'grus kyis grub par byed pa dang /_sangs rgyas kyi mtshan dang dpe byad kyi bkod pa dag phun sum tshogs par byed pa gang yin pa 'di ni rnam pa brgyad cu zhes bya'o/_/gzhan yang zla 'od gzhon nu chos brgyad cu po 'di dag ni chos lnga'i nang du 'jug par 'gyur ro/_/
[\[210b.2\]]chos lnga gang zhe na/_'di lta ste/_'khor ba shes pa dang /_mya ngan las 'das pa shes pa dang /_nyon mongs pa zad pa shes pa dang /_mchog tu gyur pa shes pa dang /_bsod nams kyi 'bras bu shes pa gang yin pa'o/_/gzhan yang zla 'od gzhon nu chos lnga po de dag ni chos gnyis 
[\[210b.3\]]kyi nang du 'jug par 'gyur ro/_/gnyis gang zhe na/_'di lta ste/_sems yongs su dag pas rab tu brgyan pa dang /_gzugs yongs su dag pas rab tu brgyan pa gang yin pa'o/_/gzhan yang zla 'od gzhon nu chos gnyis po de dag ni chos gcig gi nang du 'jug par 'gyur ro/_/
[\[210b.4\]]gcig gang zhe na/_'di lta ste/_de bzhin gshegs pa rnams kyi thogs pa mi mnga' ba'i rnam par grol ba mngon par grub pa gang yin pa'o/_/gzhan yang zla 'od gzhon nu yang chos rnam pa brgyad cu yod de/_de dag gis de bzhin gshegs pa rnams kyi thogs pa mi mnga' ba'i 
[\[210b.5\]]rnam par grol ba legs par yongs su rdzogs par byed pa'o/_/rnam pa brgyad cu gang zhe na/_'di lta ste/_sbyin pa'i tshogs dang /_shes rab rgya chen por gyur pa dang /_tshul khrims rnam par dag pa yongs su sgrub pa dang /_nyon mongs pa'i gdung ba dang bral ba dang /_nga rgyal 
[\[210b.6\]]rab tu bcom pa dang /_tshig mnyen pa dang /_dngos po sna tshogs rab tu shes pa dang /_dge ba'i grogs po yongs su shes pa dang /_theg pa chen po la yang dag par gzhol ba dang /_brtson 'grus kyi go cha bgos pa dang /_spyod lam gyis sems can 'dul ba dang /_nyon mongs 
[\[210b.7\]]par ltung ba rnams kyi the tshom rab tu gcod pa dang /_mi dge ba rnams la smod cing chos dkar po rnams mngon par bsgrub pa dang /_mi dge ba'i grogs po dang mi 'grogs pa dang /_dge ba'i rtsa ba rnams bskyed pa la yongs su skyob med pa dang /_byang chub tu sems bskyed pa dang /_brtson 
[\[211a\]]
[\[211a.1\]]'grus rab tu rtsom pa dang /_bdud kyi dngos po rab tu rtogs pa dang /_bden pa rnams mngon du gyur pa dang /_yang dag pa kho nar mchod pa byed pa dang /_the tshom yongs su gcod pa dang /_sems kyis rtag tu sems can yongs su bzla bar sems pa dang /_
[\[211a.2\]]srid pa rnams la mngon par zhen pa med pa dang /_sems rgya chen po yongs su bskyed pa dang /_sems can mi dge ba rnams la nyes dmigs yang dag par ston pa dang /_'dod chags dang /_zhe sdang dang /_gti mug rab tu spong ba dang /_'dod pa'i phan pa yongs su mi tshol ba dang /_
[\[211a.3\]]sems can yongs su smin par byed pa dang /_de bzhin gshegs pa'i mchod rten 'chos pa dang /_'phags pa rnams la gus pa skyed pa dang /_theg pa chen po la gnas pa dag la rten cing rim gro byed pa dang /_theg pa dman pa dag gi bsngags pa mi brjod pa dang /_nyan thos kyi 
[\[211a.4\]]theg pa pa dag thag ring du spong ba dang /_phyir rgol ba rnams tshar gcod pa dang /_sangs rgyas bcom ldan 'das rnams la mchod pa rgya chen po bshams nas khyad par du 'phags pa'i sems kyis dbul bar byed pa dang /_thogs pa med pa'i ye shes thob pa dang /_spobs pa phun 
[\[211a.5\]]sum tshogs pa dang /_dpe sna tshogs kyis yang dag pa'i chos rab tu ston par byed pa dang /_stong pa'i ngo bo nyid dang 'gal bar mi byed pa dang /_chos yongs su tshol ba la le lo med pa dang /_don zab mo yang dag par ston pa dang /_gzungs chen po dang ldan pa dang /_chos 
[\[211a.6\]]yang dag par ston par byed kyang mngon par zhen pa med pa dang /_chos rgya cher spel bar byed pa dang /_yongs su 'dren pa la chog shes pa med pa dang /_spyod pa rnams yongs su rdzogs pa dang /_gzi byin chen po dang ldan pa dang /_spobs pa thogs pa med pa dang /_mang du thos 
[\[211a.7\]]pa phun sum tshogs pa dang /_mi dge ba rnams kyi bsngags pa mi rjod pa dang /_dge ba'i las yang dag par sgrub pa dang /_phung po rnams khong du chud pa dang /_lta ba rnams rab tu spangs pa dang /_rgyu'i ngo bo nyid rab tu rtogs pa dang /_spyod yul las yang dag par 'das pa dang /_
[\[211b\]]
[\[211b.1\]]spyod yul ma yin pa yongs su spangs pa dang /_yongs su dang bskyed pa dang /_yang dag pa'i lam la gnas pa dang /_theg pa chen po la rab tu dga' ba dang /_mnyam pa nyid du yongs su sdud par byed pa dang /_bdag med pa la mngon par ma chags pa dang /_'khor ba la yongs su skyo 
[\[211b.2\]]ba med pa dang /_mya ngan las 'das pa yongs su tshol ba la mos pa dang /_'dod pa chung ba'i phyir dgon pa la gnas pa dang /_rtag tu bsod snyoms slong zhing le lo med par gyur pa dang /_ji tsam rnyed pa de nyid kyis chog par 'dzin pa dang /_ngo tsha med pa dang /_khrel med pa spangs 
[\[211b.3\]]pa dang /_sangs rgyas rnams la bsnyen par byed pa dang /_dge ba'i grogs po dang lhan cig gnas pa dang /_bdag gi zla ma yin pa rnams rab tu spong ba dang /_so so'i skye bo rnams la snying brtse ba dang /_sems can gyi spyod pa dang 'thun par byed pa dang /_sangs rgyas la shin tu dang 
[\[211b.4\]]ba dang /_snod ma yin pa yongs su spong ba dang /_mi 'thun pa rnams la tshig sbyin par mi byed pa dang /_gsol ba mi 'debs pa dag la yang dag par ston par mi byed pa dang /_gsol ba 'debs pa zhig 'ongs na ci rigs par ston par byed pa dang /_zas la snyoms par gyur pa dang /_
[\[211b.5\]]rtag tu gtong zhing mnyam pa nyid du gtong ba dang /_sgo chen po phye nas gtong bar byed pa gang yin pa de dag ni gzhon nu chos rnam pa brgyad cu ces bya ste/_'di dag gis de bzhin gshegs pa rnams kyi thogs pa mi mnga' ba'i rnam par grol ba thob par byed do/_/de'i tshe zla 'od gzhon 
[\[211b.6\]]nur gyur pas chos de lta bu thos pas rab tu dga' bar gyur nas bcom ldan 'das kyi spyan sngar tshigs su bcad de mngon par bstod pa/_de bzhin gshegs pa mig zad mtha' mkhyen pas/_/de slad rnam dag ye shes ston mdzad lags/_/rnam dag ye shes ston par mdzad 
[\[211b.7\]]pas na/_/rnam dag 'od zer phun sum tshogs pa lags/_/de bzhin gshegs pas mig bdag med mkhyen pas/_/de slad rnam dag dbyangs ni ston mdzad lags/_/rnam dag dbyangs ni ston par mdzad pas na/_/tshangs dbyangs mtshan nyid phun sum tshogs pa lags/_/
[\[212a\]]
[\[212a.1\]]bcom ldan sngon ni sems can phan btags pas/_/de slad rnam dag gsung ni rdzogs pa lags/_/rnam dag gsung ni yongs su rdzogs pas na/_/'jig rten tshad med rnams la phan 'dogs mdzad/_/de bzhin gshegs pas mig nyid stong mkhyen pas/_/
[\[212a.2\]]de slad kun 'dzin mkhyen pa rdzogs pa lags/_/kun 'dzin mkhyen pa yongs su rdzogs pas na/_/de bzhin gshegs pa'i 'od zer dpag med ston/_/de bzhin gshegs pas mig gi khyad par mkhyen/_/mig gi khyad par dag kyang mtha' ma mchis/_/mkhyen pa'i ming ni 
[\[212a.3\]]dpag tu ma mchis pas/_/de bzhin gshegs pa'i 'od zer dpag med ston/_/sangs rgyas yi ge khyad par sgo mkhyen pas/_/mig stong yi ge bral bar rab tu mkhyen/_/mig stong yi ge bral bar mkhyen pas na/_/de bzhin gshegs pa'i 'od zer dpag med ston/_/gang 
[\[212a.4\]]zhig mig la bdag med rab sems pa/_/sangs rgyas gsung ni bden pa nyid du rtogs/_/sangs rgyas gsung ni bden par rtogs pas na/_/de bzhin gshegs pa'i 'od zer nges pa ston/_/bcom ldan rdzu 'phrul mchog ni yongs rdzogs pas/_/mig gi 'jig pa dpag 
[\[212a.5\]]med thugs su chud/_/mig gi 'jig pa rab tu mkhyen pas na/_/'jig rten thams cad la ni phan 'dogs mdzad/_/thugs rje chen po rkang gnyis mchog gyur pa/_/mig gi skye ba dpag med rab tu mkhyen/_/ji ltar bcom ldan mig gi skye mkhyen pa/_/bdag kyang ring por mi 
[\[212a.6\]]thogs de bzhin shog_/de bzhin rna ba sna dang lce lus yid/_/gzugs sgra dri ro reg bya dag dang chos/_/'jig rten skye dang sgra dang ming la sogs/_/thams cad la yang de bzhin rab tu mkhyen/_/thugs rje chen po rkang gnyis mchog gyur pa/_/sbyin pa'i pha rol byon pa phun sum tshogs/_/
[\[212a.7\]]ji ltar bcom ldan sbyin pa'i pha rol byon/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/tshul khrims rnam dag pha rol byon dang ldan/_/ji ltar bcom ldan tshul khrims pha rol byon/_/bdag kyang ring por mi thogs de bzhin shog_/
[\[212b\]]
[\[212b.1\]]thugs rje chen po rkang gnyis mchog gyur pa/_/bzod pa'i pha rol byon pa phun sum tshogs/_/ji ltar bcom ldan bzod pa'i pha rol byon/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/brtson 'grus pha rol byon pa phun sum 
[\[212b.2\]]tshogs/_/ji ltar bcom ldan brtson 'grus pha rol byon/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/bsam gtan pha rol byon pa phun sum tshogs/_/ji ltar bcom ldan bsam gtan pha rol byon/_/bdag kyang ring por 
[\[212b.3\]]mi thogs de bzhin shog_/thugs rje chen po rkang gnyis mchog gyur pa/_/shes rab pha rol byon pa phun sum tshogs/_/ji ltar bcom ldan shes rab pha rol byon/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/chos sku'i pha 
[\[212b.4\]]rol byon pa phun sum tshogs/_/ji ltar bcom ldan chos sku'i pha rol byon/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/rnam dag gzugs ni dpag med phun sum tshogs/_/ji ltar bcom ldan rnam dag gzugs ldan 
[\[212b.5\]]pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/rnam dag yid ni dpag med phun sum tshogs/_/ji ltar bcom ldan rnam dag yid ldan pa/_/bdag kyang ring por mi thogs de bzhin shog_/thugs rje chen po rkang gnyis mchog 
[\[212b.6\]]gyur pa/_/yon tan mchog ni dpag med phun sum tshogs/_/ji ltar bcom ldan yon tan mchog ldan pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/gzugs kyi mtshan ni dpag med phun sum tshogs/_/ji ltar bcom ldan gzugs 
[\[212b.7\]]kyi mtshan ldan pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/rnam dag sgra ni dpag med phun sum tshogs/_/ji ltar bcom ldan rnam dag sgra ldan pa/_/bdag kyang ring por mi thogs de bzhin shog_/thugs rje chen po rkang gnyis mchog 
[\[213a\]]
[\[213a.1\]]gyur pa/_/rdzu 'phrul chen po dpag med phun sum tshogs/_/ji ltar bcom ldan rdzu 'phrul cher ldan pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/sems can gdul slad srid pa gsum na bzhugs/_/ji ltar 
[\[213a.2\]]bcom ldan sems can gdul mdzad pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/'khor ba'i spyod pa dpag med dag las 'das/_/ji ltar bcom ldan 'khor ba'i spyod 'das pa/_/bdag kyang ring por mi thogs de bzhin 
[\[213a.3\]]shog_/thugs rje chen po rkang gnyis mchog gyur pa/_/'dod chags spyod pa dpag med dag las 'das/_/ji ltar bcom ldan 'dod chags spyod 'das pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/zhe sdang spyod pa dpag 
[\[213a.4\]]med dag las 'das/_/ji ltar bcom ldan zhe sdang spyod 'das pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/gti mug spyod pa dpag med dag las 'das/_/ji ltar bcom ldan gti mug spyod 'das pa/_/bdag kyang ring por 
[\[213a.5\]]mi thogs de bzhin shog_/thugs rje chen po rkang gnyis mchog gyur pa/_/'dod chags zhe sdang spyod pa dpag med 'das/_/ji ltar bcom ldan 'dod sdang spyod 'das pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/zhe sdang gti 
[\[213a.6\]]mug spyod pa dpag med 'das/_/ji ltar bcom ldan sdang rmongs spyod 'das pa/_/bdag kyang ring por mi thogs de bzhin shog_/thugs rje chen po rkang gnyis mchog gyur pa/_/'dod chags gti mug spyod pa dpag med 'das/_/ji ltar bcom ldan 'dod rmongs spyod 'das pa/_/bdag 
[\[213a.7\]]kyang ring por mi thogs de bzhin shog_/thugs rje chen po rkang gnyis mchog gyur pa/_/cha mnyam spyod pa dpag med yang dag 'das/_/ji ltar bcom ldan cha mnyam spyod 'das pa/_/bdag kyang ring por mi thogs de bzhin shog_/'dren pa 'dod chags dag las yongs 'das pas/_/
[\[213b\]]
[\[213b.1\]]'jig rten kun la shin tu phan 'dogs mdzad/_/ji ltar bcom ldan 'jig rten phan 'dogs pa/_/bdag kyang de 'dra'i ye shes grub par shog_/'dren pa zhe sdang dag las yongs 'das pas/_/'jig rten kun la shin tu phan 'dogs mdzad/_/ji ltar bcom ldan 'jig rten phan 'dogs 
[\[213b.2\]]pa/_/bdag kyang de 'dra'i ye shes grub par shog_/'dren pa gti mug spyod las yongs 'das pas/_/'jig rten kun la shin du phan 'dogs mdzad/_/ji ltar bcom ldan 'jig rten phan 'dogs pa/_/bdag kyang de 'dra'i ye shes grub par shog_/'dren pa 'dod chags zhe sdang spyod 
[\[213b.3\]]'das pas/_/'jig rten kun la shin tu phan 'dogs mdzad/_/ji ltar bcom ldan 'jig rten phan 'dogs pa/_/bdag kyang de 'dra'i ye shes grub par shog_/'dren pa zhe sdang gti mug spyod 'das pas/_/'jig rten kun las shin tu phan 'dogs mdzad/_/ji ltar bcom ldan 'jig 
[\[213b.4\]]rten phan 'dogs pa/_/bdag kyang de 'dra'i ye shes grub par shog_/'dren pa 'dod chags gti mug spyod 'das pas/_/'jig rten kun las shin tu phan 'dogs mdzad/_/ji ltar bcom ldan 'jig rten phan 'dogs pa/_/bdag kyang de 'dra'i ye shes grub par shog_/'dren pa chags 
[\[213b.5\]]sdang gti mug spyod 'das pas/_/'jig rten kun las shin tu phan 'dogs mdzad/_/ji ltar bcom ldan 'jig rten phan 'dogs pa/_/bdag kyang de 'dra'i ye shes grub par shog_/de bzhin gshegs pa mkhyen pa mchog ldan pas/_/lha tshogs mang po thams cad 'dul bar mdzad/_/
[\[213b.6\]]bdag kyang de 'dra'i ye shes grub gyur nas/_/lha mi kha lo sgyur ba'i ston par shog_/de bzhin gshegs pa mkhyen pa mchog ldan pas/_/klu tshogs mang po thams cad 'dul bar mdzad/_/bdag kyang de 'dra'i ye shes grub gyur nas/_/lha mi kha lo sgyur ba'i ston par shog_/de 
[\[213b.7\]]bzhin gshegs pa mkhyen pa mchog ldan pas/_/gnod sbyin mang po thams cad 'dul bar mdzad/_/bdag kyang de 'dra'i ye shes grub gyur nas/_/lha mi kha lo sgyur ba'i ston par shog_/de bzhin gshegs pa mkhyen pa mchog ldan pas/_/dri za thams cad rab tu 'dul mdzad cing /_/
[\[214a\]]
[\[214a.1\]]de bzhin grul bum dpag tu ma mchis pa/_/'khor bcas ji snyed rab tu 'dul bar mdzad/_/bdag kyang de 'dra'i ye shes grub gyur nas/_/lha mi kha lo sgyur ba'i ston par shog_/de bzhin gshegs pa mkhyen pa mchog ldan pas/_/chos rnams yang dag don ni rab 
[\[214a.2\]]tu mkhyen/_/bdag kyang de 'dra'i ye shes grub gyur nas/_/yang dag de la the tshom ma mchis shog_/de bzhin gshegs pa sdug bsngal zad mtha' mkhyen/_/skye dgu thams cad la ni phan 'dogs mdzad/_/bdag kyang de 'dra'i ye shes grub gyur nas/_/sdug bsngal zad la the tshom ma 
[\[214a.3\]]mchis shog_/de bzhin gshegs pas rgyu zad mtha' mkhyen pas/_/skye dgu thams cad la ni phan 'dogs mdzad/_/bdag kyang de 'dra'i ye shes grub gyur nas/_/rgyu zad de la the tshom ma mchis shog_/de bzhin gshegs pa mkhyen pa mchog ldan pas/_/'jig rten spyod pa dag 
[\[214a.4\]]ni rab tu mkhyen/_/bdag kyang de 'dra'i ye shes grub gyur nas/_/'jig rten spyod la the tshom ma mchis shog_/de bzhin gshegs pa mkhyen pa mchog ldan pas/_/'jig rten gnas dang gnas med rab tu mkhyen/_/bdag kyang de 'dra'i ye shes grub gyur nas/_/'jig 
[\[214a.5\]]rten thams cad la ni phan bgyid shog_/de bzhin gshegs pa mkhyen pa mchog ldan pas/_/'jig rten las dang 'bras bu rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan 
[\[214a.6\]]pas/_/'jig rten rang bzhin sna tshogs rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/thams cad kun du 'gro ba'i spyod pa mkhyen/_/bdag kyang de 'dra'i ye shes 
[\[214a.7\]]grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/'jig rten mos pa sna tshogs rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin 
[\[214b\]]
[\[214b.1\]]gshegs pa mkhyen pa mchog ldan pas/_/dbang po rnams kyi rang bzhin thams cad mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/bsam gtan spyod pa dag ni rab tu mkhyen/_/
[\[214b.2\]]bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/rnam par thar pa'i spyod pa rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/
[\[214b.3\]]de bzhin gshegs pa mkhyen pa mchog ldan pas/_/cha mnyam spyod pa dag ni rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/snyoms 'jug spyod pa dag ni rab tu 
[\[214b.4\]]mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa 'khor ba rab mkhyen pas/_/'khor ba nyon mongs rgyu las skyes par mkhyen/_/bdag kyang de 'dra'i ye shes grub gyur nas/_/'jig rten 
[\[214b.5\]]thams cad la ni phan bgyid shog_/de bzhin gshegs pas thams cad rab mkhyen pas/_/'jig rten phan 'dogs dpe zla yong ma mchis/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pas ting 
[\[214b.6\]]'dzin rab gnas pas/_/khyad par thabs kyi ye shes skyed par mdzad/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/sngon gyi gnas kyi spyod pa dpag med mkhyen/_/bdag 
[\[214b.7\]]kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/'chi 'pho skye ba dpag med rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/
[\[215a\]]
[\[215a.1\]]de bzhin gshegs pa mkhyen pa mchog ldan pas/_/nyon mongs zad pa thams cad rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/bla med byang chub 
[\[215a.2\]]yang dag mngon sangs rgyas/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa mkhyen pa mchog ldan pas/_/nyon mongs bag chags dag ni rab tu spangs/_/bdag kyang de 'dra'i ye shes grub gyur nas/_/'jig 
[\[215a.3\]]rten thams cad la ni phan bgyid shog_/de bzhin gshegs pa mkhyen pa mchog ldan pas/_/'khor ba nges 'byung chos ni rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pas chos don rab mkhyen pas/_/
[\[215a.4\]]sems can dpag med rnams ni go bar mdzad/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pas chos nyid sgyu ma dang /_/rmi lam smig rgyu lta bur rab tu mkhyen/_/bdag kyang de 'dra'i ye shes grub gyur nas/_/'jig 
[\[215a.5\]]rten thams cad la ni phan bgyid shog_/de bzhin gshegs pas 'jig rten thams cad kyi/_/yi ge dag dang brjod pa rab tu mkhyen/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa spobs pa mchog ldan pas/_/
[\[215a.6\]]dam chos zab mo dag ni ston par mdzad/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs pa sku gsung thugs dul pas/_/thams cad ye shes rjes su 'brang bar mdzad/_/bdag kyang de 'dra'i ye shes grub gyur 
[\[215a.7\]]nas/_/'jig rten thams cad la ni phan bgyid shog_/de bzhin gshegs pas dus gsum rab mkhyen pas/_/'dzin dang chags pa mi mnga' thogs mi mnga'/_/bdag kyang de 'dra'i ye shes grub gyur nas/_/'jig rten thams cad la ni phan bgyid shog_/de bzhin gshegs 
[\[215b\]]
[\[215b.1\]]pas tshul khrims ting 'dzin dang /_/shes rab bsgrubs pas de las ldog mi 'gyur/_/bdag kyang de 'dra'i ye shes grub gyur nas/_/khams gsum thugs rje chen po'i gtsor gyur cig_/de bzhin gshegs pas rnam grol rab bsgrubs pas/_/rnam grol mkhyen dang gzigs pa 
[\[215b.2\]]ldog mi mnga'/_/bdag kyang de 'dra'i ye shes grub gyur nas/_/khams gsum thugs rje chen po'i gtsor gyur cig_/de bzhin gshegs pas zhi gnas lhag mthong bsgrubs/_/lha mi 'jig rten dag na mtshungs ma mchis/_/bdag kyang de 'dra'i ye shes grub gyur nas/_/khams 
[\[215b.3\]]gsum thugs rje chen po'i gtsor gyur cig_/de bzhin gshegs pa mkhyen pa mchog ldan pas/_/'jig rten chos rnams la ni zhen mi mnga'/_/bdag kyang de 'dra'i ye shes grub gyur nas/_/khams gsum thugs rje chen po'i gtsor gyur cig_/de bzhin gshegs pas 'jig 
[\[215b.4\]]rten mkhyen ldan pas/_/'gro ba sna tshogs dag ni gsal bar gzigs/_/bdag kyang de 'dra'i ye shes grub gyur nas/_/'gro ba de la the tshom ma mchis shog_/de bzhin gshegs pa skye zad mtha' mkhyen pas/_/de slad de la rmongs pa yong mi mnga'/_/bdag kyang de 
[\[215b.5\]]'dra'i ye shes grub gyur nas/_/skye zad nyid la the tshom ma mchis shog_/de bzhin gshegs pas rab zhi mtha' mkhyen pas/_/de slad de la rmongs pa yong mi mnga'/_/bdag kyang de 'dra'i ye shes grub gyur nas/_/rab zhi de la the tshom ma mchis shog_/de bzhin 
[\[215b.6\]]gshegs pa 'khor ba'i mtha' mkhyen pas/_/de slad de la rmongs pa yong mi mnga'/_/bdag kyang de 'dra'i ye shes grub gyur nas/_/'khor ba de la the tshom ma mchis shog_/de bzhin gshegs pas sngon dang phyi mtha' mkhyen/_/de slad slob dpon ma mchis mkhyen dang 
[\[215b.7\]]ldan/_/bdag kyang de 'dra'i ye shes grub gyur nas/_/snga phyi'i mtha' la the tshom ma mchis shog_/de bzhin gshegs pas skyon zlog mtha' rab mkhyen/_/de slad slob dpon ma mchis mkhyen dang ldan/_/bdag kyang de 'dra'i ye shes grub gyur nas/_/skyon zlog de la the tshom ma mchis 
[\[216a\]]
[\[216a.1\]]shog_/de bzhin gshegs pas sngon dang phyi mtha' mkhyen/_/mig gi rtag chad dag la 'dzin mi mnga'/_/bdag kyang de 'dra'i ye shes grub gyur nas/_/snga phyi mtha' la the tshom ma mchis shog_/de bzhin gshegs pas skye zad mtha' mkhyen pas/_/mig 
[\[216a.2\]]gi rtag chad dag la 'dzin mi mnga'/_/bdag kyang de 'dra'i ye shes grub gyur nas/_/skye zad nyid la the tshom ma mchis shog_/gang zhig sngon dang phyi mtha' ma rtogs pas/_/des ni 'dod pa dag la zhen pa skyed/_/de bzhin gshegs pas de ni rab mkhyen pas/_/de slad 'dod 
[\[216a.3\]]pa dag la zhen mi mnga'/_/gang zhig yod med mtha' ni ma rtogs pa/_/des ni 'dod pa dag la zhen pa skyed/_/de bzhin gshegs pas de ni rab mkhyen pas/_/de slad 'dod pa dag la zhen mi mnga'/_/gang zhig zad dang mi zad ma rtogs pa/_/des ni 'dod pa dag la zhen pa skyed/_/de 
[\[216a.4\]]bzhin gshegs pas de ni rab mkhyen pas/_/de slad 'dod pa dag la zhen mi mnga'/_/gang zhig 'jug dang mi 'jug ma rtogs pa/_/des ni 'dod pa dag la zhen pa skyed/_/de bzhin gshegs pas de ni rab mkhyen pas/_/de slad 'dod pa dag la zhen mi mnga'/_/zhe sdang gti mug 
[\[216a.5\]]khong khro 'chab pa dang /_/g.yo sgyu phrag dog nga rgyal khengs pa dang /_/sbyin dang tshul khrims bzod dang brtson 'grus dang /_/bsam gtan shes rab dag kyang de bzhin no/_/de nas bcom ldan 'das kyis zla 'od gzhon nur gyur pa'i sems kyi rtog pa thugs kyis mkhyen nas 'dzum pa mdzad de/_
[\[216a.6\]]'od zer gser gyi kha dog lta bu rab tu bkye'o/_/'od zer des kyang sangs rgyas kyi zhing tshad med dpag tu med pa rnams snang bar byas te/_'jig rten gyi khams de dag tu phan pa dag byas nas/_bcom ldan 'das la lan gsum bskor ba byas te/_de bzhin gshegs pa'i gtsug tor nyid du 
[\[216a.7\]]thim par gyur to/_/de nas de'i tshe byang chub sems dpa' byams pa 'dug pa'i stan las langs nas/_/bla gos phrag pa gcig tu gzar te/_pus mo g.yas pa'i lha nga sa la btsugs nas/_bcom ldan 'das kyi zhabs la mgo bos phyag byas te/_gus pas thal mo sbyar nas/_
[\[216b\]]
[\[216b.1\]]tshigs su bcad pa 'di dag gis mngon par bstod de/_bcom ldan 'das la zhu ba zhus pa/_'brug dang seng ge'i sgra sgrogs shing /_/ka la ping ka'i sgra phyung bas/_/chos rnga chen po'i sgra 'byin pa/_/ci yi slad du 'dzum pa mdzad/_/nyi ma stong bas khyad par 'phags/_/rnam par sgra rab dag 
[\[216b.2\]]dang ldan/_/yon tan ngo mtshar rab mnga' ba/_/ci slad 'od zer bkye ba mdzad/_/sbyin dang tshul khrims bzod brtson 'grus/_/bsam gtan shes rab rab brgyan pas/_/thams cad dag ni yongs rdzogs pas/_/ci slad 'od zer bkye ba mdzad/_/de bzhin gshegs pa dbyangs 
[\[216b.3\]]mnyen pas/_/ngag rtsub rnams ni rtag tu spangs/_/sems can nad ni legs gso ba/_/ci slad 'od zer bkye ba mdzad/_/thugs rje chen po rkang gnyis gtso/_/mig ni rtag tu stong dben mkhyen/_/rnam dag tshangs pa'i dbyangs mnga' bas/_/sems can rnams la chos ston mdzad/_/
[\[216b.4\]]rna ba sna lce lus dang yid/_/sgra dang ming la sogs pa nas/_/kun 'byung 'gog pa lam dag dang /_/ye shes bzod pa'i bar de bzhin/_/thugs rje chen po rkang gnyis gtso/_/mig zad skye ba'i mtha' dag dang /_/rab zhi dag ni 'khor ba dag_/thams cad stong dben nyid du 
[\[216b.5\]]mkhyen/_/rna ba sna lce lus dang yid/_/gzugs sgra dri ro reg bya nas/_/sgra dang ming la sogs pa'i bar/_/thams cad kyang ni de bzhin no/_/gzhan yang rten cing 'brel 'byung chos/_/chad dang rtag pa yongs bral nas/_/bdag dang gzhan gyis byas min pas/_/rkyen 
[\[216b.6\]]bab las byung nyid du gsung /_/res 'ga' rnam grangs sna tshogs kyis/_/sdug bsngal gzhi ni ston par mdzad/_/res 'ga' don ni sna tshogs kyis/_/sangs rgyas 'od zer bsngags par mdzad/_/res 'ga' tshig ni tshad med kyis/_/rab dben chos ni ston mdzad cing /_/
[\[216b.7\]]gang zag srog dang bdag med dang /_/sems can med pa nyid du ston/_/'das pa'i sangs rgyas tshad med kyang /_/bsam gyis mi khyab pa dag gi/_/tshigs su bcad pa brgya stong gis/_/de 'dra'i chos ni ston par mdzad/_/de bzhin gshegs pas yon tan chos/_/yang 
[\[217a\]]
[\[217a.1\]]dag nyid ni ston mdzad kyang /_/rjod dang brjod bya mi mnga' bas/_/brjod mdzad chos kyang yong mi mnga'/_/bcom ldan yang dag chos gsung zhing /_/skye dgu rnams ni go mdzad pas/_/lha rnams dang ni gnod sbyin dag_/gang thos de dag rtogs par 'gyur/_/lha ma 
[\[217a.2\]]yin ni thams cad kyang /_/mos pa dag ni rnam par dag_/mi ni mang po tshad med kyang /_/the tshom dra ba chad par gyur/_/'dod chags rang bzhin rab tu rtogs/_/zhe sdang gti mug rnam par bshig_/sred dang nga rgyal ma rig dang /_/g.yo sgyu phrag dog spros pa nas/_/sdug bsngal 
[\[217a.3\]]phung po la sogs par/_/thams cad kyang ni yongs su spangs/_/'di la sogs pa'i tshig gi don/_/mthar ni kun kyang rnam par dag_/de bzhin gshegs pas chos gcig la/_/sna tshogs ming ni rab mkhyen pas/_/grangs ni brgya stong mang po rnams/_/bsam gyis mi khyab rab tu 
[\[217a.4\]]ston/_/sangs rgyas tshad med mang po las/_/de 'dra'i chos ni legs bslabs pas/_/chos kyi dngos po gcig la yang /_/brjod pa thug pa med pa ston/_/de bzhin gshegs pas chos rnams kyi/_/rnam grangs sna tshogs rab mkhyen pas/_/ming tshig dang po bar ma dang /_/tha 
[\[217a.5\]]ma rnam 'byed rab tu mkhyen/_/tha dad tshig ni sna tshogs dag_/thams cad rab tu bslabs pas na/_/don mchog dag ni gya nom pa/_/ston pa dag ni rab tu mkhyen/_/de 'dra'i dbyangs ni rnam dag pa/_/rgyu rkyen tshogs pa las byung bas/_/lce 'ba' zhig la rten pa nas/_/lus sems 
[\[217a.6\]]bar la rten pa'ang min/_/sa ni rnam pa drug tu g.yos/_/phyogs bcu'i 'khor ni yongs 'dus nas/_/thal sbyar bcom ldan zhal lta na/_/the tshom dag ni bsal du gsol/_/de bzhin gshegs pas mig zad dang /_/skye mtha' dag ni rang bzhin gyis/_/rtag tu stong zhing dben pa dang /_/
[\[217a.7\]]'gro 'ong med par rab tu mkhyen/_/bzhugs dang gnas ni mi mnga' bas/_/yang dag mtha' la rab tu bzhugs/_/bcom ldan spyan ni thogs mi mnga'/_/de slad deng bdag zhu ba lags/_/de bzhin gshegs pas mig nyid kyi/_/sngon dang phyi ma'i mtha' dag dang /_/zad dang ma zad 
[\[217b\]]
[\[217b.1\]]'khor ba ni/_/rang bzhin stong dben rab mkhyen pas/_/chos kyi don rnams rab phye nas/_/'jig rten rnams ni dga' bar mdzad/_/thub pa dbyangs snyan rab mnga' bas/_/ci slad 'dzum pa ston par mdzad/_/bcom ldan sngon dang phyi mtha' dang /_/mig nyid stong dben rab mkhyen 
[\[217b.2\]]cing /_/rnam rtog tshig dang bral lags na/_/ci slad 'dzum pa ston par mdzad/_/bcom ldan mig ni dpag med dang /_/brjod pa sna tshogs rang bzhin gyis/_/rtag tu stong dben mkhyen lags na/_/ci slad 'dzum pa ston par mdzad/_/bcom ldan zad dang skye mtha' dang /_/mig 
[\[217b.3\]]nyid stong dben rab mkhyen cing /_/nyon mongs rnams ni yongs spangs pas/_/sangs rgyas byang chub mkhyen pa brnyes/_/grags pa mchog ni phun sum tshogs/_/ci slad 'dzum pa ston par mdzad/_/bcom ldan yun ring bsgom bslabs pas/_/bsam gyis mi khyab ston par mdzad/_/
[\[217b.4\]]mig nyid stong pa nyid du mkhyen/_/dri bral rtag tu rnam par dag_/sems kyi spyod pa tshad med rnams/_/dgongs pa gcig gis thams cad mkhyen/_/'od zer 'jig rten snang mdzad pa/_/'di ni gang gi snga rtags lags/_/drang srong chen po mngon sangs rgyas/_/rkang gnyis gtso bo 
[\[217b.5\]]khyad par 'phags/_/nyon mongs dag ni rab bsal bas/_/thugs ni rtag tu zhi zhing dben/_/de bzhin gshegs pa mkhyen mchog gis/_/mig zad mtha' ni rab tu rtogs/_/rgyu dang rkyen ni gang gi slad/_/deng 'dir 'dzum pa ston par mdzad/_/rna ba sna lce lus dang yid/_/
[\[217b.6\]]yul drug dang ni 'byung chen bzhi/_/sgra dang ming la sogs pa'i bar/_/thams cad kyang ni de bzhin no/_/bcom ldan mig la bdag med mkhyen/_/rna ba mi rtag nyid du rtogs/_/sna nyid stong par rab mkhyen na/_/ci slad 'dzum pa ston par mdzad/_/bcom ldan lce la bdag med 
[\[217b.7\]]mkhyen/_/lus kyang mi rtag nyid du rtogs/_/sems yid stong par rab mkhyen na/_/ci slad 'dzum pa ston par mdzad/_/bcom ldan gzugs la bdag med mkhyen/_/sgra yang mi rtag nyid du rtog_/dri nyid stong par rab mkhyen na/_/ci slad 'dzum pa ston par mdzad/_/bcom 
[\[218a\]]
[\[218a.1\]]ldan ro la bdag med mkhyen/_/reg bya mi rtag nyid du rtogs/_/chos nyid stong par rab mkhyen na/_/ci slad 'dzum pa ston par mdzad/_/bcom ldan sa la bdag med mkhyen/_/chu yang mi rtag nyid du rtogs/_/me nyid stong par rab mkhyen na/_/ci slad 'dzum pa ston 
[\[218a.2\]]par mdzad/_/bcom ldan rlung la bdag med mkhyen/_/ngo bo mi rtag nyid du rtogs/_/dngos nyid stong par rab mkhyen na/_/ci slad 'dzum pa ston par mdzad/_/bcom ldan 'jig rten bdag med mkhyen/_/sdug bsngal mi rtag nyid du rtogs/_/phung po stong par rab mkhyen na/_/ci 
[\[218a.3\]]slad 'dzum pa ston par mdzad/_/bcom ldan khams la bdag med mkhyen/_/'jig rten mi rtag nyid du rtogs/_/skye nyid stong par rab mkhyen na/_/ci slad 'dzum pa ston par mdzad/_/bcom ldan sgra la bdag med mkhyen/_/ming yang mi rtag nyid du rtogs/_/lam nyid stong par rab 
[\[218a.4\]]mkhyen na/_/ci slad 'dzum pa ston par mdzad/_/bcom ldan ye shes bdag med mkhyen/_/rab dben mi rtag nyid du rtogs/_/sems can stong par rab mkhyen na/_/ci slad 'dzum pa ston par mdzad/_/bcom ldan rang bzhin rang bzhin med/_/bdag dang bdag med pa yang mkhyen/_/
[\[218a.5\]]mos pa stong par rab mkhyen na/_/ci slad 'dzum pa ston par mdzad/_/'khor ba bdag med nyid du gzigs/_/rtag dang mi rtag pa yang mkhyen/_/mya ngan 'das pa stong mkhyen na/_/ci slad 'dzum pa ston par mdzad/_/de bzhin gshegs pa thugs rnam grol/_/grags pa 
[\[218a.6\]]khams gsum kun du gang /_/brgya byin mi yi dbang po dang /_/klu rnams la sogs kun gyis mchod/_/de bzhin gshegs pas mig zad dang /_/skye mtha' rab dben mkhyen lags na/_/ci slad 'dzum pa ston par mdzad/_/sangs rgyas sras ni tshad med pa/_/'khor 'dir thams 
[\[218a.7\]]cad rab tu 'dus/_/sangs rgyas gsung las skyes pa dang /_/chos las sprul te gang byung ba/_/thams cad bcom ldan spyan sngar mchis/_/gus pas thal mo rab sbyar lags/_/'khor 'dus de dag slad du ni/_/'od zer rgyu rkyen 'di zhu lags/_/de bzhin gshegs pas mig nyid ni/_/
[\[218b\]]
[\[218b.1\]]stong zhing bdag med mkhyen pas na/_/khyim na gnas pa'i rnal 'byor pa/_/thams cad las ni yang dag 'das/_/de bzhin gshegs pas chos rnams ni/_/bye brag med cing mnyam mkhyen pas/_/bcom ldan dgongs pa rab mkhyen gyi/_/rdzu 'phrul dag gis gzigs ma lags/_/
[\[218b.2\]]bcom ldan mig la bdag med mkhyen/_/ngo bo nyid stong 'gro 'ong med/_/rnam dag mkhyen pa tshad ma mchis/_/ci slad 'dzum pa ston par mdzad//_//bam po gsum pa/_de bzhin gshegs pa skye mtha' rab zad pa/_/thugs rje chen pos 'jig rten kun skyob mdzad/_/
[\[218b.3\]]chos rje mchog gyur mi yi gtsor gyur pa/_/ci slad 'dzum pa bstan mdzad bshad du gsol/_/byang chub sems dpa' chen po tshad ma mchis/_/gzhan yang lha tshogs gzi byin che ba rnams/_/mkha' la gdugs ni dam pa dag kyang thogs/_/sa chen 'di ni rab tu g.yos par gyur/_/
[\[218b.4\]]gang zhig sngon ni de bzhin gshegs pa las/_/yun ring dge ba'i chos ni gang bsgrubs pa/_/mnyam par dga' mdzad thugs rje chen po'i gtso/_/ci slad 'dzum pa bstan mdzad bshad du gsol/_/gang zhig sngon ni sangs rgyas rab mchod nas/_/chos 'di thos nas dga' ba rab 
[\[218b.5\]]skyes pas/_/'dren pa rab mchog mi yi gtsor gyur pa/_/ci slad 'dzum pa bstan mdzad bshad du gsol/_/bcom ldan gsung ni mang po dga' mdzad pas/_/bya rgyal ngang pa bzhin du dbyangs rab snyan/_/sgra snyan tshad med rang gi ngang gis 'byung /_/ci slad 'od zer 'di bkye bshad du 
[\[218b.6\]]gsol/_/tshigs bcad bye ba tshad ma mchis pa yis/_/rjes 'thun gsung gi bsngags pa brjod gyur cing /_/ku tsi ra yi sgra skad mchog ldan pa/_/ci slad 'od zer bkye ba bshad du gsol/_/'brug sgra zab mos chos ni bstan pa'i sgra/_/'jig rten brgya stong dpag med grags gyur pa/_/
[\[218b.7\]]thugs rjes tshig rtsub yang na 'jam ston pa/_/ci slad 'od zer gser gyi kha dog bkyi/_/skye dang mi skye zad dang mi zad mkhyen/_/mig nyid bral zhing 'gro 'ong med par rtogs/_/'jig rten snang mdzad bdud rtsi'i mchog gyur pa/_/ci slad 'od zer gser gyi kha dog bkye/_/mig gi byung ba rtag 
[\[219a\]]
[\[219a.1\]]tu stong dben dang /_/'gro 'ong ma mchis gnas pa ma mchis dang /_/smig rgyu chu bur lta bur rab mkhyen pa/_/rgyu rkyen gang gi slad du 'dzum bstan lags/_/de bzhin rna ba sna lce lus dang yid/_/gzugs sgra dri ro reg bya chos rnams nas/_/sgra dang ming la sogs pa'i 
[\[219a.2\]]bar du yang /_/thams cad de bzhin du ni rig par bgyi/_/rdo rje rtag pa'i sku dang mi 'jig sku/_/mtshan mchog brgya stong dag ni phun sum tshogs/_/sku la 'khrul 'khor mi mnga' g.yo mdzad pa/_/rgyu rkyen gang slad 'dzum pa bshad du gsol/_/byin pa zlum zhing zhabs kyi rting pa ring /_/
[\[219a.3\]]phyal gyi mtshan ma mi gda' seng ge 'dra/_/lte ba shin tu zab cing rked rgyas pa/_/rgyu rkyen gang slad 'dzum mdzad bshad du gsol/_/gser sku rnam dag rdul dang dri ma spangs/_/ba spu re re kha dog mthon mthing ldan/_/g.yas su 'khyil cing spos kyi ngad ldang ba/_/rgyu rkyen gang slad 
[\[219a.4\]]'dzum mdzad bshad du gsol/_/sku mchog dam pa yongs rdzogs rtag gnas pa/_/dper na n+ya gro d+ha yi shing rgyal bzhin/_/yon tan thams cad kyis ni rab tu brgyan/_/gsung dbyangs dag gis 'khor ni dga' bar mdzad/_/dpung pa zlum zhing phrag pa stug la mdzes/_/gtsug 
[\[219a.5\]]tor yongs rdzogs g.yas su 'khyil bar gda'/_/zhing ni brgya stong dpag med rgyu bar mdzad/_/sems can log dang yang dag lam ston mdzad/_/tshems dkar dri mi mnga' bas dung dang 'dra/_/ljags mtshan srid ring zhal ni kun du khebs/_/'gram pa seng ge 'dra zhing shangs ni 
[\[219a.6\]]mtho/_/thams cad thabs dang rnam dag thugs las skyes/_/ud pa la yi bsung ni zhal nas 'byung /_/tsan dan dri dag sku ni kun du khyab/_/sngon ni byams pa rgya cher bsgoms pas na/_/rnam dag mos pa rtag tu rgyun mi 'chad/_/de bzhin gshegs pa'i zhabs mthil shin tu mnyam/_/
[\[219a.7\]]sa la reg kyang rdul ni gos mi 'gyur/_/gom pa seng ge glang po che 'dra bas/_/'jig rten thams cad las ni yang dag 'das/_/'khor lo rtsibs stong mtshan gyis mdzes par brgyan/_/khyad 'phags 'od zer dag ni rab tu gsal/_/dge ba dag gis skye dgu phan 'dogs pas/_/gang 
[\[219b\]]
[\[219b.1\]]gis mthong ba dang ba rab tu skye/_/sor gcig 'od zer brgya stong rab bkye nas/_/sangs rgyas zhing ni dpag med snang bar mdzad/_/sngon ni dge sbyong mang po rab bsgrubs pas/_/mtshan gyi bkod pa sna tshogs 'di brnyes lags/_/gzugs sku yongs rdzogs dpe zla yong ma mchis/_/zhal 
[\[219b.2\]]mtshan rab mdzes shin tu khyad par 'phags/_/rdzu 'phrul dag gis 'jig rten phan 'dogs pa/_/ci slad 'dzum pa bstan mdzad bshad du gsol/_/byin pa [{]ri dgas [,]ri dwags [}]e na ya dang 'dra/_/sku dbyibs mi rgu seng ge ji lta bzhin/_/'jig rten byung nas 'jig rten snang mdzad pa/_/ci slad 
[\[219b.3\]]'dzum pa bstan mdzad bshad du gsol/_/cang shes bzhin du mtshan sbas rdul mi mnga'/_/phyag mthil mnyam rgyas phyag ni pus mo 'das/_/mi yi seng ge ngo mtshar khyad par 'phags/_/ci slad 'dzum pa bstan mdzad bshad du gsol/_/sku las 'od zer dpag med rab 'gyed 
[\[219b.4\]]cing /_kha dog gya nom rab zhi rtag gsal ba/_/rnam dag thugs ni rtag tu rgyun mi 'chad/_/mdo sde tshad med pa dag ston par mdzad/_/rtag dang chad pa dag la gnas pa yis/_/de 'dra'i chos ni bsgrub par 'gyur ma lags/_/gang gis mthar lta rnams ni rab spangs na/_/bcom 
[\[219b.5\]]ldan rnam dag sku ni myur thob 'gyur/_/lha rnga 'brug sgra gsung ni kun grags shing /_/ka lan dka'i dbyangs snyan rab tu gsal/_/lha yi glu sgra brgya stong mang ldan pa/_/ci slad 'od zer bkye ba bshad du gsol/_/'dren pas gsung gcig tu ni chos bstan pas/_/'chal pa'i tshul 
[\[219b.6\]]khrims can dag rgyun yang bcad/_/de bzhin gshegs pas dbyangs rab gang gsungs pa/_/de kun zab cing ngo mtshar chos lags so/_/khyu mchog smin mtshams 'od zer rab bkye bas/_/sangs rgyas zhing ni brgya stong gsal bar mdzad/_/spyan mchog dag ni kha dog mthon mthing 
[\[219b.7\]]'dra/_/gtsug tor mtshan ni mkha' yi lhas mi mthong /_/tshems dkar gtams pa bzhi bcu dag dang ldan/_/dper na rin chen chu shel dag dang mtshungs/_/dge ba'i phrin las tshad med dag las skyes/_/ci slad 'dzum pa bstan mdzad bshad du gsol/_/de bzhin gshegs pa yon tan 
[\[220a\]]
[\[220a.1\]]rdzogs pa'i sku/_/kha dog dam pa dpag med phun tshogs shing /_/'od zer rnam dag ngo mtshar rab bkye ba/_/ci slad 'dzum pa bstan mdzad bshad du gsol/_/thugs rje chen po mchog rgyal rkang gnyis gtso/_/sems can yang dag bsam pa thugs su chud/_/thogs pa ma mchis spobs 
[\[220a.2\]]pa mchog brnyes pa/_/ci slad 'dzum pa bstan mdzad bshad du gsol/_/de bzhin gshegs pas pha rol rab byon pas/_/rig pa gsum dang mngon shes drug phun tshogs/_/rnam dag 'od zer dpag med ston mdzad pa/_/ci slad 'dzum pa bstan mdzad bshad du gsol/_/bcom ldan sngon ni bskal pa 
[\[220a.3\]]dpag med snyed/_/bcom ldan brgya stong snyed la mchod pa mdzad/_/de 'dra'i rgyu 'bras chab ni mi 'tshal ba/_/ci slad 'dzum pa bstan mdzad bshad du gsol/_/bcom ldan sngon ni bskal pa dpag med snyed/_/ting 'dzin mchog rnams la ni rab bzhugs pas/_/mig gi skye mtha' zad pa'i mtha' mkhyen 
[\[220a.4\]]na/_/ci slad 'dzum pa bstan mdzad bshad du gsol/_/'das pa dang ni ma 'ongs da ltar dus/_/'dren pas de dag kun ni rab tu mkhyen/_/rnam dag mkhyen pa thogs med bsam mi khyab/_/ci slad 'dzum pa bstan mdzad bshad du gsol/_/de nas bcom ldan 'das kyis 'khor mang po'i mdun du 
[\[220a.5\]]phyag gser gyi kha dog lta bu brkyang ste/_zla 'od gzhon nur gyur pa'i spyi bo la bzhag nas tshigs su bcad de bka' stsal pa/_/gzhon nu shin tu legs par nyon/_/ngas ni deng 'dir byang chub chos/_/'od zer rab tu ston pa'i mdo/_/khyod la shin tu yongs gtad kyis/_/ma 'ongs tha ma dus ngan tshe/_/
[\[220a.6\]]chos ni rnam par 'jig pa na/_/khyod kyis sems can rnams la ni/_/rab tu phye nas bshad par gyis/_/ngas ni sangs rgyas spyan dag gis/_/ma 'ongs tha ma dus kyi tshe/_/shin tu zab cing gya nom pa'i/_/mdo sde dam pa 'di dag la/_/gang mos gang ni mi mos pa/_/thams cad kun kyang gzigs shing 
[\[220a.7\]]mkhyen/_/sems can dag ni gang zhig gis/_/byang chub lam ni rab tshol ba/_/rtag tu sangs rgyas rjes dran zhing /_/mdo sde 'di ni gzung bar gyis/_/gang zhig dad pa rab 'jig cing /_/'du 'dzi la ni mos 'gyur dang /_/nyin mtshan gnyid la gang dga' ba/_/mdo sde 'di la mos mi 'gyur/_/nga yi bstan 
[\[220b\]]
[\[220b.1\]]pa dag las ni/_/rab tu byung bar gyur nas kyang /_/mya ngan 'das pa'i chos dag la/_/mos pa dag ni mi skye ba/_/skyes bu blun po de dag ni/_/dad pas byin pa chud gzon 'gyur/_/'dus byas rnams kyi chos dag la/_/nyes dmigs mang bar thos kyang ni/_/'jig rten dag la mngon zhen nas/_/'jigs pa dag 
[\[220b.2\]]ni mi skye ba/_/skyes bu blun po de dag ni/_/mkhas pa rnams kyis smod par 'gyur/_/chos gos dag ni bgos gyur kyang /_/de la shes rab ci yang med/_/thub pas legs par gsungs pa yi/_/yang dag bka' ni gang yin pa/_/shes pa med pas thos gyur na/_/yid ches len par mi 'gyur te/_/
[\[220b.3\]]skyes bu blun po de dag dang /_/lhan cig gnas par mi bya'o/_/khyad par 'phags pa'i chos 'di dag_/gal te thos par gyur nas kyang /_/rab tu dga' zhing mos pa yi/_/sems kyang skye bar mi 'gyur ba/_/de 'dra'i gang zag dag la ni/_/ngas ni rab tu smod par byed/_/mi lus thob par gyur mod 
[\[220b.4\]]kyang /_/de ni don med chud zos yin/_/gal te shin tu zab pa'i chos/_/'di dag thos par gyur nas ni/_/rab tu dga' zhing mos pa yi/_/sems ni rab tu skye 'gyur ba/_/de 'dra'i gang zag de dag ni/_/sngon chad sangs rgyas phrad pas na/_/gdon mi za ba kho nar ni/_/bla med byang chub thob par 'gyur/_/
[\[220b.5\]]skyes bu blun po gang dag cig_/lta ba ngan pas rab smas nas/_/shes rab srog ni gcod byed pa/_/byang chub yongs su spong bar 'gyur/_/de lta bas na mi dge ba'i/_/bshes gnyen dag ni rab spangs nas/_/blo ldan mkhas pa dag la ni/_/bsten cing gus pa bskyed par bya/_/'jig rten dag ni thams 
[\[220b.6\]]cad na/_/nyes dmigs tshad med gang yod dang /_/sems can ngan song gsum por ni/_/rtag tu bying bar gang byed pa/_/thams cad gti mug rmongs pa yi/_/rgyu dang rkyen las byung bas na/_/nyon mongs rjes su 'jug byed cing /_/rang dbang dag ni 'thob mi 'gyur/_/yang dag chos ni spong byed cing /_/chos ma 
[\[220b.7\]]yin pa spyod par byed/_/de lta bas na rmongs pa yi/_/skyes bu dman pa spang bar bya/_/ji ltar kha lo sgyur ba yis/_/rang gi srog shing bcag pa bzhin/_/mi dge las ni byas pas na/_/sems can dmyal bar skye bar 'gyur/_/kha nas tshig ngan phyung nas ni/_/rtag tu bdag la gnod byed pa/_/ji ltar sta re rno 
[\[221a\]]
[\[221a.1\]]thogs nas/_/rang gi lus ni gcod byed 'dra/_/chos rnams rgyu dang rkyen dag gis/_/byas pa'i las kyi rjes su ni/_/rnam smin myong ba skyabs med par/_/de ltar khong du ma chud pas/_/'jig rten drang srong la bsten nas/_/dge ba'i grogs po yin snyam sems/_/de nas rang nyid 'di 
[\[221a.2\]]snyam du/_/stong pa nyid ni gang bsgom pa/_/'dus ma byas ni rtogs snyam nas/_/chad par lta ba skyed par byed/_/lus ni snod chag pa dang 'dra/_/sems kyang rjes su 'gag gyur zhes/_/phal cher kyal ba'i tshig dag la/_/mos pa nyid du rab 'gyur zhing /_/'di la mngon par zhen pas na/_/phan pa'i 
[\[221a.3\]]don ni ci yang med/_/gal te sbrul ni gdug pa yis/_/gnod pa dag ni rab byas kyang /_/nam yang skye dgu mang po rnams/_/ngan 'gro dag tu ltung mi byed/_/blun po gang zhig chos ston pa/_/dge ba'i rtsa ba 'jig byed pas/_/skye dgu mang po tshad med snyed/_/sems can dmyal bar ltung bar byed/_/
[\[221a.4\]]khyed la sogs pa 'khor 'dus pa/_/'di lta bur ni lta bar gyis/_/deng 'dir nga yi spyan sngar ni/_/zla 'od gzhon nu gang 'dug pa/_/'dis ni sngon chad 'das pa yi/_/sangs rgyas dag ni bcom ldan 'das/_/tshad med gang gA'i klung bye snyed/_/mchod pa rim gro rab byas shing /_/shin tu brtan par 
[\[221a.5\]]yongs bsgoms nas/_/bla med ye shes btsal bas na/_/srid pa dag ni thams cad la/_/sems kyis gnas pa ci yang med/_/mig gi skye mtha' gtan du ni/_/rnam par dag par shes pas na/_/spros pa dag ni yongs spangs nas/_/mngon par zhen pa ci yang med/_/sems can dag ni tshad med 
[\[221a.6\]]la/_/phan pa dag ni bya ba'i phyir/_/bla med 'od zer ston pa yi/_/mdo sde dag ni ston par byed/_/skyes bu blun po gang yin pa/_/chos 'di slob par mi nus pas/_/rnal 'byor bsgom pa dag la ni/_/skyon nyid du yang lta bar byed/_/de lta bas na blun po dag_/thag ring por ni yongs spangs nas/_/de dag la ni 
[\[221a.7\]]bstan mi bya/_/de yi chos kyang mi bslab bo/_/skyes bu blun po gang yin pa/_/rtsod pa'i smra la mos pas na/_/rtsod smra med pa'i spyod pa la/_/nan tan bsgrub par mi nus pas/_/skyes bu de dag rnams la ni/_/tshul bzhin sems ni ci yang med/_/de lta bas na de dag la/_/bsnyen bkur mi bya bsngags mi brjod/_/skyes 
[\[221b\]]
[\[221b.1\]]bu blun po gang yin pa/_/le lo snyom las la gnas pas/_/rtag tu lus dang ngag yid kyi/_/mi dge las ni spyod pas na/_/de la tshul khrims dag pa dang /_/shes rab mang thos ci yang med/_/rtag tu 'dod pa'i yul sems shing /_/'du 'dzi dag la mos par byed/_/khyed kyis 'di ltar blun po de/_/rigs 
[\[221b.2\]]dang rus dang lus kyang ni/_/dman pa yin par rab tu ltos/_/khong khro bka' blo mi bde zhing /_/byad bzhin dag ni mi sdug la/_/gal te dge ba'i gnas skyes kyang /_/lus ni rtag tu ma rabs 'gyur/_/bdag tu 'du shes la zhen pas/_/yang dag don la rmongs par 'gyur/_/blo gros dag dang mi ldan 
[\[221b.3\]]pas/_/tshig gi bye brag 'byed mi nus/_/rang bzhin stong pa'i chos thos kyang /_/de la mos pa skyed mi 'gyur/_/de bzhin gshegs pa bcom ldan 'das/_/yun ring po nas 'jig rten pa'i/_/tshig gi spros pa gang yin pa/_/thams cad rab tu spangs pa yin/_/so so'i skye bos 'di dag la/_/shin 
[\[221b.4\]]tu zhen cing chags pas na/_/ji srid 'tsho ba'i bar du yang /_/rtogs shing khong du chud mi 'gyur/_/tshul khrims bsngags pa rjod byed kyang /_/tshangs par spyod pa sgrub mi byed/_/kha nas chos ni ston byed kyang /_/lus kyis chos min spyod par byed/_/rang gis 'dul ba ston byed kyang /_/rtag tu 'dul 
[\[221b.5\]]min spyod par byed/_/sangs rgyas slob ma dag la ni/_/kha dog bsgyur ba'i gos gyon gsungs/_/'chal ba'i tshul khrims can dag gis/_/gos 'di rab tu bgos gyur kyang /_/nga rgyal dang ni bag med pa'i/_/sems ni rab tu 'phel bar byed/_/dad pas byin pa ci zos pa/_/thu lum 'bar ba 
[\[221b.6\]]mid pa 'dra/_/de ltar khyim gyi gnas spangs nas/_/'dod pa lnga yi bde ba'ang med/_/gzhan yang sangs rgyas chos dag la/_/mchog gi bde ba ma thob nas/_/spyod pa 'dren ma mos byed pas/_/mtha' gnyis dag ni spong mi 'gyur/_/yid kyi mos pa ji snyed pa/_/thams cad kyang ni dag mi 'gyur/_/
[\[221b.7\]]de 'dra'i gang zag blun po ni/_/'khor mang nang du gnas gyur kyang /_/dper na ji ltar wa skyes dag_/seng ge'i khyur ni zhugs pa bzhin/_/de ltar rab tu zhi ba yi/_/chos ni yang dag bstan byas kyang /_/de bzhin nyid dang stong pa'i don/_/rtogs shing khong du ma chud pas/_/'khor mang dag la bstan bsngags 
[\[222a\]]
[\[222a.1\]]kyang /_/khengs pa'i sems ni skyed par byed/_/ston pa chen po mi dran pas/_/ngo tsha dman pa'i sems kyang med/_/mi gtsang dngos po len byed kyang /_/yid bzhin nor bu thob pa bzhin/_/shin tu dga' bas 'dzin byed pas/_/sems kyis [{]chung zad [,]cung zad [}]gtong mi byed/_/'di lta 
[\[222a.2\]]bu yi ma rabs dag_/khyim nas rab tu byung nas ni/_/spyod lam dag kyang srung ba dang /_/chos gos lhung bzed 'dzin byed kyang /_/cha byad tsam dang ldan pas na/_/yang dag shes rab ci yang med/_/kha spu dag ni bregs gyur kyang /_/sdig pa'i sems ni mi spong zhing /_/dge sbyong ma yin pa yi chos/_/log 
[\[222a.3\]]lta dag tu lhung gyur na/_/rab dben mya ngan 'das pa'i lam/_/de dag rab tu nyams par 'gyur/_/dge sbyong mngon du bya ba yi/_/'bras bu dag kyang 'thob mi 'gyur/_/ma rig nyon mongs rnams kyang ni/_/rdul tsam nyams par mi 'gyur ro/_/grong khyer dag tu rnam rgyu zhing /_/rang nyid dben pa'i bsngags 
[\[222a.4\]]brjod kyang /_/skyes bu blun po blo med pas/_/yang dag bgrod pa shes mi 'gyur/_/sems kyi 'dun pa ci yod pa/_/de dag thams cad mi dge yin/_/rnyed pa 'dod pa'i rgyu yi phyir/_/dgon pa dag na gnas byed kyi/_/mya ngan 'das pa'i yang dag rgyu/_/bsgrub pa'i phyir ni ma yin no/_/rmugs dang gnyid 
[\[222a.5\]]la rab tu dga'/_/lus ni ji ltar bde snyam nas/_/rtag tu de lta'i dngos po dag_/sgrub pa la ni mos par byed/_/dgon pa'i gnas ni de dag tu/_/lo ni mang por gnas byed kyang /_/phyin log lta bar gyur pa'i phyir/_/mya ngan 'das lam stor bas na/_/nams kyang dge sbyong lam dag gi_/'bras bu 
[\[222a.6\]]dag ni thob mi 'gyur/_/yang dag lta ba rab nyams shing /_/tshul khrims dag dang 'gal byas pas/_/gos bzang dag gis lus brgyan pa/_/de la shin tu sred par 'gyur/_/'dod pa'i bde ba rnams la ni/_/rtag tu sred pa skyed par byed/_/gal te grong khyer zhugs na yang /_/nga rgyal mtshan ma 
[\[222a.7\]]ston byed cing /_/lus kyi las ni mi srung bas/_/spyod lam dag la gnas mi byed/_/res 'ga' grong khyer zhugs nas ni/_/rgyu tshe rang nyid 'di skad du/_/dgon pa'i gnas ni de dag na/_/ri phug dag ni gang yod pa/_/khyed rnams 'di ltar shes par gyis/_/de ni bdag gi gnas yin te/_/mtho 
[\[222b\]]
[\[222b.1\]]dma' ran par lta ba dang /_/'gro gom tshul la gnas so zhes/_/tha dad mtshan ma'i tshig brjod de/_/dgra bcom pa yi rtags bstan pas/_/khyim pa dag ni ji snyed pa/_/phan tshun du ni 'di skad du/_/dgon pa'i dge slong gang yin pa/_/yang dag 'phags pa yin zhes zer/_/res 'ga' dgon 
[\[222b.2\]]pa de dag na/_/gnas par gyur pa de yi tshe/_/gal te gzhan dag 'ongs gyur na/_/'di lta bur ni ston par byed/_/bdag ni dgon gnas 'di dag tu/_/nyin mtshan 'chag par byed ce'am/_/yang na rtswa 'jam bting nas ni/_/'dir ni 'dug par byed ces zer/_/res 'ga' grong khyer zhugs 
[\[222b.3\]]gyur nas/_/khyim pa'i der ni phyin pa'i tshe/_/g.yo sgyus nan tan 'di skad du/_/bde 'am zhes ni 'dri bar byed/_/'jig rten pa yi 'du 'dzi'i gtam/_/rgyal po chom rkun la sogs pa'i/_/sna tshogs dag ni rjod par byed/_/res 'ga' chags pa'i sems dag gis/_/bud med rnams kyi mdun 
[\[222b.4\]]dag tu/_/thabs ni rnam pa sna tshogs kyis/_/rang gi yon tan rjod par byed/_/bdag ni 'jig rten thams cad kyi/_/bsod nams zhing ni chen po byed/_/bdag ni rgyal thabs rab spangs nas/_/rab tu byung nas lam sgom yin/_/btsun mo dang ni sras rnams kyang /_/mtho ris skyes par gyur 
[\[222b.5\]]ces zer/_/de dag de skad thos nas ni/_/shin tu gus pa rab bskyed de/_/gos zas dang ni btung ba dag_/sna tshogs sbyar nas mchod par byed/_/btsun pas thugs rjer rab dgongs shing /_/bdag cag thad du yang gshegs zer/_/ro zhim dag la zhen chags shing /_/nyes dmigs rnams 
[\[222b.6\]]ni mi shes pas/_/bdud kyis glags kyang rnyed 'gyur te/_/ru sbal rgya mos zin pa 'dra/_/dgon par gnas pa dag la yang /_/rnyed pa dag gis snyems par byed/_/dge slong brtson 'grus can dag la/_/brnyas shing skur pa 'debs par byed/_/rnyed dang grags pas sems rmongs pas/_/yang nas 
[\[222b.7\]]yang du zhen pa skyed/_/lus ni yongs su gso ba'i phyir/_/rtag tu g.yo sgyu spyod pas na/_/lus dang ngag gi mi dge las/_/yang nas yang du 'phel bar byed/_/gal te sbyin bdag dad pa yis/_/dad pa'i sems kyis mchod na yang /_/le lo snyom las dbang gis ni/_/de yi bsod nams 'bri bar byed/_/
[\[223a\]]
[\[223a.1\]]skyes bu blun po de dag ni/_/rtag tu mi dge 'dod bskyed pas/_/stong pa nyid kyi chos 'di la/_/rjes 'thun bzod sems 'thob mi 'gyur/_/gang dag nga yi bstan pa las/_/nyes dmigs de dag rab spangs nas/_/nan tan bag yod sgrub byed na/_/chos 'di thos par dka' mi 
[\[223a.2\]]'gyur/_/rnyed pa dang ni mi rnyed dang /_/bstod smad sdug bsngal bde la sogs/_/'jig rten chos kyis mi g.yos pa/_/chos 'di thob par dka' mi 'gyur/_/lus la mi gtsang 'du shes dang /_/phung po rma yi 'du shes dang /_/zas ni rma bskus 'du shes pa/_/chos 'di thob par dka' mi 'gyur/_/
[\[223a.3\]]gos bzang dag ni thob gyur kyang /_/dregs pa dag ni mi skyed cing /_/ngo tsha dgab pa'i phyir gyon pa/_/chos 'di thob par dka' mi 'gyur/_/gzugs dang stobs ni mi snyems shing /_/zas la chags pa med pa dang /_/srog gnas phyir ni gang za ba/_/chos 'di thob par dka' mi 'gyur/_/sred pa 
[\[223a.4\]]rnams ni stong shes nas/_/'dod pa dag la blang dor med/_/rtag tu stong dben gang spyod pa/_/chos 'di thob par dka' mi 'gyur/_/dpag tshad gcig 'das ri khrod du/_/gcig pu 'dug nas mnyam bzhag cing /_/'dus byas bdag med gang rtogs pa/_/chos 'di thob par dka' mi 'gyur/_/
[\[223a.5\]]mi zad skye ba'i mtha' dag dang /_mig 'jug mtshan nyid rtogs byed cing /_/mig gtsang lam ni rab sgrub pa/_/chos 'di thob par dka' mi 'gyur/_/rna ba sna lce lus dang yid/_/gzugs sgra dri ro reg bya nas/_/sgra dang ming gi bar du yang /_/thams cad kun kyang de bzhin no/_/de bzhin ma 
[\[223a.6\]]'ongs dus kyi tshe/_/dge slong dag ni tshad med snyed/_/brtson pa dang ni le lo can/_/thams cad de bzhin shes par gyis/_/dge dang mi dge'i grogs po dag_/sgrub pa dang ni mi sgrub pa/_/yid ches pa dang yid mi ches/_/thams cad de bzhin shes par gyis/_/dge dang mi dge'i grogs po dag_/
[\[223a.7\]]mig zad lam ni gang yin pa/_/sgrub pa dang ni mi sgrub pa/_/thams cad de bzhin shes par gyis/_/gang zhig byang chub rab mos shing /_/zla gcig gnyis gsum 'das nas ni/_/dus gzhan phyir ni gang ldog pa/_/thams cad de bzhin shes par gyis/_/gang zhig chos 'di thos gyur nas/_/mos 
[\[223b\]]
[\[223b.1\]]pa'i sems ni gang bskyed pa/_/gal te nyams par gyur na yang /_/slar ni dad pa thob par 'gyur/_/gang zhig chos 'di thos gyur nas/_/bag med spong bar mi byed pa/_/mdo 'di sangs rgyas dka' ma yin/_/de snyam du ni sems par 'gyur/_/gang zhig chos 'di thos gyur nas/_/bdud kyis yongs su gang bzung ba/_/dang 
[\[223b.2\]]po dad pa skyes gyur kyang /_/phyis ni rab tu spong bar 'gyur/_/gang zhig chos la ma mos pa/_/mi bden grags dang rnyed pa tshol/_/grong khyer grong rdal rab rgyu zhing /_/gzungs rnams dang ni ting 'dzin dang /_/kun 'dzin 'od zer bsngags brjod kyang /_/de yis yang dag rtogs mi 'gyur/_/'dod pa lnga pos bcings pa dang /_/
[\[223b.3\]]'jig rten las ni 'dod tshol ba/_/brjod pa dag ni rtogs byed pas/_/stong nyid sgom la skur pa 'debs/_/dran dang shes rab sems med pas/_/tshe tshad rab tu don med 'das/_/blun po stong pa'i chos spong ba/_/de ni tshul khrims bgegs byas pas/_/mnar med dag tu ltung bar 'gyur/_/nam yang mtho ris yong mi skye/_/gang 
[\[223b.4\]]gis skad cig gcig la ni/_/mchod rten stong ni byas pa bas/_/gang gis mdo sde 'di thos nas/_/tshig bzhi tshigs bcad gcig 'dzin 'phags/_/me tog phreng ba brgya stong dag_/sangs rgyas mchod rten mchod pa bas/_/gang gis mdo sde 'di thos nas/_/tshig bzhi tshigs bcad sems pa 'phags/_/gang gis 
[\[223b.5\]]rin chen mchod rten dag_/gang gA'i bye snyed byas pa bas/_/gang gis tha na skad cig tsam/_/mdo sde 'di sems khyad par 'phags/_/sangs rgyas zhing ni 'bum phrag brgya/_/me tog gtor nas mchod pa bas/_/gang gis tha na skad cig tsam/_/mdo sde 'di sems khyad par 'phags/_/chos gos 'bum phrag brgya 
[\[223b.6\]]mang po/_/sangs rgyas rnams la phul ba bas/_/gang gis tha na skad cig tsam/_/mdo sde 'di sems khyad par 'phags/_/sangs rgyas spyan ni rnam dag 'phags/_/mi mkhyen mi gzigs gang yang med/_/gang gis mdo sde 'di mos na/_/sangs rgyas spyan ni thob par 'gyur/_/'das pa'i bskal pa grangs med tshe/_/
[\[223b.7\]]sangs rgyas mar me mdzad pa byung /_/nga ni bram ze'i khye 'ur gyur/_/me tog thogs nas mchod pa byas/_/shAkya thub pa zhes bya ba/_/byang chub snying po la 'dug nas/_/mdo sde 'di ni ston 'gyur zhes/_/nga la byang chub lung yang bstan/_/khyod ni de tshe gzhon nur gyur/_/da lung bstan pa thos gyur nas/_/dga' zhing dad pa'i 
[\[224a\]]
[\[224a.1\]]sems bskyed de/_/thal mo sbyar nas 'di skad du/_/gal te bram ze'i khye'u 'di ni/_/mngon par rdzogs par sangs rgyas tshe/_/bdag ni de yi grogs gyur nas/_/mya ngan 'das pa'i 'og tu yang /_/chos kyi sde snod rab 'dzin cing /_/srung bar shog ces smon lam btab/_/sangs rgyas mar me mdzad de yis/_/'od zer 
[\[224a.2\]]ston pa'i mdo 'di ni/_/ji skad gsungs bzhin de yi tshe/_/bram ze'i khye'u dang gzhon nu gnyis/_/legs par mnyan cing yongs su bzung /_/nga sngon 'das pa'i dus kyi tshe/_/me tog ud pa la dag gis/_/sangs rgyas de la mchod pa byas/_/de tshe khyod kyang der 'dug ste/_/'di skad du ni smon lam btab/_/nga yi bstan 
[\[224a.3\]]pa tha ma la/_/mdo sde 'di ni rab bzung nas/_/rgya cher ston par shog ces smras/_/gang gis chos 'di thos gyur nas/_/zhe sdang sems ni mi skyed par/_/gzung 'dzin klog cing gang 'don pa/_/de ni skyes bu dam pa yin/_/khyod kyis ma 'ongs dus kyi tshe/_/thos dka'i chos 'di rab bzung nas/_/sems can dag la don gyi tshul/_/
[\[224a.4\]]rgya cher dbye zhing bstan par bya/_/ngas kyang 'das pa'i dus kyi tshe/_/yang dag chos ni nub pa na/_/'od zer ston pa'i mdo 'di ni/_/sems can dag la rgya cher bstan/_/blun pos nan tan mi sgrub pas/_/'di la skur ba 'debs par byed/_/ngas ni de skad thos gyur kyang /_/zhe sdang dag ni skyed mi byed/_/ngas ni rtag tu 
[\[224a.5\]]bzod bsgoms nas/_/'jig rten rnams la phan 'dogs byed/_/bzod pa'i stobs ni rdzogs pas na/_/mtshan dang dpe byad dag gis brgyan/_/gzhon nu khyod kyis sangs rgyas sku/_/gya nom yongs su rdzogs gyur cing /_/gser gyi kha dog rnam dag 'phags/_/bzod pa'i stobs las byung bar ltos/_/nga yi zhabs ni 
[\[224a.6\]]sa reg nas/_/zhing ni tshad med g.yo byed kyang /_/sems can rnams ni mi ltung ba/_/thams cad bzod pa'i stobs las skyes/_/nga yi spu khung gcig nas ni/_/'od zer brgya stong rab bkye nas/_/thams cad gsal bar gang byed pa/_/thams cad bzod mchog stobs las byung /_/srin po bzhin du 'jigs pa'i gzugs/_/
[\[224a.7\]]srog chags gzi byin 'phrog byed pa/_/nga la rtag tu gus pa yang /_/thams cad bzod mchog stobs las byung /_/nga yi 'khor ni ji snyed pa/_/sems ni rab tu dul gyur nas/_/de bzhin gshegs la gus pa yang /_/thams cad bzod mchog stobs las byung /_/rol mo'i sgra ni brgya stong dag_/'khor 'dus chen po'i nang dag tu/_/
[\[224b\]]
[\[224b.1\]]sangs rgyas yon tan bsngags brjod pa/_/thams cad bzod mchog stobs las byung /_/klu yi rgyal po brgya stong dag_/rab tu gdug cing 'jigs rung ba/_/sangs rgyas mthong na dga' ba yang /_/thams cad bzod mchog stobs las byung /_/srin po gnod sbyin la sogs pas/_/me tog phreng ba brgya stong thogs/_/'ongs nas nga la 
[\[224b.2\]]mchod byed pa/_/thams cad bzod mchog stobs las byung /_/zhing ni brgya stong tshad med par/_/bzhugs pa'i de bzhin gshegs pa rnams/_/nga yi yon tan bsngags pa yang /_/thams cad bzod mchog stobs las byung /_/lto 'phye dang ni lus srul po/_/brgya stong dag ni 'dus gyur nas/_/me tog gtor nas 
[\[224b.3\]]nga mchod pa/_/thams cad bzod mchog stobs las byung /_/gnod sbyin rgyal po la sogs pa/_/bye ba brgya phrag drug cu rnams/_/'ongs nas nga la gang mchod pa/_/thams cad bzod mchog stobs las byung /_/gzhan yang klu yi rgyal po ni/_/ma na ba ga la sogs pas/_/mu tig dmar pos nga mchod pa/_/thams cad bzod 
[\[224b.4\]]mchog stobs las byung /_/du mu ru dang shi khyi ba'i/_/brgya stong snyed ni 'dus gyur nas/_/rol mo dag gis nga mchod pa/_/thams cad bzod mchog stobs las byung /_/lto 'phye dang ni lus srul po/_/brgya stong snyed ni 'dus gyur nas/_/me tog spos kyis nga mchod pa/_/thams cad bzod mchog stobs las byung /_/sa chen 'dzin pa klu yi 
[\[224b.5\]]rgyal/_/lus phyed dag ni rab bstan nas/_/thal sbyar nga la gus pa yang /_/thams cad bzod mchog stobs las byung /_/lus med sgra gcan zin la sogs/_/bye ba phrag ni brgya stong rnams/_/dang ba'i sems kyis nga mchod pa/_/thams cad bzod mchog stobs las byung /_/gzhon nu khyod kyis 'di ltar ltos/_/sangs rgyas 'od zer gang 
[\[224b.6\]]reg pa/_/sdug bsngal bral nas bde thob pa/_/thams cad bzod mchog stobs las byung /_/sa mu ta dang rlung gi lha/_/brgya stong nam mkha' gang bar ni/_/spos kyi char phab nga mchod pa/_/thams cad bzod mchog stobs las byung /_/lha yi 'khor ni brgya stong dag_/lha yi me tog gtor mchod de/_/sred spangs sangs rgyas sten byed pa/_/thams cad 
[\[224b.7\]]bzod mchog stobs las byung /_/khyed kyis sangs rgyas rdzu 'phrul dang /_/sbyin dang tshul khrims sgra bsgrags nas/_/thams cad kun du thos mdzad pa/_/bzod mchog stobs las byung bar ltos/_/phung po khams kyi sgra dag dang /_/bden pa bzhi yi sgra dag gis/_/thams cad kun ni go mdzad pa/_/thams cad bzod mchog stobs las byung /_/nga yi rdzu 
[\[225a\]]
[\[225a.1\]]'phrul stobs kyis ni/_/mkha' las mig zad mtha' dag dang /_/rab zhi'i sgra ni thos gyur te/_/skye ba'i mtha' yang de bzhin no/_/nga yi rdzu 'phrul stobs kyis ni/_/mkha' las mig ni rgyu dang rkyen/_/de las skye yang 'gro 'ong med/_/de skad du ni thos par 'gyur/_/nga yi rdzu 'phrul stobs kyis ni/_/mkha' las mig zhi rtogs byed na/_/
[\[225a.2\]]sangs rgyas rnams kyang de las skyes/_/de skad du ni thos par 'gyur/_/nga yi rdzu 'phrul stobs kyis ni/_/mkha' las mig zad mtha' zhi bas/_/sangs rgyas rnams ni de las skyes/_/de skad du ni thos par 'gyur/_/nga yi rdzu 'phrul stobs kyis ni/_/mkha' las mig mtha' rab zhi bas/_/sangs rgyas rnams ni de las skyes/_/de 
[\[225a.3\]]skad du ni thos par 'gyur/_/nga yi rdzu 'phrul stobs kyis ni/_/mkha' las mig skye mtha' zhi pas/_/sangs rgyas rnams ni de las skyes/_/de skad du ni thos par 'gyur/_/nga yi rdzu 'phrul stobs kyis ni/_/mkha' las mig 'jug rab zhi na/_/sangs rgyas rnams ni de las skyes/_/
[\[225a.4\]]de skad du ni thos par 'gyur/_/nga yi rdzu 'phrul stobs kyis ni/_/mkha' las mig ni skye zhi bas/_/sangs rgyas rnams ni de las skyes/_/de skad du ni thos par 'gyur/_/nga yi rdzu 'phrul stobs kyis ni/_/mkha' las mig dben rab zhi bas/_/sangs rgyas rnams ni de las skyes/_/de skad 
[\[225a.5\]]du ni thos par 'gyur/_/rna ba sna lce lus dang yid/_/gzugs sgra dri ro reg bya nas/_/sgra dang ming la sogs pa'i bar/_/thams cad kun kyang de bzhin no/_/'dod sdang gti mug khong khro dang /_/'chab dang phrag dog g.yo sgyu dang /_/khengs dang nga rgyal la sogs pa/_/rgya cher bshad 
[\[225a.6\]]pa'ang de bzhin no/_/de nas zla 'od gzhon nur gyur pas de lta bu'i chos khyad par du 'phags pa thos pas rab tu dga' bar gyur nas thal mo sbyar te/_/bcom ldan 'das la 'di skad ces gsol to/_/bcom ldan 'das sang gi gdugs la bdag de bzhin gshegs pa dang /_'khor 
[\[225a.7\]]mang po dang bcas par gdugs tshod la spyan 'dren na/_thugs brtse bar dgongs te bdag gis sbyar ba'i gdugs tshod gsol bar ci gnang /_de skad ces gsol pa dang /_de nas bcom ldan 'das kyis gzhon nu de'i bsam pa rnam par dag pa dang /_sems can tshad med pa rnams 
[\[225b\]]
[\[225b.1\]]la yang phan pa mdzad par 'gyur bar thugs kyis mkhyen nas thugs brtse bar dgongs te cang mi gsung bas gnang ngo /_/de nas zla 'od gzhon nur gyur pa stan las langs nas/_bcom ldan 'das kyi zhabs la mgo bos phyag byas te/_lan gsum bskor ba byas nas/_rab tu dga' 
[\[225b.2\]]bas rang gi khyim du song ste/_rang gi 'khor dang bcas pa dang /_lha dang /_klu dang /_gnod sbyin dang /_srin po dang /_lto 'phye chen po la sogs pas rgyal po'i khab kyi grong khyer chen po'i bzhi mdor dar gyi lding khang bres te lding khang de yang shin tu mtho zhing rgya che la thams cad kun du khyab pa/_
[\[225b.3\]]gser gyi tsong tsong dra bar bres pa/_nor bu rin po che'i phreng ba sbyangs pa/_seng ge'i ba dan dang /_gser gyi phreng ba lu gu rgyud can 'bum phrag brgya stong sna tshogs kyis brgyan pa/_gzhan yang rin po che'i me tog kha dog khyad par du 'phags pa'i phreng ba'i phung po dag gcal du bkram mo/_/
[\[225b.4\]]me tog tsam pa ka dang a ti mug ta la sogs pa rnam pa sna tshogs kyi phreng ba tshad med grangs med pa yang rin po che'i lding khang gi nang thams cad dang /_'khor 'dus pa thams cad kun tu khyab par sbyangs shing rgyan du bres so/_/gzhan yang de'i nang du khri stan rnams bshams nas/_
[\[225b.5\]]rin po che'i spos phyi li ka dang /_du ma tsa dang /_tsan dan dang /_gur gum rnam par dag cing yid dga' bar byed pa sna tshogs bsregs so/_/de bzhin du sbyar spos mchog dam pa sna tshogs kyang mchod pa'i yo byad du sbyar to/_/gzhan yang spos kyi chus lam srang rnams kun tu khyab 
[\[225b.6\]]par chag chag btab bo/_/sa gzhi kun du me tog sna tshogs gcal du bkram mo/_/de'i tshe lha'i bu mo dang /_lha ma yin gyi bu mo dang /_sgra gcan zin gyi bu mo grangs med tshad med pa yang rab tu dga' ba'i sems bskyed nas/_byang chub kyi rgyu mngon par bsgrub par 'dod pa'i phyir der 
[\[225b.7\]]'ongs nas grong khyer chen po khyad par du 'phags pa de rab tu brgyan to/_/de nas zla 'od gzhon nur gyur pa grong khyer de kun du khyab par brgyan cing yongs su dag pa dang gdugs tshod la bab par rig nas bcom ldan 'das la 'di skad ces gsol to/_/bcom ldan 'das sems can 
[\[226a\]]
[\[226a.1\]]rnams la sman par mdzad pa'i slad du grong khyer chen por gshegs su gsol/_de nas bcom ldan 'das 'khor mang po dang thabs cig tu grong khyer du gshegs nas sgo'i them pa la zhabs bzhag ma thag tu grong khyer chen po de'i sa chen po yang rab tu g.yos par gyur/_
[\[226a.2\]]phyogs bcu'i 'jig rten gyi khams 'bum phrag brgya stong tshad med pa yang rab tu g.yos par gyur te/_de'i tshe long ba dag ni gzugs mthong bar gyur/_sdug bsngal ba rnams ni bde ba thob par gyur/_'on pa rnams ni sgra thos par gyur/_byad bzhin mi sdug pa rnams ni byad bzhin bzang po 
[\[226a.3\]]thob par gyur/_nor med pa rnams ni nor dang ldan par gyur/_bu med pa rnams ni bu yod par gyur/_gos med pa rnams ni gos thob par gyur/_rin po che med pa rnams ni rin po che thob par gyur/_nye bshes med pa rnams ni nye bshes dang ldan par gyur/_lus kyi rgyan thams cad kyis phongs 
[\[226a.4\]]pa rnams ni lus kyi rgyan thams cad dang ldan par gyur to/_/gzhan yang ngang pa dang /_khrung khrung dang /_ne tso dang /_rma bya dang /_ka ri ka la sogs pa bya'i tshogs mang po rnams de bzhin gshegs pa mthong ba dang /_rab tu dga' ba'i sems bskyed nas sgra snyan cing yid du 'ong ba mchog dam pa 
[\[226a.5\]]phyung ste/_gang gis sgra de dag thos pa yang yid shin tu bde bar gyur to/_/gzhan yang de bzhin gshegs pas rdzu 'phrul gyi stobs kyis tsam pa ka'i ljon shing tshad med pa snyed mngon par sprul pas/_sems can brgya stong mang po rnams me tog yongs su dag pa de dag dang /_gzhan yang spos 
[\[226a.6\]]mchog dam pa thogs nas bcom ldan 'das la mngon par gtor te mchod pa byas so/_/gzhan yang lha ma yin gyi bu mo dbang phyug thob pa brgya stong du ma mu tig dmar po dang /_tsan dan gyi phye ma thogs nas de bzhin gshegs pa la rab tu dga' bas mngon par gtor to/_/lha ma 
[\[226a.7\]]yin mang po dang /_gzhan yang lha mang po rnams rin po che'i gdugs gser dang /_dngul gyis rab tu brgyan pa thogs nas bar snang la 'dug ste/_de bzhin gshegs pa'i steng du khebs par g.yogs so/_/gzhan yang bcom ldan 'das kyi rdzu 'phrul gyi stobs kyis tsan dan 
[\[226b\]]
[\[226b.1\]]gyi ljon shing dang /_gser gyi ljon shing dang /_rin po che'i snod dang /_gos la sogs pa'i ljon shing brgya stong tshad med dpag tu med pa rin po che rnams kyis brgyan pa/_me tog dang /_lo ma phun sum tshogs shing rgyas pa/_sems can tshad med pa'i bsod nams kyi rnam par smin pa'i 'bras bu 
[\[226b.2\]]thun mong du mngon par grub pa/_rlung gi ngad langs pa tsam gyis spos mchog dam pa'i dris sangs rgyas kyi zhing tshad med pa rnams kun tu khyab par gang ba mngon par sprul to/_/sems can brgya stong tshad med pa rnams kyis kyang dus gcig tu me tog thogs nas bcom ldan 'das la mngon par 
[\[226b.3\]]gtor to/_/de bzhin du sems can ma yin pa tshad med pa rnams kyang de bzhin gshegs pa'i rdzu 'phrul gyi stobs kyis mngon par sprul pa sha stag go_/gang dag ci dang ci smon pa de dag kyang rdzu 'phrul gyi dbang gis de dag gi bsam pa ji lta ba bzhin du re ba yongs su rdzogs par gyur 
[\[226b.4\]]to/_/bcom ldan 'das grong khyer du gshegs pa'i tshe 'khor 'dus pa thams cad nam mkha' la khyad par du 'phags pa'i sgra bsam gyis mi khyab par yang dag par ston pa'i sgra thos par gyur kyang de gang nas byung ba shes par yang ma gyur la tshigs su bcad pa brgya stong du mas kyang 
[\[226b.5\]]chos rnams yang dag par bstan par gyur to/_/bcom ldan 'das ni grong khyer zhugs pa'i tshe/_mkha' las sgra ni 'di skad grags par gyur/_/'dod chags zad mtha' stong dben gang rtogs pa/_/yang dag nyid rtogs byang chub thob par 'gyur/_/bcom ldan 'das ni grong khyer 
[\[226b.6\]]zhugs pa'i tshe/_/mkha' las sgra ni 'di skad grags par gyur/_/'dod chags skye mtha' stong dben gang rtogs pa/_/yang dag nyid rtogs byang chub thob par 'gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/'dod chags mtha' ni 
[\[226b.7\]]stong dben gang rtogs pa/_/yang dag nyid rtogs byang chub thob par 'gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/'dod chags rab zhi stong dben gang rtogs pa/_/yang dag nyid rtogs byang chub thob par 'gyur/_/bcom 
[\[227a\]]
[\[227a.1\]]ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/'dod chags 'jug pa stong dben gang rtogs pa/_/yang dag nyid rtogs byang chub thob par 'gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/
[\[227a.2\]]'dod chags med cing stong dben gang rtogs pa/_/yang dag nyid rtogs byang chub thob par 'gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/'dod chags skye med stong dben gang rtogs pa/_/yang dag nyid rtogs byang chub thob par 'gyur/_/
[\[227a.3\]]bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/'dod chags rab 'gog stong dben gang rtogs pa/_/yang dag nyid rtogs byang chub thob par 'gyur/_/zhe sdang gti mug khong khro 'chab ser sna/_/g.yo sgyu khengs dang nga rgyal mya ngan dang /_/sdug 
[\[227a.4\]]bsngal kun 'byung 'gog pa lam sems can/_/khye'u dang bu mo bud med dag dang ni/_/skyes pa gso ba dag dang dbang po drug_/yul drug 'byung chen bzhi yi dngos po dang /_/'jig rten sdug bsngal phung po khams dag dang /_/'jig rten skye sgra ming sogs kyang de bzhin/_/chos rje dam 
[\[227a.5\]]pa'i chos ni bstan pas na/_/sems can thams cad rab tu dga' bar gyur/_/lha yi 'jig rten kun kyang thos gyur nas/_/de bzhin gshegs pa'i theg la gnas par mos/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/bcom ldan sbyin stobs dag la 
[\[227a.6\]]rab mos pas/_/sbyin pa'i stobs kyis byang chub brnyes par gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/bcom ldan tshul khrims rnam dag rab mos pas/_/tshul khrims rnam dag stobs kyis byang chub brnyes/_/bcom ldan 'das ni grong 
[\[227a.7\]]khyer zhugs pa'i tshe/_/mkha' las sgra ni 'di skad grags par gyur/_/bcom ldan bzod pa dag la rab mos pas/_/bzod pa'i stobs kyis byang chub brnyes par gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/bcom ldan brtson 
[\[227b\]]
[\[227b.1\]]'grus dag la rab mos pas/_/brtson 'grus stobs kyis byang chub brnyes par gyur/_/bcom ldan 'das ni grong khyer zhugs pa'i tshe/_/mkha' las sgra ni 'di skad grags par gyur/_/bcom ldan bsam gtan dag la rab mos pas/_/bsam gtan stobs kyis byang chub brnyes par gyur/_/bcom ldan 
[\[227b.2\]]'das ni grong khyer zhugs pa'i tshe/_/mkha' las sgra ni 'di skad grags par gyur/_/bcom ldan shes rab dag la rab mos pas/_/shes rab stobs kyis byang chub brnyes par gyur/_/rdzu 'phrul mngon shes yon tan gnas shes stobs/_/thabs dang gzungs kyi stobs dang grags pa'i stobs/_/
[\[227b.3\]]las dang rten 'byung yan lag dad dang thos/_/stong dang 'thun pa'i stobs dang rab zhi stobs/_/rab dul yang dag mtha' dang dben mkhas stobs/_/'jigs dang dga' dang phan 'dogs la mos dang /_/byams dang snying rje dga' snyoms bzod 'tshe med/_/stong dang mtshan ma med sogs kyang de bzhin/_/
[\[227b.4\]]stobs bcu 'phags pa'i mnga' bdag lha yi gtso/_/yon tan grags pa dpe zla ma mchis pa/_/grong khyer mchog gshegs zhabs ni bzhag pa'i tshe/_/sems can rnams la rgya cher phan pa mdzad/_/sngon chad srid gsum las dge rab bsgrubs pas/_/lha yi dge ba sna tshogs 'phel bar mdzad/_/
[\[227b.5\]]'jig rten thams cad kyis ni rab tu bkur/_/nga yi bstan pa 'di thos thams cad dga'/_/bcom ldan grong khyer gshegs nas zhabs bzhag tshe/_/grong khyer sa chen dag ni rab tu g.yos/_/bcom ldan rnam dag 'od zer mthong bas na/_/ngo mtshar mi 'dzin mi dga' gang yang med/_/bcom ldan grong 
[\[227b.6\]]gshegs phan pa cher mdzad pas/_/lha mi'i 'khor rnams sems ni dga' bar gyur/_/sa dang mkha' 'gro dag gis srid gsum na/_/bcom ldan shin tu bde zhes bsngags par gyur/_/bcom ldan zhabs kyi 'khor lo sa bzhag tshe/_/rnam dag 'od zer kun gsal ngo mtshar gyur/_/rta ni cang 
[\[227b.7\]]shes grong khyer sgra snyan phyung /_/bya tshogs dag kyang mkha' las rab tu dga'/_/gzhan yang rab dang bud med mang po yi/_/lag dang rkang dang gdub 'khor phreng ba dang /_/de bzhin rin chen rgyan ni sna tshogs las/_/ma dkrol ba yang rang las sgra snyan byung /_/so sor phan tshun dga' ba'i gtam 
[\[228a\]]
[\[228a.1\]]brjod cing /_/skad 'thun bkra shis mchog gis bsngags pa brjod/_/'on long dbang po ma tshang dbang po thob/_/thams cad bcom ldan khyad 'phags 'bras bu dbang /_/bcom ldan grong khyer gshegs tshe kun dga' bas/_/lha mis me tog mngon par mchod pa byas/_/mkha' las 
[\[228a.2\]]kun du sgra snyan byung bas na/_/lha tshogs tshad med rab tu dga' bar gyur/_/gzhan yang sems can dran pa nyams pa dag_/smyos 'khrugs rab zhi phan tshun gtam snyan brjod/_/bud med gang sbrum mya ngan 'jigs gyur pa/_/'od zer byin gyis bde ba thob par gyur/_/skyes pa bud med ngo tsha khrel 
[\[228a.3\]]bcas la/_/dri ma spangs pa'i chos dag rab bshad pas/_/thams cad dga' nas dag pa'i sems bskyed de/_/thub mchog zhabs la spyi btud phyag byas nas/_/kha cig bcom ldan bla med lam rab tshol/_/kha cig byang chub sems dpa' nyan thos tshol/_/bcom ldan grong khyer mchog tu 
[\[228a.4\]]gshegs pas na/_/bcom ldan zhal du lta zhing rang nyid dga'/_/bcom ldan mkhyen pas sa yi spyod rtogs pas/_/'jig rten rjes 'thun phan pa rab tu mdzad/_/chos kyi nor mchog byang chub sems dpa' byin/_/rin chen mchog ni sems can rnams la btang /_/bcom ldan grong khyer gshegs 
[\[228a.5\]]pa'i tshe/_/mkha' las sgra ni 'di skad byung /_/gang zhig mig zad mtha' sred pa/_/sangs rgyas la ni gus pa yin/_/bcom ldan grong khyer gshegs pa'i tshe/_/mkha' las sgra ni 'di skad byung /_/gang zhig mig skye mtha' sred pa/_/sangs rgyas la ni gus pa yin/_/gang zhig mig zad mtha' sred 
[\[228a.6\]]pa/_/sangs rgyas yid ches mi 'jigs 'thob/_/mig zad mthar ni lta bas na/_/shin tu dang ba rgyun mi 'chad/_/gang zhig mig zad mtha' sred pa/_/chos la yid ches mi 'jigs 'thob/_/mig zad mthar ni lta bas na/_/shin tu dang ba rgyun mi 'chad/_/gang zhig mig zad mtha' sred pa/_/
[\[228a.7\]]dge 'dun yid ches mi 'jigs 'thob/_/mig zad mthar ni lta bas na/_/shin tu dang ba rgyun mi 'chad/_/gang zhig mig zad mtha' sred pa/_/tshul khrims 'dzin med thob par 'gyur/_/mig zad mthar ni lta bas na/_/shin tu dang ba rgyun mi 'chad/_/gang zhig mig zad mtha' sred pa/_/
[\[228b\]]
[\[228b.1\]]ngan 'gro'i 'dod chags spong bar 'gyur/_/mig zad mthar ni lta bas na/_/'dod chags rgyun ni spong bar byed/_/gang zhig mig zad mtha' sred pa/_/ngan 'gro'i zhe sdang spong bar 'gyur/_/mig zad mthar ni lta bas na/_/zhe sdang rgyun ni spong bar byed/_/gang zhig mig zad mtha' sred pa/_/ngan 'gro'i gti mug spong bar 'gyur/_/
[\[228b.2\]]mig zad mthar ni lta bas na/_/gti mug rgyun ni spong bar byed/_/gang zhig mig zad mtha' sred pa/_/byang chub ye shes dag la gnas/_/mig zad mthar ni lta bas na/_/byang chub ye shes rgyun mi 'chad/_/mig skye mtha' dang mig gi mtha'/_/'jug pa dang ni rab dben dang /_/yod pa nyid du mi 'gyur dang /_/
[\[228b.3\]]mi skye rab tu zhi ba dang /_/'di la sogs pa'i sgo rnams kyang /_/thams cad mig zad 'dra bar bstan/_/gang zhig mig zad mthar sred pa/_/de ni rtag tu the tshom med/_/de ltar the tshom med pa'i phyir/_/sangs rgyas rdzu 'phrul thob par 'gyur/_/gang zhig mig skye mtha' sred pa/_/de ni rtag tu the tshom med/_/de 
[\[228b.4\]]ltar the tshom med pa'i phyir/_/sangs rgyas rdzu 'phrul 'thob par 'gyur/_/gang zhig mig gi mtha' srid pa/_/de ni rtag tu the tshom med/_/de ltar the tshom med pa'i phyir/_/sangs rgyas rdzu 'phrul 'thob par 'gyur/_/gang zhig mig gi 'jug sred pa/_/de ni rtag tu the tshom med/_/de ltar the tshom med pa'i phyir/_/
[\[228b.5\]]sangs rgyas rdzu 'phrul 'thob par 'gyur/_/gang zhig mi dben rab sred pa/_/de ni rtag tu the tshom med/_/de ltar the tshom med pa'i phyir/_/sangs rgyas rdzu 'phrul 'thob par 'gyur/_/gang zhig mig mi skye sred pa/_/de ni rtag tu the tshom med/_/de ltar the tshom med pa'i phyir/_/sangs rgyas rdzu 'phrul 'thob par 'gyur/_/
[\[228b.6\]]gang zhig mig med la sred pa/_/de ni rtag tu the tshom med/_/de ltar the tshom med pa'i phyir/_/sangs rgyas rdzu 'phrul 'thob par 'gyur/_/gang zhig mig zhi la sred pa/_/de ni rtag tu the tshom med/_/de ltar the tshom med pa'i phyir/_/sangs rgyas rdzu 'phrul 'thob par 'gyur/_/rna ba sna lce lus dang yid/_/gzugs 
[\[228b.7\]]sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya/_/mig skye dpag med gang skyed pa/_/ye shes dpag med skyed par byed/_/ye shes dpag tu med pa'i phyir/_/chos 'di bstan pa'ang de bzhin no/_/mig zad dpag med gang shes pa/_/mig la sgrib pa med par 'gyur/_/de ltar sgrib 
[\[229a\]]
[\[229a.1\]]pa med pa'i phyir/_/sangs rgyas mkhyen pa thogs med 'thob/_/rna ba sna lce lus dang yid/_/gzugs sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya/_/bcom ldan grong khyer gshegs pa'i tshe/_/sems can dag ni brgya stong snyed/_/mkha' las chos bshad sgra 
[\[229a.2\]]thos pas/_/sangs rgyas yon tan the tshom med/_/kha cig 'dod chags sems byung yang /_/sangs rgyas ye shes 'jigs mi byed/_/gang zhig 'dod chags sems byung yang /_/sangs rgyas yon tan stor ma gyur/_/kha cig 'dod chags sems byung yang /_/bla med ye shes tshol byed cing /_/ma 'dres chos ni 
[\[229a.3\]]bsgrub pa dang /_/nyan thos theg pa mos mi byed/_/byis pa bsam gtan sgom byed kyang /_/bsam gtan bde la mos pas na/_/mngon pa'i nga rgyal rab bskyed nas/_/dge sbyong 'bras bu thob snyam sems/_/byis pa bsam gtan sgom byed kyang /_/mi zad mtha' yi shes med na/_/bskal pa brgya stong sgom 
[\[229a.4\]]byed kyang /_/de la rnam grol ci yang med/_/skye ba len pa thams cad ni/_/de la zhen chags skyed par byed/_/gal te skye nyid stong rig na/_/mthong ba rnams ni rnam dag 'gyur/_/gang zhig bsam gtan bzhi bsgrubs kyang /_/mig zad mtha' shes med gyur na/_/bskal pa brgya stong lon yang ni/_/bsam gtan 
[\[229a.5\]]yongs su dag mi 'gyur/_/gang zhig nyer bsdogs thob gyur kyang /_/zad mtha' shes pa 'thob mi 'gyur/_/zad pa thob pa ma shes phyir/_/zag pa thob la rtag tu spyod/_/gang zhig 'du shes zhen byed pa/_/'du shes zad mtha'i shes pa med/_/'du shes zad pa ma shes phyir/_/rtag tu 'du shes zag la spyod/_/
[\[229a.6\]]gang zhig 'jig rten zhen chags pa/_/'jig rten zad mtha' shes pa med/_/'jig rten zad mtha' ma shes phyir/_/rtag tu 'jig rten zag la spyod/_/gang zhig zag bcas sems la gnas/_/sems zad mtha' yi shes pa med/_/sems zad pa ni ma shes phyir/_/rtag tu sems ni zag la spyod/_/gang 
[\[229a.7\]]zhig zag bcas chos la gnas/_/chos zad mtha' yi shes pa med/_/chos zad pa ni ma shes phyir/_/rtag tu zag bcas chos la spyod/_/sbyangs pa'i chos la gnas gyur kyang /_/mig zad mtha' yi shes med na/_/mig zad pa ni ma shes phyir/_/yang dag sbyangs la gnas pa min/_/kha dog sgyur ba'i 
[\[229b\]]
[\[229b.1\]]gos bgos kyang /_/mig zad mtha' yi shes med na/_/mig zad pa ni ma shes phyir/_/yang dag chos gos bgos ma yin/_/ya rabs rigs su skyes gyur kyang /_/mig zad mtha' yi shes med na/_/mig zad pa ni ma shes phyir/_/de ni dag pa'i rigs ma yin/_/'khor mang dag ni bdog gyur kyang /_/mig zad mtha' yi 
[\[229b.2\]]shes med na/_/myur du ngan 'gror lhung 'gyur te/_/'khor dag gis ni skyob mi nus/_/sgra yi rig pa mkhas gyur kyang /_/mig zad mtha' yi shes med na/_/mig zad pa ni ma shes phyir/_/sgra yi rig pa rtogs ma yin/_/bzo rnams la ni mkhas gyur kyang /_/mig zad mtha' yi shes med na/_/mig zad pa ni ma shes phyir/_/
[\[229b.3\]]de ni bzo la mkhas ma yin/_/'dri ba mang la mkhas gyur cing /_/yi ge gcig gis rnam 'byed kyang /_/mig zad mtha' yi shes med na/_/de ni don 'thun bshad ma yin/_/mkhas pa'i rjes su slob byed kyang /_/gsang dang gsang min mi shes shing /_/mig zad mtha' yi shes med na/_/chos 'di rtogs par mi 'gyur 
[\[229b.4\]]ro/_/brjod pa sna tshogs rgyang pan dang /_/chos rnams rab tu shes gyur kyang /_/mig zad mtha' yi shes med na/_/'khri shing stug por lhung ba 'dra/_/sgra yi rig pa mkhas gyur cing /_/dge dang mi dge'i rtags ston dang /_/tshig 'bru yi ge sgra skad dang /_/klog dang 'don pa'i mthar thug kyang /_/mig zad mtha' ni ma shes 
[\[229b.5\]]na/_/de dag rnams ni shes med yin/_/bud med dag gi mtshan ma dang /_/tshig mkhan rmongs par byed pa dang /_/lus mnyes ngal sos chos rnams dang /_/mkhyud dpyad dag la mkhas gyur kyang /_/mig zad mtha' ni ma shes na/_/de dag rnams ni shes med yin/_/gzhung lugs brgya mang ston byed cing /_/yi ge 'bru gcig mi brjed kyang /_/
[\[229b.6\]]mig zad mtha' ni ma shes na/_/bshad pa de ni don med yin/_/de bzhin mig skye mtha' dag dang /_/mig mtha' dang ni 'jug pa nas/_/rab tu zhi ba'i bar du yang /_/de bzhin du ni rig par gyis/_/rna ba sna lce lus dang yid/_/gzugs sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya/_/sgra yi rig pa klog 'don cing /_/
[\[229b.7\]]de yi don ni rtogs gyur kyang /_/mig zad mtha' ni ma shes na/_/de ni nam yang dman pa yin/_/smrang gzhi dag ni 'don byed cing /_/gsang sngags dag ni rtogs gyur kyang /_/mig zad mtha' ni ma shes na/_/de ni nam yang dman pa yin/_/de bzhin mig skye mtha' dag dang /_/mig gi mtha' dang 'jug pa nas/_/rab tu zhi ba'i bar 
[\[230a\]]
[\[230a.1\]]du yang /_/de bzhin du ni rig par gyis/_/rna ba sna lce lus dang yid/_/gzugs sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya//_//bam po bzhi pa/_bcom ldan grong khyer gshegs pa'i tshe/_/sems can dag ni tshad med snyed/_/mkha' las chos bstan sgra 
[\[230a.2\]]thos pas/_/mig zad mtha' yi shes pa thob/_/bcom ldan grong khyer gshegs pa'i tshe/_/sems can dag ni tshad med snyed/_/mkha' las chos bstan sgra thos pas/_/mig gi rang bzhin rtogs par gyur/_/stong dang bdag med rab rtogs pas/_/thams cad rnam dag mig thob 'gyur/_/rna ba sna lce lus 
[\[230a.3\]]dang yid/_/gzugs sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya/_/'dod sdang gti mug khong khro dang /_/nga rgyal khengs dang g.yo sgyu nas/_/bag med pa yi bar du yang /_/de bzhin du ni rig par gyis/_/bcom ldan grong khyer gshegs pa'i tshe/_/sems can dag ni tshad med 
[\[230a.4\]]snyed/_/steng gi nam mkha' dag las ni/_/sangs rgyas mtshan ni sna tshogs thos/_/kha cig 'dod chags 'jigs pa yi/_/dpe zla med pa ming yang thos/_/kha cig zhe sdang 'jigs byed cing /_/'jig rten phan 'dogs ming dag thos/_/kha cig gti mug rab rtogs shing /_/nga rgyal 'dul ba'i ming 
[\[230a.5\]]dag thos/_/kha cig 'jig rten dag la ni/_/rab zhi ston pa'i 'dren ming thos/_/kha cig shes rab dag bstan nas/_/'jig rten phan 'dogs ming dag thos/_/kha cig thabs dag rab bstan nas/_/sems can phan 'dogs ming dag thos/_/kha cig bdud ni rab btul kyang /_/'khon 'dzin med pa'i ming 
[\[230a.6\]]dag thos/_/kha cig gsung rab chos dag gis/_/rnam grol bstan pa'i ming dag thos/_/kha cig sems can sdug bsngal ba/_/rgya cher sgrol ba'i ming dag thos/_/kha cig mi yi gtso bo yis/_/'jig rten sgrol ba'i ming dag thos/_/ming ni de dag thos gyur nas/_/thams 
[\[230a.7\]]cad rnam dag mig thob gyur/_/nam mkha' dang ni rgya mtsho'i chu/_/ri rab lhun po'i bar du yang /_/thams cad gzhal du rung srid kyi/_/sangs rgyas mkhyen pa thub mi 'gyur/_/gang zhig mig zad nges pa thob gyur na/_/chos sku mngon par 'grub pa dka' mi 'gyur/_/
[\[230b\]]
[\[230b.1\]]gang zhig chos sku mchog ni grub gyur na/_/kun 'dzin ye shes dpag med thob par 'gyur/_/gang zhig kun 'dzin ye shes dpag med thob/_/des ni mdo sde dpag med go bar 'gyur/_/gang zhig mdo sde dpag med go gyur pas/_/sangs rgyas rdzu 'phrul 'thob pa dka' mi 'gyur/_/
[\[230b.2\]]gang zhig mig skye nges pa thob gyur na/_/chos sku mngon par 'grub pa dka' mi 'gyur/_/gang zhig chos sku mchog ni grub gyur na/_/kun 'dzin ye shes dpag med 'thob par 'gyur/_/gang zhig kun 'dzin ye shes dpag med thob/_/des ni mdo sde dpag med go bar 'gyur/_/
[\[230b.3\]]gang zhig mdo sde dpag med go gyur pas/_/sangs rgyas rdzu 'phrul thob pa dka' mi 'gyur/_/de bzhin rna ba sna lce lus dang yid/_/gzugs sgra dri ro reg bya chos dag nas/_/sgra rnams dang ni ming gi bar du yang /_/thams cad de bzhin du ni sbyar bar bya/_/de tshe sa chen dag ni rab 
[\[230b.4\]]tu g.yos/_/rgya mtsho ri rnams kyang ni de bzhin no/_/lha ma yin dang lha ni mang po rnams/_/thams cad rab tu dga' ba skyes par gyur/_/bdud dang bdud dpung g.yo sgyu rab bcom nas/_/thams cad sangs rgyas bkod pa bsgrub par mos/_/lha rnams so sor gzhal med khang 
[\[230b.5\]]zhugs nas/_/phan tshun dga' ba'i gtam ni 'di skad smras/_/'dren pa deng ni 'jig rten byung bas na/_/lha mi thams cad la ni phan pa mdzad/_/sa bla'i lha 'khor gzhal med khang gnas nas/_/dang ba'i sems kyis dga' nas 'di skad du/_/'dren pa 'jig rten deng byung 
[\[230b.6\]]shin tu legs/_/'jig rten kun bde rgyu ni rab tu mdzad/_/mkha' la spyod pa'i lha rnams de thos nas/_/thams cad dga' nas rab tu dang ba skyes/_/khyad 'phags sgra snyan sangs rgyas bsngags brjod nas/_/'dren pa byung bas 'jig rten phan mdzad zer/_/rgyal chen 
[\[230b.7\]]rigs bzhi'i lha rnams de thos nas/_/thams cad dga' nas shin tu dang ba skyes/_/khyad 'phags sgra snyan sangs rgyas bsngags brjod nas/_/'dren pa byung bas 'jig rten phan mdzad zer/_/sum cu rtsa gsum lhas ni de thos nas/_/thams cad dga' nas shin du dang ba 
[\[231a\]]
[\[231a.1\]]skyes/_/khyad 'phags sgra snyan sangs rgyas bsngags brjod nas/_/'dren pa byung bas 'jig rten phan mdzad zer/_/'thab bral lha dag de skad thos nas ni/_/thams cad dga' nas shin du dang ba skyes/_/khyad 'phags sgra snyan sangs rgyas bsngags brjod nas/_/
[\[231a.2\]]'dren pa byung nas 'jig rten phan mdzad zer/_/bdag cag byang chub sems ni rab bskyed nas/_/bcom ldan bla med mkhyen pa nye bar bgyi/_/lha mi'i gtso mchog la ni brten nas su/_/sems can thams cad sgrol bar bgyid ces zer/_/dga' ldan lha rnams de skad thos 
[\[231a.3\]]nas kyang /_/thams cad dga' nas shin du dang ba skyes/_/khyad 'phags sgra snyan sangs rgyas bsngags brjod nas/_/'dren pa byung bas 'jig rten phan mdzad zer/_/bcom ldan 'das kyis bskal pa bye bar ni/_/spyod mchog khyad 'phags dpag med mngon bsgrubs nas/_/
[\[231a.4\]]sems can sdug bsngal ba la bde lam bstan/_/'khor ba bsgral nas mya ngan 'das la bkod/_/'phrul dga'i lha rnams de skad thos nas ni/_/thams cad dga' nas shin du dang ba skyes/_/khyad 'phags sgra snyan sangs rgyas bsngags brjod nas/_/'dren pa byung bas 'jig 
[\[231a.5\]]rten phan mdzad zer/_/gzhan 'phrul dbang byed lhas ni de thos nas/_/thams cad dga' nas shin du dang ba skyes/_/khyad 'phags sgra snyan sangs rgyas bsngags brjod nas/_/'dren pa byung nas 'jig rten phan mdzad zer/_/de bzhin gshegs pa skye shi 'das pas na/_/bdud 
[\[231a.6\]]dang mu stegs mang po pham par mdzad/_/bla med byang chub dag ni yongs rdzogs nas/_/skye dgu drangs nas pha rol 'jog ces zer/_/tshangs ris lha rnams de skad thos nas kyang /_/thams cad dga' nas shin du dang ba skyes/_/khyad 'phags sgra snyan sangs rgyas bsngags brjod 
[\[231a.7\]]nas/_/'dren pa byung bas 'jig rten phan mdzad zer/_/de bzhin gcig nas gcig tu sgra thos pas/_/tshangs pa'i 'khor rnams dga' nas 'di skad du/_/'dren pa byung bas 'jig rten phan pa mdzad/_/bdud dpung 'jigs skrag mya ngan byed ces zer/_/srid pa'i rtse mo'i lha yi 
[\[231b\]]
[\[231b.1\]]bar du yang /_/sangs rgyas byung nas 'jig rten phan mdzad thos/_/de bzhin sgra ni kun du grags pas na/_/lha ma yin dag 'gribs shing lha rnams 'phel/_/bdud kyi khang pa dag ni yongs stongs shing /_/lha rnams 'khor ni rab tu rgyas par gyur/_/mi 'jigs stobs kyis log 
[\[231b.2\]]pa rab btul nas/_/byang chub chen po mchog ni myur du brnyes/_/de bzhin skad cig yud tsam lha rnams kyis/_/bcom ldan byung nas phan mdzad thos gyur nas/_/'jig rten 'dren par mdzad pa shin du legs/_/rnam dag mig ni sems can sbyin zhes zer/_/bcom ldan grong khyer 
[\[231b.3\]]gshegs pa'i tshe/_/'dod pas yongs su gdungs pa rnams/_/mi gtsang bsgom pa bshad thos pas/_/'dod chags zhi ste ma lus spangs/_/bcom ldan grong khyer gshegs pa'i tshe/_/zhe sdang dag gis gdungs pa rnams/_/byams pa bstan pa'i chos thos pas/_/zhe sdang zhi 
[\[231b.4\]]ste ma lus spangs/_/bcom ldan grong khyer gshegs pa'i tshe/_/gti mug dag gis gdungs pa rnams/_/shes rab chos ni bstan thos pas/_/gti mug zhi ste ma lus spangs/_/bcom ldan grong khyer gshegs pa'i tshe/_/nga rgyal dag gis gdungs pa rnams/_/nga rgyal spangs 
[\[231b.5\]]pa'i chos thos pas/_/nga rgyal zhi ste ma lus spangs/_/bcom ldan grong khyer gshegs pa'i tshe/_/phrag dog dag gis gdungs pa rnams/_/phrag dog spangs pa'i chos thos pas/_/phrag dog zhi ste ma lus spangs/_/bcom ldan grong khyer gshegs pa'i tshe/_/khong khro dag gis gdungs pa 
[\[231b.6\]]rnams/_/khong khro spangs pa'i chos thos pas/_/khong khro zhi ste ma lus spangs/_/bcom ldan grong khyer gshegs pa'i tshe/_/ser sna dag gis gdungs pa rnams/_/ser sna spangs pa'i chos thos pas/_/ser sna zhi ste ma lus spangs/_/gang zhig dul ba'i spyod grub pa/_/
[\[231b.7\]]dpag med chos ni 'di thos pas/_/mang du thos pa'i mtshor zhugs nas/_/kun 'dzin sgo ni sgrub par byed/_/gzhan yang mkha' las sgra thos pas/_/me tog dag gis sangs rgyas mchod/_/yon tan khyad par 'phags sgrub cing /_/snying rje chen po'i rdzu 'phrul ston/_/gzhan yang 
[\[232a\]]
[\[232a.1\]]mkha' las sgra thos pas/_/bcom ldan sku dang skye gnas dang /_/gdung rgyud dang ni gsung sgra rnams/_/khyad par 'phags pa'i bsngags pa brjod/_/sems can 'gro ba ji lta bar/_/rdzu 'phrul dag kyang ci rigs bshad/_/mig dang rna ba sna lce lus/_/
[\[232a.2\]]gzugs dang sgra la sogs pa dang /_/bskum pa dang ni brkyang ba dag_/ston par mdzad pa khyad par 'phags/_/bcom ldan 'jig rten 'das pas na/_/'jig rten sgron ma rab mdzad cing /_/gzugs ni mang po ston pa yang /_/thams cad sangs rgyas rdzu 'phrul yin/_/
[\[232a.3\]]snod dang snod min de rjes su/_/mi 'thun chos ni ston mdzad pas/_/sems can tshe rabs tshad med nas/_/sangs rgyas mchod pa ma byas shing /_/dmu rgod gdul bar dka' ba la/_/sems can dmyal bar bshad par mdzad/_/gang zhig las lam rmongs gyur cing /_/
[\[232a.4\]]lta la brten nas spros dga' ba/_/bcom ldan de dag lta ba dang /_/spros pa zhi ba'i sgra thos mdzad/_/gzhan yang mkha' las ngo bo nyid/_/nges pa nyid du stong pa dang /_/'gro 'ong med cing mtshan med dang /_/ci yang med pa'i sgra yang thos/_/gzhan yang sems can brgya 
[\[232a.5\]]stong dag_/mkha' las sha dang shes rab spyan/_/de bzhin chos kyi spyan bar du/_/yang dag ston pa'i sgra yang thos/_/bcom ldan rdzu 'phrul stobs kyis ni/_/tshul khrims ting 'dzin shes rab sgra/_/rnam grol rnam grol mthong ba'i sgra/_/ston pa dag kyang thos par 
[\[232a.6\]]gyur/_/sems can dag ni ji snyed la/_/ji bzhin rdzu 'phrul rab bstan nas/_/ji ltar rjes 'thun sgra skad kyis/_/yang dag chos ni bstan par mdzad/_/sems can la la gang zhig ni/_/sbyin dang tshul khrims bzod bsgrub mos/_/rdzu 'phrul mos pa ji lta bzhin/_/
[\[232a.7\]]sbyin dang tshul khrims bzod sgra ston/_/bcom ldan rdzu 'phrul stobs kyis ni/_/sems can dbang po ji lta bzhin/_/rgya cher yang dag 'byed mdzad pas/_/len 'dzin ston la dgod par mdzad/_/bcom ldan rdzu 'phrul stobs kyis ni/_/phung po khams dang skye mched 
[\[232b\]]
[\[232b.1\]]kyi/_/bcings dang grol dang nye ring dang /_/sa yi gnas skabs bye brag gi/_/mtshan nyid ston pa thos par gyur/_/gzhan yang sa dang ye shes kyi/_/'od zer tshad med ston pa dang /_/nyon mongs bag chags spangs pa dang /_/spangs min ston pa thos par gyur/_/bcom 
[\[232b.2\]]ldan rdzu 'phrul stobs kyis ni/_/lha dang mi yi ngo bo nyid/_/las dang 'bras bu mi mtshungs pas/_/skye len tha dad thos par gyur/_/res 'ga' bud med mdun dag tu/_/bud med brgyan pa'i lus sprul nas/_/mkha' las skyo ston sgra bsgrags pas/_/gang thos 'dod 
[\[232b.3\]]chags sel bar mdzad/_/shA ri'i bu ni ji lta bzhin/_/shin du dang ba skyes gyur pa/_/thugs rjes mos pa ji bzhin du/_/bla med chos ni ston par mdzad/_/maud gal bu dang 'od srung dang /_/ka pi na dang kun dga' dang /_/'od srung chen po dag dang ni/_/kun shes 
[\[232b.4\]]kau di n+ya la sogs/_/de dag mos pa ji bzhin du/_/nyan thos chos ston thos par gyur/_/lha rnams dang ni lha ma yin/_/gnod sbyin dag ni mang po dang /_/be ro ka ni 'khor bcas dang /_/grul bum dag ni tshad med rnams/_/bcom ldan rdzu 'phrul stobs kyis ni/_/gzungs 
[\[232b.5\]]sngags sgra ni thos par gyur/_/i di si/_bi di si/_i ra su/_i ra/_au na si/_/ma na si/_u khyi/_a no khyi/_A khi tsa la mang naM ye/_dar ni sh+tha ni mi/_ta ka ni/_e mi man tra/_ni ha ra/_a bu re/_bud d+he/_ni re/_a khi tsha ra/_bi ya ki ri ya te/_a khi tsha ra ba ra mi te/_
[\[232b.6\]]ka lA ba hi ni/_sarbo bing shi ni ra d+he pau na/_pa ra sha sad te/_sha sa ta/_pa ra sha sad ta/_ta ra sad ta/_b+hU mi/_A ma b+ha ra/_li la b+ha na/_shi tsa tsid ta/_pi ba ma ti/_tsid ta a nan ta/_o be ra ha ba mi ta b+hu mi/_na na ma kA ni/_a ka ni bi b+hi mid te/_sha ri bi sh+tha/_a ma la ni ma 
[\[232b.7\]]lA/_bU li te na ra shi tsa/_ha ha ri/_ma ma lI/_b+ha ra ni ti sh+tha/_tsa k+Shu nir ha ra/_u d+ha ri ta pa tsi/_an ta ri/_ku ta ri/_ke tu su ke tu su pa ri ni/_ka ra ni/_ku su ma ni yai/_ka ka ri/_ka kha ri/_u pa la mU ri/_ti sh+thang ra ni/_nAg ni ra ha re/_pa ra lad te/_a te pa ra ya te/_an 
[\[233a\]]
[\[233a.1\]]ta rab+han d+he/_an ta ra ta b+ha ti shi tsa/_ha si ra/_ma kha li/_I ni sam b+ha re/_ti sh+tha sit+ta ra ni/_ku b+hu lo tsa te/_gzhan yang rgyal po rnam thos bu/_/yul 'khor srung ni la sogs pas/_/khyad 'phags sgra ni grangs med kyis/_/bden pa'i sngags tshig rab tu 
[\[233a.2\]]smras/_/tshad med sgra ni de dag kyang /_/bde gshegs rdzu 'phrul dbang gis byung /_/rdzu 'phrul dag ni tshad med pas/_/bstan pa dag kyang tshad med pas/_/res 'ga' sangs rgyas med zhing du/_/rdzu 'phrul rol ba'i stobs dag gis/_/'khor bskor sangs rgyas sku ston pa/_/
[\[233a.3\]]da ltar mthong ba ji bzhin no/_/bsam gyis mi khyab zhing dag tu/_/sprul pa tshad med ston mdzad pas/_/bltams nas gom pa bdun gshegs dang /_/rgyal srid spangs nas rab byung dang /_/byang chub snying por sangs rgyas nas/_/brnyes pa'i chos dag rab dgongs te/_/chos 
[\[233a.4\]]kyi 'khor lo skor mdzad dang /_/mya ngan 'das pa ston par mdzad/_/rdzu 'phrul gyi ni stobs dag gis/_/sna tshogs chos ni ston mdzad pas/_/sems can dag ni tshad med rnams/_/khyad 'phags ye shes grub par mdzad/_/de tshe thugs rje chen po yis/_/tshangs pa'i 'khor 
[\[233a.5\]]gyis yongs bskor nas/_/byams chos bsgom pa bshad bstan pas/_/byams pa'i sems ni 'phel bar mdzad/_/de tshe thugs rje chen po yis/_/lha rnams kyis ni yongs bskor nas/_/bsdu ba'i dngos bzhi bstan mdzad pas/_/bsdu ba'i spyod bzhi 'phel 
[\[233a.6\]]bar mdzad/_/de tshe thugs rje chen po yis/_/klu rnams kyis ni yongs bskor nas/_/zhe sdang nyes dmigs bshad bstan pas/_/zhe sdang sems ni spangs par gyur/_/de tshe thugs rje chen po yis/_/gnod sbyin rnams kyis yongs bskor nas/_/rnam 'tshe nyes dmigs bshad bstan 
[\[233a.7\]]pas/_/rnam 'tshe sems ni spangs bar gyur/_/de tshe thugs rje chen po yis/_/lha ma yin gyis yongs bskor nas/_/'thab pa'i nyes dmigs bshad bstan te/_/bzod pa bsgoms pa'i bsngags pa brjod/_/de tshe thugs rje chen po yis/_/nam mkha' lding gis yongs bskor 
[\[233b\]]
[\[233b.1\]]nas/_/'gal byas nyes dmigs bshad bstan te/_/'dum pa'i sems kyis bsngags pa mdzad/_/de tshe thugs rje chen po yis/_/dri za'i 'khor gyis yongs bskor nas/_/dga' ba'i tshig ni dpag med kyis/_/de bzhin gshegs pa'i bsngags brjod bstan/_/de 
[\[233b.2\]]tshe thugs rje chen po yis/_/lto 'phye 'khor gyis yongs bskor nas/_/mu stegs chos la smod mdzad cing /_/bcom ldan gsung rab bsngags brjod bstan/_/de tshe thugs rje chen po yis/_/'dre srin 'khor gyis yongs bskor nas/_/de bzhin gshegs pa'i yon tan 
[\[233b.3\]]mchog_/rgya cher bsngags pa bstan par mdzad/_/thugs rje chen pos 'phrul bstan pas/_/sems can dag ni brgya stong snyed/_/mig zad mtha' bstan thos pas na/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya 
[\[233b.4\]]stong snyed/_/mig skye mtha' ni bstan thos pas/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig gi mtha' ni bstan thos pas/_/mthar phyin don ni rtogs par gyur/_/thugs rje chen pos 'phrul bstan 
[\[233b.5\]]pas/_/sems can dag ni brgya stong snyed/_/mig 'jug bstan pa thos gyur nas/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig dben bstan pa thos pas na/_/mthar phyin don ni rtogs par 
[\[233b.6\]]gyur/_/thugs rje chen pos 'phrul bstan pas/_/sems can dag ni brgya stong snyed/_/mig la skye med bstan thos pas/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig med bstan pa thos pas na/_/
[\[233b.7\]]mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig ni nyer zhi bstan thos pas/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/
[\[234a\]]
[\[234a.1\]]mig la bdag med bstan thos pas/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig la gang zag med thos pas/_/mthar phyin don ni rtogs par gyur/_/thugs rje chen pos 
[\[234a.2\]]'phrul bstan pas/_/sems can dag ni brgya stong snyed/_/mig la sems can med thos pas/_/mthar phyin don ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig la srog med thos pas na/_/mthar phyin don 
[\[234a.3\]]ni rtogs par gyur/_/thugs rje chen pos 'phrul bstan pas/_/sems can dag ni brgya stong snyed/_/mig la gso ba med thos pas/_/mthar phyin don ni rtogs par gyur/_/thugs rje chen pos 'phrul bstan pas/_/sems can rnams la rgya cher ni/_/'jig rten 
[\[234a.4\]]zhen pa rab smad de/_/zhen pa mi skyed nyid du mdzad/_/thugs rje chen pos 'phrul bstan pas/_/sems can rnams la rgya cher ni/_/'jig rten rnyed pa rab smad de/_/'dus ma byas kyi bsngags brjod mdzad/_/thugs rje chen pos 'phrul bstan pas/_/
[\[234a.5\]]sems can rnams la rgya cher ni/_/zag bcas shes pa rab smad de/_/zag med shes rab bsngags par mdzad/_/thugs rje chen pos 'phrul bstan pas/_/sems can rnams la rgya cher ni/_/'jig rten bsam gtan rab smad de/_/'jig rten 'das pa'i ting 
[\[234a.6\]]'dzin bsngags/_/thugs rje chen pos 'phrul bstan pas/_/sems can rnams la rgya cher ni/_/zag bcas tshul khrims rab smad de/_/zag med bslab gnas bsngags par mdzad/_/thugs rje chen pos 'phrul bstan pas/_/sems can rnams la rgya cher ni/_/
[\[234a.7\]]sems rgya chung ngu'i skyon brjod de/_/sems rgya chen po'i yon tan bsngags/_/thugs rje chen pos 'phrul bstan nas/_/lus kyi tshul khrims sems shes rab/_/zag med rten pa med pa yi/_/bsngags pa dag ni brjod par mdzad/_/thugs rje chen pos 'phrul 
[\[234b\]]
[\[234b.1\]]bstan nas/_/sdug bsngal 'gog pa'i lam bsngags shing /_/spros la dga' zhing zhen pa dag_/sangs rgyas smad par rab tu bstan/_/thugs rje chen pos 'phrul bstan nas/_/sems can rnams la rgya cher ni/_/mig zad skyon ni rab 'byed cing /_/rab zhi mtshan 
[\[234b.2\]]nyid bstan par mdzad/_/rna ba sna lce lus dang yid/_/gzugs sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya/_/thugs rje chen pos 'phrul bstan nas/_/sems can rnams la rgya cher ni/_/dar la bab cing gzhon pa la/_/nyes 
[\[234b.3\]]dmigs dpag med yod par bstan/_/thugs rje chen pos 'phrul bstan nas/_/sems can rnams la rgya cher ni/_/cho rigs dag ni snyems pa la/_/nyes dmigs dpag med yod par bstan/_/thugs rje chen pos 'phrul bstan nas/_/sems can rnams la rgya 
[\[234b.4\]]cher ni/_/longs spyod bag med gyur pa la/_/nyes dmigs dpag med yod par bstan/_/thugs rje chen pos 'phrul bstan nas/_/sems can rnams la rgya cher ni/_/rang dbang bag med gyur pa la/_/nyes dmigs dpag med yod par bstan/_/thugs rje 
[\[234b.5\]]chen pos 'phrul bstan nas/_/sems can rnams la rgya cher ni/_/gzugs kyis bag med gyur pa la/_/nyes dmigs dpag med yod par bstan/_/thugs rje chen pos 'phrul bstan nas/_/sems can rnams la rgya cher ni/_/bud med bag med gyur pa la/_/nyes 
[\[234b.6\]]dmigs dpag med yod par bstan/_/thugs rje chen pos 'phrul bstan nas/_/sems can rnams la rgya cher ni/_/gos kyis bag med gyur pa la/_/nyes dmigs dpag med yod par bstan/_/thug rje chen po 'phrul bstan nas/_/sems can rnams la rgya cher 
[\[234b.7\]]ni/_/chang gis bag med gyur pa la/_/nyes dmigs dpag med yod par bstan/_/thugs rje chen pos 'phrul bstan nas/_/sems can rnams la rgya cher ni/_/rgyal po bag med gyur pa la/_/nyes dmigs dpag med yod par bstan/_/thugs rje chen pos 'phrul 
[\[235a\]]
[\[235a.1\]]bstan nas/_/sems can rnams la rgya cher ni/_/tshul khrims snyems par gyur pa la/_/nyes dmigs dpag med yod par bstan/_/thugs rje chen pos 'phrul bstan nas/_/sems can rnams la rgya cher ni/_/shes rab snyems par gyur pa la/_/nyes 
[\[235a.2\]]dmigs dpag med yod par bstan/_/de bzhin rtogs dang rdzu 'phrul dang /_/bsam gtan mkhas pa'i nga rgyal dang /_/nor dang bshad dang rigs dang 'khor/_/rol mo glu dang lce rgyang dang /_/grags pa phun tshogs bsngags pa dang /_/bkur sti dang ni rnyed pa dang /_/
[\[235a.3\]]mdzes dang g.yo sgyu nga rgyal dang /_/ngo tsha med dang khrel med dang /_/khengs dang phun tshogs nga rgyal dang /_/bag med 'dod chags de bzhin no/_/thugs rje chen pos 'phrul bstan nas/_/sems can gang zhig sems dang yid/_/dman par gyur pa de dag la/_/khyad par 
[\[235a.4\]]'phags pa'i 'du shes bstan/_/thugs rje chen pos 'phrul bstan nas/_/sems can gang zhig rab zhum zhing /_/rtsol bar mi byed de dag la/_/brtson 'grus stobs ni ston par mdzad/_/thugs rje chen pos 'phrul bstan nas/_/sems can gang zhig nor rnams la/_/
[\[235a.5\]]chags par gyur pa de dag la/_/chog shes chos ni ston par mdzad/_/gzhan yang spos kyi dri gtsang khang /_/me tog dag ni gzhal med khang /_/khang pa brtsegs ma mchog sprul nas/_/sprul pa'i sangs rgyas bzhugs par bstan/_/gzhan yang lha yi bu mo rnams/_/me 
[\[235a.6\]]tog tsam pa khang pa na/_/gnas pa'i lus phyed mngon sprul nas/_/me tog phreng thogs mchod byed bstan/_/gzhan yang lha min bu mo dag_/me tog ma li khang pa na/_/gnas pa lus phyed bstan sprul nas/_/me tog phreng thogs mchod byed bstan/_/gzhan yang lha yi bu rnams 
[\[235a.7\]]dag_/pad ma sngon po'i khang pa na/_/gnas pa lus phyed bstan sprul nas/_/sangs rgyas yon tan bsngags pa bstan/_/gzhan yang tshangs pa rnams kyi lha/_/gser gyi gzhal med khang pa na/_/gnas pa lus kun bstan sprul nas/_/sgra snyan sangs rgyas bsngags pa 
[\[235b\]]
[\[235b.1\]]bstan/_/gzhan yang lha yi bu mo dag_/sna tshogs rgyan gyis lus brgyan cing /_/rgyan ni phan tshun reg pa las/_/sgra snyan dag ni rab byung nas/_/'dus byas rnams kyi chos dag ni/_/'gyur zhing mi brtan yin na yang /_/byis pa mi bden rtog pa yis/_/yang dag 
[\[235b.2\]]ji bzhin mi shes zer/_/rgyan gyi sgra ni de dag kyang /_/lus dang sems las byung ma yin/_/'gro ba med cing 'ong ba med/_/phyogs kyang yod pa ma yin te/_/gzugs dang sems kyi bar du yang /_/thams cad de bzhin sbyar bar bya/_/byis pa rnams ni mi shes pas/_/
[\[235b.3\]]'di la the tshom skye bar 'gyur/_/rgyan gyi rnam pa de dag las/_/sgra snyan byung ba de yis ni/_/sangs rgyas zhing kun grags pas na/_/sems can tshad med grol bar gyur/_/de lta bas na khyod rnams kyis/_/'dren pa'i rang byung ye shes dang /_/yon tan dpag med sku dag ni/_/sred 
[\[235b.4\]]pa'i spros las 'das pa dang /_/rab dben skyon ni med pa dang /_/lta bral sems ni rab sbyangs dang /_/mtshan dang dpe byad brgyan pa dang /_/sku dang thugs ni dag par ltos/_/khyed kyis bcom ldan grong gshegs tshe/_/gom pa dag ni seng ge 'dra/_/gshegs stabs ngang pa 
[\[235b.5\]]glang chen 'dra/_/sems can re ba skong bar mdzad/_/bsod nams khyad 'phags yongs su rdzogs/_/yang dag mtshan gyis rab tu brgyan/_/sems can dag ni thams cad kun/_/lta bas mi ngoms nyid du ltos/_/khyod kyis rkang gnyis gtso yi mchog_/thugs rje chen po ldan 
[\[235b.6\]]pas na/_/dngos po chung ngus mchod byas kyang /_/yon tan tshad med 'thob mdzad pas/_/sems can dag ni mang po rnams/_/bskal pa brgya stong mang por ni/_/mya ngan 'das pa 'thob par du/_/rnam smin thug pa med par ltos/_/khyed kyis rkang gnyis gtso mchog ni/_/zag 
[\[235b.7\]]med tshul khrims rdzogs pas na/_/sems can dag ni mang po rnams/_/gus pas spyi bos phyag byed dang /_/lha yi 'khor ni mang po rnams/_/so so'i gzhal med khang spangs nas/_/rtse ba dag la chags med par/_/'dren pa la ni rten byed ltos/_/khyed kyis bdud dang bdud kyi 'khor/_/
[\[236a\]]
[\[236a.1\]]bcom ldan 'das la dad skyes nas/_/gser gyi rlung yab dag thogs te/_/g.yas g.yon du ni 'khod pa dang /_/bdud kyi bu ni lnga brgya yis/_/lha yi me tog yid 'ong bas/_/de bzhin gshegs la mngon gtor nas/_/bla med ye shes tshol la ltos/_/'das 
[\[236a.2\]]pa'i sangs rgyas rnams la ni/_/bsngags pa brjod cing mchod pas na/_/deng ni bcom ldan phrad gyur nas/_/so sor dga' bar gyur pa yin/_/spobs pa dag ni tshad med kyis/_/de bzhin gshegs pa'i bsngags pa brjod/_/de yi tshe na bdud kyi bu/_/srid pa spangs pa zhes bya ba/_/
[\[236a.3\]]thog mar bcom ldan bsngags brjod nas/_/mig zad mtha' ni shes par gyur/_/mig gi skye mtha' shes pa nas/_/rab zhi mtshan nyid bar du rtogs/_/gzhan yang mig zad la sogs pa'i/_/mig don dag ni dpag med rtogs/_/des na tshig mkhas dag gis ni/_/sems 
[\[236a.4\]]can rnams la yang dag bstan/_/ming dang don rnams la yang ni/_/zhen dang the tshom med pas na/_/'gro 'ong med par rab rtogs shing /_/blang dor med pa nyid du gyur/_/rang bzhin dag ni stong dben pas/_/yi ge rnams ni spangs pa dang /_/len dang 'dzin dang klog pa dang /_/kha 
[\[236a.5\]]ton 'don cing sgrub med rtogs/_/'das pa'i de bzhin gshegs rnams kyis/_/sngon yang rab tu phye ste bstan/_/btags pa'i ming tsam yin pas na/_/yang dag brjod du ci yang med/_/rang bzhin stong pa de dag ni/_/phung po khams dang skye mched 'das/_/[{]brdzun [,]rdzun [}]pa med cing bden pa'ang 
[\[236a.6\]]med/_/gnas dang gnas pa yod pa min/_/tshig gis smra ba'i lam chad cing /_/sems kyi spyod pa'ang rab tu zhi/_/skye bo'i mtshan ma zhen pa'i phyir/_/bcom ldan grong khyer gshegs par mthong /_/bcom ldan mtshan ma yongs spangs kyang /_/byis pa yang dag ma yin rtog_/
[\[236a.7\]]bcom ldan grong khyer gshegs pa'i tshe/_/gang zhig dga' ba skye 'gyur ba/_/de ni mtshan mar rtog pa ste/_/mya ngan gdung ba dang bcas par 'gyur/_/gang gis mtshan ma'i rtog spangs pa/_/grong khyer gshegs pa mthong mi 'gyur/_/gshegs shing bskyod pa'i mtshan ma la/_/
[\[236b\]]
[\[236b.1\]]rnam rtog med pa'i shes rab 'thob/_/gang gis mtshan mar sangs rgyas mthong /_/des ni grong khyer gshegs pa mthong /_/skye zhing 'khor ba'i chos dag la/_/rnam par rtog pa skyed par byed/_/gang gis sangs rgyas mtshan mar mthong /_/dga' ba dag ni skye 'gyur ba/_/de 
[\[236b.2\]]ni bdud kyi spyod la gnas/_/bdud kyi spyod yul snang ba yin/_/gang gis mtshan mar sangs rgyas mthong /_/de ni 'gyur ba mthong ba yin/_/de ni mya ngan gdungs bcas pas/_/mkhas pas snying brtser bya ba yin/_/chos la thob par gang lta ba/_/de la chos stor mya ngan yod/_/
[\[236b.3\]]sangs rgyas mthong ba skyes pa la/_/mya ngan 'das pa'i sdug bsngal yod/_/bskal pa mang po gang bsgoms pas/_/mtshan ma thams cad rtogs pas na/_/grong khyer gshegs par mi rtog cing /_/mya ngan 'da' ba'i 'du shes med/_/sems kyi mtshan nyid stong rtogs pa/_/
[\[236b.4\]]sangs rgyas spyod la gnas pas na/_/grong khyer gshegs par mi rtog cing /_/mya ngan 'das pa'i 'du shes med/_/gang gis de ltar rab shes pa/_/sangs rgyas rnams ni mthong 'gyur zhing /_/ngo bo nyid kyang stong rtogs pas/_/mthar ni skye 'gag ci yang med/_/bcom ldan 
[\[236b.5\]]bskal pa dpag med nas/_/dka' ba rnams ni rab spyad nas/_/ngo bo nyid ni stong mkhyen na/_/byis pa rnams kyis mi rtogs so/_/bcom ldan grong khyer gshegs pa'i tshe/_/'khor ni brgya stong mang gis bskor/_/mi dang mi ma yin la sogs/_/dang ba'i sems kyi mchod 
[\[236b.6\]]pa bas/_/gang gis skad cig tsam du ni/_/mig zad mtha' ni rab sems shing /_/mtshan ma rnams ni stong rtogs na/_/'di yi bsod nams de bas 'phags/_/bgrang ba dang ni grangs kyi cha/_/rgyu tsam du yang mi bzod do/_/de bzhin mig gi skye mtha' dang /_/mig gi mtha' 
[\[236b.7\]]dang 'jug pa nas/_/rab tu zhi ba'i bar du yang /_/de bzhin du ni rig par bya/_/rna ba sna lce lus dang yid/_/gzugs sgra dri ro reg bya nas/_/sgra dang ming gi bar du yang /_/thams cad de bzhin sbyar bar bya/_/de nas de tshe bcom ldan 'das/_/grong khyer du ni gshegs pa'i tshe/_/
[\[237a\]]
[\[237a.1\]]zhabs ni sa la reg tsam gyis/_/sa ni kun tu rab tu g.yos/_/ri rnams gang yin de dag kyang /_/thams cad bcom ldan 'das la phyogs/_/lha dang mi ni chos kyi phyir/_/thams cad 'ongs nas gus mchod byas/_/de nas de tshe bcom ldan 'das/_/grong khyer 
[\[237a.2\]]du ni gshegs pa'i tshe/_/lha yi dbang po mi yi rgyal/_/lha ma yin ni mang po dang /_/gnod sbyin dag ni mang po rnams/_/rang gi grong khyer spangs nas ni/_/bcom ldan spyan sngar 'dus gyur te/_/rab tu dga' bas mchod pa byas/_/de nas de tshe bcom ldan 'das/_/grong khyer 
[\[237a.3\]]du ni gshegs pa'i tshe/_/gzhan yang rnam pa tha dad pa'i/_/bya yi tshogs ni tshad med pa/_/ne tso dang ni rma bya dang /_/ka la ping ka bya yi rnams/_/bcom ldan de bzhin gshegs pa yi/_/yon tan mchog ni mthong bas na/_/thams cad nam mkha' dag la ni/_/rab tu dga' bas rnam 
[\[237a.4\]]par rtse/_/thams cad rnam pa sna tshogs kyi/_/sgra snyan dag ni rab tu phyung /_/de nas de tshe bcom ldan 'das/_/grong khyer du ni gshegs pa'i tshe/_/bcom ldan 'das kyi yon tan dang /_/rdzu 'phrul gyi ni stobs dag gis/_/sems can tshad med brgya stong snyed/_/ldongs pa dag 
[\[237a.5\]]ni mthong bar gyur/_/'on pa rnams ni thos par gyur/_/dbang po ma tshang gang yin pa/_/thams cad dbang po tshang bar gyur/_/sdug bsngal la ni gnas pa dag_/thams cad bde ba thob par gyur/_/de nas de tshe bcom ldan 'das/_/grong khyer du ni gshegs pa'i tshe/_/nam 
[\[237a.6\]]mkha' bar snang dag las ni/_/'di skad smra ba thos par gyur/_/gang gis mtshan ma rnams kyis ni/_/de bzhin gshegs pa rtogs byed pa/_/de yis bcom ldan 'das la ni/_/mchod pa byas zhes brjod mi bya/_/mig zad mtha' yi ngo bo nyid/_/rtogs par yang ni mi 
[\[237a.7\]]'gyur ro/_/mtshan ma rnams ni gang spangs pa/_/yon tan bzhi ni bsags pas na/_/mig zad mtha' yi ngo bo nyid/_/rab tu rtogs par yang 'gyur ro/_/'di ltar mig ni zad pa'i mtha'/_/rab tu rtogs par gyur pa'i phyir/_/sangs rgyas rnams kyi yon tan yang /_/rab 
[\[237b\]]
[\[237b.1\]]tu rtogs par khong du chud/_/mig ni zad pa'i mtha' dag la/_/mi 'dzin sbed pa med pa dang /_/mig ni skye ba'i mtha' dag la/_/rten cing gnas pa med pa dang /_/mig ni rab tu dben pa la/_/g.yo ba'i bsam pa med gyur pa/_/des ni de bzhin gshegs pa rnams/_/mthong 
[\[237b.2\]]ba nyid du gyur pa yin/_/mig ni skye ba'i mtha' dag la/_/rnam par rtog pa med pa dang /_/mig gi mtha' ni gang yin pa/_/de la yid kyi rtog med dang /_/mig ni rnam par 'jig pa la/_/bstan par bya ba med gyur pa/_/des ni de bzhin gshegs pa rnams/_/mthong ba nyid 
[\[237b.3\]]du gyur pa yin/_/mig ni med par gyur pa la/_/mngon par zhen pa med pa dang /_/mig ni skye ba med pa la/_/yongs su sdud pa med pa dang /_/mig ni rab tu zhi ba la/_/'dzin pa dag ni med gyur pa/_/des ni de bzhin gshegs pa rnams/_/mthong ba nyid du gyur pa yin/_/
[\[237b.4\]]mig ni zad par shes pa'i phyir/_/mtshan rnams mngon par bsgrub pa dang /_/mig gi mtha' ni shes pa'i phyir/_/dbang po dag ni nges gyur dang /_/mig ni skye ba shes pa'i phyir/_/dbang po rang dbang thob gyur pa/_/des ni de bzhin gshegs pa rnams/_/mthong ba nyid du 
[\[237b.5\]]gyur pa yin/_/mig ni med par rtogs gyur nas/_/gzugs ni khong du chud pa dang /_/mig ni 'jig par rab shes nas/_/chos la so sor rtog pa dang /_/mig ni skye med shes gyur nas/_/lam ni sgrub par gang byed pa/_/des ni de bzhin gshegs pa rnams/_/mthong 
[\[237b.6\]]ba nyid du gyur pa yin/_/mig zad mtha' ni gang yin pa/_/yang dag ji bzhin rtogs pa'i phyir/_/las kyi bye brag tha dad pa/_/de yang rab tu rtogs par 'gyur/_/las kyi bye brag tha dad pa/_/rab tu rtogs par gyur pa'i phyir/_/des ni de bzhin gshegs pa rnams/_/
[\[237b.7\]]mthong ba nyid du gyur pa yin/_/mig skye mtha' ni gang yin pa/_/yang dag ji bzhin rtogs pa'i phyir/_/sdug bsngal bye brag tha dad pa/_/de yang rab tu rtogs par 'gyur/_/sdug bsngal bye brag tha dad pa/_/rab tu rtogs par gyur pa'i phyir/_/des ni de bzhin gshegs 
[\[238a\]]
[\[238a.1\]]pa rnams/_/mthong ba nyid du gyur pa yin/_/mig gi 'jig pa gang yin pa/_/yang dag ji bzhin rtogs pa'i phyir/_/sdug bsngal 'jig pa gang yin pa/_/de yang rab tu rtogs par 'gyur/_/sdug bsngal 'jig pa gang yin pa/_/rab tu rtogs 
[\[238a.2\]]par gyur pa'i phyir/_/des ni de bzhin gshegs pa rnams/_/mthong ba nyid du gyur pa yin/_/mig gi med pa gang yin pa/_/yang dag ji bzhin rtogs pa'i phyir/_/mtshan ma spangs pa gang yin pa/_/de yang rab tu rtogs par 'gyur/_/mtshan ma spangs pa gang yin pa/_/
[\[238a.3\]]rab tu rtogs par gyur pa'i phyir/_/des ni de bzhin gshegs pa rnams/_/mthong ba nyid du gyur pa yin/_/mig gi skye med gang yin pa/_/yang dag ji bzhin rtogs pa'i phyir/_/bag chags spangs pa gang yin pa/_/de yang rab tu rtogs par 'gyur/_/bag chags spangs 
[\[238a.4\]]pa gang yin pa/_/rab tu rtogs par gyur pa'i phyir/_des ni de bzhin gshegs pa rnams/_/mthong ba nyid du gyur pa yin/_/gzhan yang mig gi mi rtog nyid/_/yang dag ji bzhin rtogs pa'i phyir/_/sgrib pa spangs pa gang yin pa/_/de yang rab tu rtogs par 'gyur/_/
[\[238a.5\]]sgrib pa spangs pa gang yin pa/_/rab tu rtogs par gyur pa'i phyir/_/des ni de bzhin gshegs pa rnams/_/mthong ba nyid du gyur pa yin/_/gzhan yang mig la yi ge med/_/yang dag ji bzhin rtogs pa'i phyir/_/sangs rgyas ye shes stobs dag kyang /_/rab tu rtogs 
[\[238a.6\]]par gyur pa yin/_/sangs rgyas ye shes stobs dag ni/_/rab tu rtogs par gyur pa'i phyir/_/des ni de bzhin gshegs pa rnams/_/mthong ba nyid du gyur pa yin/_/gzhan yang mig gi mi 'ong nyid/_/yang dag ji bzhin rtogs pa'i phyir/_/'dod rnams spangs pa gang 
[\[238a.7\]]yin pa/_/de yang rab tu rtogs par 'gyur/_/'dod rnams spangs pa gang yin pa/_/rab tu rtogs par gyur pa'i phyir/_/des ni de bzhin gshegs pa rnams/_/mthong ba nyid du gyur pa yin/_/gzhan yang bsam gtan bsgom pa dag_/yang dag ji bzhin rtogs pa'i phyir/_/nyon mongs 
[\[238b\]]
[\[238b.1\]]spangs pa gang yin pa/_/de yang rab tu rtogs par 'gyur/_/nyon mongs spangs pa gang yin pa/_/rab tu rtogs par gyur pa'i phyir/_/des ni de bzhin gshegs pa rnams/_/mthong ba nyid du gyur pa yin/_/gang zag des ni de bzhin du/_/mig gi sngon mtha' shes pa dang /_/mig 
[\[238b.2\]]gi mi gnas shes pa dang /_/mig gi skye ba shes pa dang /_/sangs rgyas rdzu 'phrul shes pa dang /_/mig gi dman pa shes pa dang /_/mig gi khyad par 'phags shes dang /_/ye shes dman pa shes pa dang /_/rnam dag ye shes shes pa dang /_/tshul khrims rnam dag shes 
[\[238b.3\]]pa dang /_/lus kyi sdom pa'i shes pa dang /_/rnam dag sgra yi shes pa dang /_/ngag gi sdom pa'i shes pa dang /_/rnam dag sems kyi shes pa dang /_/gnas kyi bye brag shes pa dang /_/sems kyi chos kyi shes pa dang /_/sems skyon shes pa'i shes pa dang /_/rnam dag 
[\[238b.4\]]las kyi shes pa dang /_/sems kyi sdom pa'i shes pa dang /_/nyes dmigs shes pa'i shes pa dang /_/rnam dag sgra yi shes pa dang /_/phung po'i bye brag shes pa dang /_/phung po'i rgyu rkyen shes pa dang /_/mig ni yongs shes shes pa dang /_/sdug bsngal 'byung gnas shes 
[\[238b.5\]]pa dang /_/zag med tshul khrims shes pa dang /_/tshul khrims rgyu rkyen shes pa dang /_/sdug bsngal rgyu rkyen shes pa dang /_/sdug bsngal zad pa'i rgyu shes dang /_/'dus byas rnams kyi shes pa dang /_/zag pa zad pa'i shes pa dag_/yongs su rdzogs par byed pa yin/_/
[\[238b.6\]]gzhan yang rgyu rkyen bcu gnyis kyi/_/spyod dang bcas pa'i shes pa dang /_/spyod pa med pa'i shes pa dang /_/mtshan ma bcas dang mtshan ma med/_/'dus byas dang ni 'dus ma byas/_/rnam par gzhag dang yongs sdud dang /_/bdag dang gzhan gyi sems shes pa/_/yang dag 
[\[238b.7\]]ji bzhin shes pa yin/_/gzhan yang mig zad skye mtha' dang /_/mig gi mtha' dang rab dben dang /_/'jug pa dang ni med pa dang /_/mi skye ba dang nyer zhi nyid/_/yang dag ji bzhin shes pas na/_/sems can dag ni mang po rnams/_/rnam par dag pa'i ye shes dang /_/mthu 
[\[239a\]]
[\[239a.1\]]dang bcas pa'i ye shes dang /_/brtson 'grus ye shes 'thob par byed/_/gzhan yang gcig dang tha dad shes/_/sems can dag ni thams cad kyi/_/mos pa'i shes pa gang yin pa/_/yang dag ji bzhin shes pa yin/_/gzhan yang sems can 
[\[239a.2\]]thams cad kyi/_/mos pa khyad par 'phags pa dang /_/rnam dag sems kyi shes pa dang /_/las dang rnam smin shes pa dang /_/dbang po khams kyi shes pa dang /_/sems kyi 'gyur ba shes pa dang /_/shes rab mos pa'i shes pa dang /_/shin tu rnam grol shes pa 
[\[239a.3\]]dang /_/spobs pa mchog gi shes pa dag_/yang dag ji bzhin shes pa yin/_/gzhan yang sems can ma rungs dang /_/chos la mos pa med gyur pa/_/yang dag ji bzhin shes pas na/_/mos pa'i shes pa skyed par byed/_/gzhan yang don gyi tshul dag ni/_/yang 
[\[239a.4\]]dag ji bzhin shes pas na/_/le lo med pa'i shes pa dag_/dus shes sgrub par byed pa yin/_/gzhan yang rdzu 'phrul stobs dag gis/_/chos rnams rab tu 'byed pa dang /_/thogs pa med pa'i ye shes dag_/yang dag ji bzhin shes pa yin/_/gzhan yang 
[\[239a.5\]]rgya chen don dag dang /_/tshig gis bstan pa gang yin pa/_/rjes su shes pa'i shes pa dag_/yang dag ji bzhin shes pa yin/_/gzhan yang grogs bzang 'thun gnas dang /_/gos dang zas dang btung ba dag_/tshod shes pa yi shes pa rnams/_/yang dag ji 
[\[239a.6\]]bzhin shes pa yin/_/gzhan yang bya ba med pa yi/_/gzugs kyi chos ni gang yin pa/_/nan tan bsgrub pa'i shes pa dag_/yang dag ji bzhin shes pa yin/_/gzhan yang lus sems skyon med cing /_/sgro 'dogs skur 'debs yongs spangs nas/_/bla med 
[\[239a.7\]]ye shes gang tshol ba/_/yang dag ji bzhin shes pa yin/_/gzhan yang rdzu 'phrul stobs dag gis/_/nam mkha' bar snang dag las ni/_/sprul pa'i sku ni rab bstan nas/_/sems can dag ni brgya stong snyed/_/yongs su smin par mdzad pas na/_/thams cad rab tu 
[\[239b\]]
[\[239b.1\]]dga' gyur nas/_/dad pa skyes pa'i shes pa dang /_/de bzhin gshegs pa rnams la yang /_/mos shing gus pa'i shes pa dang /_/'dod chags spangs pa'i chos dag la/_/rab mos bsgrub pa'i shes pa dang /_/'phags pa'i dge 'dun tshogs la yang /_/mchod par 
[\[239b.2\]]mos pa'i shes pa dang /_/byang chub chen po dag la yang /_/rab mos bsngo ba'i shes pa dang /_/gzungs rnams kyi ni sgo dag la/_/rab mos ston pa'i shes pa dang /_/mos pa rnams ni gang yin pa/_/so sor rab rtogs shes pa dang /_/'phags pa'i ting 'dzin gang yin 
[\[239b.3\]]pa/_/legs par rtogs pa'i shes pa dang /_/bsrung dang rjes su dran rnams la/_/nges par byed pa'i shes pa dang /_/dpag tu med pa'i sems dag la/_/legs par 'jug pa'i shes pa dang /_/tshigs su bcad pa tshad med rnams/_/yang dag ston pa'i shes pa dang /_/
[\[239b.4\]]'dod pa'i mtshams sbyor gang yin pa/_/rtogs shing go ba'i shes pa dang /_/'gro ba dman pa de dag tu/_/ltung bar mi 'gyur shes pa dang /_/mi dge bshes gnyen gang yin pa/_/yongs su spong byed shes pa dang /_/dge ba'i bshes gnyen gang yin pa/_/sten par 
[\[239b.5\]]byed pa'i shes pa dang /_/'dri zhing lan ldon gang yin pa/_/rab tu rnam 'byed shes pa dang /_/gnas dang gnas min gang yin pa/_/legs par rtogs pa'i shes pa dang /_/sa dang sa min gang yin pa/_/legs par rtogs pa'i shes pa dang /_/rab 'bring tha ma gang 
[\[239b.6\]]yin pa/_/rnam par 'byed pa'i shes pa dang /_/'dus byas shes pa gang yin dang /_/'dus ma byas kyi shes pa dang /_/dngos po dang ni rdzas kyi shes/_/dngos dang rdzas min shes pa dang /_/yongs su sdud byed shes pa dang /_/yongs su sdud min shes pa dang /_/
[\[239b.7\]]mngon par sgrub pa'i shes pa dang /_/yang dag sgrub min shes pa dang /_/mig dang mig min shes pa dang /_/mig dang lhan cig shes pa dang /_/mig gi bye brag shes pa dang /_/mig gi rang bzhin shes pa dang /_/yang dag ji bzhin shes pa yin/_/rna ba sna lce lus 
[\[240a\]]
[\[240a.1\]]nas ni/_/sgra dang ming la sogs pa'i bar/_/chos ni rnam pa nyi shu lnga/_/thams cad de bzhin sbyar bar bya/_/gang zhig mig gi rgyu rkyen nyid/_/yang dag stong zhing dben pa dang /_/mthar ni bdag yod ma yin par/_/sems par byed pa gang yin pa/_/
[\[240a.2\]]gang zag des ni de bzhin du/_/yang dag nges pa kho nar ni/_/sems kyi ting 'dzin gang yin pa/_/yongs su rdzogs par byed par 'gyur/_/gang zhig mig gi rten 'brel dang /_/mig mi rtag pa'i mtshan nyid dag_/nges pa nyid du rtogs gyur nas/_/sems par byed 
[\[240a.3\]]pa gang yin pa/_/gang zag des ni de bzhin du/_/mig gi rgyu rkyen gang yin dang /_/mthar ni yod pa ma yin pa/_/yang dag ji bzhin rtogs par 'gyur/_/rna ba sna lce lus nas ni/_/sgra dang ming la sogs pa'i bar/_/chos ni rnam pa nyi shu lnga/_/thams cad de bzhin 
[\[240a.4\]]sbyar bar bya/_/de yi tshe na bcom ldan 'das/_/grong khyer du ni gshegs pa'i tshe/_/zhabs ni sa la reg tsam gyis/_/dngos po ngo mtshar rab bstan pa/_/deng 'dir bdag gi mdor bsdus nas/_/yon tan phyogs ni cung zad cig_/sems can dga' ba bskyed 
[\[240a.5\]]pa'i phyir/_/yang dag par ni bstan par bya/_/de tshe lha mi 'dren pa yis/_/spu yi khung bu gcig nas ni/_/'od zer brgya stong tshad med snyed/_/rab tu bkye bar gyur pas na/_/'od zer dag ni re res kyang /_/zhing ni tshad med gsal mdzad nas/_/sems can mang po kun 
[\[240a.6\]]gyi phyir/_/sangs rgyas mdzad pa rab tu mdzad/_/gang zhig 'das pa'i dus su ni/_/sangs rgyas rnams la mchod pa dang /_/yun ring sbyin dang tshul khrims dag_/mngon par bsgrubs pa gang yin pa/_/de lta bu yi gang zag dag_/des ni ji skad bstan pa yi/_/rdzu 
[\[240a.7\]]'phrul dngos po thos gyur na/_/rab tu dga' zhing mos par 'gyur/_/gang zhig sangs rgyas rdzu 'phrul rnams/_/nyan thos dang ni rang rgyal gyi/_/spyod yul min par rab shes nas/_/de lta bu yi gang zag dag_/des ni ji skad bstan pa yi/_/rdzu 'phrul dag ni thos gyur 
[\[240b\]]
[\[240b.1\]]na/_/mos pa dag ni skye 'gyur zhing /_/ngo mtshar 'dzin pa'i sems kyang skyed/_/lha dang mi ni 'dren pa yis/_/bsam gyis mi khyab mthu dag gis/_/de lta bu la sogs pa yi/_/rdzu 'phrul sna tshogs rab bstan pas/_/sems can dag ni brgya stong dang /_/tshad med grangs 
[\[240b.2\]]med pa rnams kyis/_/de bzhin gshegs pa rnams la ni/_/bsten cing rim gro mchod pa byas/_/lha dang mi ni 'dren pa yis/_/bsam gyis mi khyab mthu dag gis/_/mdo sde dag ni brgya stong dang /_/tshad med grangs med rab bshad pas/_/sems can dag ni mang po 
[\[240b.3\]]rnams/_/bstan pa de ni thos pas na/_/thams cad dang bas rab blangs te/_/sems ni rab tu dga' bar gyur/_/de yi tshe na bcom ldan 'das/_/grong khyer du ni gshegs pa'i tshe/_/rdzu 'phrul gyi ni mthu dag gis/_/nam mkha' las ni 'di skad du/_/
[\[240b.4\]]mig zad mtha' ni shes pa nas/_/lha mig ni nye bar zhi ba dang /_/mig nyid rgyu yi bar du yang /_/'gro ba med cing 'ong med dang /_/mthar ni stong dben shes par gyis/_/de skad du ni thos par gyur/_/rna ba sna lce lus nas ni/_/sgra dang ming la sogs pa'i bar/_/chos 
[\[240b.5\]]ni rnam pa nyi shu lnga/_/thams cad de bzhin sbyar bar bya/_/de yi tshe na bcom ldan 'das/_/grong khyer du ni gshegs pa'i tshe/_/nam mkha' bar snang dag las ni/_/sgra snyan dam pa mchog byung nas/_/de bzhin gshegs pa'i mtshan sna tshogs/_/bsngags pa brjod 
[\[240b.6\]]par gyur pas na/_/'khor ni 'dus pa chen po rnams/_/thams cad dad mos sems kyang skyes/_/da ltar 'jig rten bzhugs pa yi/_/mi yi seng ge gang yin pa/_/mtshan ni bdud dang bdud dpung dag_/pham mdzad chos kyi rgyal zhes bya/_/gang gis 'di lta 
[\[240b.7\]]bu yi mtshan/_/thos par gyur pa de dag ni/_/log par lta ba'i tshogs thams cad/_/rab tu 'dul bar nus shes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni 'dod chags gzhom pa dang /_/zhi mdzad chos kyi rgyal zhes 
[\[241a\]]
[\[241a.1\]]bya/_/gang gis 'di lta bu yi mtshan/_/thos par gyur ba de dag ni/_/'dod pa'i 'dod chags gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni zhe sdang gzhom 
[\[241a.2\]]pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/zhe sdang dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni gti mug 
[\[241a.3\]]gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/gti mug dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/
[\[241a.4\]]mtshan ni nga rgyal gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/nga rgyal dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/mi yi seng ge gang 
[\[241a.5\]]yin pa/_/mtshan ni khong khro gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/khong khro dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/mi yi 
[\[241a.6\]]seng ge gang yin pa/_/mtshan ni phrag dog gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/phrag dog dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/
[\[241a.7\]]mi yi seng ge gang yin pa/_/mtshan ni mi bden gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/mi bden dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/
[\[241b\]]
[\[241b.1\]]mi yi seng ge gang yin pa/_/mtshan ni lta rnams gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/lta ba dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/
[\[241b.2\]]mi yi seng ge gang yin pa/_/mtshan ni spros pa gzhom pa dang /_/zhi mdzad chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/spros pa dag ni gang yin pa/_/thams cad spong bar 'gyur zhes zer/_/da ltar 'jig rten bzhugs pa yi/_/
[\[241b.3\]]mi yi seng ge gang yin pa/_/mtshan ni yang dag pa yi chos/_/rnam dag chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/rnam dag chos ni gang yin pa/_/rab tu rtogs par 'gyur zhes zer/_/da ltar 'jig rten bzhugs pa yi/_/
[\[241b.4\]]mi yi seng ge gang yin pa/_/mtshan ni las rnams rtogs pa yi/_/chos kyi rgyal zhes bya ba yin/_/gang gis 'di lta bu yi mtshan/_/thos par gyur pa de dag ni/_/las rnams thams cad gang yin pa/_/rab tu rtogs par 'gyur zhes zer/_/da ltar 'jig rten 
[\[241b.5\]]bzhugs pa yi/_/mi yi seng ge gang yin pa/_/mtshan ni rdzu 'phrul phun tshogs pa'i/_/chos kyi rgyal zhes bya ba yin/_/gang gis 'di lta bu yi mtshan/_/thos par gyur pa de dag ni/_/rdzu 'phrul yon tan gang yin pa/_/yongs su rdzogs par 'gyur zhes zer/_/da 
[\[241b.6\]]ltar 'jig rten bzhugs pa yi/_/mi yi seng ge gang yin pa/_/mtshan ni pha rol phyin pa rnams/_/phun tshogs chos kyi rgyal zhes bya/_/gang gis 'di lta bu yi mtshan/_/thos par gyur pa de dag ni/_/pha rol phyin drug gang yin pa/_/yongs su rdzogs par 'gyur 
[\[241b.7\]]zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni 'du byed gang yin pa/_/rab rtogs chos kyi rgyal zhes bya/_/gang gis 'di lta bu yi mtshan/_/'dzin par byed pa de dag ni/_/'du byed dag ni thams cad kun/_/rab tu rtogs 
[\[242a\]]
[\[242a.1\]]par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni rnam par dag pa yi/_/'od zer kun 'dzin skyed ces bya/_/gang gis 'di lta bu yi mtshan/_/thos par gyur pa de dag ni/_/khyad par 'phags pa'i 
[\[242a.2\]]skye len dag_/yongs su rdzogs par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni kha dog dag pa yi/_/'od zer kun 'dzin zhes kyang bya/_/gang gis 'di lta bu yi mtshan/_/thos par gyur pa de dag ni/_/
[\[242a.3\]]khyad par 'phags pa'i gzugs dam pa/_/yongs su rdzogs par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni sku nyid dag pa yi/_/'od zer kun 'dzin zhes kyang bya/_/gang gis 'di lta bu yi mtshan/_/thos par gyur pa 
[\[242a.4\]]de dag ni/_/khyad par 'phags pa'i gzugs sku dag_/yongs su rdzogs par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni gdung nyid dag pa yi/_/'od zer kun 'dzin zhes kyang bya/_/gang gis 'di lta bu yi mtshan/_/
[\[242a.5\]]thos par gyur pa de dag ni/_/khyad par 'phags pa'i rus rigs rnams/_/yongs su rdzogs par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni rgya cher grags pa yi/_/'od zer kun 'dzin zhes kyang bya/_/gang gis 
[\[242a.6\]]'di lta bu yi mtshan/_/thos par gyur pa de dag ni/_/rgya cher grags pa'i grags pa rnams/_/yongs su rdzogs par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni sbyin pa gtong ba dang /_/tshul khrims can dang bzod 
[\[242a.7\]]bsgoms dang /_/brtson 'grus brtsams dang bsam gtan dang /_/shes rab kun 'dzin zhes kyang bya/_/gang gis 'di lta bu yi mtshan/_/thos par gyur pa de dag ni/_/sbyin pa dang ni tshul khrims nas/_/shes rab pha rol phyin pa dang /_/gzungs kyi sgo ni gang yin pa/_/
[\[242b\]]
[\[242b.1\]]yongs su rdzogs par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni stong nyid rdzogs pa yi/_/chos kyi rje zhes bya ba yin/_/gang gis 'di lta bu yi mtshan/_/'dzin par byed pa de dag ni/_/chos rnams stong pa'i don dag kyang /_/
[\[242b.2\]]yang dag ston par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni bdag med rdzogs pa yi/_/chos kyi rje zhes bya ba yin/_/gang gis 'di lta bu yi mtshan/_/'dzin par byed pa de dag ni/_/skye 'gag med don gang yin pa/_/yang 
[\[242b.3\]]dag ston par 'gyur zhes zer/_/da ltar 'jig rten bzhugs pa yi/_/mi yi seng ge gang yin pa/_/mtshan ni spyan nyid dag pa yi/_/kun 'dzin chos kyi rje zhes bya/_/gang gis 'di lta bu yi mtshan/_/'dzin par byed pa de dag ni/_/mig zad mtha' don gang yin pa/_/yang 
[\[242b.4\]]dag ston par 'gyur zhes zer/_/rna ba sna lce lus nas ni/_/sgra dang ming la sogs pa'i bar/_/chos ni nyi shu rtsa lnga dang /_/me tog phreng ba spos dag dang /_/mar me gdugs dang gos rnams kyang /_/thams cad de bzhin sbyar bar bya//_//bam po lnga pa 
[\[242b.5\]]ste tha ma//_de yi tshe na bcom ldan 'das/_/grong khyer du ni gshegs pa'i tshe/_/bsam gyis mi khyab pa dag ni/_/rdzu 'phrul gyi ni stobs rnams kyis/_/nam mkha' bar snang dag las ni/_/sgra snyan dam pa rab byung ste/_/gzungs kyi spyod pa sna tshogs dag_/yang dag 
[\[242b.6\]]par ni bstan pas na/_/'khor ni 'dus pa chen po rnams/_/'di lta bu yi tshig thos te/_/gzungs ni gang yin 'di dag gis/_/mig gi zad mtha' gang yin dang /_/skye mtha' dang ni mtha' rnams dang /_/rab dben dang ni 'jug pa nas/_/nye bar zhi ba'i bar rnams kyi/_/
[\[242b.7\]]chos rnams gang yin de dag gis/_/mthar phyin gnas ni gang yin pa/_/thams cad rab tu rtogs par byed/_/sbyin pa'i stobs ni gang dag gis/_/mthar ni gang dag sdud pa dang /_/tshul khrims stobs ni gang dag gis/_/mthar ni gang dag 'grub pa dang /_/bzod 
[\[243a\]]
[\[243a.1\]]pa'i stobs ni gang dag gis/_/mthar ni gang dag bkod pa dang /_/brtson 'grus stobs ni gang dag gis/_/mthar ni gang dag slong ba dang /_/bsam gtan stobs ni gang dag gis/_/mthar ni gang dag sgom pa dang /_/shes rab stobs ni gang dag gis/_/mthar ni gang dag ston pa 
[\[243a.2\]]dang /_/yi ge rnams dang brjod pa dang /_/sgra skad rnams ni spangs pa nas/_/gzugs dang sems kyi bar du yang /_/mthar ni rnam dag nyid du rtogs/_/zag dang bcas dang zag med dang /_/don rnams dang ni phan pa dag_/thams cad stong zhing dben pa dang /_/mthar ni rnam dag nyid du rtogs/_/
[\[243a.3\]]srid pa dag ni thams cad la/_/rten cing gnas par mi byed dang /_/gzungs dang ting 'dzin dag la ni/_/rab tu dben par gnas par byed/_/'gro ba med cing 'ong med dang /_/dge ba ma yin mi dge min/_/lung du mi ston pa yang min/_/bdag dang gzhan la phan 'dogs pa'i/_/de lta bu yi mtshan 
[\[243a.4\]]ma rnams/_/thams cad yongs su dag pas na/_/dbang phyug yon tan dag la yang /_/gnas par yang ni mi byed do/_/nyan thos dang ni skye bo dang /_/sangs rgyas rnams kyi chos la yang /_/gnas par yang ni mi byed do/_/mig ni zad pa'i mtha' dag dang /_/skye mtha' dang ni mtha' rnams nas/_/
[\[243a.5\]]nye bar zhi ba'i bar rnams kyi/_/spyod pa dag ni gang yin pa/_/thams cad yongs su zhi bar byed/_/skye ba dang ni mi skye dang /_/sdug bsngal dang ni bde ba dang /_/bstod pa dang ni smad pa dag_/thams cad yongs su spong zhes zer/_/mthar phyin snang ba gang yin dang /_/stong pa'i 
[\[243a.6\]]gzungs ni gang yin pa/_/thams cad rab tu gang rtogs pa/_/'di nyid sangs rgyas spyod yul la/_/rab tu gnas par byed pa yin/_/'di nyid sangs rgyas rol pa yi/_/gnas la rab tu gnas pa yin/_/'di nyid sangs rgyas rdzu 'phrul la/_/rab tu gnas par gyur pa yin/_/'di 
[\[243a.7\]]nyid sangs rgyas mkhyen pa la/_/rab tu gnas par gyur pa yin/_/mig zad mtha' yi stobs dag la/_/de bzhin du ni gnas pa dang /_/mig skye mtha' yi stobs dag la/_/de bzhin du ni gnas pa dang /_/mig gi mtha' yi stobs dag la/_/de bzhin du ni gnas pa nas/_/
[\[243b\]]
[\[243b.1\]]nye bar zhi ba'i stobs kyi bar/_/de la rab tu gnas pa dang /_/rna ba sna lce lus nas ni/_/sgra dang ming la sogs pa'i bar/_/chos ni rnam pa nyi shu lnga/_/thams cad de bzhin sbyar zhes zer/_/gzungs ni gang yin 'di dag gis/_/de bzhin gshegs pa rnams kyi stobs/_/khyad 
[\[243b.2\]]par 'phags pa gang yin pa/_/yongs su rdzogs par byed ces zer/_/gzungs ni gang yin 'di dag gis/_/gzi byin mthu stobs de lta bu/_/yongs su rdzogs par byas nas ni/_/de bzhin gshegs pa thams cad kyi/_gnas kun la ni 'jug pa dang /_/de bzhin gshegs 
[\[243b.3\]]pa thams cad kyi/_/spyod yul kun la gnas gyur pas/_/'jig rten pa ni thams cad kun/_/lha ma yin gyi tshogs dag la/_/brtan par 'dzin pa'i sems spangs nas/_/tshangs pa'i spyod la gnas par byed/_/gnod sbyin brgya stong tshad med dang /_/grul bum dag ni tshad med 
[\[243b.4\]]rnams/_/de dag thams cad kun kyang ni/_/rab tu dga' ba skyed par byed/_/dri za'i 'khor ni gang yin dang /_/srin po'i 'khor ni gang yin pa/_/tshad med grangs med de dag kyang /_/rab tu dul la dga' bar byed/_/gal te tshangs pa'i 'khor rnams kyis/_/sgra snyan dag ni 
[\[243b.5\]]dam pa yis/_/tshig dang don ni rjod byed kyang /_/yang dag bstan par mi nus te/_/sems las byung ba'i chos rnams kyis/_/dpag par bya ba ma yin dang /_/sems las byung ba'i chos rnams kyis/_/gzungs bar bya ba min zhes zer/_/gzungs ni gang yin 'di dag ni/_/mig gis dmigs 
[\[243b.6\]]par bya ba min/_/gzungs ni gang yin 'di dag ni/_/lus kyi bar gyis dmigs bya min/_/gzungs ni gang yin 'di dag ni/_/mig gis dmigs par bya ba min/_/mig gi spyod yul bar gyis kyang /_/dmigs par bya ba ma yin te/_/rna ba sna lce lus nas ni/_/sgra dang ming la sogs pa'i bar/_/chos ni 
[\[243b.7\]]rnam pa nyi shu lnga/_/thams cad de bzhin sbyar zhes zer/_/gzhan yang mig gi zad mtha' dang /_/mig rnams kyi ni skye mtha' dang /_/mig gi mtha' dang 'jug pa nas/_/nye bar zhi ba'i bar dag la/_/bdag dang skyes bu med pa dang /_/sems dang srog ni med pa dang /_/de bzhin gang zag 
[\[244a\]]
[\[244a.1\]]med pa dang /_/mtshan ma med cing byed med dang /_/'gro ba med cing 'ong med dang /_/'di lta bu la sogs pa'i mtshan/_/thams cad rtogs par 'gyur zhes zer/_/gzhan yang 'di skad chos nyid kyi/_/mig ni rtogs par 'gyur zhes zer/_/gzhan yang 'di skad chos rnams las/_/
[\[244a.2\]]grub pa'i mig ni gang yin dang /_/ye shes mig dang shes rab mig_/tshangs pa'i mig dang lha mig dang /_/tshangs par skyes nas thob mig dang /_/lhar ni skyes nas thob mig dang /_/tshangs pa'i rnam smin mig dag dang /_/lha yi rnam smin mig dag dang /_/tshangs pa'i rgyu las skyes mig 
[\[244a.3\]]dang /_/lha yi rgyu las skyes pa'i mig_/lha yi rdzu 'phrul mig dag dang /_/lha yi brtson 'grus dag gi mig_/dman par skyes pa'i mig dag dang /_/khyad 'phags skyes pa'i mig dag dang /_/gshin rje'i 'jig rten gang yin pa/_/yongs su spangs pa'i mig dag dang /_/klu dang gnod sbyin mig 
[\[244a.4\]]dag dang /_/grul bum gyi ni mig dag dang /_/yongs su gdung bcas mig dag dang /_/yongs su gdung min mig dag dang /_/rnam par dag pa'i mig dag dang /_/rnam par dag min mig dag dang /_/chur ring zheng thung mig dag dang /_/nyan thos theg pa'i mig dag dang /_/bsam gtan pa yi 
[\[244a.5\]]mig dag dang /_/ting nge 'dzin gyi mig dag dang /_/spyod yul las byung mig dag dang /_/'du shes las byung mig dag dang /_/'dod chags las byung mig dag dang /_/'dod chags bral ba'i mig dag dang /_/rgyu las byung ba'i mig dag dang /_/rgyu min las byung mig dag dang /_/mtshungs par ldan pa'i 
[\[244a.6\]]mig dag dang /_/mtshungs par ldan min mig dag dang /_/sgo brten las byung mig dag dang /_/sgo las byung min mig dag dang /_/rgyu rkyen las byung mig dag dang /_/rgyu sgo las skyes mig dag dang /_/sha las grub min mig dag dang /_/ye shes rnam par dag mig dang /_/yod pa min pa'i mig dag dang /_/
[\[244a.7\]]dmigs med mig ni gang yin pa/_/thams cad rtogs par byed ces zer/_/rna ba sna lce lus nas ni/_/sgra dang ming la sogs pa'i bar/_/chos ni rnam pa nyi shu lnga/_/thams cad de bzhin sbyar zhes zer/_/de yi tshe na bcom ldan 'das/_/nam mkha' bar snang dag las ni/_/gzhan yang dpag tu med pa'i sgra/_/sgra snyan 
[\[244b\]]
[\[244b.1\]]dam pa mchog byung nas/_/khyad par 'phags pa gzungs kyi chos/_/'di skad du ni bka' stsal te/_/'di yang de bzhin gshegs pa yis/_/rdzu 'phrul dag gis sprul pa yin/_/'di lta ste/_si le/_/ma le ma le/_sid d+he/_ai ni/_si Ne/_ku lu ni yu/_ku lu ne yu/_ku le ma le/_ku no te/_a la shi/_a si le/_si si 
[\[244b.2\]]le te/_su si le/_si le si le/_khyi bi le/_a bi le/_su Te tsa na/_d+ha ni ma ni/_ka ni/_ka la te/_su ka le/_pra ya/_sha nang ni/_a nu lo si kyi/_bi lo me/_su b+ha ni re sh+he/_a shi ri le/_sar ma par phun te/_pa ri b+ha he/_d+ha ra ni/_d+he shu tsi ha/_su d+he/_a tsa na/_b+hu bo ga gnang /_kud ba no/_b+ha sa b+ha nang /_pan ri d+hu ri ya/_ni pa ri ka no ni/_ma naM 
[\[244b.3\]]b+ha/_su ru tsi Ta/_pa na A tsa ra/_a b+he la bir+ya pra ti sh+tha ha/_d+ha ri ni/_a si Ta/_lo Ni b+hi/_gzungs rnams gang yin 'di dag ni/_/sangs rgyas rnams kyis rab tu brnyes/_/mthu chen dag ni phun sum tshogs/_/shes rab dag ni tshad kyang med/_/'dzin pa dag ni yongs su spong /_/dran pa dag ni dag par byed/_/gzugs 
[\[244b.4\]]med 'gro dang 'ong ba med/_/phyogs dang phyogs mtshams yod pa min/_/mtshan ma med cing brjod dang bral/_/spros pa dag las yang dag 'das/_/byang chub sems dpas sgrub byed na/_/mthar ni bsil ba 'thob par 'gyur/_/tshigs su bcad pa bye ba phrag_/brgya stong mang po dag gis ni/_/tshig gcig tsam ni rang 
[\[244b.5\]]bstan kyang /_/mtha' ni dmigs par yong mi nus/_/'phags pa mang pos rab tu bsngags/_/rnam par dag cing zhen pa med/_/'khor 'dus mang po thams cad kyis/_/shin tu gus pa skyed par byed/_/gzungs ni gang yin 'di dag gi_/dge ba'i chos kyi mthu stobs kyis/_/nyon mongs rab bcom nyer zhi nas/_/
[\[244b.6\]]khyad 'phags phan yon thob par byed/_/yon tan dang ni shes rab dag_/shin tu rgya che rgya mtsho 'dra/_/bzod pa dag ni sgrub par byed/_/sems ni rab bde g.yo med 'gyur/_/byang chub sems dpas rtag tu bsgoms/_/mkhas pa dag gis rab tu bsngags/_/dbul phongs dag ni spong byed cing /_/nor dang rin chen 
[\[244b.7\]]'thob par byed/_/gzungs ni gang yin 'di dag gis/_/yon tan rnams ni 'phel bar byed/_/rtag tu stong nyid la sogs pa'i/_/bden tshig dag gis rab tu brgyan/_/yi ge dag ni spangs pas na/_/stong pa'i ngo bo nyid ces bya/_/sems dang rnam shes spangs pas na/_/chos 
[\[245a\]]
[\[245a.1\]]kyi ngo bo nyid ces bya/_/gzungs ni gang yin 'di dag gis/_/dri bral rtag tu rnam dag byed/_/yang dag ye shes la gnas nas/_/phan pa sna tshogs ston par byed/_/sems can dag ni mang po rnams/_/dga' zhing dang ba skyed par byed/_/gnod 
[\[245a.2\]]sbyin 'khor ni tshad med dang /_/grul bum 'khor ni gang yin pa/_/'di la sogs pa [{]yi dgas [,]yi dwags [}]rgyal/_/dga' ba chen po skyed ces zer/_/gzungs sngags gang yin 'di dag ni/_/rab tu zhi zhing spros pa med/_/sems can dag la byams pas na/_/kun la bde ba sbyin 
[\[245a.3\]]par byed/_/bskal ba mang po brgya stong du/_/'gro ba rnams su rtags gnas shing /_/phan pa tshad med rab byed kyang /_/rnam par dag cing gos pa med/_/tshigs su bcad pa brgya stong gis/_/bdud rtsi'i chos ni rab bstan nas/_/sems can dag ni tshad med rnams/_/
[\[245a.4\]]dga' ba chen po skyed par byed/_/sngon gyi sangs rgyas tshad med rnams/_/shin tu rnam dag mos pa yis/_/gzungs 'di la ni brten nas su/_/rtag tu chos nyid dgongs par mdzad/_/tshangs dang brgya byin lha rnams dang /_/klu yi rgyal po lha ma yin/_/gzungs 'di 
[\[245a.5\]]thos bar gyur nas kyang /_/sems kyis dga' ba skyed ces zer/_/gzungs sngags gang yin 'di dag rnams/_/gang du gnas pa'i yul der ni/_/rtag tu gnod dang 'khrugs pa dang /_/nad dang sdug bsngal mya ngan med/_/sems can dag ni thams cad kun/_/so sor 
[\[245a.6\]]dga' ba'i sems bskyed nas/_/gzungs 'di rtag tu bdag cag gi_/sems la gnas par smon lam 'debs/_/gzungs sngags gang yin 'di dag ni/_/lus dang sems dang rkan dag dang /_/kha mchu dag la gnas gyur na/_/yon tan dpag med skyed par byed/_/
[\[245a.7\]]gal te rtag tu 'dzin byed na/_/yon tan tshad med thob gyur nas/_/sems can mang la phan 'dogs shing /_/thams cad dga' ba thob ces zer/_/gzungs sngags gang yin 'di dag gis/_/sdig pa rnams ni rab spong zhing /_/dam chos dag ni ston byed pas/_/thug 
[\[245b\]]
[\[245b.1\]]pa med pa'i spobs pa 'thob/_/sems can dag ni brgya stong rnams/_/the tshom dag ni rab bsal nas/_/nga rgyal rnams ni rab bcom ste/_/yon tan dpag med 'thob ces zer/_/shin tu zab cing gsang ba'i chos/_/gzungs sngags gang yin 'di dag ni/_/mkhas 
[\[245b.2\]]pas rtag tu sems byed cing /_/nan tan gyis ni sgrub par byed/_/shes rab go cha rab bgos nas/_/nyon mongs rab tu 'joms par byed/_/yon tan sems can ni 'phel byed pas/_/rab tu mos shing skyo ba med/_/gzungs sngags gang yin 'di dag ni/_/grags 
[\[245b.3\]]pa chen po phun tshogs pas/_/zad pa dang ni mi zad dang /_/skye dang mi skye mtha' rab rtogs/_/'di 'dra'i shes rab sna tshogs kyis/_/bdag nyid rab tu brgyan pas na/_/de bzhin gshegs pa brgya stong rnams/_/shin tu gus shing mchod pa mdzad/_/de 'dra'i 
[\[245b.4\]]gzungs ni gang yin pa/_/rig pa dag gis rkang gnyis byed/_/ting 'dzin mchog la rab gnas nas/_/byang chub lam la gzhol bar byed/_/zhi gnas lhag mthong rjes 'brang zhing /_/zag med shes rab rtogs par byed/_/rab dang dbang po stobs kyis ni/_/lag gnyis 
[\[245b.5\]]yongs su grub par byed/_/brtson 'grus dang ni bzod pa yis/_/nu ma gnyis ni grub par byed/_/shes rab pha rol phyin pas ni/_/spyi gtsug mtshan nyid rab tu byed/_/mdo sde dag gis skud byas nas/_/so sor rig bzhi phreng ba brgyus/_/sngon ni mngon par bsgrubs pa yi/_/
[\[245b.6\]]yon tan rnam pa sna tshogs dang /_/dpe ni tshad med ji snyed pa/_/thams cad rab tu brgyan ces zer/_/gzungs sngags gang yin 'di dag ni/_/yon tan tshad med phun tshogs pas/_/mig gi sngon dang phyi mtha' dang /_/zad dang mi zad mtha' dag dang /_/skye ba dang ni mi skye 
[\[245b.7\]]dang /_/mtha' dang mtha' min gang yin dang /_/dben pa dang ni mi dben dang /_/'jug pa dang ni 'jug min dang /_/ci yang med dang mi 'byung dang /_/nyer zhi dang ni bdag med dang /_/gang zag med dang srog med dang /_/sems can med pa'i bar dag dang /_/'di la sogs 
[\[246a\]]
[\[246a.1\]]pa'i tshad med sgo/_/thams cad rab tu rtogs par 'gyur/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming bar du/_/thams cad de bzhin sbyar zhes zer/_/gong du bsngags pa brjod pa yi/_/gzungs mchog 
[\[246a.2\]]dam pa gang yin pa/_/rab dben yon tan mchog ldan zhing /_/sangs rgyas spyod yul yin pas na/_/gzungs don yang dag gang yin pa/_/yi ges brjod bya ma yin yang /_/'jig rten pa yi rjes su ni/_/btags pa'i ming gis brjod pa yin/_/de nas bcom 
[\[246a.3\]]ldan 'das 'khor mang po dang thabs cig tu zla 'od gzhon nu'i khyim du byon pa dang /_gdan bshams pa la rab tu bzhugs so/_/de'i tshe zla 'od gzhon nur gyur pas bcom ldan 'das gdan la bzhugs par rig ste/_bdag nyid mchod pa'i yo byad mchog dam pa thogs 
[\[246a.4\]]nas/_de bzhin gshegs pa dang 'khor 'dus pa chen po rnams la rab tu phul te mchod pa de yang bsam gtan dang /_ting nge 'dzin dang /_bsam gtan gyi yon tan khyad par du 'phags pa'i dge ba'i rtsa ba dang bsam gyis mi khyab pa'i mthu las mngon par grub 
[\[246a.5\]]pa sha stag go_/de ltar mchod pa phul ba yang bdag 'ba' shig gi phyir ma yin gyi sems can tshad med pa thams cad bla na med pa'i byang chub la gzhol zhing phan yon chen po 'thob par bya ba'i phyir mchod cing phul bas na mchod pa des kun du khyab cing thams cad rab tu tshim 
[\[246a.6\]]par gyur to/_/de nas bcom ldan 'das gdugs tshod gsol pa'i 'og tu 'khor 'dus pa mang po'i mdun du zla 'od gzhon nur gyur pa la 'di skad ces bka' stsal to/_/gzhon nu rigs kyi bu'am/_rigs kyi bu mo gang la la zhig theg pa chen po la gnas nas sbyin pa'i tshogs 
[\[246a.7\]]mngon par sgrub par byed na yon tan khyad par du 'phags pa rnam pa brgyad cu dang ldan par 'gyur ro/_/rnam pa brgyad cu gang zhe na/_'di lta ste/_sems can yongs su smin par byed cing tshig snyan pas yongs su sdud par byed pa dang /_mtshan gya nom pa yongs su rdzogs 
[\[246b\]]
[\[246b.1\]]pa dang /_dbang po rnams ma tshang ba med pa dang /_'khor ba spangs nas mya ngan las 'das pa mngon du byed pa dang /_nyon mongs pa rnams zad nas dbang phyug mchog 'thob pa dang /_yon tan phun sum tshogs shing sangs rgyas kyi zhing rab tu brgyan pa dang /_'khor rnam par 
[\[246b.2\]]dag pa dang /_gzi byin chen po dang ldan pa dang /_shes rab phun sum tshogs pa dang /_spyod pa khyad par du 'phags pa mchog mngon par grub pa dang /_spyod pa bla na med cing mtshungs pa med pa yongs su rdzogs pa dang /_bag chags yang dag par bcom nas de bzhin gshegs pa'i 
[\[246b.3\]]thams cad mkhyen pa'i spyod pa 'phel bar byed pa dang /_lus dang ring srel 'jig rten thams cad dang /_nyan thos dang /_rang sangs rgyas rnams kyis mchod par 'gyur ba dang /_ma rungs pa rnams rab tu btul bas mi'i rgyal po dang /_lha dang /_klu dang /_
[\[246b.4\]]gnod sbyin dang /_lha ma yin dang /_nam mkha' lding gi rgyal po dang /_tshangs pa'i rgyal po rnams yongs su dang ba skye bar 'gyur ba dang /_mthu chen po dang ldan pa dang /_mdo'i sde dang /_tshigs su bcad pa dang /_lung du bstan pa dang /_ched du brjod pa dang /_dbyangs 
[\[246b.5\]]kyis bsnyad pa dang /_rtogs pa brjod pa dang /_gleng gzhi dang /_de lta bu byung ba dang /_skyes pa'i rabs dang /_shin tu rgyas pa dang /_rmad du byung ba dang /_gtan la phab par bstan pa'i sde'i bar du len pa dang /_'dzin pa dang /_yang dag par ston par 'gyur ba 
[\[246b.6\]]dang /_sems la le lo med pa dang /_chos la ser sna med pa dang /_sangs rgyas kyi lam la yang dag par gnas pa dang /_'jig rten na mchog tu gyur cing ming dang gzugs yongs su dag par 'gyur ba dang /_chos kyi sku mngon du byed par 'gyur ba dang /_mi 'jigs pa thob 
[\[246b.7\]]par 'gyur ba dang /_bsod nams phun sum tshogs par 'gyur ba dang /_mu stegs can rnams zil gyis gnon pa dang /_skyes bu dam pa'i chos phun sum tshogs pa dang /_sdig pa can gyi spyod pa spong bar 'gyur ba dang /_bsod nams dang ye shes kyi rgyu la mngon par yid ches 
[\[247a\]]
[\[247a.1\]]pa dang /_sangs rgyas kyi chos sdud par byed pa dang /_bdud mang po pham par byed pa dang /_sangs rgyas kyis gsungs pa'i chos bden pa dag la the tshom dang /_nem nur med pa dang /_'dod pa ngan pa rnams rab tu bcom pa dang /_gzi byin chen po dang ldan 
[\[247a.2\]]pa dang /_byang chub sems dpa'i spyod pa mngon par bsgrubs pas rdzu 'phrul khyad par du 'phags pa 'thob par 'gyur ba dang /_skye shi spong bar 'gyur ba dang /_sems can yongs su smin par byed pa dang /_spyod pa dpag tu med pa'i bsngags pa rjod pa dang /_
[\[247a.3\]]yon tan rnams yongs su sdud par 'gyur ba dang /_sems can rnams la spro ba skyed pa dang /_chos kyi dga' ba la yongs su spyod par 'gyur ba dang /_sbyin pa gtong ba mngon par sgrub par 'gyur ba dang /_ye shes chen po'i sgor 'jug par 'gyur ba dang /_bro bar 
[\[247a.4\]]gyur ba'i chos la gnas par 'gyur ba dang /_rigs nges pa nyid du 'gyur ba dang /_chos kyi bzod pa bsgrub par 'gyur ba dang /_sangs rgyas kyi lam la bde bar gnas pa gang yin pa'o/_/gzhon nu rigs kyi bu 'am/_rigs kyi bu mo gang la la zhig sbyin pa'i 
[\[247a.5\]]tshogs mngon par sgrub par byed na yon tan khyad par du 'phags pa rnam pa brgyad cu po 'di dag phun sum tshogs shing yongs su rdzogs par 'gyur ro/_/de nas de'i tshe bcom ldan 'das kyis tshigs su bcad de bka' stsal pa/_byang chub sems dpa' blo chen 
[\[247a.6\]]gang /_/sbyin pa'i tshogs dang ldan pa la/_/phan yon mchog ni brgyad cu yod/_/ngas mdor bsdus te bstan pa yin/_/gzhan yang dpag med bsam dka' yi/_/yon tan dag ni gang yin pa/_/thams cad sbyin pa las skye ste/_/deng 'dir cung zad bstan par 
[\[247a.7\]]bya/_/khyod kyis 'khor 'dus mang po la/_/mnyam pa'i sems kyis gang mchod pa/_/sbyin pa'i tshogs ni de dag la/_/mkhas pa rnams kyis bsgrub par bya/_/sbyin pa 'di yis bsags pa yi/_/bsod nams phung po bsam mi khyab/_/mtshan dang dpe byad lus 
[\[247b\]]
[\[247b.1\]]brgyan pa/_/thams cad yongs su rdzogs par 'gyur/_/skye gnas dang ni rus rigs dang /_/yul rnams dang ni khyim dag dang /_/grags pa dang ni gzugs dang sems/_/thams cad yongs su dag par 'gyur/_/lha rnams rdzu 'phrul dngos po dang /_/gzhal med khang dang 
[\[247b.2\]]lha mo dang /_/rnam dag thogs med spobs pa yang /_/sbyin pa las ni byung ba yin/_/sbyin pa'i tshogs mchog gang yin pa/_/sangs rgyas rnams kyis 'di skad du/_/'di ni dang por byang chub rnams/_/gnas pa'i gzhi zhes bsngags par mdzad/_/byang chub 
[\[247b.3\]]sems dpa' brtson 'grus can/_/sbyin la the tshom med pa dag_/nges pa'i sems la rab gnas nas/_/sbyin pa nan tan bsgrub par gyis/_/sbyin pa'i sems ni gang dag gis/_/bsod nams tshogs ni rdzogs byed pa/_/byang chub sems dpas sgrub byed na/_/
[\[247b.4\]]sangs rgyas byang chub 'thob par 'gyur/_/sbyin pa'i mthu yi stobs kyis ni/_/rdzu 'phrul mchog ni rdzogs byed pas/_/zhing ni bye ba bsgul byas kyang /_/sems can rnams la gnod mi 'gyur/_/sbyin pa btang ba'i dbang gis na/_/rnam dag tshul khrims mang thos dang /_/
[\[247b.5\]]yang dag yid ches brtson 'grus dang /_/ting 'dzin zag med shes rab 'dren/_/sbyin pa btang ba'i dbang gis na/_/dbang po stobs dang yang dag lam/_/yang dag spong dang rdzu 'phrul rkang /_/bag chags spong ba 'dren par byed/_/sbyin pa btang ba'i dbang 
[\[247b.6\]]gis na/_/rnam dag sgra snyan dag gis ni/_/zhing ni bye ba brgya phrag tu/_/dpag med chos ston 'dren par byed/_/yongs su dang bas sbyin btang bas/_/rdzu 'phrul rnams ni myur du 'thob/_/rdzu 'phrul yongs su rdzogs bya'i phyir/_/nan tan sbyin pa gtang bar gyis/_/lha ni 
[\[247b.7\]]mang po tshad med rnams/_/lha ma yin dang klu rnams dang /_/gnod sbyin brgya stong mang po dang /_/'khor rnams kyis ni yongs bskor nas/_/gzhal med khang mchog rab zhugs te/_/rang dbang dag gis rtse byed pa/_/'di la sogs pa'i rgyal po rnams/_/sbyin 
[\[248a\]]
[\[248a.1\]]la brtson pa mthong gyur na/_/thams cad langs nas bsu nas ni/_/stan bting mchod pa dag kyang byed/_/sbyin gtong gang zag gang yin pa/_/gzi byin chen po phun tshogs shing /_/rdzu 'phrul stobs la dbang thob pas/_/lha rgyal rnams ni sdud par byed/_/grul 
[\[248a.2\]]bum dang ni gnod sbyin rnams/_/thams cad skyabs su 'gro bar 'gyur/_/dri za 'khor bcas rnams kyis kyang /_/rol mo dag gis mchod par byed/_/chom rkun dag ni byams sems bskyed/_/ma rungs pa rnams ring du 'gro/_/nor rnams nyams par mi 'gyur te/_/bang mdzod dag ni 
[\[248a.3\]]gang bar 'gyur/_/sbyin pa yongs su btang ba'i phyir/_/tshogs mchog dag ni rdzogs par 'gyur/_/sangs rgyas ye shes thug bar du/_/mu stegs chos ni spyod mi byed/_/de la na ba yong med de/_/gzungs rnams yongs su srung bar byed/_/khyad par 'phags pa'i stobs 
[\[248a.4\]]rnams kyang /_/sbyin pa las ni byung ba yin/_/de ltar sbyin pa gang gtong ba/_/byang chub lam ni sgrub par byed/_/mi dge bshes gnyen phrad mi 'gyur/_/spyod 'thun grogs po 'thob par 'gyur/_/gzhan yang byang chub sems dpa' rnams/_/sbyin pa'i tshogs ni sogs byed pa/_/
[\[248a.5\]]bsam gyis mi khyab gzungs dag dang /_/shes rab yongs su rdzogs byed pas/_/tshigs su bcad pa tshad med kyis/_/kun 'dzin yang dag ston par byed/_/thams cad la ni thogs med pas/_/ngo bo nyid don stor mi 'gyur/_/byang chub sems ni rgya che la/_/
[\[248a.6\]]mos pa'i sems ni brtan par 'gyur/_/tshul khrims dag pa phun tshogs shing /_/bdud kyi las rnams spong bar byed/_/'dod pa lnga la zhen med cing /_/rtse gcig yang dag dran pa tshol/_/sems la rtag tu rmongs med pas/_/'dod pa dag la sred mi skyed/_/zhe sdang 
[\[248a.7\]]nyon mongs gang yin pa/_/yang dag ji bzhin rab tu rtogs/_/spyod yul dag ni thams cad la/_/zhen pa med cing rmongs pa med/_/gang zag des ni nyon mongs rnams/_/legs pa nyid du rtogs par 'gyur/_/rgyu dang rkyen ni 'dus pa las/_/nyes dmigs rnams 
[\[248b\]]
[\[248b.1\]]ni skye ba nas/_/sangs rgyas chos kyi bar dag gi_/rgyu dang rgyu yi rgyu nyid dang /_/de bzhin rgyu yi bya ba rnams/_/thams cad rab tu rtogs par 'gyur/_/des ni mig zad mtha' yi rgyu/_/gang yin rab tu rtogs pas na/_/rmongs pa rnams ni yongs spangs nas/_/
[\[248b.2\]]mig la mngon par zhen mi 'gyur/_/des ni mig gi skye mtha' dang /_/mtha' dang rab tu dben pa dang /_/'jug pa dang ni med pa dang /_/mi skye ba nas nyer zhi'i bar/_/'di la sogs pa'i rgyu nyid kyang /_/rab tu rtogs par gyur bas na/_/rmongs pa rnams ni yongs spangs nas/_/mig la 
[\[248b.3\]]mngon par zhen mi 'gyur/_/des ni mig gi sngon mtha' yi/_/brjod pa 'jig rten rjes su ni/_/btags pa yin pas de la ni/_/yang dag ci yang med par rtogs/_/des ni mig gi phyi mtha' yi/_/brjod pa 'jig rten rjes su ni/_/btags pa yin pas de la ni/_/yang dag ci yang med par 
[\[248b.4\]]rtogs/_/des ni mig gi skye mtha' dang /_/mtha' dang rab dben 'jug pa dang /_/ci yang med dang skye med nas/_/nye bar zhi ba'i bar dag dang /_/'di la sogs pa'i brjod pa rnams/_/'jig rten rjes su btags pas na/_/de la yang dag med par ni/_/
[\[248b.5\]]rab tu rtogs par 'gyur ba yin/_/des ni mig gi sngon mtha' yi/_/brjod pa rgyu rkyen 'dus pa las/_/byung ba nyid du rtogs pas na/_/de la zhen pa ci yang med/_/des ni mig gi phyi mtha' yi/_/brjod pa rgyu rkyen 'dus pa las/_/byung ba nyid du rtogs pas na/_/de la zhen pa ci 
[\[248b.6\]]yang med/_/des ni mig gi skye mtha' dang /_/mtha' dang rab dben 'jug pa dang /_/ci yang med dang skye med nas/_/nye bar zhi ba'i bar dag dang /_/'di la sogs pa'i brjod pa rnams/_/rgyu dang rkyen ni 'dus pa las/_/byung ba nyid du rtogs pas na/_/de la zhen pa 
[\[248b.7\]]ci yang med/_/des ni mig gi sngon mtha' yi/_/brjod pa'i rang bzhin bstan med par/_/rab tu rtogs par gyur pas na/_/de la zhen pa ci yang med/_/des ni mig gi phyi mtha' yi/_/brjod pa rang bzhin bstan med par/_/rab tu rtogs par gyur pas na/_/
[\[249a\]]
[\[249a.1\]]de la zhen pa ci yang med/_/des ni mig gi skye mtha' dang /_/mtha' dang rab dben 'jug pa dang /_/ci yang med dang skye med nas/_/nye bar zhi ba'i bar dag dang /_/'di la sogs pa'i brjod pa rnams/_/rang bzhin gyis ni bstan med par/_/rab 
[\[249a.2\]]tu rtogs par gyur pas na/_/de la zhen pa ci yang med/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/des ni 'dod chags sangs rgyas lam/_/rang bzhin dbyer med 
[\[249a.3\]]yin par ni/_/rab tu rtogs par gyur pas na/_/'dod chags la ni zhen pa med/_/sangs rgyas lam ni thams cad kun/_/nyon mongs las ni btsal bar bya/_/rang bzhin dbyer med rab shes na/_/kun 'dzin sgor ni zhugs pa yin/_/'dod chags kun 'dzin 
[\[249a.4\]]yin pa dang /_/kun 'dzin 'dod chags yin ston cing /_/rang bzhin dbyer med rab shes na/_/kun 'dzin sgor ni slob pa yin/_/de bzhin 'dod chags gang mchod pa/_/de ni sangs rgyas mchod pa yin/_/sangs rgyas la ni mchod pa'i phyir/_/kun 'dzin sgor ni rdzogs 
[\[249a.5\]]par 'gyur/_/des ni zhe sdang sangs rgyas lam/_/rang bzhin dbyer med yin par ni/_/rab tu rtogs par gyur bas na/_/zhe sdang la ni zhen pa med/_/zhe sdang kun 'dzin yin pa dang /_/kun 'dzin zhe sdang yin ston cing /_/rang bzhin dbyer med rab shes na/_/kun 
[\[249a.6\]]'dzin sgo ni slob pa yin/_/de bzhin zhe sdang gang mchod pa/_/de ni sangs rgyas mchod pa yin/_/sangs rgyas la ni mchod pa'i phyir/_/kun 'dzin sgo ni rdzogs par 'gyur/_/des ni gti mug sangs rgyas lam/_/rang bzhin dbyer med yin par ni/_/rab tu rtogs par gyur pas na/_/
[\[249a.7\]]gti mug la ni zhen pa med/_/gal te gti mug nyid kyi mtha'/_/yang dag ji bzhin rtogs gyur na/_/des ni sangs rgyas lam bsgrubs pas/_/kun 'dzin sgo ni rdzogs par 'gyur/_/gti mug kun 'dzin yin pa dang /_/kun 'dzin gti mug yin ston cing /_/rang bzhin dbyer 
[\[249b\]]
[\[249b.1\]]med rab shes na/_/kun 'dzin sgo ni slob pa yin/_/de bzhin gti mug gang mchod pa/_/de ni sangs rgyas mchod pa yin/_/sangs rgyas la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/de ni chos la mchod pa yin/_/chos 
[\[249b.2\]]la mchod pa byas pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/de ni dge 'dun mchod pa yin/_/dge 'dun la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/de ni tshul khrims 
[\[249b.3\]]mchod pa yin/_/tshul khrims la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/brtson 'grus la ni mchod pa yin/_/brtson 'grus la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod 
[\[249b.4\]]pa/_/bsngags pa brjod cing mchod pa yin/_/bsngags pa brjod cing mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/sangs rgyas chos la mchod pa'i phyir/_/kun 'dzin sgo ni rdzogs par 
[\[249b.5\]]'gyur/_/de bzhin gti mug gang mchod pa/_/chos nyid la ni mchod pa yin/_/chos nyid la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/de bzhin nyid la mchod pa yin/_/de bzhin nyid la mchod pa'i phyir/_/kun 
[\[249b.6\]]'dzin sgo ni rdzogs par 'gyur/_/de bzhin gti mug gang mchod pa/_/skye ba med la mchod pa yin/_/skye ba med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/'gag pa med la mchod pa yin/_/'gag pa med la mchod 
[\[249b.7\]]pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/zag pa med la mchod pa yin/_/zag pa med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/ci yang med la mchod pa yin/_/
[\[250a\]]
[\[250a.1\]]ci yang med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/dpag tu med la mchod pa yin/_/dpag tu med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/srid pa gsum la 
[\[250a.2\]]mchod pa yin/_/srid pa gsum la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/rab dben la ni mchod pa yin/_/rab dben la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/'khor bar 'jug 
[\[250a.3\]]la mchod pa yin/_/'khor bar 'jug la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/'jug pa med la mchod pa yin/_/'jug pa med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/yod 
[\[250a.4\]]pa min la mchod pa yin/_/yod pa min la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/byung ba med la mchod pa yin/_/byung ba med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/nye bar 
[\[250a.5\]]zhi la mchod pa yin/_/nye bar zhi la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/'ong ba med la mchod pa yin/_/'ong ba med la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/'gro ba med la 
[\[250a.6\]]mchod pa yin/_/'gro ba med la mchod pa'i phyir/_/kun 'dzin ni sgo ni rdzogs par 'gyur/_/de bzhin gti mug gang mchod pa/_/'dus byas la ni mchod pa yin/_/'dus byas la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/sdug bsngal la 
[\[250a.7\]]sogs mchod pa yin/_/sdug bsngal la sogs mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/sdug bsngal shes la mchod pa yin/_/sdug bsngal shes la mchod pa'i phyir/_/kun 'dzin sgo ni rdzogs par 'gyur/_/de bzhin gti 
[\[250b\]]
[\[250b.1\]]mug gang mchod pa/_/kun 'byung shes la mchod pa yin/_/kun 'byung shes la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/'gog pa shes la mchod pa yin/_/'gog pa shes la mchod pa'i phyir/_/kun 'dzin sgo ni rdzogs par 'gyur/_/de 
[\[250b.2\]]bzhin gti mug gang mchod pa/_/lam shes la ni mchod pa yin/_/lam shes la ni mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/chos shes la ni mchod pa yin/_/chos shes la ni mchod pa'i phyir/_/kun 'dzin sgo ni rdzogs par 
[\[250b.3\]]'gyur/_/de bzhin gti mug gang mchod pa/_/rjes la shes la mchod pa yin/_/rjes la shes la mchod pa'i phyir/_/kun 'dzin sgo ni rdzogs par 'gyur/_/de bzhin gti mug gang mchod pa/_/skye med ye shes mchod pa yin/_/skye med ye shes mchod pa'i phyir/_/kun 'dzin sgo ni 
[\[250b.4\]]rdzogs par 'gyur/_/de bzhin gti mug gang mchod pa/_/zad pa'i ye shes mchod pa yin/_/zad pa'i ye shes mchod pa'i phyir/_/kun 'dzin sgo ni rdzogs par 'gyur/_/de bzhin yang dag spong ba dang /_/dran pa nyer gzhag rdzu 'phrul rkang /_/dbang po lnga dang stobs lnga dang /_/byang chub yan 
[\[250b.5\]]lag bdun po dang /_/yan lag brgyad pa'i lam dag dang /_/zhi gnas lhag mthong la sogs pa/_/chos ni rnam pa dgu po rnams/_/thams cad de bzhin sbyar bar bya/_/de nas bcom ldan 'das kyis zla 'od gzhon nur gyur pa la bka' stsal pa/_rigs kyi bu sems can gang la la zhig theg pa la 
[\[250b.6\]]gnas nas/_gong du ji skad bstan pa'i gzungs mngon par bsgrub par 'dod pas gang zag rnam pa brgyad cu yongs su spang bar bya'o/_/rnam pa brgyad cu gang zhe na/_'di lta ste/_pha bsad pa dang /_ma bsad pa dang /_dgra bcom pa bsad pa dang /_gnod sems kyis de bzhin gshegs pa'i sku la 
[\[250b.7\]]mtshal phyung ba dang /_dge 'dun 'thun pa bshig pa dang /_rkun bur rab tu byung ba dang /_dbang po ma tshang ba dang /_dbang po gnyis dang ldan pa dang /_log par lta ba dang /_log par sems pa dang /_log par smra ba dang /_log pa'i lam can dang /_log pas 'tsho ba dang /_log par brtson pa 
[\[251a\]]
[\[251a.1\]]dang /_/log pa'i dran pa can dang /_log pa'i ting nge 'dzin la gnas pa dang /_gnas mi shes pa dang /_/dus mi shes pa dang /_tshod mi shes pa dang /_lam mi shes pa dang /_tshad mi shes pa dang /_bdag dang gzhan mi shes pa dang /_sangs rgyas dang /_chos dang /_dge 'dun dang /_bslab 
[\[251a.2\]]pa'i gnas rnams la gus pa med pa dang /_bag yod pa dang spyod yul khyad par du 'phags pa dag la btsun par mi 'dzin pa dang /_chos mi shes pa dang /_'dul ba mi shes pa dang /_bslab pa'i gnas mi shes pa dang /_kha na ma tho ba dang lci ba dang yang ba mi shes pa dang /_tshul khrims nyams 
[\[251a.3\]]pa dang ral pa mi shes pa dang /_gzhan yang spyod pa shin tu phra ba dang rags pa mi shes pa dang /_las ma 'ongs pa dang da ltar byung ba mi shes pa dang /_dngos po dman pa rnams mi shes pa dang /_nyan thos kyi theg pa'i bsngags pa brjod cing de bzhin gshegs pa'i chos la skur pa 'debs pa dang /_
[\[251a.4\]]rang sangs rgyas kyi theg pa bsgrub par bskul ba dang /_bla na med pa'i lam yang dag pa la skyo zhing spong bar byed pa dang /_tshul khrims nyams pa dang /_lta ba nyams pa dang /_spyod lam nyams pa dang /_lam ma yin pa spyod pa dang /_bdag yod par smra ba dang /_sems can yod par smra ba dang /_
[\[251a.5\]]srog yod par smra ba dang /_gang zag yod par smra ba dang /_bsam pa shin tu dman zhing 'dod chags dang /_zhe sdang dang /_gti mug skyed par byed pa dang /_chad par lta ba dang /_rtag par lta ba dang /_stong zhing rgyu med par lta ba dang /_yod pa mi mthong ba dang /_med pa mi mthong ba dang /_las mi mthong 
[\[251a.6\]]ba dang /_brtson 'grus mi mthong ba dang /_las mi shes pa dang /_las kyi rgyu mi shes pa dang /_rnam par smin pa mi shes pa dang /_rnam par smin pa'i rgyu mi shes pa dang /_dbang po rnams mi shes pa dang /_dbang po rnams kyi rgyu mi shes pa dang /_khams mi shes pa dang /_khams kyi rgyu mi shes pa dang /_
[\[251a.7\]]rnam par grol ba mi shes pa dang /_rnam par grol ba'i rgyu mi shes pa dang /_lam mi shes pa dang /_lam gyi rgyu mi shes pa dang /_nyon mongs pa mi shes pa dang /_nyon mongs pa'i rgyu mi shes pa dang /_gtong ba mi shes pa dang /_gtong ba'i rgyu mi shes pa dang /_sngon gyi mtha' dang phyi ma'i mtha' mi shes pa dang /_
[\[251b\]]
[\[251b.1\]]sngon gyi mtha' dang phyi ma'i mtha'i rgyu mi shes pa dang /_skye shi mi shes pa dang /_skye shi'i rgyu mi shes pa dang /_zag pa dang bcas pa mi shes pa dang /_zag pa dang bcas pa'i rgyu mi shes pa dang /_zad pa dang zad pa ma yin pa mi shes pa dang /_yod pa dang yod pa ma yin pa mi shes pa dang /_mtha' dang mtha' ma 
[\[251b.2\]]yin pa mi shes pa dang /_dben pa dang dben pa ma yin pa mi shes pa dang /_'jug pa dang 'jug pa ma yin pa mi shes pa dang /_ngo bo nyid dang ngo bo nyid ma yin pa mi shes pa dang /_skye ba dang skye ba ma yin pa mi shes pa dang /_'gag pa dang 'gag pa ma yin pa mi shes pa gang yin pa ste/_gzhon nu 
[\[251b.3\]]rigs kyi bu'am/_rigs kyi bu mo gang la la zhig gong du ji skad du bstan pa'i gzungs mngon par bsgrub par 'dod pas chos ma yin pa spyod pa'i gang zag brgyad cu po 'di dag yongs su spang bar bya'o/_/de nas bcom ldan 'das kyis yang tshigs su bcad de bka' stsal pa/_gang zhig mig gi skye 
[\[251b.4\]]mtha' dang /_/zad mtha' dag ni mi rtogs pa/_/de ni kun 'dzin la rmongs pas/_/mkhas pas yongs su spang bar bya/_/gang zhig mig la bdag med dang /_/sems can med par rtogs gyur pa/_/des ni kun 'dzin la gnas pas/_/mkhas pas yongs su bsten par bya/_/gang zhig mig ni skye zad dang /_/
[\[251b.5\]]yi ge spangs par rtogs gyur pa/_/de ni kun 'dzin la gnas pas/_/mkhas pas yongs su bsten par bya/_/gang zhig mig ni dben pa dang /_/gnas pa med par rtogs gyur ba/_/de ni kun 'dzin la gnas pas/_/mkhas pas yongs su bsten par bya/_/gang zhig mig gi rang bzhin nyid/_/gnas 
[\[251b.6\]]pa med par rtogs gyur pa/_/de ni kun 'dzin la gnas pas/_/mkhas pas yongs su bsten par bya/_/gang zhig mig la 'jug med dang /_/gzugs kyi mtshan nyid med rtogs pa/_/de ni kun 'dzin la gnas pas/_/mkhas pas yongs su bsten par bya/_/gang zhig mig la skye med dang /_/rang bzhin 
[\[251b.7\]]zhi bar rtogs gyur pa/_/de ni kun 'dzin la gnas pas/_/mkhas pas yongs su bsten par bya/_/gang zhig mig ni rang bzhin gyis/_/mig gi mtshan nyid spangs pas na/_/sangs rgyas rnams kyis bsngags pa dang /_/bstan du med par rtogs gyur pa/_/de ni kun 'dzin la gnas pas/_/mkhas pas 
[\[252a\]]
[\[252a.1\]]yongs su bsten par bya/_/gang zhig mig ni rang bzhin gyis/_/mig gi mtshan nyid spangs pas na/_/su yang sems shing 'dzin pa dang /_/bshad du med par rtogs gyur pa/_/de ni kun 'dzin la gnas pas/_/mkhas pas yongs su bsten par bya/_/de bzhin gzungs kyi ngo bo nyid/_/yi ges 
[\[252a.2\]]brjod bya ma yin pas/_/phyogs kyang yod pa ma yin la/_/sems kyis kyang ni phyir mi 'gyur/_/chos de la ni dga' ba med/_/zhe sdang la yang gnas pa min/_/ri rgyal bzhin du mi g.yo bas/_/rjod par byed kyang dmigs su med/_/kun 'dzin yang dag yod ma yin/_/bdag kyang yod pa ma yin te/_/
[\[252a.3\]]gal te bdag ni rang bzhin stong /_/kun 'dzin yang ni yod mi 'gyur/_/kun 'dzin rang bzhin stong yin na/_/byis pas yod par rab tu brtags/_/yang dag ma yin brtags pas na/_/ma thos par yang mya ngan skyed/_/gang zhig 'dod dang kun 'dzin dag_/stong pa nyid du rnam rtog pa/_/rtog pa 
[\[252a.4\]]gnyis po de dag kyang /_/mthar ni gang yang dmigs mi 'gyur/_/gal te stong nyid stong rtogs na/_/kun 'dzin dag kyang yod mi 'gyur/_/byang chub yan lag bar dag dang /_/ting 'dzin dag kyang stong pa yin/_/gang zhig kun 'dzin stong nyid dang /_/ting 'dzin dag gi bar dag kyang /_/rab tu rtogs 
[\[252a.5\]]par gyur na ni/_/mig kyang rab tu rtogs par gyur/_/gang zhig mig ni zad pa'i mtha'/_/yang dag ji bzhin rab rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig ni skye ba'i mtha'/_/yang dag ji bzhin rab rtogs na/_/kun 'dzin sgo ni gang yin pa/_/mthar 
[\[252a.6\]]ni yongs su rtogs par byed/_/gang zhig mig gi mtha' yi rnams/_/yang dag ji bzhin rab rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig ni rab dben pa/_/yang dag ji bzhin rab rtogs na/_/kun 'dzin sgo ni gang yin pa/_/mthar ni yongs su 
[\[252a.7\]]rdzogs par byed/_/gang zhig mig gi 'jug pa dag_/yang dag ji bzhin rab rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig ni yod min pa/_/yang dag ji bzhin rab rtogs na/_/kun 'dzin sgo ni gang yin pa/_/mthar ni yongs su rdzogs par byed/_/
[\[252b\]]
[\[252b.1\]]gang zhig mig ni nyer zhi ba/_/yang dag ji bzhin rab rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig ni 'gyur ba yi/_/zad mtha' yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig 
[\[252b.2\]]mig gi 'gyur ba yi/_/skye mtha' yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig gi 'gyur ba yi/_/mthar ni yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig gi 
[\[252b.3\]]'gyur ba yi/_/rab dben yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig gi 'gyur ba yi/_/'jug pa yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig gi 
[\[252b.4\]]'gyur ba yi/_/med pa yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/gang zhig mig gi 'gyur ba yi/_/skye med yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_gang zhig mig gi 'gyur 
[\[252b.5\]]ba yi/_/nyer zhi yang dag bzhin rtogs na/_/kun 'dzin sgo ni gang yin pa/_/mthar ni yongs su rdzogs par byed/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/gang zhig mig gi sngon mtha' la/_/'gyur 
[\[252b.6\]]dang tha dad mtshan nyid med/_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi zad mtha' la/_/'gyur dang tha dad mtshan nyid med/_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi skye mtha' la/_/'gyur dang tha dad mtshan 
[\[252b.7\]]nyid med/_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi mtha' dag la/_/'gyur dang tha dad mtshan nyid med/_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi nyer zhi la/_/'gyur dang tha dad mtshan nyid med/_/len 
[\[253a\]]
[\[253a.1\]]dang rnam rtog med gyur pa/_/kun 'dzin sgo la gnas pa yin/_/gang zhig mig gi 'jug pa la/_/'gyur dang tha dad mtshan nyid med/_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi med pa la/_/'gyur dang tha dad mtshan nyid med/_/len dang rnam rtog med gyur pa/_/kun 'dzin 
[\[253a.2\]]sgo la gnas pa yin/_/gang zhig mig gi skye med la/_/'gyur dang tha dad mtshan nyid med/_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi nyer zhi la/_/'gyur dang tha dad mtshan nyid med/_/len dang rnam rtog med gyur pa/_/kun 'dzin sgo la gnas pa yin/_/rna ba sna lce lus 
[\[253a.3\]]dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/'dod sdang gti mug nga rgyal che/_/phrag dog ser sna sgyu mya ngan/_/nyes dmigs dri ma zug rngu dang /_/chu bo dkar nag las rnams dang /_/skye ba med dang 'gag med dang /_/'gro ba med dang 'ong med 
[\[253a.4\]]dang /_/mig yo tha dad mi 'gyur dang /_/byas min spyod pa ma yin dang /_/snang min mun pa ma yin dang /_/'jug min chu bo spangs pa dang /_/zag pa med dang gnas med dang /_/'gro min mi 'gro ma yin dang /_/yi ge ma yin dmigs min dang /_/'byung ba ma yin 'jug min dang /_/yang dag ma yin rnam rtog sogs/_/
[\[253a.5\]]sgo ni drug cu rtsa gnyis rnams/_/so so'i don dang ci rigs par/_/thams cad de bzhin sbyar bar bya/_/gang zhig mig gi sngon mtha' yi/_/rab dang tha ma'i bar shes shing /_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi zad mtha' yi/_/rab dang tha ma'i bar shes 
[\[253a.6\]]shing /_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi skye mtha' yi/_/rab dang tha ma'i bar shes shing /_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi mtha' dag gi_/rab dang tha ma'i bar shes shing /_/len dang rnam rtog 
[\[253a.7\]]med gyur pa/_/kun 'dzin sgo la gnas pa yin/_/gang zhig mig gi rab dben pa'i/_/rab dang tha ma'i bar shes shing /_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi 'jug pa yi/_/rab dang tha ma'i bar shes shing /_/len dang rnam rtog med gyur pa/_/kun 'dzin sgo la 
[\[253b\]]
[\[253b.1\]]gnas pa yin/_/gang zhig mig ni med pa yi/_/rab dang tha ma'i bar shes shing /_/len dang rnam rtog med gyur pa/_/kun 'dzin sgo la gnas pa yin/_/gang zhig mig ni mi skye ba'i/_/rab dang tha ma'i bar shes shing /_/len dang rnam rtog med gyur pa/_/kun 'dzin sgo la gnas pa yin/_/gang zhig mig gi nyer zhi ba'i/_/
[\[253b.2\]]rab dang tha ma'i bar shes shing /_/len dang rnam rtog med gyur pa/_/kun 'dzin sgo la gnas pa yin/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/sa la 'gyur ba med pa dang /_/len dang rnam rtog med par ni/_/de ltar gang zhig 
[\[253b.3\]]rtogs gyur pa/_/kun 'dzin sgo ni rdzogs par byed/_/sa ni mi skye 'du shes shing /_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/sa ni 'gag med 'du shes shing /_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/
[\[253b.4\]]sa la 'jug par 'du shes shing /_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/sa la nges 'byung 'du shes shing /_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/sa la smon med 'du shes shing /_/len dang rnam rtog 
[\[253b.5\]]med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/sa la gnas med 'du shes shing /_/'gro ba med dang 'ong med dang /_/mtha' med dang ni zad med dang /_/mtshungs par ldan dang mtshungs mi ldan/_/ming dang yi ge brtags bral dang /_/so sor brtags dang 'jug pa dang /_/gnyen po mi 'thun 
[\[253b.6\]]phyogs med dang /_/brjod du med cing bstan med dang /_/rab dben gnas pa med pa dang /_/dran pa nyer gzhag yang dag spong /_/rdzu 'phrul rkang dang dbang po stobs/_/byang chub yan lag mi 'jigs lam/_/de ltar sa'i chos rnams la/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni 
[\[253b.7\]]rdzogs par byed/_/gal te bdag la 'jug med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te bdag la 'byung med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/
[\[254a\]]
[\[254a.1\]]gal te bdag la mtshan med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te bdag la smon med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te 
[\[254a.2\]]bdag la gnas med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te bdag la skye med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te bdag la 'gag 
[\[254a.3\]]med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te bdag la yig med pas/_/len dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/gal te bdag ni yig bral bas/_/len 
[\[254a.4\]]dang rnam rtog med par ni/_/de ltar gang zhig rtogs gyur pa/_/kun 'dzin sgo ni rdzogs par byed/_/mig gi sngon dang phyi mtha' dag_/rtag chad dag ni spangs pa dang /_/rgyu rkyen rang bzhin stong bar ni/_/'dren pas thabs kyis bstan rig byos/_/gal te chos ni ston pa'i tshe/_/mig gi mtshan nyid rtog byed na/_/
[\[254a.5\]]de ni mi bden rtog yin pas/_/yang dag chos bstan zhes mi bya/_/gal te chos ni sems pa'i tshe/_/mig gi mtshan nyid rtog byed na/_/de ni mi bden rtog yin pas/_/chos sems pa zhes mi bya'o/_/gal te chos ni sgom pa'i tshe/_/mig gi mtshan nyid rtog byed na/_/de ni mi bden rtog yin pas/_/chos sgom pa zhes mi bya'o/_/
[\[254a.6\]]gang zhig mig gi stong nyid rtogs/_/byang chub gzhol bar mi byed na/_/sangs rgyas gang zag de dag la/_/rtag tu mngon sum chos ston mdzad/_/gal te mig ni ma rtogs na/_/gzugs kyang rtogs par mi 'gyur la/_/gal te mig ni rtogs gyur na/_/gzugs kyang rab tu rtogs par 'gyur/_/gal te mig ni rtogs 
[\[254a.7\]]gyur na/_/gzugs kyang rab tu rtogs 'gyur la/_/gal te gzugs ni rtogs gyur na/_/mig kyang rab tu rtogs par 'gyur/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/gal te chos ni ston pa'i tshe/_/rgyu yi mtshan 
[\[254b\]]
[\[254b.1\]]nyid rtog byed na/_/de ni mi bden rtog yin pas/_/chos ston pa zhes mi bya'o/_/gal te chos ni ston pa'i tshe/_/'bras bu'i mtshan nyid rtog byed na/_/de ni mi bden rtog yin pas/_/chos ston pa zhes mi bya'o/_/gal te chos ni ston pa'i tshe/_/lam gyi mtshan nyid rtog byed na/_/de ni mi 
[\[254b.2\]]bden rtog yin pas/_/chos ston pa zhes mi bya'o/_/gal te chos ni ston pa'i tshe/_/stong pa'i mtshan nyid rtog byed na/_/de ni mi bden rtog yin pas/_/chos ston pa zhes mi bya'o/_/gal te chos ni ston pa'i tshe/_/bsags pa dag tu rtog byed na/_/de ni mi bden rtog yin pas/_/chos 
[\[254b.3\]]ston pa zhes mi bya'o/_/gal te chos ni ston pa'i tshe/_/rdzas kyi dngos por rtog byed na/_/de ni mi bden rtog yin pas/_/chos ston pa zhes mi bya'o/_/gal te chos ni ston pa'i tshe/_/mig gi 'dzin par rtog byed na/_/de ni mi bden rtog yin pas/_/chos ston pa zhes mi bya'o/_/mig ni 
[\[254b.4\]]shes par ma gyur na/_/'dod chags dag ni skye bar 'gyur/_/gal te mig ni shes gyur na/_/'dod chags dag ni skye mi 'gyur/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/gal te 
[\[254b.5\]]chos ni ston pa'i tshe/_/khams ni sna tshogs rtog byed na/_/de ni mi bden rtog yin pas/_/chos ston pa zhes mi bya'o/_/yi dam dag ni mi nyams shing /_/ngo bo nyid stong rtogs pa dang /_/ting 'dzin sgo rnams thob gyur pa/_/des ni chos legs ston par 'gyur/_/yi dam dag ni mi 
[\[254b.6\]]nyams shing /_/mig la rtog pa spangs pa ni/_/rnam rtog med par gyur pa'i phyir/_/des ni chos legs ston par 'gyur/_/mig nyid stong par ma shes na/_/mig gi rang bzhin dag la rmongs/_/'di ltar khong du ma chud phyir/_/des ni chos rnams bstan mi bya/_/gal te mig 
[\[254b.7\]]nyid stong shes na/_/mig gi rang bzhin shes par 'gyur/_/'di ltar rab tu shes pa'i phyir/_/des ni chos rab bstan par bya/_/mig nyid stong par ma shes na/_/tshig gi rang bzhin dag la rmongs/_/'di ltar khong du ma chud phyir/_/des ni chos rnams bstan mi bya/_/gal te 
[\[255a\]]
[\[255a.1\]]mig nyid stong shes na/_/tshig gi rang bzhin shes par 'gyur/_/'di ltar rab tu shes pa'i phyir/_/des ni chos rab bstan par bya/_/mig nyid stong bar ma shes na/_/mig gi rang bzhin dag la rmongs/_/'di ltar khong du ma chud phyir/_/des ni chos rnams bstan mi bya/_/gal te mig nyid stong 
[\[255a.2\]]shes na/_yi ge'i rang bzhin shes par 'gyur/_/'di ltar rab tu shes pa'i phyir/_/des ni chos rab bstan par bya/_/mig nyid stong par ma shes na/_/mig gi rang bzhin dag la rmongs/_/'di ltar khong du ma chud phyir/_/des ni chos rnams bstan mi bya/_/gal te mig nyid stong shes na/_/mig gi 
[\[255a.3\]]rang bzhin shes par 'gyur/_/'di ltar rab tu shes pa'i phyir/_/des ni chos rab bstan par bya/_/mig nyid stong par ma shes na/_/gzugs kyi rang bzhin dag la rmongs/_/'di ltar khong du ma chud phyir/_/des ni chos rnams bstan mi bya/_/gal te mig nyid stong shes na/_/gzugs kyi rang bzhin shes par 
[\[255a.4\]]'gyur/_/'di ltar rab tu shes pa'i phyir/_/des ni chos rab bstan par bya/_/mig nyid stong par ma shes na/_/'jig rten mtshan gnas rtog byed pas/_/rjes su 'thun pa kho nar ni/_/sems can rnams ni gdul mi nus/_/mig gi yod med ma rtogs par/_/'khor gyi nang du chos ston pa/_/de ni rnyed la gdu 
[\[255a.5\]]bas na/_/thams cad yid ches len mi byed/_/mig gi yod med rtogs gyur na/_/'khor gyi nang du chos ston pas/_/des ni mngon zhen med pas na/_/thams cad yid ches len par byed/_/mig nyid stong par ma rtogs par/_/chos kyi stan la 'dug nas ni/_/dpe mang dag gis rab bstan kyang /_/thams cad 
[\[255a.6\]]yid ches len mi byed/_/gal te mig nyid stong shes na/_/chos kyi stan la 'dug nas ni/_/dpe rnams kyis ni ston byed na/_/thams cad yid ches len par byed/_/rna ba sna lce lus dang yid/_/yul drug dang ni 'byung chen bzhi/_/'jig rten skye ba'i ming gi bar/_/thams cad de bzhin sbyar bar bya/_/bcom ldan 'das 
[\[255a.7\]]kyis de skad ces bka' stsal nas/_/zla 'od gzhon nur gyur pa dang /_/lha dang /_mi dang /_lha ma yin dang /_dri zar bcas pa'i 'jig rten 'khor 'dus pa chen po thams cad yi rangs te/_bcom ldan 'das kyis gsungs pa la mngon par bstod do/_/'phags pa dkon mchog brtsegs pa chen po'i chos kyi 
[\[255b\]]
[\[255b.1\]]rnam grangs le'u stong phrag brgya pa las 'od zer kun tu bkye ba'i le'u ste bcu gcig pa rdzogs so//_//[{D56}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bcu gnyis pa ste byang chub sems dpa'i sde snod/_bam po dang po/_
[\[255b.2\]]rgya gar skad du/_Ar+ya bo d+hi satwa pi Ta ka nA ma ma hA yA na sU tra/_bod skad du/_'phags pa byang chub sems dpa'i sde snod ces bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig 
[\[255b.3\]]na/_bcom ldan 'das mnyan yod na dbyar gnas su gnas nas zla ba gsum 'das te dgag dbye mdzad nas/_chos gos mdzad de/_chos gos zin nas dge slong stong nyis brgya lnga bcu'i dge slong gi dge 'dun chen po dang thabs cig tu ljongs rgyu zhing gshegs te/_bcom ldan 'das la 
[\[255b.4\]]dge slong dang /_dge slong ma dang /_dge bsnyen dang /_dge bsnyen ma dang /_rgyal po dang /_blon po dang /_mu stegs can sna tshogs dang /_dge sbyong dang /_bram ze dang /_khyim bdag rnams dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am 
[\[255b.5\]]ci dang /_lto 'phye chen po rnams kyis bla mar byas/_bkur stir byas/_ri mor byas/_mchod pa byas so/_/bcom ldan 'das kyis chos gos dang /_zhal zas dang /_mal stan dang /_na ba'i gsos sman dang /_yo byad bzang po mang po yang brnyes so/_/'di ltar bcom ldan 'das de ni bzhin 
[\[255b.6\]]gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das yin te/_des lhar bcas pa dang /_bdud 
[\[255b.7\]]du bcas pa dang /_tshangs par bcas pa dang /_dge sbyong dang /_bram zer bcas pa'i skye dgu'i 'jig rten 'di dang /_lha dang /_mi dang /_lha ma yin du bcas pa'i 'jig rten rnams zil gyis mnan te/_rang gi mngon par shes pas mngon du byas nas bsgrubs te bzhugs shing de chos ston pa 
[\[256a\]]
[\[256a.1\]]ni tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba rab tu ston to zhes bcom ldan 'das kyi dge bar grags pa'i sgra tshigs su 
[\[256a.2\]]bcad pa rgya chen po yang mngon par byung ngo /_/de nas bcom ldan 'das yul ma ga d+ha'i ljongs rgyu zhing mthar gyis rgyal po'i khab kyi grong khyer chen po gang na yod pa der gshegs te/_byon nas rgyal po'i khab kyi grong khyer chen po'i bya rgod phung po'i ri la bzhugs so/_/de'i tshe rgyal po'i 
[\[256a.3\]]khab kyi grong khyer chen po na khyim bdag tshong dpon bzang skyong zhes bya ba/_sngon dge ba'i rtsa ba bskyed pa/_sngon gyi sangs rgyas la bya ba byas pa/_phyug cing nor mang ba/_longs spyod che ba/_bdag dbang ba mang ba/_nor dang /_yo byad mang ba/_gser dngul mang ba/_nor dang 
[\[256a.4\]]'brus yongs su gang ba'i mdzod dang /_bang ba mang ba/_nor bu dang /_mu tig dang /_bai d+'uR+Ya dang /_dung dang /_man shel dang /_byi ru mang ba/_glang po che dang /_rta dang /_ba lang dang /_lug mang ba/_bran pho dang /_bran mo dang /_las byed pa dang /_zho shas 'tsho ba mang ba zhig gnas 
[\[256a.5\]]te/_dge sbyong gau ta ma shAkya'i rigs las mngon par byung nas/_dge slong stong nyis brgya lnga bcu'i dge slong gi dge 'dun chen po dang thabs cig tu yul ma ga d+ha'i ljongs rgyu zhing gshegs te/_rgyal po'i khab kyi grong khyer chen por byon nas de rgyal po'i khab kyi grong khyer chen po na bya rgod 
[\[256a.6\]]kyi phung po'i ri la bzhugs te/_'di ltar bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi 
[\[256a.7\]]rnams kyi ston pa/_sangs rgyas bcom ldan 'das yin te/_de chos ston pa ni tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa yongs su rdzogs pa/_yongs su dag pa/_yongs su byang ba rab tu 
[\[256b\]]
[\[256b.1\]]ston to zhes dge sbyong gau ta ma de'i dge bar grags pa'i sgra tshigs su bcad pa rgya chen po de lta bu yang mngon par byung ba khyim bdag tshong dpon bzang skyong gis thos nas de 'di snyam du sems te/_de bzhin gshegs pa dgra bcom pa yang dag par rdzogs pa'i sangs rgyas de lta bu dag mthong 
[\[256b.2\]]na legs par 'gyur gyis bdag dge sbyong gau ta ma de blta ba'i phyir 'gro'o snyam mo/_/de nas khyim bdag tshong dpon bzang skyong khyim bdag lnga brgya tsam dang lhan cig tu bcom ldan 'das la blta ba'i phyir rgyal po'i khab kyi grong khyer chen po nas byung ngo /_/bcom ldan 'das kyang snga dro'i dus kyi 
[\[256b.3\]]tshe/_sham thabs man bas/_chos gos dang /_lhung bzed bsnams nas/_dge slong gi dge 'dun gyis bskor cing dge slong gi dge 'dun gyis mdun du bdar te/_spyod lam mdzes pa dang /_mngon du gshegs pa dang /_phyir ldog pa mdzes pa dang /_gzigs pas rnam par gzigs 
[\[256b.4\]]pa mdzes pa dang /_snyang ba dang /_bskum pa mdzes pa dang /_chos gos snam sbyar dang /_na bza' dang /_lhung bzed bsnams pa mdzes pa dang /_kun nas mdzes pa bsod snyoms kyi phyir rgyal po'i khab kyi grong khyer chen por gshegs so khyim bdag tshong dpon bzang skyong dang /_
[\[256b.5\]]khyim bdag lnga brgya tsam po de dag gis bcom ldan 'das mdzes shing dga' bar 'gyur ba/_dbang po zhi ba/_yid zhi ba/_dul ba dang /_zhi gnas dam pa brnyes pa/_glang po ltar dbang po thul ba/_mtsho ltar dang zhing gsal ba/_rnyog pa med pa/_lha du mas mchod pa/_gnod 
[\[256b.6\]]sbyin du mas mchod pa/_mi du mas mchod pa/_gser gyi kha dog gi sku skyes bu chen po'i mtshan sum cu rtsa gnyis dang ldan pa/_dpe byad bzang po brgyad cus brgyan pa/_me tog gi char chen po rab tu 'bebs shing /_me tog gi chu bo chen po rab tu 'bebs bzhin du rin po che sna bdun gyi 
[\[256b.7\]]pad ma 'dab ma bye ba brgya phrag stong yod pa la zhabs 'dor zhing gshegs pa rgyang ring po nas mthong ste/_spyod lam brgya stong mang pos gshegs pa rgyang ring po nas mthong nas bcom ldan 'das la sems dad par gyur to/_/de dag sems dad par gyur nas/_bcom ldan 'das ga la ba der 
[\[257a\]]
[\[257a.1\]]dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das kyi spyan sngar phyogs gcig tu 'khod do/_/phyogs gcig tu 'khod nas bcom ldan 'das la khyim bdag bzang skyong dang /_khyim bdag lnga brgya tsam po de dag gis 'di skad ces 
[\[257a.2\]]gsol to/_/bcom ldan 'das gau ta ma dpal gyis 'khor 'di zil gyis gnon par mdzad do/_/bcom ldan 'das gau ta ma gzi brjid kyis 'khor 'di zil gyis gnon par mdzad do/_/bcom ldan 'das gau ta ma 'od kyis 'khor 'di zil gyis gnon par mdzad do/_/bcom ldan 'das 
[\[257a.3\]]gau ta ma gzugs kyis 'khor 'di zil gyis gnon par mdzad do/_/bcom ldan 'das gau ta ma ni sku'i kha dog gser lta bu'o/_/bcom ldan 'das gau ta ma ni skus lus can bde ba myong bar mdzad pa'o/_/bcom ldan 'das gau ta ma ni dngos po thams cad kyis mi mnyam pa dang mnyam pa'o/_/
[\[257a.4\]]bcom ldan 'das gau ta ma ni 'jig rten thams cad kyi ngo mtshar rmad du byung ba'i chos dang ldan pa lags na/_bcom ldan 'das gau ta ma bdag 'di snyam du sems te/_bcom ldan 'das gau ta mas ci zhig gzigs na khab nas khab ma mchis par rab tu byung snyam sems so/_/de nas bcom 
[\[257a.5\]]ldan 'das la khyim bdag tshong dpon bzang skyong gis tshigs su bcad pa dag gis mngon par bstod do/_/rgyal ba'i dpal dang grags dang gzugs dag ni/_/sngan chad bdag gis ji skad thos pa bas/_/de bas lhag par gser gyi gzugs bzhin du/_/mdzes dang ldan par lham 
[\[257a.6\]]mer rab tu gda'/_/gzugs ni shin tu mdzes shing blta na sdug_/sku yi kha dog gser gyi mdog 'dra bas/_/skar mang dag gi dbus na zla ba ltar/_/dge slong mang po'i dbus na mdzes par mdzad/_/mi mchog gi ni spyi bo bltar mi gda'/_/ri rab bzhin du mngon par 'phags 
[\[257a.7\]]par gda'/_/gtsug gi spyi bo lha yi gdugs bzhin du/_/kun nas byin gyis gzhol bar gyur pa lags/_/dbu yi skra ni 'jam zhing rab mnyen la/_/an da rnyil dang stang zil kha dog 'dra/_/g.yas su 'khyil la shin tu 'jam pa ste/_/rma bya'i mgrin pa ji bzhin nyid du 
[\[257b\]]
[\[257b.1\]]gda'/_/smra ba mchog gi dpral ba shin tu mnyam/_/khyod kyi smin tshugs 'ja' khugs lta bu ste/_/'od gsal ba ni skar ma'i rgyal po ltar/_/rdul bral smin mtshams spu ni shin tu mdzes/_/spyan bzang khyod kyi spyan ni dgar 'gyur ba/_/'gro ba rnams la mdzes shing mthong na dga'/_/
[\[257b.2\]]bdag ni lta bas ngoms par mi 'gyur te/_/mgon po rnam dag spyan la bdag phyag 'tshal/_/skyes bu dam pa'i shangs ni byin gyis mnyam/_/ji ltar gser gyi ri ltar rab tu gda'/_/khyod kyi sgros ni bim pa byi ru bzhin/_/dag cing rnam dag nor bu rin chen 'dra/_/dul la dgyes 
[\[257b.3\]]pa'i tshems ni mdzes pa ste/_/snang bar byed pa rab tu dkar ba'i tshems/_/pad+ma'i rtsa ba ba zho chu skyar 'dra/_/sra zhing dam la thags [{]bzangs [,]bzang [}]shin du dag_/tshems dang tshems kyi bar ni shin tu 'byor/_/rgyal ba'i mche ba mdzes shing rdul mi mnga'/_/ngang pa'i khyu na ngang pa'i rgyal 
[\[257b.4\]]po ni/_/rnam dag dkar zhing rab tu dkar ba bzhin/_/bde bar gshegs pa'i ljags kyis zhal khebs te/_/ud pal dmar po rnam dag zangs kyi mdog_/nyi ma 'char tshe nor bu dag mdog bzhin/_/srab la ring zhing skyon med shin tu yangs/_/gau ta ma'i snyan ni rab tu legs/_/
[\[257b.5\]]seng ge'i 'gram pa seng ge'i 'jigs med bzhin/_/tshangs bcas 'jig rten lha dang mi la yang /_/bdag gis gang yang ma thos ma mthong ngo /_/bde gshegs mthu yis mgur na mthong ba ni/_/mgur gyi mid pa gtsang la 'od gsal te/_/drang po dbus su 'gro ba yon po 
[\[257b.6\]]gsal/_/ro yi ro mchog mi dang lha yi lha/_/dpung mgo rab tu zlum zhing thal gong rgyas/_/bdun po mtho ba 'jig rten kun tu grags/_/mgon po mi dbang snying po dpal gyis kyang /_/ri yi rtse la nyi ma 'char ba bzhin/_/mtho ba gnyis ni zhabs kyi mthil nas skyes/_/
[\[257b.7\]]phyag las gnyis skyes thal gong gnyis skyes te/_/mtho ba gcig ni ltag pa nyid na gcig_/dge zhing dag ste 'od gsal rab tu rgyas/_/bcom ldan gau ta ma yi phyag ring ba/_/ji ltar glang po'i rgyal po'i sna bzhin te/_/phyag gnyis po ni 'dud pa ma bgyis par/_/pus 
[\[258a\]]
[\[258a.1\]]mo gnyis su phyag gis rab tu reg_/sku yi ro stod seng ge bzhin du 'phags/_/sku ni sred med bu ltar rab tu brtan/_/n+ya gro d+ha bzhin chu zheng gab pa'i sku/_/bzod pa'i stobs dang ldan pa stobs po che/_/sku yi spu rnams g.yas 'khyil gyen du phyogs/_/re rer 
[\[258a.2\]]skyes shing shin tu 'jam pa ste/_/ji ltar pad ma chu dang 'dam mi gos/_/de bzhin rdul dang du bas mi gos so/_/rta mchog dul ba yi ni ji lta bar/_/'doms kyi sba ba sbubs su nub ces gda'/_/brla ni rab zlum smyig ma'i snying po bzhin/_/khyod kyi rje ngar byin gyis rim bzhin 
[\[258a.3\]]mchis/_/zhabs gong dung ltar mtho zhing rting pa che/_/khyod kyi phyag dang zhabs ni dra bas 'brel/_/sor mo ring zhing sor mo nyi shu mnyam/_/sen mo zangs 'dra sor sen me tog can/_/khyod kyi zhabs mthil 'khor lo rab kyis mtshan/_/rtsib ma stong ldan rab tu 'od gsal ba/_/
[\[258a.4\]]long bus long bu 'thab par mi 'gyur zhing /_/gom pas gom pa sa la yong mi 'dor/_/sa la kun tu sor bzhis mi reg par/_/'jig rten rnams kyi gtso bo rab gshegs te/_/khyod ni gang du gom pa bor ba yang /_/rin chen pad ma skyes pa ngo mtshar to/_/rgod par ma gyur 
[\[258a.5\]]dal zhing brtan par gshegs/_/stag dang lha dbang 'gros kyis gzhan gnon cing /_/bag tsha med par stabs ni bsgyings te gshegs/_/dpa' bo khyod kyi 'gros 'dra su la'ang med/_/mi ma lags pa rnams kyis bar snang las/_/lha yi me tog char ni rab 'bebs shing /_/
[\[258a.6\]]glu dbyangs sgras ni khyod la mchod par bgyid/_/cho 'phrul 'di 'dra 'di dag rmad du byung /_/khyod kyi gzugs ni rnam thos bu bas lhag_/gzi brjid dag ni nyi ma brgya bas 'phags/_/tshangs bcas lha mir bcas pa'i 'jig rten na/_/khyod 'dra'ang med na lhag pa ga la mchis/_/
[\[258a.7\]]bdag gis khyod kyi cho 'phrul mchog mthong nas/_/yon tan lhag pa gang dag gzigs gyur na/_/de bzhed pas na mi dbang rab byung snyam/_/bdag ni de la the tshom 'tshal bar gyur/_/de nas bcom ldan 'das kyis khyim bdag tshong dpon bzang skyong la 'di skad ces bka' stsal 
[\[258b\]]
[\[258b.1\]]to/_/kye ma'o khyim bdag 'jig rten gnas pa 'di ni gtse ba bcus gtses par mthong ste/_bcu gang zhe na/_'di lta ste/_skye bas gtse ba dang /_rga bas gtse ba dang /_na bas gtse ba dang /_'chi bas gtse ba dang /_mya ngan gyis gtse ba dang /_smre sngags 'don pas gtse ba dang /_
[\[258b.2\]]sdug bsngal gyis gtse ba dang /_yid mi bde bas gtse ba dang /_'khrug pas gtse ba dang /_'khor bas gtse ba dang bcu ste/_khyim bdag 'jig rten gnas pa gtse ba 'di bcus gtses par mthong nas/_bla na med pa yang dag par rdzogs pa'i byang chub thob par bya'o zhes dad pas 
[\[258b.3\]]khyim nas khyim med par rab tu byung ngo /_/de nas bcom ldan 'das kyis de'i tshe tshigs su bcad pa 'di dag gsungs so/_/'khor ba'i sgrom du chud pa yi/_/byis pa so so'i skye bo kun/_/skye bas nye bar gtse ba dang /_/na dang rga bas rab tu gzir/_/mya ngan byed cing smre sngags 
[\[258b.4\]]'don/_/'chi ba'i dbang du song mthong nas/_/srid pa'i sgrom las thar bya zhes/_/bskyab pa'i phyir ni mngon par byung /_/kye ma'o khyim bdag 'jig rten gnas pa 'di ni zhe sdang zhing kun nas mnar sems kyi dngos po bcus gcig la gcig mnar sems su byed par mthong ste/_
[\[258b.5\]]bcu gang zhe na/_'di lta ste/_bdag nyid la gnod pa byas zhes sems la kun nas mnar sems skye ba dang /_gnod pa byed do/_/zhes sems la kun nas mnar sems skye ba dang /_gnod pa byed par 'gyur ro/_/zhes sems la kun nas mnar sems skye ba dang /_bdag 
[\[258b.6\]]gi mdza' bo la gnod pa byas so/_/zhes sems la kun nas mnar sems skye ba dang /_bdag gi mdza' bo la gnod pa byed do/_/zhes sems la kun nas mnar sems skye ba dang bdag gi mdza' bo la gnod pa byed par 'gyur ro/_/zhes sems la kun nas mnar sems skye ba dang 
[\[258b.7\]]bdag dang mi mdza' ba'i don byas so zhes sems la kun nas mnar sems skye ba dang /_bdag dang mi mdza' ba'i don byed do zhes sems la kun nas mnar sems skye ba dang /_bdag dang mi mdza' ba'i don byed par 'gyur ro zhes sems la kun nas mnar sems skye ba dang /_gnod pa'i rab 
[\[259a\]]
[\[259a.1\]]tu sdang ba nyid dang bcu'o/_/khyim bdag kun nas mnar sems kyi dngos po bcu po ni de dag yin te/_kun nas mnar sems thams cad sel ba bla na med pa yang dag par rdzogs pa'i byang chub thob par bya'o/_/zhes dad pas khyim nas khyim med par rab tu byung ngo /_/de 
[\[259a.2\]]nas bcom ldan 'das kyis don de nyid rab tu bstan pa'i phyir de'i tshe tshigs su bcad pa 'di dag gsungs so/_/kye ma'o sems can zhe sdang ste/_/gcig la gcig ni phan tshun du/_/kun nas mnar sems dngos po bcus/_/kun la kun nas mnar sems gyur/_/bdag dang bdag gi 
[\[259a.3\]]nye du la/_/gnod pa byas dang byed pa dang /_/gnod pa byed par 'gyur ro zhes/_/de yi kun nas mnar sems skye/_/gang rnams bdag dang mi mdza' ba/_/de dag gi ni don byas dang /_/byed do byed par 'gyur ro zhes/_/de yi kun nas mnar sems skye/_/gnod pa'i sdang 
[\[259a.4\]]dang bcu yin te/_/gang gis mnar sems 'phel 'gyur ba/_/de mthong kun nas mnar sems rnams/_/mi 'dod pas na rab tu byung /_/kye ma'o khyim bdag 'jig rten gnas pa 'di ni lta bar byas pa lta ba ngan pa thibs po bcus lta bar byas pa sna tshogs dang /_lta ba ngan pa 
[\[259a.5\]]thibs po dag gis non par mthong ste/_bcu gang zhe na/_'di lta ste/_/bdag tu lta bar gyur ba lta ba ngan pa thibs po dang /_sems can du lta bar gyur pa lta bu ngan pa thibs po dang /_srog tu lta bar gyur pa lta ba ngan pa thibs po dang /_gang zag tu lta bar gyur ba lta ba ngan pa thibs po dang /_
[\[259a.6\]]chad par lta bar gyur pa lta ba ngan pa thibs po dang /_rtag par lta bar gyur pa lta ba ngan pa thibs po dang /_bya ba med par lta bar gyur pa lta ba ngan pa thibs po dang /_rgyu med par lta bar gyur pa lta ba ngan pa thibs po dang /_mi 'thun pa'i rgyur lta bar gyur pa lta ba ngan pa thibs po dang /_log 
[\[259a.7\]]par lta bar gyur pa lta ba ngan pa'i thibs po dang bcu'o/_/khyim bdag lta bar gyur pa lta ba ngan pa'i thibs po ni de dag yin te/_lta ba thams cad gzhig pa'i phyir bla na med pa yang dag par rdzogs pa'i byang chub thob par bya'o/_/zhes dad pas khyim nas khyim med par rab tu byung ngo /_/
[\[259b\]]
[\[259b.1\]]de nas bcom ldan 'das kyis don de nyid rgya cher bstan pa'i phyir de'i tshe tshigs su bcad pa 'di dag gsungs so/_/byis pa so so'i skye bo kun/_/bdag tu lta dang sems can lta/_/srog tu lta ba rnams kyi yang /_/lta ba thibs pos rab tu g.yogs/_/rtag dang chad par 
[\[259b.2\]]lta ba dang /_/bya med lta la gnas pa dag_/yang dag lta bar dgod do zhes/_/de phyir nga ni rab tu byung /_/kye ma'o khyim bdag 'jig rten gnas pa 'di ni zug rngu chen po bcus bskal pa grangs med pa bye ba khrag khrig brgya stong du zug rngus zug par mthong ste/_bcu gang zhe na/_'di 
[\[259b.3\]]lta ste/_srid pa'i zug rngu dang /_ma rig pa'i zug rngu dang /_'dod pa'i zug rngu dang /_'dod chags kyi zug rngu dang /_zhe sdang gi zug rngu dang /_gti mug gi zug rngu dang /_nga rgyal gyi zug rngu dang /_lta ba'i zug rngu dang /_'byung ba'i zug rngu dang /_'jig pa'i zug rngu dang bcu'o/_/khyim 
[\[259b.4\]]bdag zug rngu chen po bcu po ni de dag yin te/_zug rngu thams cad bsal ba'i phyir bla na med pa yang dag par rdzogs pa'i byang chub thob par bya'o zhes dad pas khyim nas khyim med par rab tu byung ngo /_/de nas bcom ldan 'das kyis de'i tshe tshigs su bcad pa 'di dag gsungs so/_/srid 
[\[259b.5\]]pa'i zug rngus zug pa rnams/_/thog ma'i mtha' ni mi shes te/_/ma rig pa yis ldongs byas nas/_/mun pa nas ni mun par 'gro/_/sred pa'i zug rngus zug pa dang /_/'dod chags zug rngus rgyus pa dang /_/zhe sdang zug rngus brgyal bas na/_/phung po dag ni len 
[\[259b.6\]]par byed/_/gti mug gi ni zug rngus dkris/_/nga rgyal dag gi zug rngus snyems/_/'byung ba dang ni 'jig pa na/_/lta ba'i zug rngus mi 'phrod 'gyur/_/byis pa so so'i skye bo kun/_/phan tshun tshig gi mtshon cha yis/_/'di ni [{]brdzun [,]rdzun [}]gyis 'di bden zhes/_/phan tshun du ni 
[\[259b.7\]]rtsod par byed/_/zug rngus zug pa'i sems can gyi/_/skyabs dang dpung gnyen 'gyur ba yi/_/zug rngu 'byin pa de bzhin gshegs/_/'jig rten 'dir ni 'byung bar 'gyur/_/gzhan yang kye ma'o khyim bdag 'jig rten gnas pa 'di ni/_sred pa'i rtsa ba las byung ba'i chos bcu 
[\[260a\]]
[\[260a.1\]]po dag gis rtsa ba'i gnas la rab tu gnas par mthong ste/_bcu gang zhe na/_'di lta ste/_sred pa la brten nas kun tu 'tshol ba dang /_kun tu tshol ba la brten nas rnyed pa dang /_rnyed pa la brten nas nga yir 'dzin pa dang /_nga yir 'dzin pa la brten nas rnam par nges pa dang /_rnam 
[\[260a.2\]]par gdon mi za ba la brten nas 'dun pa'i 'dod chags dang /_'dun pa'i 'dod chags la brten nas lhag par chags pa dang /_lhag par chags pa la brten nas ser sna dang /_ser sna la brten nas yongs su 'dzin pa dang /_yongs su 'dzin pa la brten nas yongs su srung ba dang /_yongs su 
[\[260a.3\]]srung ba la brten nas sdug bsngal ba ste/_yongs su srung ba'i gzhi las dbyig pa thogs pa dang /_mtshon cha thogs pa dang /_'thab pa dang /_mtshang 'dru ba dang /_'gyed pa dang /_rtsod pa rnams 'byung ngo /_/de'i phyir phra ma la sogs pa sdig pa mi dge ba'i chos rnam pa mang po 'byung bar 
[\[260a.4\]]'gyur te khyim bdag sred pa'i rtsa ba las byung ba'i chos bcu po de dag gis 'jig rten gnas pa rab tu gnas par mthong nas rtsa ba med pa gnas med pa'i bla na med pa yang dag par rdzogs pa'i byang chub thob par bya'o/_/zhes dad pas khyim nas khyim med par rab tu byung ngo /_/'di la chos nyid ni 'di 
[\[260a.5\]]yin te/_de la 'di skad ces bya'o/_/sred pas mid pa'i sems can rnams/_/'di nas 'di ni kun tu tshol/_/rnyed pa rnyed nas nga yir 'dzin/_/de las rnam par nges par 'gyur/_/bya ba 'di dag bya'o zhes/_/'dun pa'i 'dod chags rab tu 'phel/_/'dun pa'i 'dod chags 'phel 
[\[260a.6\]]bas na/_/lhag par chags phyir ser sna 'gyur/_/ser sna'i nyes pas 'jig rten na/_/kun tu 'dzin pa sra bar 'gyur/_/yongs su 'dzin pas kun srung ba/_/rgyun mi 'chad par 'byung bar 'gyur/_/byis pa kun tu bsrung ba'i phyir/_/dbyig pa dang ni mtshon 'debs shing /_/
[\[260a.7\]]sdig pa thams cad byed pas na/_/de las sdug bsngal 'phel bar 'gyur/_/sred pa'i gzhi las sdug bsngal kun/_/shin tu 'byung bar mthong bas na/_/rtsa ba med cing gnas med pa'i/_/byang chub dam pa rtogs par 'dod/_/gzhan yang kye ma'o khyim bdag 'jig rten gnas 
[\[260b\]]
[\[260b.1\]]pa 'di ni log pa'i chos bcus log pa nyid du nges par mthong ste/_bcu gang zhe na/_/'di lta ste/_log pa'i lta ba dang /_log pa'i rtog pa dang /_log pa'i ngag dang /_log pa'i las kyi mtha' dang /_log pa'i 'tsho ba dang /_log pa'i rtsol ba dang /_log pa'i dran pa dang /_log pa'i 
[\[260b.2\]]ting nge 'dzin dang /_log pa'i rnam par grol ba dang /_log pa'i shes pa dang bcu ste/_khyim bdag 'jig rten gnas pa 'di ni log pa'i chos bcu po de dag gis log par nges par mthong nas/_log pa thams cad las yang dag par bzla ba'i phyir bla na med pa yang dag par rdzogs pa'i 
[\[260b.3\]]byang chub mngon par rdzogs par 'tshang rgya bar bya'o zhes dad pas khyim nas khyim med par rab tu byung ngo /_/de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag gsungs so/_/gang dag log pa'i lta chags dang /_/log par rtog pa'i spyod 
[\[260b.4\]]yul dang /_/log pa'i tshig tu smra ba dang /_/log pa'i las mtha' spyod pa dang /_/log pa'i 'tsho dang log pa'i rtsol/_/log pa'i dran dang mnyam par 'jog_/log pa'i rnam grol rdzogs pa dang /_/log pa'i shes la gzhol ba yi/_/log par nges pa'i phung po ni/_/byis pa de 
[\[260b.5\]]la gnas pa dag_/yang dag nyid la dgod do zhes/_/de phyir nga ni rab tu byung /_/gzhan yang kye ma'o khyim bdag 'jig rten gnas pa 'di ni lam ngan par zhugs shing /_mi dge ba bcu'i las kyi lam rnams kyis phal cher ngan song du gzhol ba/_ngan song du 'bab pa/_ngan song 
[\[260b.6\]]du bab par mthong ste/_bcu gang zhe na/_'di lta ste/_srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma zer ba dang /_ngag rtsub po dang /_tshig kyal ba dang /_brnab sems dang /_gnod sems dang /_log par lta ba 
[\[260b.7\]]dang bcu ste/_khyim bdag mi dge ba bcu'i las kyi lam rnams kyis 'jig rten gnas pa 'di lam ngan par zhugs shing phal cher ngan song du gzhol ba/_ngan song du 'bab pa/_ngan song du bab par mthong nas ngan song thams cad las yang dag par bzla ba'i phyir bla na med pa yang dag par rdzogs 
[\[261a\]]
[\[261a.1\]]pa'i byang chub mngon par rdzogs par 'tshang rgya bar bya'o zhes dad pas khyim nas khyim med par rab tu byung ngo /_/de nas bcom ldan 'das kyis don de nyid rgya cher bstan pa'i phyir de'i tshe tshigs su bcad pa 'di dag gsungs so/_/srog gcod pa yi sems can dang /_/gzhan gyi 
[\[261a.2\]]nor la phrog pa dang /_/'dod la log par g.yem pa dag_/sems can dmyal bar myur du 'gro/_/dbyen byed pa dang tshig rtsub dang /_/[{]brdzun [,]rdzun [}]du smra zhing mi sdom pa/_/byis pa kyal ba smra ba rnams/_/so so skye bo slu bas bcings/_/gzhan gyi spyod la brnab sems dang /_/gnod 
[\[261a.3\]]sems dag ni mang ba dang /_/mi mang lta ba log zhugs pa/_/ngan 'gro dag tu 'gro bar 'gyur/_/lus kyis sdig pa rnam gsum dang /_/ngag gis sdig pa rnam bzhi dang /_/yid kyis sdig pa rnam gsum ni/_/sdig byed pa dag rab tu byed/_/sdig pa'i las rnams byas pas na/_/
[\[261a.4\]]de phyir ngan 'gror 'gro bar 'gyur/_/ci nas ngan 'gror mi gtang bar/_/bskyab pa'i phyir ni rab tu byung /_/gzhan yang kye ma'o khyim bdag 'jig rten gnas pa 'di ni kun nas nyon mongs pa bcu dag gis nyon mongs pa dang /_nye ba'i nyon mongs pa dang /_kun nas nyon mongs pa'i 
[\[261a.5\]]dri ma dang ldan par mthong ste/_bcu gang zhe na/_'di lta ste/_ser sna'i dri ma kun nas nyon mongs pa dang /_'chal ba'i tshul khrims kyi dri ma kun nas nyon mongs pa dang /_gnod sems kyi dri ma kun nas nyon mongs pa dang /_le lo'i dri ma kun nas nyon mongs pa dang /_g.yeng ba'i 
[\[261a.6\]]dri ma kun nas nyon mongs pa dang /_'chal ba'i shes rab kyi dri ma kun nas nyon mongs pa dang /_sri zhu med pa'i dri ma kun nas nyon mongs pa dang /_the tshom gyi dri ma kun nas nyon mongs pa dang /_ma mos pa'i dri ma kun nas nyon mongs pa dang /_/ma gus pa'i dri ma kun nas nyon 
[\[261a.7\]]mongs pa dang bcu ste/_khyim bdag 'jig rten gnas pa 'di ni kun nas nyon mongs pa bcu po de dag gis kun nas nyon mongs par mthong nas kun nas nyon mongs pa med pa'i bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/zhes dad pas 
[\[261b\]]
[\[261b.1\]]khyim nas khyim med par rab tu byung ngo /_/'di la chos nyid ni 'di yin te/_de la 'di skad ces bya'o/_/'jig rten 'di dag phal cher ni/_/kun nas nyon mongs bcu yis gzir/_/'dus byas kun nas nyon mongs dga'/_/nam yang skyo bar byed mi 'gyur/_/byis pa so so'i skye bo 
[\[261b.2\]]kun/_/ser sna'i dri mas nyon mongs te/_/bslab pa yang dag bzung nas kyang /_/sdom pa med cing nyams par spyod/_/byis pa bzod la rgyab kyis phyogs/_/brtson 'grus chung ba le lo can/_/sems kyang gnas pa ma yin pa/_/shes rab 'chal ba blun zhing rmongs/_/pha 
[\[261b.3\]]dang ma dang phu bo dang /_/bla ma la ni sri zhu spangs/_/'jig rten snang mdzad sangs rgyas dag_/mthong nas blo ngan nem nur byed/_/zab mo rgyal bas gsungs pa yi/_/dam pa'i chos ni spong bar byed/_/mun pa'i phung pos rab tu khebs/_/'phags pa'i tshogs la gus mi byed/_/kun nas 
[\[261b.4\]]nyon mongs 'di gzigs nas/_/'dus byas gang la'ang mi dga' ste/_/nyon mongs med pa 'dus ma byas/_/mya ngan 'das pa thob par bya/_/gzhan yang kye ma'o khyim bdag 'jig rten gnas pa 'di ni 'di lta ste/_phrag dog dang ser sna'i kun tu sbyor ba dang ldan par shes/_kye 
[\[261b.5\]]ma'o khyim bdag 'jig rten gnas pa 'di ni 'di lta ste/_ma rig pa'i ling tog gis khebs par mthong /_kye ma'o khyim bdag 'jig rten gnas pa 'di ni 'di lta ste/_gti mug gi 'obs su nub par mthong /_kye ma'o khyim bdag 'jig rten gnas pa 'di ni 'di lta ste/_'dod pa'i klung gis 
[\[261b.6\]]ded par mthong /_kye ma'o khyim bdag 'jig rten gnas pa 'di ni 'di lta ste/_'dod pa'i zug rngus gshis su zug par mthong /_kye ma'o khyim bdag 'jig rten gnas pa 'di ni 'di lta ste/_khro ba dang 'khon du 'dzin pa'i du bas shin tu bdugs par mthong /_kye ma'o khyim bdag 'jig rten 
[\[261b.7\]]gnas pa 'di ni 'di lta ste/_'dod chags kyi mes kun tu 'bar bar mthong /_kye ma'o khyim bdag 'jig rten gnas pa 'di ni 'di lta ste/_zhe sdang gi dug gis kun tu khebs par mthong /_kye ma'o khyim bdag 'jig rten gnas pa 'di ni 'di lta ste/_sgrib pa'i tsher mas bskor bar mthong /_kye 
[\[262a\]]
[\[262a.1\]]ma'o khyim bdag 'jig rten gnas pa 'di ni 'di lta ste/_'khor ba'i 'brog dgon pas brtson 'grus nyams par mthong ste/_khyim bdag 'jig rten gnas pa yongs su 'khri ba bcu po de dag gis yongs su dkris par mthong nas dad pas khyim nas khyim med 
[\[262a.2\]]par rab tu byung ngo /_/de nas bcom ldan 'das kyis don de nyid rgya cher bstan pa'i phyir de'i tshe tshigs su bcad pa 'di dag gsungs so/_/rga bas skyes bu rnams kyi gzhon pa 'joms/_/gzugs kyang rnam par 'jig cing gzugs ngan byed/_/dran dang blo dang dga' ba med 
[\[262a.3\]]par byed/_/'gro ba rnams ni 'chi ba'i sgo mor khrid/_/nad ni stobs dang drag shul rab tu 'joms/_/mthu dang pha rol gnod pa thams cad 'phrog_/dbang po'i grong rnams mtha' dag 'joms par byed/_/mgon med shin tu brtul ba zhan par 'gyur/_/'chi ba srin mo lta 
[\[262a.4\]]bur mi bzad de/_/rtag tu skye dgu rnams kyi phyi bzhin 'brang /_/stobs kyis rab tu mnan nas 'gro ba yi/_/phangs pa'i tshe ni ma lus zad par 'thung /_/rga ba dang ni 'chi bas skyo gyur te/_/'jig rten dag ni nad kyis gtses rig nas/_/mi dga' mi 'chi zhi zhing bde ba yi/_/
[\[262a.5\]]chos rnams tshol phyir nga ni rab tu byung /_/me gsum gyis ni 'jig rten rab tshig pa/_/'gro ba dag la skyabs gzhan ma mthong nas/_/nga ni skyabs dang dpung gnyen gyur byas te/_/bdud rtsi'i char phab me rnams zhi bar bya/_/skye dgu dag ni lam rnams rab stor cing /_/
[\[262a.6\]]mig med ldongs pa rmongs par gyur pa mthong /_/nga ni 'jig rten dag la mig sbyin cing /_/lam rnams bstan phyir nga ni rab tu byung /_/sgrib pa dag gis bsgribs shing kun bsgribs nas/_/the tshom kun nas langs pa'i sems can dag_/the tshom rab tu bsal bar 'gyur ba 
[\[262a.7\]]dang /_/chos rnams bstan phyir nga ni rab tu byung /_/sems can 'di dag phan tshun mi 'thun te/_/glags dang skabs tshol gnod pa'i nyes pa can/_/'gras pa dag gi sdums ni bya ba dang /_/'gro la phan 'dod phyir ni nga rab byung /_/pha dang ma dang sdug pa'i mchog rnams la/_/
[\[262b\]]
[\[262b.1\]]nga rgyal dbang gis mi gus sems can dag_/nga rgyal rgyal mtshan rab tu bsnyal ba'i phyir/_/khyim bdag de phyir nga ni rab tu byung /_/chags pa yis ni bsgribs pa'i sems can rnams/_/rdzas phyir ltung bar byed pa mthong ba dang /_/nor bdun rgya chen rab tu rnyed gyur te/_/
[\[262b.2\]]des ni sems can dbul ba med par bya/_/sems can 'di dag phan tshun gsod byed cing /_/lus ni gdon mi za bar dor dgos kyang /_/byis pa don med bdag lus gso mthong nas/_/srid pa gsum las nga ni rnam par log_/ji ltar khyod ni don mi shes pa bzhin/_/
[\[262b.3\]]de 'dra bas ni 'jig rten gsum po gang /_/'jig rten dag la don rnams bstan pa'i phyir/_/phan par 'dod pas nga ni rab tu byung /_/sems can dmyal bar ltung ba'i sems can dag_/mi bzad rnam pa sna tshogs mtha' yas kyi/_/sdug bsngal drag po byed par mthong bas 
[\[262b.4\]]na/_/de dag thar bar bya phyir nga rab byung /_/gcig la gcig ni gnod byed sems can rnams/_/byol song 'gro bar rnam par spyod mthong nas/_/skye dgu mgon med mgon ni bya ba'i phyir/_/snying rje'i bsam pas nga ni rab tu byung /_/gshin rje yis ni gtses pa'i sems 
[\[262b.5\]]can rnams/_/bkres skom mi bzad sdug bsngal gzir mthong ste/_/byang chub dam pa thob nas de dag la/_/bdud rtsi'i ro mchog kha zas sbyin par bya/_/mi yi kun tu tshol ba'i sdug bsngal dang /_/lha rnams 'chi 'pho sdug bsngal rig nas ni/_/'jig rten gsum 
[\[262b.6\]]kun sdug bsngal sdug bsngal gyis/_/nyen par mthong nas nga ni rab tu byung /_/khrel ba dang ni ngo tsha med pa dang /_/'dod pas rab tu brgyal ba'i sems can rnams/_/ma dang sring mo bla ma'i chung ma la/_/nyal ba khyi dang phag rnams ji bzhin no/_/'dod pa'i dga' ba 
[\[262b.7\]]yis ni 'di dag ming /_/sems can bud med dbang song 'di mthong nas/_/tshong dpon bud med dag ni mi 'dod pas/_/khyim yang spangs nas nga ni rab tu byung /_/byis pa rnams ni 'dod pa'i dga' la gnas/_/thams cad sdig pa rtsod pa'i dbang du song /_/bdud rnams thams 
[\[263a\]]
[\[263a.1\]]cad la ni dbang byas te/_/byang chub rim par 'tshang rgyar nga rab byung /_/khyim na gnas pa dag ni nyes pa stong /_/'di 'dra ba yi gnod pa 'di mthong nas/_/sa rnams thams cad rnam par spangs nas ni/_/skye ba zad par bya phyir nga rab byung /_/de nas khyim bdag lnga brgya 
[\[263a.2\]]tsam po de dag kye ma'o 'di ni sangs rgyas yin no zhes ngo mtshar thob par gyur te/_/de dag gis sangs rgyas so sangs rgyas so snyam du rig nas sgra skad mgrin gcig tu bcom ldan 'das la tshigs su bcad pa 'di dag gsol to/_/tshong dpon 'dus pa lnga brgya tsam po dag_/rga 
[\[263a.3\]]bas 'jigs skrag rgyal ba'i drung du mchis/_/'di la chos mchog dam pa rgya che ba/_/rga shis mthar 'byin rab tu bshad du gsol/_/srid pa'i 'gro ba yongs dag bsam pa dag_/bcom ldan srid bral 'jigs las rnam par grol/_/'byung ba 'jig par mdzad pa skyabs mdzod 
[\[263a.4\]]de/_/srid pa'i khyim zhugs 'gro ba thar bar mdzod/_/dpa' bo 'dod chags bral zhing rnam par grol/_/rdul bral dri ma mi mnga' rnam dag sems/_/'dul la mkhas pa kha lo sgyur ba'i mchog_/bdud rtsi dam pa chos kyi rgyun phye shig_/skyes bu dam pa gzugs rab mchog 'dzin 
[\[263a.5\]]pa/_/khyod 'dra sa dang lha yul gang na'ang med/_/mi mnyam mnyam pa dam pa 'jig rten gtso/_/bde bar gshegs pa rab mchog chos gsungs shig_/dri gsum dri ma spangs shing skyon mi mnga'/_/mun pa rab rib mi mnga' rnam dag spyan/_/mun dang bral zhing gti mug 
[\[263a.6\]]dra ba bsal/_/rdul mi mnga' ba mtshungs med chos rnams gsungs/_/'gro ba mgon med sdug bsngal gyur pa rnams/_/srid pa'i mtshor lhung skyabs med thams cad la/_/thugs rje brtse ba bskyed de byams pa'i thugs/_/rgyal ba myur drongs pha rol dgod par mdzod/_/nga rgyal 
[\[263a.7\]]gti mug rgyags pas rgal dka' zhing /_/nad dang rtsod mang dba' klong srid pa'i chur/_/'gro ba lhung nas khyer ba skyabs med la/_/thugs brtse skyed la srid pa'i rgyun las sgrol/_/gser gyi ri ltar rnam par dag pa'i sku/_/gzi brjid nyi ma bye ba brgya bas lhag_/'jam 
[\[263b\]]
[\[263b.1\]]zhing snyan pa tshangs dbyangs mchog mnga' ba/_/chos mchog brjod pa mdzes pa rab tu gsungs/_/chos 'di kun ni rang bzhin rnam par dag_/rang bzhin 'od gsal ye nas rtsa ba dag_/ma byas byed dang tshor ba po dang bral/_/gzhan las ma gsan rnam dag thams cad 
[\[263b.2\]]gzigs/_/spyad pa rab spyad grags pa mtha' yas pa/_/rang byung stobs bcu mnga' zhing 'jigs med pa/_/mtha' yas ye shes nam mkha' mtshungs pa'i thugs/_/rab sbyin dge sbyong mchog gi chos bshad gsol/_/de nas bcom ldan 'das 'di snyam du dgongs te/_e 
[\[263b.3\]]ma'o khyim bdag lnga brgya tsam po 'di dag dge ba'i rtsa ba yongs su smin gyis ci nas sa phyogs 'di nyid du khyim pa'i mtshan ma spangs te rab tu byung ba thob nas thams cad zag pa zad pa'i mthar byed pa de lta de lta bur ngas chos bstan to/_/snyam du dgongs so/_/de nas bcom ldan 'das 
[\[263b.4\]]de'i tshe steng gi bar snang la skyil mo krung bcas te bzhugs so/_/de nas khyim bdag lnga brgya tsam po de dag bcom ldan 'das la lhag par dga' ba dang /_dad pa dang /_ri mo dang /_gus pa nye bar gzhog go_/de nas bcom ldan 'das kyi khyim bdag lnga brgya tsam po de dag la bka' stsal pa/_
[\[263b.5\]]khyim bdag khyed rnams gtse ba bcu las thar bar 'dod dam/_bcu gang zhe na/_'di lta ste/_skye bas gtse ba dang /_rga bas gtse ba dang /_na bas gtse ba dang /_'chi bas gtse ba dang /_mya ngan gyis gtse ba dang /_smre sngags 'don pas gtse ba dang /_sdug bsngal gyis gtse ba 
[\[263b.6\]]dang /_yid mi bde bas gtse ba dang /_'khrug pas gtse ba dang /_'khor bas gtse ba ste/_khyim bdag khyed rnams gtse ba bcu po 'di dag las thar bar 'dod dam/_gzhan yang khyim bdag khyed rnams kun nas mnar sems kyi dngos po bcu las thar bar 'dod dam/_bcu 
[\[263b.7\]]gang zhe na/_'di lta ste/_bdag nyid la gnod pa byas zhes sems la kun nas mnar sems skye ba dang /_gnod pa byed do zhes sems la kun nas mnar sems skye ba dang /_gnod pa byed par 'gyur ro/_/zhes sems la kun nas mnar sems skye ba dang /_bdag gi mdza' bo 
[\[264a\]]
[\[264a.1\]]la gnod pa byas zhes sems la kun nas mnar sems skye ba dang /_bdag gi mdza' bo la gnod pa byed do zhes sems la kun nas mnar sems skye ba dang /_bdag gi mdza' bo la gnod pa byed par 'gyur ro zhes sems la kun nas mnar sems skye ba dang /_bdag dang 
[\[264a.2\]]mi mdza' ba'i don byas so zhes sems la kun nas mnar sems skye ba dang /_bdag dang mi mdza' ba'i don byed do zhes sems la kun nas mnar sems skye ba dang /_bdag dang mi mdza' ba'i don byed par 'gyur ro zhes sems la kun nas mnar sems skye ba dang /_gnod pa'i rab tu sdang 
[\[264a.3\]]ba nyid dang bcu ste/_khyim bdag khyed rnams kun nas mnar sems kyi dngos po bcu po 'di dag las thar bar 'dod dam/_gzhan yang khyim bdag khyed rnams lta ba sna tshogs su gyur pa/_lta ba ngan pa'i thibs po bcu las thar bar 'dod dam/_bcu gang zhe na/_'di lta ste/_bdag tu lta bar 
[\[264a.4\]]gyur pa lta ba ngan pa thibs po dang /_sems can du lta bar gyur pa lta ba ngan pa thibs po dang /_srog tu lta bar gyur pa lta ba ngan pa thibs po dang /_gang zag tu lta bar gyur pa lta ba ngan pa thibs po dang /_chad par lta bar gyur pa lta ba ngan pa thibs po dang /_rtag par lta bar gyur pa lta ba 
[\[264a.5\]]ngan pa thibs po dang /_bya ba med par lta bar gyur pa lta ba ngan pa thibs po dang /_rgyu med par lta bar gyur pa lta ba ngan pa thibs po dang /_mi mthun pa'i rgyur lta bar gyur pa lta ba ngan pa thibs po dang /_log par lta bar gyur pa lta ba ngan pa thibs po ste/_khyim bdag khyed rnams 
[\[264a.6\]]lta bar gyur pa lta ba ngan pa thibs po bcu po 'di dag las thar bar 'dod dam/_gzhan yang khyim bdag khyed rnams zug rngu bcu las thar bar 'dod dam/_bcu gang zhe na/_'di lta ste/_srid pa'i zug rngu dang /_ma rig pa'i zug rngu dang /_'dod pa'i zug rngu dang /_'dod chags kyi 
[\[264a.7\]]zug rngu dang /_zhe sdang gi zug rngu dang /_gti mug gi zug rngu dang /_nga rgyal gyi zug rngu dang /_lta ba'i zug rngu dang /_'byung ba'i zug rngu dang /_'jigs pa'i zug rngu dang bcu ste/_khyim bdag khyed rnams zug rngu bcu po 'di dag las thar bar 'dod dam/_gzhan yang khyim bdag khyed rnams 
[\[264b\]]
[\[264b.1\]]sred pa'i rtsa ba las byung ba'i chos bcu po 'di dag las thar bar 'dod dam/_bcu gang zhe na/_'di lta ste/_sred pa la brten nas kun tu tshol ba dang /_kun tu tshol ba la brten nas rnyed pa dang /_rnyed pa la brten nas nga yir 'dzin pa dang /_nga yir 'dzin pa la brten nas rnam par nges pa dang /_rnam 
[\[264b.2\]]par nges pa la brten nas 'dun pa'i 'dod chags dang /_'dun pa'i 'dod chags la brten nas lhag par chags pa dang /_lhag par chags pa la brten nas ser sna dang /_ser sna la brten nas yongs su 'dzin pa dang /_yongs su 'dzin pa la brten nas yongs su srung ba dang /_yongs su srung 
[\[264b.3\]]ba la brten nas sdug bsngal ba dang bcu ste/_yongs su srung ba'i gzhi las dbyug pa thogs pa dang /_mtshon cha thogs pa dang /_'thab pa dang mtshang 'dru ba dang /_'gyed pa dang /_rtsod pa rnams 'byung ngo /_/de'i phyir phra ma la sogs pa sdig pa mi dge ba'i chos rnam pa mang po 'byung bar 
[\[264b.4\]]'gyur te/_khyim bdag khyed rnams sred pa'i rtsa ba las byung ba'i chos bcu po 'di dag las thar bar 'dod dam/_gzhan yang khyim bdag khyed rnams log pa nyid bcu las thar bar 'dod dam/_bcu gang zhe na/_'di lta ste/_log pa'i lta ba dang /_log pa'i rtog pa dang /_log pa'i ngag dang /_log pa'i 
[\[264b.5\]]las kyi mtha' dang /_log pa'i 'tsho ba dang log pa'i rtsol ba dang log pa'i dran pa dang /_log pa'i ting nge 'dzin dang /_log pa'i rnam par grol ba dang /_log pa'i shes pa dang bcu ste/_khyim bdag khyed rnams log pa nyid bcu po 'di dag las thar bar 'dod dam/_gzhan yang khyim bdag 
[\[264b.6\]]khyed rnams mi dge ba'i las kyi lam bcu las thar bar 'dod dam/_bcu gang zhe na/_'di lta ste/_srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma dang /_ngag rtsub po dang /_tshig kyal pa dang /_brnab sems dang /_gnod 
[\[264b.7\]]sems dang /_log par lta ba ste/_khyim bdag khyed rnams mi dge ba'i las kyi lam bcu po 'di dag las thar bar 'dod dam/_gzhan yang khyim bdag khyed rnams kun nas nyon mongs pa bcu las thar bar 'dod dam/_bcu gang zhe na/_'di lta ste/_ser sna'i dri ma kun nas nyon 
[\[265a\]]
[\[265a.1\]]mongs pa dang /_'chal ba'i tshul khrims kyi dri ma kun nas nyon mongs pa dang /_gnod sems kyi dri ma kun nas nyon mongs pa dang /_le lo'i dri ma kun nas nyon mongs pa dang /_g.yeng ba'i dri ma kun nas nyon mongs pa dang /_'chal ba'i shes rab kyi dri ma 
[\[265a.2\]]kun nas nyon mongs pa dang /_sri zhu med pa'i dri ma kun nas nyon mongs pa dang /_the tshom gyi dri ma kun nas nyon mongs pa dang /_ma mos pa'i dri ma kun nas nyon mongs pa dang /_ma gus pa'i dri ma kun nas nyon mongs pa ste/_khyim bdag khyed rnams kun nas nyon mongs pa bcu po 'di 
[\[265a.3\]]dag las thar bar 'dod dam/_gzhan yang khyim bdag khyed rnams 'khor ba'i 'jigs pa bcu las thar bar 'dod dam/_bcu gang zhe na/_'di lta ste/_phrag dog dang /_ser sna'i kun tu sbyor ba las thar bar 'dod dam/_'di lta ste/_khyim bdag khyed rnams ma rig pa'i ling tog las 
[\[265a.4\]]thar bar 'dod dam/_'di lta ste/_khyim bdag khyed rnams gti mug gi 'obs las thar bar 'dod dam/_'di lta ste/_khyim bdag khyed rnams 'dod pa'i chu bo las thar bar 'dod dam/_'di lta ste/_khyim bdag khyed rnams log pa'i zug rngu las thar bar 'dod dam/_'di lta ste/_khyim 
[\[265a.5\]]bdag khyed rnams khro ba dang 'khon du 'dzin pa las thar bar 'dod dam/_'di lta ste/_khyim bdag khyed rnams 'dod chags kyi me las thar bar 'dod dam/_'di lta ste/_khyim bdag khyed rnams zhe sdang gi dug las thar bar 'dod dam/_'di lta ste/_khyim bdag khyed rnams sgrib pa'i tsher 
[\[265a.6\]]ma las thar bar 'dod dam/_'di lta ste/_khyim bdag khyed rnams 'khor ba'i 'brog dgon pa las thar bar 'dod dam/_khyim bdag khyed rnams 'khor ba'i 'jigs pa bcu po 'di dag las thar bar 'dod dam/_de nas bcom ldan 'das la khyim bdag lnga brgya tsam po de dag gis sgra skad 
[\[265a.7\]]mgrin gcig tu 'di skad ces gsol to/_/bcom ldan 'das bdag cag gtse ba bcu las thar bar 'tshal te/_bcu gang zhe na/_'di lta ste/_skye bas gtse ba dang /_rga bas gtse ba dang /_na bas gtse ba dang /_'chi bas gtse ba dang /_mya ngan gyis gtse ba dang /_smre sngags 'don pas 
[\[265b\]]
[\[265b.1\]]gtse ba dang /_sdug bsngal gyis gtse ba dang /_yid mi bde bas gtse ba dang /_'khrug pas gtse ba dang /_'khor ba'i gtse ba las bcom ldan 'das bdag cag thar bar 'tshal lo/_/de bzhin du 'khor ba'i 'brog dgon pa'i bar du chos bcu po 'di dag las thams cad rgyas par 
[\[265b.2\]]bya'o/_/de nas bcom ldan 'das kyis khyim bdag lnga brgya tsam po de dag la bka' stsal pa/_khyim bdag rnams mig ni thar bar mi 'dod do/_/de ci'i phyir zhe na/_mig ni byed pa med pa g.yo ba med pa ste/_mig ni mi sems shing rnam par mi rig go_/de bas na khyim bdag rnams mig la 
[\[265b.3\]]bdag med do zhes gnas par bya'o/_khyim bdag rnams rna ba dang /_sna dang /_lce dang /_lus dang /_yid ni thar bar mi 'dod do/_/de ci'i phyir zhe na/_yid ni byed pa med pa g.yo ba med pa ste/_yid ni mi sems shing rnam par mi rig go_/de bas na khyim bdag rnams yid 
[\[265b.4\]]la yang bdag med do zhes gnas par bya'o/_/khyim bdag rnams gzugs ni thar bar mi 'dod do/_/de ci'i phyir zhe na/_gzugs ni byed pa med pa g.yo ba med pa ste/_gzugs ni mi sems shing rnam par mi rig go_/de bas na khyim bdag rnams gzugs la yang bdag 
[\[265b.5\]]med do zhes gnas par bya'o/_/khyim bdag rnams sgra dang /_dri dang /_ro dang /_reg bya dang /_chos ni thar bar mi 'dod do/_/de ci'i phyir zhe na/_chos kyi bar du byed pa med pa g.yo ba med pa ste/_chos ni mi sems shing rnam par mi rig go_/de bas na khyim bdag rnams chos 
[\[265b.6\]]kyi bar du yang bdag med do zhes gnas par bya'o/_/khyim bdag rnams gzugs kyi phung po ni thar bar mi 'dod do/_/de ci'i phyir zhe na/_gzugs kyi phung po ni byed pa med pa g.yo ba med pa ste/_gzugs kyi phung po ni mi sems shing rnam par mi rig go_/de bas na khyim bdag 
[\[265b.7\]]rnams gzugs kyi phung po la yang bdag med do zhes gnas par bya'o/_/khyim bdag rnams tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po ni thar bar mi 'dod do/_/de ci'i phyir zhe na/_rnam par shes pa'i phung po ni byed pa med 
[\[266a\]]
[\[266a.1\]]pa g.yo ba med pa ste/_rnam par shes pa'i phung po ni mi sems shing /_rnam par mi rig go_/de bas na khyim bdag rnams rnam par shes pa'i phung po la yang bdag med do zhes gnas par bya'o/_/khyim bdag rnams sa'i khams ni thar bar mi 'dod do/_/de ci'i phyir 
[\[266a.2\]]zhe na/_sa'i khams ni byed pa med pa g.yo ba med pa ste/_sa'i khams ni mi sems shing rnam par mi rig go_/de bas na khyim bdag rnams sa'i khams la yang bdag med do zhes gnas par bya'o/_/khyim bdag rnams chu'i khams dang /_me'i khams dang /_rlung gi khams dang /_
[\[266a.3\]]nam mkha'i khams dang /_rnam par shes pa'i khams ni thar bar mi 'dod do/_/de ci'i phyir zhe na/_rnam par shes pa'i khams ni byed pa med pa g.yo ba med pa ste/_rnam par shes pa'i khams ni mi sems shing rnam par mi rig go_/de bas na khyim bdag rnams rnam par shes pa'i 
[\[266a.4\]]khams la yang bdag med do zhes gnas par bya'o/_/de ltar na khyim bdag rnams chos thams cad ni yang dag pa ma yin pa yongs su rtog pa las byung ste/_rkyen la rag las pa/_stobs med pa/_nyam chung ba/_rkyen rnams las byung ba/_rkyen rnams yod na chos rnams gdags par 
[\[266a.5\]]'gyur gyi/_rkyen med na chos rnams gdags par mi 'gyur ro/_/khyim bdag rnams chos thams cad ni btags pa tsam ste/_'di la lam chad pa mya ngan las 'das pa ma gtogs par skye ba'am/_rga ba'am/_'chi ba'am/_'pho ba'am/_'byung ba gang yang med do/_/de ltar khyim 
[\[266a.6\]]bdag rnams khyed rnam grangs 'dis chos thams cad ni yang dag pa ma yin pa/_kun brtags pa las byung ba/_rkyen la rag las pa/_stobs med pa/_nyam chung ba/_rkyen rnams las byung ba ste/_rkyen rnams yod na chos rnams gdags par 'gyur gyi/_rkyen med na chos rnams 
[\[266a.7\]]gdags par mi 'gyur ro/_/chos thams cad ni btags pa tsam ste/_'di la lam chad pa/_mya ngan las 'das pa ma gtogs par skye ba'am/_rga ba'am/_'chi ba'am/_'pho ba'am/_'byung ba gang yang med par rig par bya'o/_/de ltar na khyim bdag rnams yang dag pa ma 
[\[266b\]]
[\[266b.1\]]yin par kun rtog pa yod na/_tshul bzhin ma yin pa yid la byed pa gdags par 'gyur gyi/_yang dag pa ma yin pa kun rtog pa med na tshul bzhin ma yin pa yid la byed pa gdags par mi 'gyur ro/_/tshul bzhin ma yin pa yid la byed pa yod na ma rig pa gdags par 'gyur gyi/_tshul 
[\[266b.2\]]bzhin ma yin pa yid la byed pa med na ma rig pa gdags par mi 'gyur ro/_/ma rig pa yod na 'du byed rnams gdags par 'gyur gyi/_ma rig pa med na 'du byed rnams su gdags par mi 'gyur ro/_/'du byed yod na rnam par shes pa gdags par 'gyur gyi/_'du byed med na rnam par 
[\[266b.3\]]shes pa gdags par mi 'gyur ro/_/rnam par shes pa yod na ming dang gzugs gdags par 'gyur gyi/_rnam par shes pa med na ming dang gzugs su gdags par mi 'gyur ro/_/ming dang gzugs yod na skye mched drug gdags par 'gyur gyi/_ming dang gzugs 
[\[266b.4\]]med na skye mched drug tu gdags par mi 'gyur ro/_/skye mched drug yod na reg pa gdags par 'gyur gyi/_skye mched drug med na reg par gdags par mi 'gyur ro/_/reg pa yod na tshor ba gdags par 'gyur gyi/_reg pa med na tshor bar gdags par mi 'gyur ro/_/
[\[266b.5\]]tshor ba yod na sred pa gdags par 'gyur gyi/_tshor ba med na sred par gdags par mi 'gyur ro/_/sred pa yod na len pa gdags par 'gyur gyi/_sred pa med na len par gdags par mi 'gyur ro/_/len pa yod na srid pa gdags par 'gyur gyi/_len pa med na srid par 
[\[266b.6\]]gdags par mi 'gyur ro/_/srid pa yod na skye ba gdags par 'gyur gyi/_srid pa med na skye bar gdags par mi 'gyur ro/_/skye ba yod na rga shi gdags par 'gyur gyi/_skye ba med na rga shir gdags par mi 'gyur ro/_/rga ba zhes bya ba gang zhe na/_rgas pa dang /_gtugs pa dang /_
[\[266b.7\]]spyi ther ba dang /_skra skya ba dang /_gnyer ma mang ba dang /_tshe nyams pa dang /_dbang po yongs su smin pa dang /_'du byed rnams kyi dngos po rnyings pa ste/_de ni rga ba zhes bya'o/_/'chi ba zhes bya ba gang zhe na/_'di lta ste/_'chi ba dang /_'pho ba dang /_'chi ba'i dus byed pa dang /_phung po 
[\[267a\]]
[\[267a.1\]]rnams zhig pa dang /_lus bor ba dang /_ris 'thun pa'i skal ba mnyam pa dang bral ba ste/_'di ni 'chi ba zhes bya'o/_/de la rga ba 'di dang /_'chi ba 'di la rga shi zhes bya'o/_/de ltar skye ba yod na rga shi gdags par 'gyur gyi/_skye ba med na rga shir gdags 
[\[267a.2\]]par mi 'gyur te/_skye ba zhes bya ba gang zhe na/_skye ba dang /_rdzogs par skye ba dang /_'jug pa dang /_mngon par 'grub pa dang /_phung po rnams 'byung ba dang /_skye mched rnams rab tu thob pa dang /_ris 'thun pa dang phrad pa ste/_de ni skye ba zhes bya'o/_/srid pa yod na skye ba 
[\[267a.3\]]gdags par 'gyur gyi/_srid pa med na skye bar gdags par mi 'gyur te/_srid pa zhes bya ba gang zhe na/_'di lta ste/_'dod pa'i srid pa dang /_gzugs kyi srid pa dang /_gzugs med pa'i srid pa ste/_de ni srid pa zhes bya'o/_/len pa yod na srid pa gdags par 'gyur 
[\[267a.4\]]gyi/_len pa med na srid par gdags par mi 'gyur te/_len pa zhes bya ba gang zhe na/_'dod pa'i len pa dang /_lta ba'i len pa dang /_tshul khrims dang /_brtul zhugs kyi len pa dang /_bdag tu smra ba'i len pa ste/_de ni len pa zhes bya'o/_/sred pa yod na len pa gdags 
[\[267a.5\]]par 'gyur gyi/_sred pa med na len par gdags par mi 'gyur te/_sred pa zhes bya ba gang zhe na/_'di lta ste/_gzugs la sred pa dang /_sgra la sred pa dang /_dri la sred pa dang /_ro la sred pa dang /_reg bya la sred pa dang /_chos la sred pa ste/_de ni sred pa zhes bya'o/_/tshor ba 
[\[267a.6\]]yod na sred pa gdags par 'gyur gyi/_tshor ba med na sred par gdags par mi 'gyur te/_tshor ba zhes bya ba gang zhe na/_'di lta ste/_mig gi 'dus te reg pa las byung ba'i tshor ba dang /_rna ba'i 'dus te reg pa las byung ba'i tshor ba dang /_sna'i 'dus te reg pa las byung ba'i 
[\[267a.7\]]tshor ba dang /_lce'i 'dus te reg pa las byung ba'i tshor ba dang /_lus kyi 'dus te reg pa las byung ba'i tshor ba dang /_yid kyi 'dus te reg pa las byung ba'i tshor ba ste/_de ni tshor ba zhes bya'o/_/reg pa yod na tshor ba gdags par 'gyur gyi/_reg pa med na tshor bar gdags par mi 
[\[267b\]]
[\[267b.1\]]'gyur te/_reg pa zhes bya ba gang zhe na/_'di lta ste/_mig gi 'dus te reg pa dang /_rna ba dang sna dang lce dang lus dang yid kyi 'dus te reg pa ste/_de ni reg pa zhes bya'o/_/skye mched drug yod na reg pa gdags par 'gyur gyi/_skye mched drug med na reg par gdags par mi 'gyur te/_
[\[267b.2\]]skye mched drug ces bya ba gang zhe na/_'di lta ste/_mig gi skye mched dang /_rna ba'i skye mched dang /_sna'i skye mched dang /_lce'i skye mched dang /_lus kyi skye mched dang /_yid kyi skye mched de/_de ni skye mched drug ces bya'o/_/ming dang gzugs yod na skye mched drug gdags par 'gyur gyi/_
[\[267b.3\]]ming dang gzugs med na skye mched drug tu gdags par mi 'gyur te/_ming dang gzugs zhes bya ba gang zhe na/_'di lta ste/_tshor ba dang /_'du shes dang /_sems pa dang /_reg pa dang /_yid la byed pa dang /_'byung ba chen po bzhi dang /_'byung ba chen po bzhi la gnas pa'i ming dang 
[\[267b.4\]]gzugs te/_de ni ming dang gzugs zhes bya'o/_/rnam par shes pa yod na ming dang gzugs gdags par 'gyur gyi/_rnam par shes pa med na ming dang gzugs su gdags par mi 'gyur te/_rnam par shes pa zhes bya ba gang zhe na/_'di lta ste/_mig gi rnam par shes pa dang /_rna ba'i 
[\[267b.5\]]rnam par shes pa dang /_sna'i rnam par shes pa dang /_lce'i rnam par shes pa dang /_lus kyi rnam par shes pa dang /_yid kyi rnam par shes pa ste/_de ni rnam par shes pa zhes bya'o/_/'du byed rnams yod na rnam par shes par gdags par 'gyur gyi/_'du byed rnams med na 
[\[267b.6\]]rnam par shes par gdags par mi 'gyur te/_'du byed rnams shes bya ba gang zhe na/_'di lta ste/_gzugs la kun sems pa dang /_sgra la kun sems pa dang /_dri la kun sems pa dang /_ro la kun sems pa dang /_reg bya la kun sems pa dang /_chos la kun sems pa ste/_
[\[267b.7\]]de dag ni 'du byed rnams zhes bya'o/_/ma rig pa yod na 'du byed rnams gdags par 'gyur te/_ma rig pa med na 'du byed rnams su gdags par mi 'gyur te/_ma rig pa zhes bya ba gang zhe na/_'di lta ste/_sngon gyi mtha' mi shes pa dang /_phyi ma'i mtha' mi shes pa dang /_sngon dang 
[\[268a\]]
[\[268a.1\]]phyi ma'i mtha' mi shes pa dang /_nang mi shes pa dang /_phyi mi shes pa dang /_nang dang phyi mi shes pa dang /_sdug bsngal mi shes pa dang /_kun 'byung ba mi shes pa dang /_'gog pa mi shes pa dang /_lam mi shes pa ste/_de ltar rkyen mi shes pa dang /_rten cing 
[\[268a.2\]]'brel bar 'byung ba mi shes pa dang /_rten cing 'brel bar 'byung ba'i chos rnams mi shes pa dang /_nag po dang /_dkar po dang /_rkyen dang /_rkyen ma yin pa dang /_snang ba dang /_mi snang ba dang /_kha na ma tho ba dang bcas pa dang /_kha na ma tho ba med pa dang /_bsten par bya ba dang /_bsten 
[\[268a.3\]]par bya ba ma yin pa'i chos rnams gang mi shes pa dang /_mi mthong ba dang /_mngon par mi rtogs pa dang /_khong du mi chud pa de ni ma rig pa zhes bya'o/_/tshul bzhin ma yin pa yid la byed pa yod na ma rig pa gdags par 'gyur gyi/_tshul bzhin ma yin pa yid la byed pa med na ma rig par 
[\[268a.4\]]gdags par mi 'gyur te/_tshul bzhin ma yin pa yid la byed pa zhes bya ba gang zhe na/_'di lta ste/_bdag 'das pa'i dus na byung ba zhig gam/_bdag 'das pa'i dus na ma byung ba zhig gam/_ci bdag 'das pa'i dus na byung ba zhig na bdag 'das pa'i dus na gang du byung ba zhig_/bdag 'das 
[\[268a.5\]]pa'i dus na cir gyur pa zhig_/bdag ma 'ongs pa'i dus na 'byung bar 'gyur ram/_bdag ma 'ongs pa'i dus na 'byung bar mi 'gyur ram/_ci bdag ma 'ongs pa'i dus na 'byung ba zhig na/_bdag ma 'ongs pa'i dus na gang du 'byung bar 'gyur/_bdag ma 'ongs pa'i dus na ci 'dra bar 'gyur zhes 
[\[268a.6\]]nang du bdag ci/_bdag su zhig ci yod dam ci med dam/_ci byung ngam ma byung ngam/_cir gyur gang du byung /_bdag cir gyur/_gang du byung ba zhig_/ci bdag byung ba zhig na/_bdag gang du byung ba zhig_/bdag der byung ba zhig gam zhes the tshom za zhing yid gnyis su 'gyur te/_de de 
[\[268a.7\]]ltar tshul bzhin ma yin pa yid la byas pas lta bar gyur pa drug las lta ba gang yang rung ba/_cig 'byung bar 'gyur te/_bdag yod ces lta bar 'gyur ba dang /_bdag med ces lta bar 'gyur ba dang /_bdag la bdag yang dag par rjes su mthong zhes lta bar 'gyur ba dang /_bdag la bdag 
[\[268b\]]
[\[268b.1\]]yang dag par rjes su mi mthong zhes lta bar 'gyur ba dang /_de ni bdag ste de 'jig rten no zhes lta bar 'gyur ba dang /_gal te rkyen la brten te 'byung ba ni rtag pa/_brtan pa/_ther zug pa/_mi 'gyur ba'i chos can/_ther zug pa yang dag par 'dug pa'am/_'dug par 'gyur ba zhes 
[\[268b.2\]]lta bar 'gyur ba de ni tshul bzhin ma yin pa yid la byed pa zhes bya'o/_/yang dag pa ma yin pa kun du rtog pa yod na tshul bzhin ma yin pa yid la byed pa gdags par 'gyur gyi/_yang dag pa ma yin pa kun du rtog pa med na tshul bzhin ma yin pa yid la byed par gdags par 
[\[268b.3\]]mi 'gyur te/_yang dag pa ma yin pa kun tu rtog pa gang zhe na/_'di lta ste/_bdag dang /_sems can dang /_srog dang /_skyes bu dang /_gang zag dang /_skye ba po dang /_shed las skyes dang /_shed bu dang /_byed pa po dang /_tshor ba po ste/_de ni yang dag pa ma yin pa 
[\[268b.4\]]kun rtog pa zhes bya'o/_/so so'i skye bo thos pa dang /_mi ldan pa rnams bdag ces rtog cing yongs su rtog pa dang /_sems can dang /_srog dang /_skyes bu dang /_shed las skyes dang /_shed bu dang /_byed pa po dang /_tshor ba po zhes rtog cing yongs su rtog pa de ni yang dag pa ma yin 
[\[268b.5\]]pa kun tu rtog pa zhes bya'o/_/de ltar yang dag pa ma yin pa kun tu rtog pa yod na tshul bzhin ma yin pa yid la byed pa gdags par 'gyur gyi/_yang dag pa ma yin pa kun tu rtog pa med na tshul bzhin ma yin pa yid la byed pa gdags par mi 'gyur te/_tshul bzhin ma yin pa 
[\[268b.6\]]yid la byed pa yod na/_ma rig pa gdags par 'gyur gyi/_tshul bzhin ma yin pa yid la byed pa med na/_ma rig par gdags par mi 'gyur ro/_/ma rig pa yod na 'du byed rnams gdags par 'gyur gyi/_ma rig pa med na 'du byed rnams su gdags par mi 'gyur ba nas/_skye 
[\[268b.7\]]ba yod na rga shi gdags par 'gyur gyi/_skye ba med na rga shir gdags par mi 'gyur ba'i bar du gong ma bzhin du sbyar ro//_//bam po gnyis pa/_de ltar na khyim bdag rnams chos thams cad ni yang dag pa ma yin pa kun rtog pa las byung ba/_rkyen la rag las 
[\[269a\]]
[\[269a.1\]]pa/_stobs med pa/_rkyen rnams las byung ba yin te/_rkyen med na chos rnams gdags par mi 'gyur ro/_/khyim bdag rnams chos thams cad ni btags pa tsam ste/_'di la lam chad pa mya ngan las 'das pa ma gtogs par skye ba'am/_rga ba'am/_'chi ba'am/_
[\[269a.2\]]'pho ba 'am/_'byung ba gang yang med do/_/khyim bdag rnams 'di lta ste/_dper na chu'i mtsho chen po la nya gnas par gyur pa khyim bdag rnams de ci snyam du sems/_nya de dag ci zhig gi mthu/_de dag gis gsol pa/_bcom ldan 'das chab kyi mthu'o/_/bde bar gshegs 
[\[269a.3\]]pa chab kyi mthu'o/_/de la khyim bdag rnams ci chu de sems sam/_de dag gis gsol pa/_bcom ldan 'das de lta ma lags so/_/bde bar gshegs pa de lta ma lags so/_/bka' stsal pa/_khyim bdag rnams de ltar chu sems pa med pa la ci'i stobs shig yod/_bcom 
[\[269a.4\]]ldan 'das stobs ma mchis so/_/bde bar gshegs pa stobs chung ngo /_/bka' stsal pa/_khyim bdag rnams de bzhin du chos thams cad ni yang dag pa ma yin pa/_kun rtog pa las byung ba/_stobs med pa/_nyam chung ba/_rkyen rnams las 'byung ba ste/_rkyen rnams yod 
[\[269a.5\]]na chos rnams gdags par 'gyur ro/_/khyim bdag rnams chos thams cad ni btags pa tsam ste/_'di la lam chad pa mya ngan las 'das pa ma gtogs par skye ba'am/_rga ba'am/_'chi ba'am/_'pho ba'am/_'byung ba gang yang med do/_/khyim bdag khyed rnams de 
[\[269a.6\]]bas na/_rkyen de dag la tshul bzhin so sor rtogs la/_de'i tshe yid brtan du mi rung ba dang /_yid brtan pa ma yin pas skrag par gyis shig_/skrag par gyur pa de na 'bros par gyis shig/_chos gang las 'bros pa'i chos de gang zhes tshul bzhin du so sor rtogs shig_/
[\[269a.7\]]tshul bzhin so sor rtog pa de na chos gang chos de las [(]'bros [,]'phros [)]pa'i chos de rtogs par gyis shig_/de ci'i phyir zhe na/_khyim bdag rnams rnam pa thams cad du mi dmigs pa'i phyir chos thams cad ni dmigs su med pa'o/_/khyim bdag rnams rdul dang bral ba'i phyir chos thams 
[\[269b\]]
[\[269b.1\]]cad ni bdag med pa'o/_/khyim bdag rnams bdag dang bral ba'i phyir chos thams cad ni sems can med pa'o/_/khyim bdag rnams skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang 'khrug pa 
[\[269b.2\]]las shin tu 'das pa'i phyir chos thams cad ni srog med pa'o/_/khyim bdag rnams dus gsum yang dag par chad pa'i phyir chos thams cad ni gang zag med pa'o/_/khyim bdag rnams sgra dang /_skad dang /_dbyangs dang /_tshig gi lam nas brjod du med pa'i phyir chos thams 
[\[269b.3\]]cad ni yi ge med pa'o/_/khyim bdag rnams dmigs pa med pa'i phyir chos thams cad ni chags pa med pa'o/_/khyim bdag rnams nye bar zhi ba'i mtshan nyid kyi phyir chos thams cad ni zhi ba'o/_/khyim bdag rnams nam mkha'i rang bzhin gyi phyir chos thams cad ni kun du song 
[\[269b.4\]]ba'o/_/khyim bdag rnams nges par 'byung ba ma yin pa'i phyir chos thams cad ni stong pa nyid la yang dag par gnas pa'o/_/khyim bdag rnams gnas pa med pa'i phyir chos thams cad ni ma g.yos pa'o/_/khyim bdag rnams mi gnas shing g.yo ba med pa dang ldan pa'i phyir 
[\[269b.5\]]chos thams cad ni yang dag pa'i mtha' la gnas pa'o/_/khyim bdag rnams rba klong dang bral ba'i phyir chos thams cad ni brjod du med pa'o/_/khyim bdag rnams mtshan ma med dbyibs med pa la snang ba rgyu ba dang bral ba'i phyir chos thams cad ni kha dog med pa'o/_/khyim bdag 
[\[269b.6\]]rnams nga yir 'dzin pa dang bral ba'i phyir chos thams cad ni nga'i ba med pa'o/_/khyim bdag rnams sems dang yid dang rnam par shes pa dang bral ba'i phyir chos thams cad ni shes par bya ba ma yin pa'o/_/khyim bdag rnams mig gi lam las shin tu 'das pa dang /_rna ba dang sna 
[\[269b.7\]]dang lce dang lus dang /_yid kyi lam las shin tu 'das pa'i phyir/_chos thams cad ni kun gzhi med pa'o/_/khyim bdag rnams skye ba dang /_'jig pa dang /_gnas pa dang bral ba'i phyir chos thams cad ni dor ba med cing bsnan pa med pa'o/_/khyim bdag rnams sems dang 
[\[270a\]]
[\[270a.1\]]yid dang rnam par shes pa dang bral ba'i phyir chos thams cad ni byed pa med pa g.yo ba med pa'o/_/khyim bdag rnams rang bzhin gyis nyam chung ba'i phyir chos thams cad ni rkyen la rag las pa'o/_/khyim bdag rnams mig ni 'byung ba chen po bzhi las gyur pa/_mi 
[\[270a.2\]]rtag pa/_mi brtan pa/_ther zug ma yin pa/_snying po med pa/_nyam chung ba/_zhigs pa/_yun thung ba/_yid brtan du mi rung ba/_sdug bsngal ba/_nad mang ba/_gtse ba mang ba yin te/_khyim bdag khyed rnams kyis mig de la gnas par mi bya'o/_/khyim bdag 
[\[270a.3\]]rnams rna ba dang /_sna dang /_lce dang /_lus dang /_yid ni 'byung ba chen po bzhi las gyur pa/_mi rtag pa/_mi brtan pa/_ther zug ma yin pa/_yid brtan du mi rung ba/_snying po med pa/_zhigs pa/_nad can/_sdug bsngal ba/_nad mang ba/_gtse ba mang ba yin te/_
[\[270a.4\]]khyim bdag khyed rnams kyis yid de la gnas par mi bya'o/_/yang khyim bdag rnams 'di ltar bslab par bya ste/_mig 'di ni mnyer mi bzod de/_dbu ba rdos pa lta bu'o/_/mig 'di ni ring du mi gnas te chu'i chu bur lta bu'o/_/mig 'di ni las dang nyon mongs pa dang /_sred 
[\[270a.5\]]pa las byung ba ste/_smig rgyu lta bu'o/_/mig 'di ni rang bzhin gyis snying po med de chu shing lta bu'o/_/mig 'di ni phyin ci log las byung ba ste/_sgyu ma lta bu'o/_/mig 'di ni log pa dang /_yang dag pa ma yin pa mthong ba ste/_rmi lam lta bu'o/_/mig 'di ni rkyen la rag 
[\[270a.6\]]las pa ste brag ca lta bu'o/_/mig 'di ni las kyi mig yor gyis kun du snang ba ste mig yor lta bu'o/_/mig 'di ni sems 'khrug pa med par 'gyur ba'i mtshan nyid de sprin lta bu'o/_/mig 'di ni skad cig tu 'jig pa dang ldan pa ste/_glog lta bu'o/_/mig 'di ni bdag po med 
[\[270a.7\]]de/_sa dang mtshungs so/_/mig 'di ni bdag med de chu dang mtshungs so/_/mig 'di ni sems can med de me dang mtshungs so/_/mig 'di ni srog med de rlung dang mtshungs so/_/mig 'di ni gang zag med de nam mkha' dang mtshungs so/_/mig 'di ni 'byung ba chen po'i kun gzhi 
[\[270b\]]
[\[270b.1\]]ste yang dag pa ma yin pa'o/_/mig 'di ni bdag dang bdag gi dang bral ba ste stong pa'o/_/mig 'di ni rtswa dang rtsig pa dang /_shing dang /_rdo dang /_mig yor lta bu ste bems po'o/_/mig 'di ni rlung gi 'khrul 'khor dang ldan par 'byung ste/_byed pa med pa'o/_/mig 'di ni gsog ste 
[\[270b.2\]]mi gtsang ba dang rnag bsags pa'o/_/mig 'di ni gsob ste g.yog pa kun du mnye ba gzhig pa rnam par 'thor ba 'jig pa'i chos can no/_/mig 'di ni rtag tu rga ba'i zil gyis non pa ste khron pa rnying pa dang mtshungs so/_/mig 'di ni mthar 'chi ba ste mthar mi gnas pa'o/_/khyim 
[\[270b.3\]]bdag rnams mig ji lta ba de bzhin du rna ba dang sna dang lce dang lus dang yid kyang rig par bya'o/_/gong ma bzhin du sbyar te chos thams cad kyi bar du rig par bya'o/_/khyim bdag rnams gzhan yang 'di lta ste/_mig 'di dang 'di lta ste/_rna ba dang sna dang lce dang lus 'di ni byis pa so so'i 
[\[270b.4\]]skye bo thams cad kyi 'dod pa tsam mo/_'di lta ste/_yid 'di ni byis pa so so'i skye bo thams cad kyi 'dod pa tsam mo/_/'di lta ste/_gzugs 'di dang lta ste/_/sgra dang /_dri dang /_ro dang /_reg bya dang /_chos 'di ni byis pa so so'i skye bo thams cad kyi 'dod pa tsam mo/_/'di lta 
[\[270b.5\]]ste/_khyim bdag rnams gzugs kyi phung po 'di ni byis pa so so'i skye bo thams cad kyi 'dod pa tsam mo/_/'di lta ste/_khyim bdag rnams tshor ba'i phung po 'di ni byis pa so so'i skye bo thams cad kyi 'dod pa tsam mo/_/'di lta ste/_khyim bdag rnams 'du shes kyi phung po 'di ni byis pa 
[\[270b.6\]]so so'i skye bo thams cad kyi 'dod pa tsam mo/_/'di lta ste/_khyim bdag rnams 'du byed kyi phung po 'di ni byis pa so so'i skye bo thams cad kyi 'dod pa tsam mo/_/'di lta ste/_khyim bdag rnams rnam par shes pa'i phung po 'di ni byis pa so so'i skye bo thams cad kyi 'dod pa tsam 
[\[270b.7\]]mo/_/'di lta ste/_khyim bdag rnams sa'i khams 'di ni byis pa so so'i skye bo thams cad kyi 'dod pa tsam mo/_/'di lta ste/_khyim bdag rnams chu'i khams dang /_me'i khams dang /_rlung gi khams 'di ni byis pa so so'i skye bo thams cad kyi 'dod pa tsam mo/_/'di lta ste/_
[\[271a\]]
[\[271a.1\]]khyim bdag rnams 'dus byas dang /_'dus ma byas kyi khams zhes bya ba'i chos 'di ni byis pa so so'i skye bo thams cad kyi 'dod pa tsam mo/_/de bas na khyim bdag khyed rnams mi 'dod par gyis shig mi 'dod par gyur nas bu dang chung ma rnams nye bar ma len cig_/nor 
[\[271a.2\]]rnams ma len cig_/de dag mi len par gyur nas dad pas khyim nas khyim med par rab tu 'byung bar gyis shig_/dad pas khyim nas khyim med par rab tu byung nas mi 'dod par gyis shig_/khyim bdag rnams rab tu byung ba'i mi 'dod pa gang zhe na gang so sor thar ba'i sdom pas bsdams shing cho ga dang /_
[\[271a.3\]]spyod yul phun sum tshogs pa/_kha na ma tho ba rdul tsam la yang 'jigs par lta zhing bslab pa'i gzhi yang dag par bzung nas slob ste/_tshul khrims dang ldan par gnas pa'o/_/tshul khrims kyi phung po dang ldan pa ni mig mi len/_rna ba dang /_sna dang /_lce dang /_lus dang /_
[\[271a.4\]]yid mi len/_gzugs mi len/_sgra dang /_dri dang /_ro dang /_reg bya dang /_chos mi len/_gzugs dang /_tshor ba dang /_'du shes dang /_'du byed dang /_rnam par shes pa'i phung po mi len/_sa'i khams mi len/_chu'i khams mi len/_me'i khams dang /_
[\[271a.5\]]rlung gi khams dang nam mkha'i khams dang /_rnam par shes pa'i khams mi len te/_khyim bdag rnams 'di ni rab tu byung ba'i mi 'dod pa'o/_/mi 'dod nas mig gi khams mi len to/_/gong ma bzhin du sbyar te/_yid kyi khams kyi bar du mi len te/_gong ma bzhin du sbyar te/_
[\[271a.6\]]gang mi len pa de yongs su mi spong ngo /_/ci yongs su mi spong zhe na/_mig yongs su mi spong /_rna ba dang sna dang lce dang /_lus dang yid yongs su mi spong /_gzugs yongs su mi spong /_sgra dang /_dri dang /_ro dang /_reg bya dang /_chos yongs su mi spong /_gzugs 
[\[271a.7\]]kyi phung po yongs su mi spong /_tshor ba'i phung po yongs su mi spong /_'du shes kyi phung po yongs su mi spong /_'du byed kyi phung po yongs su mi spong /_rnam par shes pa'i phung po yongs su mi spong /_sa'i khams yongs su mi spong /_chu'i khams yongs su mi spong /_me'i 
[\[271b\]]
[\[271b.1\]]khams dang /_rlung gi khams dang /_nam mkha'i khams dang /_rnam par shes pa'i khams kyi bar du yongs su mi spong ngo /_de nam mi spong ba de na de kun nas nyon mongs par mi 'gyur/_kun nas nyon mongs pa med na yang bar 'gyur ro/_/de nam yang bar gyur pa de de 
[\[271b.2\]]mi snang bar 'gyur ro/_/de nam mi snang ba de na gang la yang khong khro bar mi byed do/_/de nam khong khro bar mi byed pa de na bdag la gnod par mi sems/_gzhan la gnod par mi sems/_gnyi ga la gnod par mi sems te/_de gnod par mi sems pas phung po'i lhag ma 
[\[271b.3\]]med pa'i mya ngan las 'das pa'i dbyings su yongs su mya ngan las 'da'o/_/khyim bdag rnams de la gang yongs su mya ngan las 'da' zhe na/_de la mig yongs su mya ngan las mi 'da'/_rna ba dang /_sna dang /_lce dang /_lus dang /_yid yongs su mya ngan las mi 'da' 
[\[271b.4\]]mod kyi/_khyim bdag rnams gang mig la brten nas nga zhe 'am/_nga'i zhes yang dag pa ma yin pa 'dzin pa de dang bral ba ni yongs su mya ngan las 'da' ba'o/_/gang dang bral ba yongs su mya ngan las 'das pa yin zhe na/_'dod chags dang bral ba ni yongs su mya ngan las 
[\[271b.5\]]'das pa'o/_/zhe sdang dang bral ba ni yongs su mya ngan las 'das pa'o/_/gti mug dang bral ba ni yongs su mya ngan las 'das pa'o/_/mi shes pa dang bral ba ni yongs su mya ngan las 'das pa ste/_yang khyim bdag rnams mi shes pa ni 'das pa la med 
[\[271b.6\]]par ma gyur/_de ltar byung ba dang ma 'ongs pa la med par ma gyur mod kyi/_mi shes pa dang bral nas shes pa skyes so/_/khyim bdag rnams de la shes pa gang zhe na/_'di lta ste/_zad pa shes pa'o/_/de la zad pa shes pa gang zhe na/_'di lta ste/_zad pa 
[\[271b.7\]]shes pa ni 'das pa ma yin/_/zad pa shes pa ni ma 'ongs pa ma yin/_zad pa shes pa ni da ltar byung ba ma yin mod kyi/_khyim bdag rnams gang la brten te mi shes pa dang bral nas shes pa skyes par gyur pa de ni mi shes pa dang bral ba'i shes pa'o/_/mig 
[\[272a\]]
[\[272a.1\]]la brten nas mi shes pa dang bral zhing shes pa skyes kyang mig ni nga'i ba ma yin no/_gang nga'i ba ma yin pa de yongs su ma bzung ba'o/_gang yongs su ma bzung ba de spangs pa'o/_gang spangs pa de grol ba'o/_gang las grol zhe na/_bdag 
[\[272a.2\]]tu 'dzin pa las grol/_sems can du 'dzin pa las grol/_srog tu 'dzin pa dang /_gang zag tu 'dzin pa dang /_chad par 'dzin pa dang /_rtag par 'dzin pa las grol/_'dzin pa thams cad las grol/_yongs su rtog pa las grol te/_de yongs su mi rtog 
[\[272a.3\]]go_/yongs su mi rtog pas mi rtog rnam par mi rtog go_/ci la mi rtog ce na/_nga dang nga'i zhes mi rtog ste/_de mi sogs shing sogs par mi byed la spongs zhing mi len to/_/spangs pas yongs su mya ngan las 'das so/_/grol lo/_/byung ngo /_/rab tu rnam par 
[\[272a.4\]]grol lo/_/bral lo/_/gang las byung zhe na/_sdug bsngal thams cad las byung ngo /_/khyim bdag khyed rnams 'byung bar 'dod na/_chos gang yang blang bar mi bya'o/_/de ci'i phyir zhe na/_khyim bdag rnams len pas ni srid par 'gyur ro/_/mi len pas ni srid pa med 
[\[272a.5\]]do/_/de la khyim bdag rnams mig yongs su mya ngan las 'das pa ma yin no/_/gong ma bzhin du sbyar te/_rna ba dang sna dang lce dang lus dang yid kyi bar du yongs su mya ngan las 'das pa ma yin pa nas/_rnam par shes pa'i khams kyi bar du yongs su mya ngan las 'das 
[\[272a.6\]]pa ma yin mod kyi/_khyim bdag rnams gang rnam par shes pa la brten te/_nga dang nga'i zhes yang dag pa ma yin par 'dzin pa de dang bral ba de ni yongs su mya ngan las 'das pa'o/_gang dang bral na yongs su mya ngan las 'das pa yin zhe na/_'dod chags dang bral ba ni 
[\[272a.7\]]yongs su mya ngan las 'das pa'o/_zhe sdang dang bral ba ni yongs su mya ngan las 'das pa'o/_/gti mug dang bral ba ni yongs su mya ngan las 'das pa'o/_/mi shes pa dang bral ba ni yongs su mya ngan las 'das pa ste/_yang khyim bdag rnams mi shes pa ni 'das pa 
[\[272b\]]
[\[272b.1\]]dang /_da ltar dang /_ma 'ongs pa la med par gyur pa ma yin mod kyi/_mi shes pa dang bral nas shes pa skyes so/_/khyim bdag rnams de la shes pa gang zhe na/_'di lta ste/_zad pa shes pa'o/_/de la zad pa shes pa gang zhe na/_zad pa shes pa ni 'das pa ma yin/_zad pa 
[\[272b.2\]]shes pa ni ma 'ongs pa ma yin/_zad pa shes pa ni da ltar byung ba ma yin mod kyi/_khyim bdag rnams mig la brten te/_mi shes pa dang bral nas shes pa skyes par gyur pa de ni mi shes pa dang bral ba'i shes pa'o/_mig la brten te mi shes pa dang bral nas shes pa skyes 
[\[272b.3\]]kyang shes pa'i dbyings ni nga'i ba ma yin no/_/gang nga'i ba ma yin pa de yongs su ma bzung ba'o/_/gang yongs su ma bzung ba de spangs pa'o/_/gang spangs pa de grol ba'o/_/gang las grol zhe na/_bdag tu 'dzin pa las grol/_sems can du 'dzin pa dang /_srog tu 
[\[272b.4\]]'dzin pa dang /_gang zag tu 'dzin pa dang /_chad par 'dzin pa dang /_rtag par 'dzin pa las grol/_yongs su rtog pa las grol te/_de yongs su mi rtog go_/yongs su mi rtog pas mi rtog rnam par mi rtag go_/ci la mi rtog ce na/_nga zhes mi rtog nga'i zhes mi rtog 
[\[272b.5\]]ste/_de mi sogs shing sogs pa med de/_len pa med cing spangs pas yongs su mya ngan las 'das so/_/grol lo/_/byung ngo /_/rab tu rnam par grol lo/_/bral lo/_/gang las byung zhe na/_sdug bsngal thams cad las byung ngo /_/khyim bdag khyed rnams 'byung 
[\[272b.6\]]bar 'dod na chos gang yang blang bar mi bya'o/_/de ci'i phyir zhe na/_khyim bdag rnams len pas ni srid par 'gyur gyi/_mi len pas ni ma yin no/_/de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag gsungs so/_/len pa 
[\[272b.7\]]las ni 'jigs skye ste/_/de phyir ngan 'gror 'gro bar 'gyur/_/'jigs bcas gnas ni 'di mthong nas/_/mkhas pas de ni mi len to/_/lam gang nyid la bsgom bya ba/_/shes rab kyis ni de blta ste/_/shes rab kyis ni mthong 'gyur bas/_/rnam pa gzhan du mi 'gyur 
[\[273a\]]
[\[273a.1\]]ro/_/skye mched thams cad stong pa ste/_/snying po med pa g.yo zhing gsog_/skye dgu rnams ni sred pas bslus/_/de la chags par mi bya'o/_/chos rnams stong par ngas mkhyen te/_/chos rnams snying po med par mkhyen/_/bde brnyes mya ngan mi mdzad de/_/
[\[273a.2\]]ngas ni mi g.yo bde ba brnyes/_/gang gis 'di ltar chos rnams kun/_/stong pa nyid du shes pa de/_/sdug bsngal dag ni kun las thar/_/de la rtsod pa med pa yin/_/'dod pa 'di ni yongs su 'dzin kun dang /_/gtse ba thams cad kyi yang skyed pa yin/_/yongs su 
[\[273a.3\]]'dzin pa dag las len par gsungs/_/len pa dag las srid pa 'byung bar 'gyur/_/srid pa las ni rdzogs skye skye ba ste/_/de ni 'jug pa dag dang 'grub par 'gyur/_/skyes nas nad dang rga dang 'chi ba dang /_/mi 'dod sdug bsngal chen po gzhan dag gnod/_/
[\[273a.4\]]'dod pa med na len pa yod ma yin/_/len pa med na srid par mi 'gyur te/_/srid pa mngon par 'grub pa las 'das pa ni/_/skye rga na dang 'chi bar mi 'gyur ro/_/de phyir khyed kun gcig tu 'dus gyur nas/_/yongs su 'dzin pa rnam par spang byos la/_/bu dang chung 
[\[273a.5\]]ma dag la dga' spongs te/_/dge slong tshul 'di myur du blang bar byos/_/shes kyi khe 'dod rnyed pa 'dod ma byed/_/ngan ngon tsam dag gis ni chog byos la/_/gdol pa dag dang 'dra ba'i dma' sems kyis/_/gzhan gyi grong du nye bar 'gro bar bya/_/nga ni tshul khrims 
[\[273a.6\]]ldan zhes bdag ma snyems/_/'di ni tshul khrims ngan zhes gzhan ma brnyas/_/tshul khrims tsam gyis gzhan la gang brnyas pa/_/snyems phyir de ni tshul khrims 'chal ces bya/_/ji ltar [{]ri dgas [,]ri dwags [}]dag ni rgyas zin pa/_/de dag nyid du de zin gsod pa ltar/_/de bzhin 
[\[273a.7\]]bdud kyi zhags pas zin pa de/_/snyems pa de nyid kyis ni de bcom mo/_/'phya ba'i bsam pa can gyi gang zag dag_/gzhan la brnyas pas bdag nyid nyams par byed/_/de bas tshul khrims 'chal la'ang mi brnyas na/_/khrims ldan tshangs par spyod la smos ci 
[\[273b\]]
[\[273b.1\]]dgos/_/drang srong des pa'i rjes su slob pa dag_/rnam par grol ba zhi ba 'di tshol zhing /_/lus dang srog rnams la yang mi lta bar/_/rtag tu dben pa dgon par gnas par bya/_/gnod pa'i rtsa ba gcer bu'i gsang tshig dang /_/'jig rten rgyang pan gsang tshig 
[\[273b.2\]]rnams spongs la/_/stong pa nyid dang ldan par gang gsungs pa/_/zab mo'i chos la dga' ba bskyed par byos/_/nang dang phyi rol dag gi skye mched ni/_/bcu gnyis po ste sems kyi rtsa bar bshad/_/de dag kun kyang las kyi rgyu las byung ngo /_/las kyang yun ring sems 
[\[273b.3\]]pas bzhag pa'o/_/mig dang gzugs gnyis la ni brten byas nas/_/rkyen rnams las kyang rnam par shes pa skye/_/'du ba ma tshang bas ni nub gyur te/_/ji ltar shing med me ni mi 'bar bzhin/_/de ltar chos 'di thams cad rab skyes pa/_/phan tshun 'dus pa 
[\[273b.4\]]las ni 'byung bar 'gyur/_/byed pa po dang tshor ba mi dmigs te/_/bya ba dag ni sgyu ma lta bur snang /_/ngas ni nang dang phyi rol chos rnams kun/_/stong pa nyid de sgyu ma 'dra bar mkhyen/_/byis pa mi shes log par 'dzin pa dag_/nga dang nga yi zhes kyang rnam par rtog_/
[\[273b.5\]]mig ni nang na cung zad yod ma yin/_/phyi rol gang du'ang sems can mi dmigs te/_/mig ni bdag med byed med srog med de/_/chos rnams kun kyang de ltar shes par byos/_/mig ni sems shing grol bar 'dod ma yin/_/de bzhin rna ba dang ni sna dang lce/_/lus dang 
[\[273b.6\]]yid dang gzugs kyang byed med de/_/chos rnams thams cad de dang 'dra bar ltos/_/ji ltar rgya mtsho dag gi chu las ni/_/dbu ba rdos pa chen po mang byung ba/_/de la mig ldan tshul bzhin nges brtags na/_/dbu ba rdos pa nyam chung snying po med/_/de bzhin phung po lnga yi ngo bo 
[\[273b.7\]]nyid/_/dbu ba lta bur nyam chung gang shes pa/_/gtse ba thams cad dang ni skye ba dang /_/rga dang mya ngan gtse las grol bar 'gyur/_/gang dag nga yi bstan la rab byung nas/_/chos kun sgyu ma lta bur shes pa de/_/yul gyi bsod snyoms 'bras bu yod par za/_/de ni phyogs 
[\[274a\]]
[\[274a.1\]]bcu'i sangs rgyas mchod par byed/_/de nas khyim bdag lnga brgya tsam po sa phyogs de nyid na gnas pa de dag chos rnams la chos kyi mig rdul med cing dri ma dang bral ba rnam par dag go_/'di lta ste dper na gos dog pa nag po dang bral ba tshon du bcug na myur du tshon 'dzin 
[\[274a.2\]]pa de bzhin du khyim bdag lnga brgya tsam po sa phyogs de nyid na gnas pa de dag chos rnams la chos kyi mig rdul med cing dri ma dang bral ba rnam par dag go_/de nas bcom ldan 'das kyis khyim bdag lnga brgya tsam po de dag la chos kyi gtam gyis yang dag par bstan/_yang dag 
[\[274a.3\]]par gzengs bstod/_yang dag par rab tu dga' bar byas so/_/de la bcom ldan 'das kyi chos kyi gtam ni 'di yin te/_khyim bdag rnams mig kun tu 'bar te/_cis kun tu 'bar zhe na/_'dod chags kyi me dang /_zhe sdang gi me dang /_gti mug gi mes kun tu 'bar 
[\[274a.4\]]ro/_/skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pas kun tu 'bar te/_bdag gir bya ba sdug bsngal lo zhes bshad do/_/khyim bdag rnams rna ba dang /_sna dang /_lce dang /_
[\[274a.5\]]lus dang /_yid kyi bar du kun tu 'bar te/_cis kun tu 'bar zhe na/_'dod chags kyi me dang /_zhe sdang gi me dang /_gti mug gi me dang /_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba 
[\[274a.6\]]dang /_'khrug pas kun tu 'bar te/_bdag gir bya ba sdug bsngal lo zhes bshad do/_/khyim bdag rnams gzugs kun tu 'bar te/_cis kun tu 'bar zhe na/_'dod chags kyi me dang /_zhe sdang gi me dang /_gti mug gi mes kun tu 'bar ro/_/de ltar sgra dang /_dri 
[\[274a.7\]]dang /_ro dang /_reg bya dang /_chos rnams kyang gong ma bzhin du sbyar ro/_/khyim bdag rnams gzugs kyi phung po kun tu 'bar te/_cis kun tu 'bar zhe na/_'dod chags kyi me dang /_zhe sdang gi me dang /_gti mug gi mes kun tu 'bar ro/_/tshor ba'i phung po dang /_
[\[274b\]]
[\[274b.1\]]'du shes kyi phung po dang /_'du byed kyi phung po dang /_rnam par shes pa'i phung po yang de bzhin no/_/khyim bdag rnams sa'i khams kun tu 'bar te/_cis kun tu 'bar zhe na/_'dod chags kyi me dang /_zhe sdang gi me dang /_gti mug gi mes kun tu 'bar ro/_/khyim 
[\[274b.2\]]bdag rnams chu'i khams dang /_me'i khams dang /_rlung gi khams dang /_nam mkha'i khams kun tu 'bar te/_cis kun tu 'bar zhe na/_'dod chags kyi me dang /_zhe sdang gi me dang /_gti mug gi mes kun tu 'bar ro/_/skye ba dang /_rga ba dang /_na ba dang /_'chi 
[\[274b.3\]]ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pas kun tu 'bar te/_bdag gir bya ba sdug bsngal lo zhes bshad do/_/de bas na khyim bdag rnams mig blang bar mi bya'o/_/zhes khyim bdag rnams de ltar bslab 
[\[274b.4\]]par bya'o/_/de bzhin du khyim bdag rnams rna ba dang /_sna dang /_lce dang /_lus dang /_yid blang bar mi bya'o zhes de ltar bslab par bya'o/_/de bas na khyim bdag rnams gzugs blang bar mi bya/_sgra dang /_dri dang /_ro dang /_reg bya dang /_chos blang bar mi bya'o zhes 
[\[274b.5\]]de ltar bslab par bya'o/_/khyim bdag rnams gzugs kyi phung po blang bar mi bya/_tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po blang bar mi bya'o/_/zhes de ltar bslab par bya'o/_/de bas na khyim bdag rnams 
[\[274b.6\]]sa'i khams blang bar mi bya/_chu'i khams dang /_me'i khams dang /_rlung gi khams dang /_nam mkha'i khams blang bar mi bya'o zhes de ltar bslab par bya'o/_/de bas na khyim bdag rnams rnam par shes pa'i khams blang bar mi bya'o zhes de ltar bslab par bya'o/_/de bas na 
[\[274b.7\]]khyim bdag rnams 'jig rten 'di blang bar mi bya/_'jig rten pha rol blang bar mi bya'o zhes khyim bdag rnams de ltar bslab par bya'o/_/khyim bdag khyed rnams nam mig mi len cing /_rna ba dang /_sna dang /_lce dang /_lus dang /_yid mi len pa de na khyed rnams mig nas yid kyi 
[\[275a\]]
[\[275a.1\]]bar la mi gnas par 'gyur ro/_/khyim bdag khyed rnams nam gzugs mi len cing /_sgra dang /_dri dang /_ro dang /_reg bya dang /_chos rnams mi len pa de na khyed rnams chos thams cad la mi gnas par 'gyur ro/_/khyim bdag khyed rnams nam gzugs kyi 
[\[275a.2\]]phung po mi len cing tshor ba'i phung po dang /_'du shes kyi phung po dang /_'du byed kyi phung po mi len pa de na khyed rnams phung po rnams la mi gnas par 'gyur ro/_/khyim bdag khyed rnams rnam par shes pa'i phung po mi len pa de na khyed rnams rnam par shes pa'i phung po la mi gnas 
[\[275a.3\]]par 'gyur ro/_/khyim bdag khyed rnams nam sa'i khams mi len cing chu'i khams dang /_me'i khams dang /_rlung gi khams dang /_nam mkha'i khams mi len pa de na khyed rnams khams rnams la mi gnas par 'gyur ro/_/khyim bdag khyed rnams nam rnam par shes pa'i 
[\[275a.4\]]khams mi len pa de na khyed rnams rnam par shes pa'i khams la mi gnas par 'gyur ro/_/khyim bdag khyed rnams nam 'jig rten 'di mi len cing 'jig rten pha rol mi len pa de na khyed rnams 'jig rten thams cad la mi gnas par 'gyur ro/_/khyim bdag khyed rnams nam chos 
[\[275a.5\]]thams cad mi len pa de na khyed rnams chos thams cad la mi gnas par 'gyur ro/_/khyim bdag khyed rnams nam chos thams cad la mi gnas pa de na khyed rnams mi 'byung mi 'jig go_/khyed rnams nam mi 'byung mi 'jig pa de na khyed rnams skye ba dang /_rga ba dang /_na ba dang /_
[\[275a.6\]]'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams las yongs su thar bar 'gyur te/_sdug bsngal las yongs su thar bar 'gyur ro zhes bshad do/_/de nas bcom ldan 'das kyis don de nyid rgya cher bstan pa'i 
[\[275a.7\]]phyir de'i tshe tshigs su bcad pa 'di dag gsungs so/_/skye ba dang ni 'chi ba yis/_/'jig rten 'di kun kun nas 'bar/_/byis pa skyabs med gtse ba ste/_/de dag 'phags pa'i lam las nyams/_/brgya lam 'jig rten snang mdzad pa/_/de bzhin gshegs pa 'byung 
[\[275b\]]
[\[275b.1\]]bar 'gyur/_/dal ba chud zos ma byed par/_/brtson 'grus brtan pa tsam byos shig_/gang la gnas te rnam sgom pa/_/shes rab kyis ni de yang ltos/_/shes rab kyis ni de mthong ste/_/rnam pa gzhan du mi 'gyur ro/_/gang la gnas te sems sgom pa/_/thams cad 
[\[275b.2\]]stong par shes par bya/_/chos rnams stong par rig nas ni/_/byang chub nyid kyang stong pa yin/_/'dod chags zhe sdang de bzhin gti mug dang /_/me gsum de dag shin tu mi bzad pa/_/des ni 'jig rten 'di kun rab 'bar yang /_/byis pa ring nas gnyid log khong mi chud/_/
[\[275b.3\]]skye dang rga dang na dang 'chi ba dang /_/smre sngags 'don dang sdug bsngal yid mi bdes/_/'jig rten 'di dag gtses par rig nas ni/_/chos rnams kun la gnas par ma byed cig_/de nas bcom ldan 'das la khyim bdag lnga brgya tsam po de dag gis 'di skad ces gsol to/_/bcom ldan 
[\[275b.4\]]'das bdag cag rnams kyis bcom ldan 'das las rab tu byung ba rnyed par gyur cig_/bdag cag rnams kyis bde bar gshegs pa las bsnyen par rdzogs pa dge slong gi dngos po rnyed par gyur cig_/bcom ldan 'das kyis dge slong dag tshur shog ces gsungs pa dang /_de nyid 
[\[275b.5\]]kyis tshe dang ldan pa de dag rab tu byung bar gyur te/_de nyid kyis bsnyen par rdzogs pa dang /_de nyid kyis dge slong gi dngos por gyur to/_/'di la chos nyid ni 'di yin te de la 'di skad ces bya'o/_/de dag gis ni ngur smrig bgos/_/de dag gis ni skra yang bregs/_/kun kyang lhung bzed 
[\[275b.6\]]thogs gyur nas/_/de nyid du ni dgra bcom gyur/_/ston pas dgra bcom rab mkhyen nas/_/dge slong gi ni dge 'dun dang /_/lha rnams mdun du mngon sum du/_/ched du rjod pa ched du rjod/_/'jig rten gyi ni mgon po la/_/sngon chad sbyin pa byin pas na/_/gang na bde ba mang 
[\[275b.7\]]ba der/_/shin tu dga' zhing 'ongs par gyur/_/de dag gis ni nga mthong nas/_/dad pas rab tu skyed par gyur/_/de dag sems ni dang ba la/_/chos rnams kyi ni mchog bstan to/_/dgra bcom gyi ni gsungs thos nas/_/bdag tu lta ba rnam par bshig_/stong nyid mngon du byas 
[\[276a\]]
[\[276a.1\]]nas ni/_/de dag skye ba kun las grol/_/khyim bdag gi le'u zhes bya ste dang po'o//_//de nas bcom ldan 'das kyis lam gyi bar du khyim bdag lnga brgya tsam po mi g.yo ba'i gnas la bkod nas kun nas mdzes pas rgyal po'i khab kyi grong khyer chen 
[\[276a.2\]]por gshegs so/_/de nas rgyal po'i khab kyi grong khyer gyi lha rnams dang /_gnod sbyin ci 'jigs 'di snyam du sems te/_bdag cag gis 'di lta bu sbyin gnas 'jig rten na shin tu dkon pa'i bcom ldan 'das la bsod snyoms dbul lo snyam mo/_/de nas gnod sbyin ci 'jigs 
[\[276a.3\]]kyis bsod snyoms kha dog phun sum tshogs pa/_dri phun sum tshogs pa/_ro phun sum tshogs pa/_reg pa phun sum tshogs pa bcom ldan 'das la phul nas gnod sbyin ci 'jigs la thugs brtse ba'i slad du bcom ldan 'das kyis bsod snyoms de bzhes so/_/bcom ldan 'das 
[\[276a.4\]]la gnod sbyin ci 'jigs kyis bsod snyoms phul ma thag tu de nas de'i tshe steng gi bar snang las ci 'jigs kyi 'khor mang po gnod sbyin drug khri brgyad stong gis legs so zhes bya ba byin te/_rjes su yi rang ba'i sgra phyung ngo /_/de nas de'i phyir gnod sbyin ci 'jigs kyis rang gi 'khor 
[\[276a.5\]]rnams la bos te/_bdag gis ni da gzod de bzhin gshegs pa la bsod snyoms phul gyis/_khyed kyis ni dge slong gi dge 'dun rnams la phul cig_/de ni khyed rnams kyi yun ring po'i don dang /_phan pa dang bde bar 'gyur ro/_/gnod sbyin rnams kyis dge slong gi dge 
[\[276a.6\]]'dun la bsod snyoms phul nas gnod sbyin de dag la snying brtse ba'i phyir dge slong gi dge 'dun gyis kyang bsod snyoms blangs so/_/de nas bcom ldan 'das rgyal po'i khab kyi grong khyer chen por gshegs pa las des bsod snyoms blangs par mkhyen nas phyogs de nas slar 
[\[276a.7\]]log go_/de ltar de'i tshe lha stong phrag du ma dang /_klu stong phrag du ma dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po stong phrag du ma dang /_mi dang mi ma yin pa stong phrag du ma dang /_srog chags bye ba khrag khrig brgya stong 
[\[276b\]]
[\[276b.1\]]phrag du ma rnams bcom ldan 'das gshegs pa'i zhabs 'bring du dong ngo /_/de nas bcom ldan 'das sa phyogs yangs shing rgya che ba zhig tu gshegs te byon nas gdan bshams pa la bzhugs so/_/de nas gnod sbyin ci 'jigs 'khor dang bcas pas lha'i me tog 
[\[276b.2\]]man dA ra dang /_ud pa la dang /_pad ma dang /_ku mu da dang /_pad ma dkar po dang /_lha'i tsan dan gyi phye ma blangs te/_bcom ldan 'das la mchod pa bya ba'i phyir bcom ldan 'das la gtor/_mngon par gtor/_mngon par rab tu gtor to/_/gtor mngon par gtor/_
[\[276b.3\]]mngon par rab tu gtor nas thal mo sbyar te phyag 'tshal nas bcom ldan 'das kyi spyan sngar 'dug go_/de nas bcom ldan 'das kyis gnod sbyin ci 'jigs kyi bsam pa yang mkhyen/_de'i 'khor gnod sbyin mang po'i bsam pa yang mkhyen nas 'dzum pa mdzad do/_/chos 
[\[276b.4\]]nyid ni 'di yin te/_nam sangs rgyas bcom ldan 'das rnams 'dzum pa mdzad pa de na zhal gyi sgo nas 'od zer kha dog du ma kha dog sna tshogs 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu byung ste/_
[\[276b.5\]]des 'jig rten gyi khams mtha' yas mu med pa snang bas khyab par byas nas nyi ma dang zla ba'i gzi brjid med par byas te/_sems can dmyal ba pa'i sems can nas tshangs pa'i 'jig rten gyi bar du mngon par 'phags te/_slar log nas bcom ldan 'das la lan bdun bskor 
[\[276b.6\]]ba byas te/_kha cig ni bcom ldan 'das kyis dbu'i gtsug tu nub bo/_/kha cig ni phrag par nub bo/_/kha cig ni pus mor nub bo/_/chos nyid ni 'di yin te/_nam sangs rgyas bcom ldan 'das rnams sems can dmyal ba pa'i sems can rnams la lung ston pa de na 'od 
[\[276b.7\]]zer zhabs gnyis kyi 'og tu nub par 'gyur ro/_/nam dud 'gro'i skye gnas pa'i sems can rnams la lung ston pa de na 'od zer snam logs su nub par 'gyur ro/_/nam gshin rje'i 'jig rten pa'i sems can rnams la lung ston pa de na 'od zer mdun du nub par 'gyur ro/_/
[\[277a\]]
[\[277a.1\]]nam mi rnams la lung ston pa de na 'od zer g.yon du nub par 'gyur ro/_/nam lha rnams la lung ston pa de na 'od zer g.yas su nub par 'gyur ro/_/nam nyan thos rnams la lung ston pa de na 'od zer pus mor nub par 'gyur ro/_/nam rang sangs rgyas rnams 
[\[277a.2\]]la lung ston pa de na 'od zer phrag par nub par 'gyur ro/_/nam sangs rgyas bcom ldan 'das rnams kyis byang chub sems dpa' bla na med pa yang dag par rdzogs pa'i byang chub tu lung ston pa de na 'od zer steng gi dbu'i gtsug gi mtshams su nub par 'gyur ro/_/tshe dang ldan pa 
[\[277a.3\]]kun dga' bos bcom ldan 'das 'dzum pa mdzad pa mthong ste/_mthong nas chos gos phrag pa gcig tu bgos te pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar ba btud nas bcom ldan 'das la tshigs su bcad pa 'di dag gsol 
[\[277a.4\]]to/_/ci rgyus 'jig rten snang mdzad pa/_/'jig rten kun la sman pa'i slad/_/'jig rten mgon po 'od mdzad pa/_/ci zhig slad du 'dzum pa bstan/_/sangs rgyas kyi ni byang chub phyir/_/de ring su yis sa bon btab/_/de ring su la lung yang ston/_/gang zhig thar phyir rab tu 
[\[277a.5\]]zhugs/_/dpa' bo rnam par 'dren pa rnams/_/rgyu ma mchis par 'dzum mi mdzad/_/thub pa ci slad 'dzum pa bstan/_/'od zer don ni bshad du gsol/_/de nas bcom ldan 'das kyis tshe dang ldan pa kun dga' bo la tshigs su bcad pa 'di dag gis slar gsungs pa/_/
[\[277a.6\]]'jig rten mgon po skyob pa la/_/ci 'jigs rab tu dad sems kyis/_/bsod snyoms dag ni phul bas na/_/de ltar de phyir 'dzum pa mdzad/_/gnod sbyin 'di nas shi 'phos nas/_/sum cu rtsa gsum 'gro bar 'gyur/_/sum cu gsum nas shi 'phos nas/_/'thab bral 
[\[277a.7\]]du yang 'gro bar 'gyur/_/'thab bral nas ni dga' ldan 'gro/_/'dod la 'dod pas dgar byas nas/_/mi yi nang du skye 'gyur te/_/rgyal po rdzu 'phrul ldan par 'gyur/_/'khor los sgyur ba mi yi dbang /_/gling bzhi dag gi dbang po ste/_/mi yi 'jig rten shi 'phos 
[\[277b\]]
[\[277b.1\]]nas/_/tshangs pa'i 'jig rten 'gro bar 'gyur/_/bskal pa bye ba nyi shur ni/_/rtag tu bsti stang byas par 'gyur/_/lha yi nang dang mi nang du/_/yang dang yang ni kun tu 'gro/_/phyis de rgyal srid bor nas ni/_/khyim med par yang rab tu 'byung /_/rkyen gyis byang chub 
[\[277b.2\]]thob 'gyur te/_/der ni mtha' yang thug par 'gyur/_/gnod sbyin dag ni sum khri rnams/_/gnod sbyin skye gnas 'phos gyur nas/_/sum cu rtsa gsum skye bar 'gyur/_/sangs rgyas la ni gus byas nas/_/sangs rgyas byams pa mthong gyur cing /_/de na mthar 
[\[277b.3\]]ni thug 'gyur te/_/dgra bcom pa yang thob 'gyur na/_/ston pa la ni su mi mchod/_/gnod sbyin stong du tshang ba rnams/_/byang chub mchog la rab zhugs pas/_/de dag dge ba'i rtsa ba des/_/nam du'ang ngan 'gror 'gro mi 'gyur/_/kha cig srog chags kun phan 
[\[277b.4\]]phyir/_/byang chub dam pa rab tshol zhing /_/sangs rgyas 'dren pa stong rnams la/_/bkur sti dag ni byed par 'gyur/_/kha cig sangs rgyas byang chub phyir/_/stong phrag gnyis dang gsum dag kyang /_/me tog phreng ba dri rnams kyis/_/mchod pa dag ni byed par 'gyur/_/
[\[277b.5\]]dag pa bsgoms pa'i bdag nyid can/_/'dren pa bye ba phrag stong la/_/kha cig bkur sti byed 'gyur te/_/'di dag phyis ni byang chub reg_/de na ci 'jigs de yi bu/_/ri bo zhes bya rdzu 'phrul che/_/'jig rten sangs rgyas bdag gyur ces/_/des kyang sems ni bskyed par 
[\[277b.6\]]gyur/_/des ni sangs rgyas bsti stang byas/_/thams cad du yang smon lam btab/_/nga mthong nas ni mchod byas te/_/byang chub phyir ni sems btud do/_/de ni dge ba'i rtsa ba des/_/ngan 'gro thams cad spangs gyur nas/_/sangs rgyas byams pa mthong nas ni/_/
[\[277b.7\]]gdugs rnams bye ba 'bul bar 'gyur/_/gdugs rnams bye ba phul nas ni/_/na bza' bye ba 'bul bar 'gyur/_/na bza' bye ba phul nas ni/_/de nyid du yang rab tu 'byung /_/srog chags kun la phan pa'i phyir/_/byang chub dam pa rab tshol zhing /_/lo yang lnga 
[\[278a\]]
[\[278a.1\]]brgya tshang bar ni/_/tshangs par spyad pa spyod par 'gyur/_/'di lta bu yi rnam grangs kyis/_/sbyin dang tshul khrims yang dag spyod/_/gang gA'i bye ma ji snyed pa/_/de snyed bskal par spyod par 'gyur/_/dper gsungs pa ni de snyed du/_/de dag khyed kyis 
[\[278a.2\]]shes par gyis/_/de dag dper yang shes nas ni/_/de bas lhag par spyad par gyis/_/sngar ni dpe rnams gang brjod pa/_/gang gA yi ni bye snyed kyi/_/de snyed sangs rgyas mthong gyur nas/_/de dag kun la bsti stang byed/_/e ma'o ye shes e ma shes/_/e ma'o 
[\[278a.3\]]bla na med pa'i sems/_/sems can kun gyi 'dren pa ni/_/de ltar zhum par mi 'gyur ro/_/de phyis sems can kun gyi mchog_/sangs rgyas su yang de 'gyur te/_/de ni de yi mtshan btags pa/_/sman pa'i rgyal por rnam par grags/_/lo ni bye ba bdun cur 
[\[278a.4\]]yang /_/srog chags rnams la chos bstan te/_/phyis gdod rkang gnyis gtso bo ni/_/de nas mya ngan 'das par 'gyur/_/rab tu dul ba'i sems rnams kyi/_/'dus pa dag ni nyi shur 'gyur/_/de la tha ma gcig po ni/_/dge slong bye ba nyi shur 'gyur/_/'dus pa 
[\[278a.5\]]rnams ni gang brjod pa'i/_/nyan thos dpag tu med pa ste/_/de yi nyan thos ji snyed pa/_/byang chub zhugs pa'ang de snyed do/_/sems can rnams kyi don mdzad nas/_/de bzhin gshegs pa mya ngan 'das/_/lo ni brgya phrag stong dag tu/_/de yi dam chos gnas par 'gyur/_/
[\[278a.6\]]bskal pa lnga brgya tshang bar ni/_/sangs rgyas mang po 'byung bar 'gyur/_/bskal pa gcig la'ang 'byung ba ni/_/de na stong rnams 'byung bar 'gyur/_/mi rnams mkhas pa gang dag ni/_/sangs rgyas chos rnams bsnyen 'dod pa/_/tshul bzhin mang du thos pa dang /_/rab tu 
[\[278a.7\]]'dun pa nyid du bya/_/tshul bzhin ma yin rnam par spongs/_/tshul bzhin la ni rtag tu sgoms/_/mang du thos pa rab tu bya/_/des ni shes rab rnam par 'phel/_/byang chub sems dpa' skyob pa yi/_/rtsa ba'i don ni chos bzhi ste/_/sbyin dang tshul khrims thos 
[\[278b\]]
[\[278b.1\]]dang gtong /_/byang chub kyi ni lam la bzang /_/bla na med pa'i theg pa mchog_/byang chub kyi ni lam yang bstan/_/the tshom gcod pa bzang po yis/_/nyan thos kyi ni lam bstan to/_/sems can gang dag 'di 'dod pa/_/de la ngas ni skabs dbye'o/_/chos 
[\[278b.2\]]rnams kyi ni mchog ston pa/_/'jig rten snang mdzad rnyed par dka'/_/de nas gnod sbyin ci 'jigs kyi bu ri bo 'di snyam du sems par gyur te/_/bcom ldan 'das 'di nas ri'i rgyal po bya rgod kyi phung po'i ri la gshegs zhes grag gis/_/bdag gis bcom ldan 
[\[278b.3\]]'das la dge ba'i rtsa ba rgya chen po zhig skyed do snyam mo/_/de nas gnod sbyin ci 'jigs kyi bu ri bos rang gi 'khor la smras pa/_grogs po dag shes par gyis shig_/bcom ldan 'das rgyal po'i khab kyi grong khyer chen po nas ri'i rgyal po bya rgod kyi phung po'i ri la 
[\[278b.4\]]gshegs kyis/_de la grogs po dag mthu ci yod pa dang /_ci nus kyis bcom ldan 'das la mchod pa'i las la spro ba skyed cig_/de nas gnod sbyin ci 'jigs kyi bu ri bo g.yog dang bcas pas rgyal po'i khab kyi grong khyer chen po nas bzung ste/_ri'i rgyal po bya rgod 
[\[278b.5\]]kyi phung po'i bar gyi lam de thams cad gseg ma dang /_gyo mo dang /_sdong dum dang /_tsher ma rnams med par byas so/_/me long gi dkyil 'khor ltar dag par byas so/_/lam de dag thams cad bsal nas spos kyi chus kun tu chag chag btab bo/_/lam der 
[\[278b.6\]]gos ni mtshams med par bting ngo /_/lam der mi gang tsam du me tog gis chal par bkram mo/_/lam de dag gdugs dang /_rgyal mtshan dang /_ba dan gyis shin tu brgyan to/_/lam de bdug spos dam pa'i snying po rab kyi snod nas bdugs so/_/steng gi bar snang las 
[\[278b.7\]]dar gyi lnga ldir sbyangs te/_shin tu brgyan to/_/lam der sil snyan sna tshogs kyi sgra 'khrol bar byas so/_/lam de nas mda' rgyang gang tshun chad tsam me tog ud pa la dang /_ku mu da dang /_pad ma dkar pos khebs shing ngur pa sgra 'byin par byas so/_/lam der gser glebs 
[\[279a\]]
[\[279a.1\]]pas rab tu g.yogs so/_/lam de gser gyi dra ba dang /_rin po che sna bdun gyi dra bas rab tu g.yogs so/_/de nas gnod sbyin ci 'jigs kyi bu ri bos lam du de lta bu'i bkod pa byas nas lus chen po mngon par sprul te/_'khor dang bcas pa dga' mgu rangs 
[\[279a.2\]]rab tu dga' ste/_mos shing yid bde ba skyes nas/_dga' ba'i sems dang /_bde ba'i sems dang /_mnyen pa'i sems dang /_rnam par dang ba'i sems dang /_sgrib pa med pa'i sems dang /_rab tu sim pa'i sems dang /_sangs rgyas la gzhol ba'i sems dang /_
[\[279a.3\]]chos la gzhol ba'i sems dang /_dge 'dun la gzhol ba'i sems dang /_byang chub las mi g.yo ba'i sems dang /_mi bskyod pa'i sems dang /_mi mnyam pa dang mnyam pa'i sems dang /_'jig rten gsum po thams cad las khyad par du 'phags pa'i sems dang /_
[\[279a.4\]]sems can thams cad la byams pa'i sems dang /_snying rje'i sems dang /_dga' ba'i sems dang /_btang snyoms kyi sems dang /_sangs rgyas kyi chos thams cad kyi snod du gyur pa'i sems dang /_snying po'i sems dang /_brtan pa'i sems dang /_mi 
[\[279a.5\]]phyed pa'i sems dang /_ma zhigs pa'i sems dang /_nyan thos dang /_rang sangs rgyas kyi sar mi ltung ba'i sems dang /_byang chub sems dpa'i sa thams cad bsgrub pa'i sems kyis bcom ldan 'das ga la ba der song ste phyin nas/_bcom ldan 
[\[279a.6\]]'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'dug go_/phyogs gcig tu 'dug nas gnod sbyin ci 'jigs kyi bu ri bos thal mo sbyar te/_bcom ldan 'das la tshigs su bcad pa 'di dag 
[\[279a.7\]]gsol to/_/sangs rgyas 'jig rten rnams kyi mchog_/chos rnams kyi ni dam pa ston/_/'jig rten mgon la bdag gis ni/_/bla na ma mchis mchod pa bgyis/_/'dren pa ji ltar mdzad pa bzhin/_/stobs bcu dang ni rab ldan te/_/mi 'jigs pa la rab 
[\[279b\]]
[\[279b.1\]]gnas nas/_/sems can don rnams bgyid par shog_/sum cu rtsa gnyis mtshan rnams dang /_/dpe byad bzang po brgyad cur ldan/_/'jig rten mgon po 'od byed pa/_/'jig rten snang ba byed par shog_/srog chags kun la phan pa'i phyir/_/snyan pa'i chos 
[\[279b.2\]]ni rab ston cing /_/rnam pa bcu gnyis dam pa yi/_/chos kyi 'khor lo bskor bar shog_/rgyal ba ji lta de bzhin du/_/cho 'phrul rnams ni rab ston cing /_/srog chags bye ba du ma yi/_/sems can rnams kyi don bgyid shog_/dpa' chen gang rnams ma byon pa/_/
[\[279b.3\]]'jig rten mgon po 'od mdzad ltar/_/byang chub dam pa rab rtogs nas/_/lam de rab tu ston par shog_/sems can ldongs pa kun gyi phyir/_/mig dang ldan pa nyid gyur te/_/gnas dang rten dang skyabs dag dang /_/de bzhin dpung gnyen 'gyur bar shog_/
[\[279b.4\]]ji ltar 'dren pa grol mdzad bzhin/_/'gro ba lngar ni skyes pa yi/_/srog chags rnams kyi mgon du shog_/bdag gis sdug bsngal kun las dgrol/_/'jig rten na ni mtshungs pa yod med pa/_/lha dbang lha ma yin dang klus mchod pa/_/gzi brjid dag ni mtha' yas 
[\[279b.5\]]'od mdzad pa/_/rkang gnyis mchog la bdag gis mchod pa bgyis/_/bdag ni las mchog dam pa 'di dag gis/_/mi dbang sa steng mchog tu gyur pa bzhin/_/bsod nams rab mchog sum cu gnyis mtshan ldan/_/chos kyi bdag po de dang 'dra bar shog_/
[\[279b.6\]]de nas bcom ldan 'das kyis gnod sbyin ci 'jigs kyi bu ri bo la tshigs su bcad pa dag gis gsungs pa/_chos kyi dam pa rnams kyi phyir/_/ston pa'i rim gro gang byed pa/_/sems can rnams kyi mchog yin te/_/de dag byang chub rnyed mi dka'/_/'jig 
[\[279b.7\]]rten mgon po 'od mdzad pa/_/'jig rten snang mdzad mchog la ni/_/lha dang klu dang mi rnams kyis/_/mchod pa bya bar 'os par 'gyur/_/byang chub mchog tu sangs rgyas nas/_/shing mchog drung du rab 'dug ste/_/sdig can bdud las rgyal nas su/_/srog chags 
[\[280a\]]
[\[280a.1\]]rnams la chos ston to/_/de nas bcom ldan 'das lha stong phrag du ma dang /_gnod sbyin dang /_srin po stong phrag du ma dang /_dri za dang /_mi 'am ci dang /_lto 'phye chen po stong phrag du ma dang /_/mi dang mi ma yin pa stong phrag du ma dang /_srog chags bye ba khrag 
[\[280a.2\]]khrig brgya stong phrag du mas bskor cing mdun du bdar nas sangs rgyas kyi mthu chen po dang /_sangs rgyas kyi rdzu 'phrul chen po dang /_/sangs rgyas kyi cho 'phrul chen po dang /_sangs rgyas kyi rnam par 'phrul ba chen po dang /_sangs rgyas kyi gzi brjid chen pos 'od zer ni rab 
[\[280a.3\]]tu 'gyed/_zhing ni rab tu g.yo bar byas/_me tog gi char ni rab tu 'bebs/_sil snyan bye ba khrag khrig ni rab tu 'khrol bar byas te/_gnod sbyin ci 'jigs kyi bu ri bos lam du bkod pa ji ltar mngon par byas pa bzhin du shing rta'i 'phang lo tsam gyi pad ma la zhabs bzhag 
[\[280a.4\]]ste/_ri'i rgyal po bya rgod kyi phung po ga la ba der gshegs te byon nas/_tshe dang ldan pa kun dga' bo la kun dga' bo khyod kyis de bzhin gshegs pa'i gdan mchog chos kyi gdan/_gdan dam pa/_gdan bzang po/_'jig rten gsum po kun las khyad par du 'phags 
[\[280a.5\]]pa'i gdan/_sangs rgyas kyi gdan shoms shig_/de bzhin gshegs pa gdan de la bzhugs te/_skye bo mang po la phan pa dang /_skye bo mang po la bde ba dang /_'jig rten rnams la snying brtse ba dang /_lha dang mi rnams kyi don dang /_phan pa'i phyir byang chub sems dpa'i 
[\[280a.6\]]sde snod ces bya ba'i mdo sde sems can thams cad la phan par rab tu bsngags pa/_byang chub sems dpa'i spyod pa'i rgyu 'thun pa 'chad par 'gyur te/_de yang sems can thams cad the tshom du gyur pa la rab tu ston pa/_sems can thams cad kyi the tshom gcod pa/_sems 
[\[280a.7\]]can thams cad kyi the tshom skye ba gcod pa/_de bzhin gshegs pa'i mdo sde 'di 'chad par 'gyur ro/_/zhes bka' stsal pa dang /_tshe dang ldan pa kun dga' bos bcom ldan 'das kyi gdan bshams te/_de na lha bye ba drug cu rtsa brgyad kyis ras bcos ma re re de bzhin 
[\[280b\]]
[\[280b.1\]]gshegs pa la phul te/_de dag kyang der gdan du bting bar gyur nas bcom ldan 'das gdan bshams pa de la bzhugs so/_/bzhugs nas bcom ldan 'das kyis lha'i bu de rnams la tshigs su bcad pa dag gis gsungs pa/_/'jig rten mgon gyi gdan du ni/_/lha 
[\[280b.2\]]yi gos rab dam pa mchog_/lha yis rab tu bting ba la/_/de la rnam par 'dren pa bzhugs/_/thams cad chos kyi pha rol phyin/_/sangs rgyas bzhugs par gyur ma thag_/'jig rten rnam pa drug g.yos shing /_/skye bo rab tu dga' bar gyur/_/sangs rgyas zhing ni 
[\[280b.3\]]ri dang bcas/_/de na rab tu snang bar gyur/_/de na chos 'dod rnams la ni/_/skyob pa sangs rgyas rdzu 'phrul ston/_/lha dang klu dang mi rnams dang /_/grul bum [{]yi dgas [,]yi dwags [}]srul po rnams/_/de dag gcig gis gcig mthong ste/_/sgrib pa dag ni med par gyur/_/lha rnams 
[\[280b.4\]]bye ba phrag stong dang /_/khrag khrig phrag ni brgya rnams dag_/rnyed dga' yi ni tshig gsung ba/_/sangs rgyas la ni dga' bas lta/_/rgyal po gzugs can snying po yang /_/de tshe blon pos yongs bskor cing /_/'jig rten gyi ni mgon po mchog_/sangs rgyas drung du 'ongs 
[\[280b.5\]]par gyur/_/ston pas lha dang klu rnams dang /_/mi rnams 'dus par mkhyen pa dang /_/srog chags kun la phan pa'i phyir/_/phyogs bzhi dag tu rab gzigs nas/_/'jig rten the tshom gang yod pa/_/rkang gnyis mchog la dris shig dang /_/the tshom dag ni dris pa 
[\[280b.6\]]rnams/_/rnam par 'dren pa ngas bshad do/_/de ltar de'i tshe stong gsum gyi stong chen po'i 'jig rten gyi khams kyi sems can ji snyed 'dus nas/_chos nyan pa de dag thams cad kyis dal bar shes nas/_sems can thams cad kyis bsams te/_phyag 'tshal nas chos 
[\[280b.7\]]mnyan pa'i phyir rna ba blags te 'dug par gyur to/_/de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu chen po dge slong ma 'dus pa rnams la soms la/_ma lhags pa rnams kyang tshol te/_rgyang ring po na gnas pa rnams kyang 
[\[281a\]]
[\[281a.1\]]sdus shig_/de'i tshe tshe dang ldan pa 'od srung chen po ri'i rgyal po kha ba can gyi lho phyogs kyi ngos la gnas so/_/de nas tshe dang ldan pa maud gal gyi bu chen pos bsams te/_bsams nas rdzu 'phrul gyi stobs kyis tshe dang ldan pa 'od srung chen po ga la ba der song ste 
[\[281a.2\]]phyin nas/_tshe dang ldan pa 'od srung chen po la 'di skad ces smras so/_/btsun pa 'od srung chen po longs shig_/bcom ldan 'das 'di ltar lhar bcas pa'i 'jig rten dang /_bdud du bcas pa dang /_tshangs par bcas pa dang /_dge sbyong dang bram zer bcas pa'i skye dgu 
[\[281a.3\]]rnams dang /_lha dang mi dang lha ma yin du bcas pa'i 'khor gyi mdun du chos ston te/_ston pas bka' stsal gyis/_btsun pa 'od srung bdag cag gnyis kyi chos kyi bar chad du 'gyur du 'ong gis 'dong ngo /_/de skad ces smras pa dang /_tshe dang ldan pa 'od srung chen pos tshe dang 
[\[281a.4\]]ldan pa maud gal gyi bu chen po la 'di skad ces smras so/_/tshe dang ldan pa maud gal gyi bu chen po khyod song shig dang /_kho bo yang khyod song ba'i rjes bzhin du 'ong ngo /_/de nas tshe dang ldan pa 'od srung chen pos stan de la 'phrul ba sprul te/_rdzu 'phrul gyi stobs kyis rgyal po'i khab 
[\[281a.5\]]kyi grong khyer chen por zhugs so/_/de nas tshe dang ldan pa 'od srung chen po 'khor bzhis bskor cing mdun du bdar nas ri'i rgyal po bya rgod kyi phung po ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das kyi spyan sngar 'khor 
[\[281a.6\]]gyi nang du ha cang yang mi ring ba zhig tu phyogs gcig tu 'dug go_/de nas tshe dang ldan pa maud gal gyi bu chen pos sprul pa de mthong nas/_rdzu 'phrul gyi stobs kyis bcom ldan 'das ga la ba der song ngo /_/tshe dang ldan pa maud gal gyi bu chen pos tshe dang ldan pa 'od srung chen po bcom 
[\[281a.7\]]ldan 'das kyi spyan sngar ha cang yang mi ring ba zhig tu 'khor gyi nang na phyogs gcig tu 'dug par mthong ste/_mthong nas 'di skad ces smras so/_/btsun pa 'od srung khyod stan ga la ba de nas sprul te/_sprul nas mgyogs par bcom ldan 'das kyi drung du phyin te/_spyan sngar ha cang 
[\[281b\]]
[\[281b.1\]]yang mi ring ba zhig tu 'khor gyi nang na phyogs gcig tu 'dug pa ni myur ba la sten pa'i rdzu 'phrul dang ldan no/_/de skad ces smras pa dang /_tshe dang ldan pa 'od srung chen pos tshe dang ldan pa maud gal gyi bu chen po la 'di skad ces smras so/_/tshe dang ldan pa maud gal gyi bu chen po ni bcom 
[\[281b.2\]]ldan 'das kyis rdzu 'phrul dang ldan pa'i mchog tu gsungs na 'di la kho bo'i rdzu 'phrul rnam par sprul pa lta ci zhig tu 'gyur/_gnod sbyin ci 'jigs kyi le'u ste gnyis pa'o//_//bam po gsum pa/_de nas tshe dang ldan pa shA ri'i bu stan las langs te 
[\[281b.3\]]bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das 
[\[281b.4\]]kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol ba dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/
[\[281b.5\]]shA ri'i bu khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang /_dris pa de dang de'i lung bstan pas ngas khyod kyi sems rangs par bya'o/_/de skad ces bka' stsal nas bcom ldan 'das la tshe dang ldan pa shA ri'i 
[\[281b.6\]]bus 'di skad ces gsol to/_/bcom ldan 'das chos du dang ldan na byang chub sems dpa' rnams lus kyi las kha na ma tho ba ma mchis pa dag lags/_ngag gi las kho na ma tho ba ma mchis pa dang /_yid kyi las kha na ma tho ba ma mchis pa dang /_lus kyi las 
[\[281b.7\]]yongs su dag pa dang /_ngag gi las yongs su dag pa dang /_yid kyi las yongs su dag pa dang /_lus kyi las ma g.yos pa dang /_ngag gi las ma g.yos pa dang /_yid kyi las ma g.yos pa rnams lags/_thams cad mkhyen pa'i sems bskyed pa de las 
[\[282a\]]
[\[282a.1\]]bdud dang /_bdud kyi ris kyi lha rnams kyis bskyod mi nus pa rnams lags/_sa nas sar 'phar ba la mkhas pa rnams lags/_sems can thams cad kyi 'dren par gyur pa dang /_rnam par 'dren par gyur pa dang /_yongs su 'dren par gyur pa dang /_sgron mar 
[\[282a.2\]]gyur pa dang /_stegs su gyur pa dang /_zam par gyur pa dang /_grur gyur pa dang /_sgrol ba po dang /_pha rol du 'gro bar gyur pa dang /_gnas dang mgon dang skyabs dang /_dpung gnyen du gyur pa dang /_thams cad mkhyen pa'i sems bskyed pa de las bzlog par mi 
[\[282a.3\]]nus pa rnams lags/_de nas bcom ldan 'das la tshe dang ldan pa shA ri'i bus tshigs su bcad pa'i dbyangs kyis don de nyid kun zhus pa/_/gang gis byang chub rab zhugs pa/_/dpa' bo de yi don ci lags/_/gang gis dam pa 'tshang rgya ba/_/yon tan chos rnams brjod du 
[\[282a.4\]]gsol/_/srog chags kun la sman slad du/_/dpa' bo de dag ji ltar spyod/_/ji lta bu yi chos bsgoms pas/_/mi yi dam pa sangs rgyas 'gyur/_/byang chub snying por rab gnas nas/_/sdig can dag ni ji ltar 'dul/_/bye ba dag gi zhing bskyod nas/_/ji ltar byang chub 
[\[282a.5\]]mchog 'tshang rgya/_/byang chub sems dpa' gang gi don/_/'di 'dra'i tshig ni ci zhig lags/_/sangs rgyas chos kyi mchog rnams dang /_/byang chub dag ni 'dir brjod gsol/_/srog chags kun las sman slad du/_/pad ma bzhin du ma chags shing /_/sems can 
[\[282a.6\]]bye ba grol mdzad par/_/'jig rten 'di ni ji ltar spyod/_/mkhas pa lha dang klu dag dang /_/mi dang mi ma lags rnams kyis/_/ji lta bur ni mchod 'gyur ba/_/zhus pa de dag bshad du gsol/_/de nas bcom ldan 'das kyis tshe dang ldan pa shA ri'i bu la 'di skad ces 
[\[282a.7\]]bka' stsal to/_/shA ri'i bu byang chub sems dpa' chos gcig dang ldan na sangs rgyas kyi chos 'di dag dang gzhan yang dpag tu med pa dag yongs su 'dzin to/_/chos gcig po gang zhe na/_'di lta ste/_bsam pa phun sum tshogs pa'i byang chub kyi sems te/_shA ri'i bu 
[\[282b\]]
[\[282b.1\]]byang chub sems dpa' chos gcig po de dang ldan na sangs rgyas kyi chos 'di dag dang /_gzhan yang dpag tu med pa dag yongs su 'dzin to/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das bsam pa ji lta bu/_byang chub 
[\[282b.2\]]kyi sems ji lta bu/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu bsam pa zhes bya ba ni mi phyed pa'i phyir snying po'o/_/brten pa'i phyir mi phyed pa'o/_/mi g.yo ba'i phyir brtan pa'o/_/ma 'khrul 
[\[282b.3\]]ba'i phyir mi g.yo ba'o/_/shin tu gnas pa'i phyir ma 'khrul pa'o/_/mi zlogs pa'i phyir shin tu gnas pa'o/_/sems can la lta ba'i phyir mi zlogs pa'o/_/snying rje chen po'i rtsa ba las byung ba'i phyir sems can la lta ba'o/_/yongs su mi skyo ba'i phyir snying rje chen po'i rtsa 
[\[282b.4\]]ba'o/_/sems can yongs su smin par bya ba'i cho ga shes pa'i phyir yongs su mi skyo ba'o/_/bdag la bde ba ma yin pa'i phyir sems can yongs su smin par bya ba'i cho ga shes pa'o/_/lan du phan 'dogs par re ba med pa'i phyir bdag bde ba ma yin pa'o/_/zang zing med pa'i 
[\[282b.5\]]phyir lan du phan 'dogs par re ba med pa'o/_/sems can gyi phyir 'brang bas zang zing med pa'o/_/mthu chung ba'i sems can la lta ba'i phyir sems can gyi phyir 'brang ba'o/_/mgon du gyur pa'i phyir mthu chung ba'i sems can la lta ba'o/_/skyabs dang dpung gnyen gyi phyir 
[\[282b.6\]]mgon du gyur pa'o/_/ma 'khrugs pa'i phyir skyabs dang dpung gnyen no/_/shin tu yang dag par brtags pa'i phyir ma 'khrugs pa'o/_/rtsod pa med pa'i phyir shin tu yang dag par brtag pa'o/_/bsam pa dge ba'i phyir rtsod pa med pa'o/_/ci yang med pa'i phyir bsam 
[\[282b.7\]]pa dge ba'o/_/shin tu yongs su dag pa'i phyir ci yang med pa'o/_/rab tu byung bar byas pa'i phyir shin tu yongs su dag pa'o/_/nang dri ma med pa'i phyir rab tu byang bar byas pa'o/_/phyi shin tu yongs su dag pa'i phyir nang dri ma med pa'o/_/de ltar shA ri'i bu mi phyed pas 
[\[283a\]]
[\[283a.1\]]snying po zhes bya ba nas phyi shin tu yongs su dag pa'i phyir nang dri ma med pa'i bar du ste/_bsam pa ni de lta bu'o/_/byang chub kyi sems ji lta bu zhe na/_sems de ni nyon mongs pa thams cad kyis mi rdzi ba'o/_/sems de ni theg pa gzhan mi 'dod pa'i phyir 'brel ba 
[\[283a.2\]]med pa'o/_/sems de ni pha rol rgol ba thams cad kyis mi 'phrogs pa'i phyir brtan pa'o/_/sems de ni bdud thams cad kyis mi phyed pa'o/_/sems de ni dge ba'i rtsa ba'i tshogs bsags pa'i phyir rtag pa'o/_/sems de ni sangs rgyas kyi chos la mos pa'i phyir mi g.yo ba'o/_/
[\[283a.3\]]sems de ni byang chub sems dpa'i sa la rab tu gnas pa'o/_/sems de ni gnyen po med pa'i phyir bla na med pa'o/_/sems de ni sangs rgyas kyi chos thams cad nges par phigs pa'i phyir rdo rje lta bu'o/_/sems de ni sems can thams cad kyi bsam pa la mi mnyam pa 
[\[283a.4\]]med pa'i phyir mnyam pa'o/_/sems de ni rang bzhin gyis kun nas nyon mongs pa med pa'i phyir rnam par dag pa'o/_/sems de ni shes rab kyis snang bar byed pa'i phyir dri ma med pa'o/_/sems de ni sems can thams cad la skabs 'byed pa'i phyir rgya che ba'o/_/sems de 
[\[283a.5\]]ni nam mkha' dang mtshungs pa'i phyir yangs pa'o/_/sems de ni thams cad mkhyen pa'i ye shes la btang ba'i phyir sgrib pa med pa'o/_/sems de ni snying rje chen po ma bcad pa'i phyir thams cad kyi rjes su song ba'o/_/sems de ni mkhas pas bsngags pa'i phyir mngon du 'gro bar 
[\[283a.6\]]bya ba'o/_/sems de ni sangs rgyas kyi chos thams cad kyi sa bon du gyur pa'o/_/sems de ni bde ba'i dngos po thams cad kyi gnas so/_/sems de ni tshul khrims kyis smon lam las byung ba'o/_/sems de ni bzod pas bsnyen par dga' ba'o/_/sems de ni brtson 'grus kyis 
[\[283a.7\]]thul bar dka' ba'o/_/sems de ni bsam gtan dag gis nye bar zhi ba'o/_/sems de ni shes rab kyi tshogs kyis gnod pa med pa'o/_/yang sems de ni de bzhin gshegs pa'i tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam 
[\[283b\]]
[\[283b.1\]]par grol ba'i phung po'i rtsa ba'o/_/sems de ni de bzhin gshegs pa'i rnam par grol ba'i ye shes gzigs pa'i phung po'i rtsa ba'o/_/sems de ni de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad rnams kyi 
[\[283b.2\]]rtsa ba'o/_/yang shA ri'i bu sems de ni byang chub kyi rang bzhin te/_de'i phyir byang chub kyi sems zhes bya'o/_/shA ri'i bu byang chub sems dpa' bsam pa dang /_byang chub kyi sems de lta bu dang ldan pa ni byang chub sems dpa' zhes bya'o/_/sems rgya chen po sems can 
[\[283b.3\]]mchog rab ces bya'o/_/'jig rten gsum po thams cad las khyad par du gyur pa'i sems can zhes bya'o/_/lus kyi las kha na ma tho ba med pa yin/_ngag gi las kha na ma tho ba med pa yin/_yid kyi las kha na ma tho ba med pa yin/_lus kyi las yongs su dag pa yin/_
[\[283b.4\]]ngag gi las yongs su dag pa yin/_yid kyi las yongs su dag pa yin/_lus kyi las ma g.yos pa yin/_ngag gi las ma g.yos pa yin/_yid kyi las ma g.yos pa yin te/_thams cad mkhyen pa'i sems bskyed pa de las bdud dang bdud kyi ris kyi lha rnams 
[\[283b.5\]]kyis bskyod mi nus pa yin/_sa nas sar 'phar ba la mkhas pa yin/_'jig rten gyi chos thams cad kyis ma gos pa yin/_sems can thams cad kyi 'dren par gyur pa yin/_rnam par 'dren par gyur pa dang /_yongs su 'dren par gyur pa dang /_sgron mar gyur 
[\[283b.6\]]pa dang /_stegs su gyur pa dang /_zam par gyur pa dang /_grur gyur pa dang /_sgrol bar gyur pa dang /_pha rol tu 'gro ba dang /_gnas dang /_mgon dang /_skyabs dang /_dpung gnyen yin no/_/thams cad mkhyen pa'i sems bskyed pa de las bdud dang 
[\[283b.7\]]bdud kyi ris kyi lha rnams kyis bskyod par mi nus pa yin no/_/de ltar na shA ri'i bu byang chub sems dpa' bsam pa thag pa nas bla na med pa yang dag par rdzogs pa'i byang chub tu sems bskyed nas dad pa yin no/_/dad pa mang ba dang /_'phags pa rnams mthong bar 'dod 
[\[284a\]]
[\[284a.1\]]pa dang /_chos nyan par 'dod pa yin/_ser sna med cing lhug par gtong ba dang /_lag brkyang zhing rnam par gtong ba la dga' ba dang /_sbyin pa bged pa la dga' ba yin/_sems can thams cad la khong khro ba med pa'i sems yin/_rnyog pa med pa'i sems 
[\[284a.2\]]dang /_'khrugs pa med pa'i sems dang /_ma 'dres pa'i sems dang /_de las dang las kyi rnam par smin pa la mngon par dad pa dang /_rab tu rtog cing yid ches pa dang /_the tshom med cing som nyi med pa yin no/_/de nag po dang /_dkar po'i chos rnams kyi 'bras bu mi 
[\[284a.3\]]stor bar shes pas srog gi phyir yang sdig pa'i las mi byed pa yin te/_de srog gcod pa spong ba yin/_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma dang /_ngag rtsub po dang /_tshig kyal ba dang /_brnab sems dang /_
[\[284a.4\]]gnod sems dang /_log par lta ba spong ba yin te/_mi dge ba bcu'i las kyi lam 'di dag spangs nas/_dge ba bcu'i las kyi lam rnams yang dag par len cing spyod do/_/de dad pa dang ldan pas gang dge sbyong dang /_bram ze dag yang dag par song ba dang /_yang dag par zhugs pa 
[\[284a.5\]]dang /_tshul khrims dang ldan pa dang /_dge ba'i chos can dang /_mang du thos pa dang /_thos pa la brtson pa dang /_tshul bzhin yid la byed pa dang ldan pa dang /_dul ba dang /_zhi ba dang /_nye bar zhi ba dang /_rtsod pa'i smra ba med pa dang /_mi snyan par smra ba med pa dang /_bsam 
[\[284a.6\]]pa dge zhing mi dge ba'i bsam pa med pa dang /_dge ba la yang dag par sbyor ba dang /_mi dge ba'i chos thams cad yongs su spangs pa dang /_rgod pa med pa dang /_khengs pa ma yin pa dang /_yab yab po med pa dang /_mu cor mi smra ba dang /_tshig ma 'dres pa dang /_dran 
[\[284a.7\]]pa nye bar gnas pa dang /_sems shin tu mnyam par gzhag pa de dag dang /_ji ltar srid par 'dren pa bcad pa dang /_zug rngu phyung ba dang /_khur bor ba dang /_the tshom las rgal ba dang /_som nyi las rgal ba dang /_yang srid pa zad pa'i sangs rgyas bcom ldan 'das 
[\[284b\]]
[\[284b.1\]]dang /_byang chub sems dpa' sems dpa' chen po dag dang /_de lta bu'i dge sbyong dang /_bram ze dge ba'i bshes gnyen du rig nas de dag la bsnyen cing bsten te/_bsnyen bkur byed cing mgu bar byed kyi/_yid byung bar mi byed do/_/dga' bar byed kyi/_mi dga' bar mi byed do/_/
[\[284b.2\]]des dge ba'i bshes gnyen mgu bar byas pas de dag de la chos kyis phan 'dogs par byed de/_chos kyi gtam gyis yang dag par ston par byed/_/yang dag par 'dzin du 'jug_/yang dag par gzengs stod/_yang dag par rab tu dga' bar byed de/_sbyin pas longs spyod chen po 'gyur ba 
[\[284b.3\]]dang /_tshul khrims kyis mtho ris su skye ba dang /_thos pas shes rab chen por 'gyur ba dang /_sgom pas 'bral bar 'gyur ro zhes yang dag par rab tu ston to/_/'di ni sbyin pa/_'di ni sbyin pa'i 'bras bu dang /_'di ni ser sna/_'di ni ser sna'i 'bras bu/_'di ni tshul 
[\[284b.4\]]khrims/_'di ni tshul khrims kyi rnam par smin pa/_'di ni 'chal ba'i tshul khrims/_'di ni 'chal ba'i tshul khrims kyi rnam par smin pa/_'di ni bzod pa/_'di ni bzod pa'i rnam par smin pa/_'di ni gnod sems/_'di ni gnod sems kyi rnam par smin pa/_'di ni brtson 
[\[284b.5\]]'grus/_'di ni brtson 'grus kyi rnam par smin pa/_'di ni le lo/_'di ni le lo'i rnam par smin pa/_'di ni bsam gtan/_'di ni bsam gtan rnams kyi rnam par smin pa/_'di ni sems g.yeng ba/_'di ni sems g.yeng ba'i rnam par smin pa/_'di ni shes rab/_
[\[284b.6\]]'di ni shes rab kyi rnam par smin pa/_'di ni 'chal ba'i shes rab/_'di ni 'chal ba'i shes rab kyi rnam par smin pa/_'di ni lus kyis legs par spyod pa/_'di ni lus kyis legs par spyod pa'i rnam par smin pa/_'di ni lus kyis nyes par spyod pa/_'di ni lus 
[\[284b.7\]]kyis nyes par spyod pa'i rnam par smin pa/_'di ni ngag gis legs par spyod pa/_'di ni ngag gis legs par spyod pa'i rnam par smin pa/_'di ni ngag gis nyes par spyod pa/_'di ni ngag gis nyes par spyod pa'i rnam par smin pa/_'di ni yid kyis legs par spyod pa/_
[\[285a\]]
[\[285a.1\]]'di ni yid kyis legs par spyod pa'i rnam par smin pa/_'di ni yid kyis nyes par spyod pa/_'di ni yid kyis nyes par spyod pa'i rnam par smin pa/_'di ni dge ba/_'di ni mi dge ba/_'di ni bya ba/_'di ni mi bya ba/_'di byas na yun ring po'i don dang /_phan 
[\[285a.2\]]pa dang /_bde bar 'gyur/_'di byas na yun ring por gnod pa dang /_mi phan pa dang /_mi bde bar 'gyur ro zhes de ltar de la dge ba'i bshes gnyen de dag gis chos kyi gtam gyis yang dag par ston te/_yang dag par 'dzin du 'jug/_yang dag par gzengs stod/_
[\[285a.3\]]yang dag par rab tu dga' bar byed de/_snod du gyur par yang shes nas zab mo'i gtam yang dag par 'dzin du 'jug ste/_'di lta ste/_stong pa nyid kyi gtam dang /_mtshan ma med pa'i gtam dang /_smon pa med pa'i gtam dang /_/mngon par 'du mi byed pa'i gtam dang /_
[\[285a.4\]]ma skyes pa'i gtam dang /_ma byung ba'i gtam dang /_bdag med pa'i gtam dang /_sems can med pa'i gtam dang /_srog med pa'i gtam dang /_gang zag med pa'i gtam dang /_rten cing 'brel bar 'byung ba zab mo'i gtam rab tu ston to/_/'di lta ste/_'di yod pas 
[\[285a.5\]]'di 'byung /_'di skyes pa'i phyir 'di skye ba ste/_'di ltar ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_
[\[285a.6\]]reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_
[\[285a.7\]]'khrugs pa rnams 'byung bar 'gyur te/_de ltar sdug bsngal gyi phung po chen po 'di 'ba' shig 'byung bar 'gyur ro/_/'di lta ste/_'di med na 'di mi 'byung /_'di 'gags pas 'di 'gag ste/_'di lta ste/_ma rig pa 'gags pas 'du byed 'gag pa nas/_de ltar sdug 
[\[285b\]]
[\[285b.1\]]bsngal gyi phung po chen po 'di 'ba' shig 'gag par 'gyur ro zhes bya ba'i bar du ste/_'di la ni chos gang yang skye ba'am/_'gag pa med do/_/de ci'i phyir zhe na/_chos thams cad ni rten cing 'brel bar 'byung ba ste/_bdag po med pa/_byed pa po med pa/_tshor ba po 
[\[285b.2\]]med pa/_rgyu dang rkyen las byung ba ste/_'di la chos gang yang 'grub pa med/_ldog pa med/_rjes su 'jug pa med de/_yang dag pa ma yin pa'i rmongs pas khams gsum 'dogs par 'gyur ro/_/nyon mongs pa'i lam dang /_sdug bsngal gyi lam 'dogs par 'gyur 
[\[285b.3\]]ro/_/yang dag pa ma yin pa'i rmongs pa yang dag pa ji lta ba bzhin du brtags nas chos gang yang chos gang gi byed pa po ma yin no/_/gang la byed pa po med pa de la don dam pa bya ba yang mi dmigs te/_de la chos gang yang 'byung ba med/_'jig pa med do zhes brjod 
[\[285b.4\]]do/_/des de lta bu'i chos zab mo thos nas the tshom mi za/_som nyi mi byed cing chos thams cad la chags pa med par 'jug ste/_de gzugs la mi chags/_tshor ba dang /_'du shes dang /_'du byed dang /_rnam par shes pa la mi chags/_mig dang /_gzugs dang /_
[\[285b.5\]]mig gi rnam par shes pa la mi chags/_rna ba dang sna dang lce dang lus dang yid dang /_chos dang yid kyi rnam par shes pa la mi chags te/_'di ltar chos thams cad ni rang bzhin gyis stong pa'o zhes dad do/_/shA ri'i bu de ltar dad pa la gnas pa'i byang chub sems dpa' ni sangs 
[\[285b.6\]]rgyas la lta ba las yongs su mi nyams/_chos nyan pa las yongs su mi nyams/_dge 'dun la bsnyen bkur byed pa las yongs su mi nyams so/_/de gang dang gang du skye ba de dang de dag tu sangs rgyas la lta ba dang bral bar mi 'gyur/_chos nyan pa dang bral bar mi 'gyur/_dge 'dun 
[\[285b.7\]]la bsnyen bkur byed pa dang bral bar mi 'gyur/_sangs rgyas bcom ldan 'das rnams kyi spyan sngar skye bar 'gyur te/_de dang de dag tu skyes nas kyang brtson 'grus rtsom zhing dge ba'i chos yongs su tshol ba la brtson par 'gyur ro/_/de brtson 'grus brtsams pas khyim gyi 
[\[286a\]]
[\[286a.1\]]gnas mi 'dod par 'gyur/_bu pho dang /_bu mo 'dod par mi 'gyur/_bran pho dang /_bran mo dang /_las byed pa dang /_zho shas 'tsho ba dag mi 'dod par 'gyur/_yongs su gzung ba thams cad kyi dor lta ba mi 'dod par 'gyur te/_de skyes nas 'dod pa la 
[\[286a.2\]]ma rtses par na tshod gzhon nur sangs rgyas bcom ldan 'das rnams kyi bstan pa la dad pas khyim nas khyim med par myur du rab tu 'byung ngo /_/de dad pas rab tu byung nas dge ba'i bshes gnyen mchog dang ldan zhing dge ba'i bshes gnyen dang 'grogs dge ba'i bshes gnyen la rtog pas dge 
[\[286a.3\]]ba'i bsam pa rnyed par 'gyur ro/_/de dge ba'i bsam pa dang ldan pas dge ba'i chos rnams nyan cing sgrub pa snying por byed par 'gyur te/_tshig lhur byed pa'i blo dang ldan par mi 'gyur/_mang du thos pa yongs su tshol bas ngoms par mi 'gyur/_ji ltar thos pa'i chos rnams gzhan la yang rgya cher yang 
[\[286a.4\]]dag par rab tu ston te/_zang zing med pa'i sems kyis rnyed pa dang /_bkur sti dang /_tshigs su bcad pa la mi re zhing rang gi tshig yongs su mi spong bar gzhan la chos ston te/_ji ltar thos pa dang /_ji ltar gnas pa de bzhin du gzhan la chos ston to/_/chos nyan pa rnams la 
[\[286a.5\]]byams pa chen po rnyed par 'gyur/_sems can thams cad la snying rje chen po 'jug par 'gyur ro/_/de mang du thos pas lus dang srog la mi lta bar 'gyur/_'dod pa nyung zhing chog shes par 'gyur/_rab tu dben pa dang /_nges par 'gyur/_gso sla ba dang /_dgang sla ba dang /_
[\[286a.6\]]dgon pa la dga' ba dang /_ji ltar thos pa'i chos rnams kyi don la nye bar rtog pa dang /_don la rton gyi yi ge la mi rton pa yin/_lha dang mi dang lha ma yin du bcas pa'i 'jig rten gyi rten du 'gyur/_bdag 'ba' shig gi phyir zhugs pa ma yin gyi/_sems can thams cad 
[\[286a.7\]]kyi phyir 'di lta ste/_theg pa chen po bla na med pa sangs rgyas kyi ye shes mi mnyam pa dang /_mnyam pa'i ye shes 'jig rten gsum po thams cad las khyad par du 'phags pa'i ye shes yongs su tshol lo/_/bag yod pa lhur byed par 'gyur te/_de la bag yod pa gang zhe na/_
[\[286b\]]
[\[286b.1\]]'di lta ste/_dbang po yang dag par sdom pa'o/_/de la dbang po yang dag par sdom pa gang zhe na/_gang mig gis gzugs mthong nas mtshan mar mi 'dzin/_mngon rtags su mi 'dzin/_gzugs la chags pa dang /_nyes dmigs dang /_'byung ba yang 
[\[286b.2\]]yang dag pa ji lta ba bzhin du rab tu shes so/_/de bzhin du rna bas sgra dang /_snas dri dang /_lces ro dang /_lus kyis reg bya dang /_yid kyis chos shes nas mtshan mar mi 'dzin/_mngon rtags su mi 'dzin/_chos rnams la chags pa dang /_nyes dmigs kyang 
[\[286b.3\]]yang dag pa ji lta ba bzhin du rab tu shes pa 'di ni bag yod pa zhes bya'o/_/gzhan yang shA ri'i bu bag yod pa zhes bya ba ni gang bdag gi sems 'dul ba dang /_gzhan gyi sems bsrung ba dang /_nyon mongs pa la dga' ba spong ba dang /_chos la dga' ba'i rjes su 'gro ba dang /_
[\[286b.4\]]'dod pa la rnam par rtog pa dang /_gnod sems kyi rnam par rtog pa rnams mi 'byung ba dang /_rnam par 'tshe ba'i rnam par rtog pa rnams mi 'byung ba dang /_chags pa'i mi dge ba'i rtsa ba rnams mi 'byung ba dang /_zhe sdang gi mi dge ba'i rtsa ba rnams mi 'byung ba dang /_gti mug 
[\[286b.5\]]gi mi dge ba'i rtsa ba rnams mi 'byung ba dang /_lus kyis nyes par spyod pa dang /_ngag gis nyes par spyod pa dang /_yid kyis nyes par spyod pa mi 'byung ba dang /_tshul bzhin ma yin pa yid la byed pa mi 'byung ba dang /_sdig pa mi dge ba'i chos thams cad mi 'byung ba de ni bag yod pa 
[\[286b.6\]]zhes bya'o/_/de ltar shA ri'i bu bag yod pa'i byang chub sems dpa' tshul bzhin yid la byed pa la rab tu sbyor ba ni gang yod pa de yang yod par rab tu shes/_gang med pa de yang med par rab tu shes so/_/de la ci yod ci med ce na/_yang dag pa la rab tu sbyor ba la ni 'phags pa'i 
[\[286b.7\]]rnam par grol ba yod do/_/log pa la rab tu sbyor ba la ni 'phags pa'i rnam par grol ba med do/_/las kyi rnam par smin pa ni yod do/_/gang gi las rnam par smin pa de ni med do/_/gzhan yang mig ni yod do/_/gang gi mig de ni med do/_/rna ba dang /_sna dang /_lce dang /_
[\[287a\]]
[\[287a.1\]]lus dang /_yid ni yod do/_/gang gi yid de ni med do/_/gzhan yang gzugs mi rtag pa dang /_sdug bsngal ba dang /_'gyur ba'i chos can de ni yod do/_/gzugs rtag pa dang /_brtan pa dang /_mi 'gyur ba'i chos can dang /_ther zug pa 
[\[287a.2\]]dang /_de bzhin du gnas so zhes bya ba de ni med do/_/tshor ba dang /_'du shes dang /_'du byed rnams dang /_rnam par shes pa mi rtag pa dang /_sdug bsngal ba dang /_'gyur ba'i chos can de ni yod do/_/tshor ba dang /_'du shes dang /_'du byed rnams 
[\[287a.3\]]dang /_rnam par shes pa rtag pa dang /_brtan pa dang /_ther zug pa dang /_mi 'gyur ba'i chos can dang /_yang dag par de bzhin du gnas so zhes bya ba de ni med do/_/gzhan yang ma rig pa'i rkyen gyis 'du byed rnams yod kyi/_ma rig pa med na/_'du byed med 
[\[287a.4\]]pa nas skye ba'i rkyen gyis rga shi'i bar du yod kyi/_skye ba med na rga shi med do/_/gzhan yang sbyin pas longs spyod chen por 'gyur ba ni yod do/_/sbyin pas dbul por 'gyur ba ni med do/_/tshul khrims kyis mtho ris su skye ba ni yod do/_/'chal ba'i tshul 
[\[287a.5\]]khrims kyis mtho ris su skye ba ni med do/_/thos pas shes rab chen por 'gyur ba ni yod do/_/'chal ba'i shes rab kyis shes rab chen por 'gyur ba ni med do/_/sgom pas 'bral bar 'gyur ba ni yod do/_/sgom pas 'bral bar mi 'gyur ba ni med do/_/tshul bzhin 
[\[287a.6\]]ma yin pa yid la byed pas kun tu sbyor ba ni yod do/_/tshul bzhin ma yin pa yid la byed pas 'bral ba ni med do/_/brtson 'grus brtsams pa'i byang chub sems dpa' la ni byang chub yod do/_/le lo can la ni byang chub med do/_/nga rgyal med pa la ni rab tu byung bar lung bstan 
[\[287a.7\]]pa yod do/_/nga rgyal can la ni mya ngan las 'da' ba med do/_/gzhan yang thams cad du song ba'i stong pa nyid ni yod do/_/le lo la ni bdag dang /_sems can dang /_srog dang /_skyes bu dang /_gang zag go zhes bya ba de ni med do/_/de ltar shA ri'i bu bag 
[\[287b\]]
[\[287b.1\]]yod pa'i byang chub sems dpa' tshul bzhin yid la byed pa dang ldan pa ni gang yod par 'jig rten gyi mkhas pa rnams kyis kun shes pa de la ni yod do zhes 'dogs so/_/gang med par 'jig rten na mkhas pa rnams kyis kun shes pa de la ni med do zhes 'dogs so/_/de yod ces 
[\[287b.2\]]tha snyad du 'dogs pa la yang yang dag par shes par mi byed/_med ces tha snyad tu 'dogs pa la yang yang dag par shes par mi byed do/_/sangs rgyas bcom ldan 'das thams cad kyis gsungs pa'i yang dag pa'i don kyang khong du chud de/_chos thams cad ni de bzhin gshegs 
[\[287b.3\]]pas bsdus te chos kyi mdo bzhir 'dus par byas so/_/bzhi gang zhe na/_'di lta ste/_'du byed thams cad mi rtag pa dang /_'du byed thams cad sdug bsngal ba dang /_chos thams cad bdag med pa dang /_mya ngan las 'das pa zhi ba'o/_/'du byed thams cad mi rtag pa zhes bya ba 
[\[287b.4\]]ni rtag par 'du shes pa'i sems can rnams kyi rtag par 'du shes pa spang ba'i phyir de bzhin gshegs pas bshad do/_/'du byed thams cad sdug bsngal ba zhes bya ba ni bde bar 'du shes pa'i sems can rnams kyi bde bar 'du shes pa spang ba'i phyir/_de bzhin gshegs pas 
[\[287b.5\]]bshad do/_/chos thams cad bdag med pa zhes bya ba ni bdag tu 'du shes pa'i sems can rnams kyi bdag tu 'du shes pa spong ba'i phyir de bzhin gshegs pas bshad do/_/mya ngan las 'das pa zhi ba zhes bya ba ni dmigs pas phyin ci log tu gyur pa'i sems can rnams kyi 
[\[287b.6\]]dmigs pa'i phyin ci log tu gyur pa spong ba'i phyir de bzhin gshegs pas bshad do/_/de 'du byed thams cad mi rtag go zhes thos nas shin tu mi rtag pa nyid la 'jug go_/'du byed thams cad sdug bsngal ba'o/_/zhes thos nas smon lam dang bral ba skyed do/_/chos 
[\[287b.7\]]thams cad bdag med pa'o zhes thos nas stong pa nyid kyi ting nge 'dzin dang /_rnam par thar pa'i sgo la sgom mo/_/mya ngan las 'das pa zhi ba zhes thos nas mtshan ma med pa yongs su 'dris par byed de/_dus ma yin par ni yang dag pa'i mtha' mngon sum du mi byed do/_/
[\[288a\]]
[\[288a.1\]]de ltar shA ri'i bu de lta bu'i chos la brtson pa'i byang chub sems dpa' ni dge ba'i chos las yongs su mi nyams te/_myur du sangs rgyas kyi chos thams cad yongs su rdzogs par byed do/_/byang chub sems dpa' brtag pa zhes bya ba'i le'u ste gsum pa'o//_//
[\[288a.2\]]gzhan yang shA ri'i bu de ltar dad pa la gnas pa'i byang chub sems dpa' ni/_de bzhin gshegs pa dgra bcom pa yang dag par rdzogs pa'i sangs rgyas kyi bsam gyis mi khyab pa'i chos bcu la mngon par dad/_yid ches/_rab tu rtog_/the tshom mi za/_rgya cher dga' mgu ste/_
[\[288a.3\]]rangs pa rnyed nas ngo mtshar dang rmad du 'du shes skyed do/_/bcu gang zhe na/_'di lta ste/_de bzhin gshegs pa rnams kyi de bzhin gshegs pa'i sku bsam gyis mi khyab pa la mngon par dad/_yid ches/_rab tu rtog_/the tshom mi za/_rgya cher dga' mgu ste/_rangs 
[\[288a.4\]]pa rnyed nas/_ngo mtshar dang rmad du 'du shes skyed do/_/'di lta ste/_de bzhin gshegs pa rnams kyi de bzhin gshegs pa'i dbyangs bsam gyis mi khyab pa la mngon par dad pa nas ngo mtshar dang /_rmad du 'du shes skyed pa'i bar du'o/_/'di lta ste/_de bzhin gshegs 
[\[288a.5\]]pa rnams kyi de bzhin gshegs pa'i ye shes bsam gyis mi khyab pa dang /_'di lta ste/_de bzhin gshegs pa rnams kyi de bzhin gshegs pa'i 'od bsam gyis mi khyab pa dang /_'di lta ste/_de bzhin gshegs pa rnams kyi de bzhin gshegs pa'i tshul khrims dang /_ting 
[\[288a.6\]]nge 'dzin bsam gyis mi khyab pa dang /_'di lta ste/_de bzhin gshegs pa rnams kyi de bzhin gshegs pa'i rdzu 'phrul bsam gyis mi khyab pa dang /_'di lta ste/_de bzhin gshegs pa rnams kyi de bzhin gshegs pa'i stobs bsam gyis mi khyab pa dang /_'di 
[\[288a.7\]]lta ste/_de bzhin gshegs pa rnams kyi de bzhin gshegs pa'i mi 'jigs pa bsam gyis mi khyab pa dang /_'di lta ste/_de bzhin gshegs pa rnams kyi de bzhin gshegs pa'i snying rje chen po bsam gyis mi khyab pa dang /_'di lta ste/_de bzhin gshegs pa rnams 
[\[288b\]]
[\[288b.1\]]kyi de bzhin gshegs pa'i sangs rgyas kyi chos ma 'dres pa bsam gyis mi khyab pa la mngon par dad/_yid ches rab tu rtog_/the tshom mi za/_rgya cher dga' mgu ste rangs pa rnyed nas ngo mtshar dang rmad du 'du shes skyed pa'o/_/de bzhin gshegs pa'i ngo mtshar dang rmad kyi chos bcu po 'di rnams kyi 
[\[288b.2\]]phyir brtson 'grus cher rtsom zhing mi zhum mi 'gong mi skyo ste/_de bzhin gshegs pa'i bsam gyis mi khyab pa ngo mtshar dang rmad kyi chos bcu po ma thob kyi bar du lus kyi pags pa dang rgyus pa dang pri dang /_dbugs dang rus pa dag zhig la lus kyi sha dang khrag skams kyang sla'i/_
[\[288b.3\]]brtson 'grus nyams par mi bya'o snyam du de ltar sems skyed do/_/shA ri'i bu de ltar dad pas mos pa'i byang chub sems dpa' ni de bzhin gshegs pa'i bsam gyis mi khyab pa ngo mtshar dang rmad kyi chos bcu po 'di rnams la mngon par dad/_yid ches rab tu rtog_/the tshom mi za/_rgya cher dga' mgu ste 
[\[288b.4\]]rangs pa rnyed do/_/de nas bcom ldan 'das kyis don 'di nyid rgya cher rab tu bstan pa'i phyir de'i tshe tshigs su bcad pa 'di dag gsungs so/_/sangs rgyas sku ni bsam mi khyab/_/chos kyi sku yis rab tu phye/_/mtshan ma med cing snang med la/_/rgyal ba'i thugs sras dad par byed/_/'gro ba tha dad ji snyed 
[\[288b.5\]]kyi/_/sgra skad bsam gyis mi khyab pa/_/thams cad du ni chos sgrogs te/_/sangs rgyas kyi ni spyod yul dang /_/ji tsam sems can thams cad kyi/_dus gsum dag gi dbang po kun/_/sangs rgyas kyis ni rab mkhyen te/_/bsam mi khyab la rab tu dad/_/sangs rgyas rnams kyi 'od mtha' yas/_/'od 
[\[288b.6\]]zer dra ba bsam mi khyab/_/zhing rnams rgya mtsho mtha' yas pa/_/thams cad kyi ni phyogs su khyab/_/thub pa'i tshul khrims 'jig rten 'das/_/'jig rten chos la mi gnas te/_/rdzu 'phrul rkang pa bsam yas la/_/byang chub sems dpa' rab tu dad/_/sangs rgyas rtag tu mnyam par gzhag_/
[\[288b.7\]]rnam par thar pa bsam mi khyab/_/sangs rgyas rnams kyi spyod yul ni/_/sems can kun gyis shes mi nus/_/chos kyi dbyings ni dbyer med la/_/gang gi stobs kyis shes 'gyur ba/_/drang srong chen po'i ye shes stobs/_/nam mkha' bzhin du mtha' yas pa/_/sems can 
[\[289a\]]
[\[289a.1\]]gcig gi don phyir yang /_/bskal pa rgya mtsho mtha' yas par/_/'dul ba'i don phyir bzhugs pas na/_/de dag snying rje de 'dra'o/_/sems can thams cad gzhan dang gzhan/_/dri ba rgya mtsho 'dri byed kyang /_/dris lan gcig gis tshim byed de/_/mi 'jigs pa ni bsam mi khyab/_/
[\[289a.2\]]rnam pa thams cad mchog ldan pa/_/chos rnams thams cad thugs su chud/_/sangs rgyas chos rnams ma 'dres pa/_/thams cad du ni ye shes gzigs/_/dad pa la ni rab gnas pas/_/sangs rgyas kun chos chos nyid rnams/_/bsam gyis mi khyab 'di dag la/_/de dag thams cad dad 
[\[289a.3\]]par byed/_/shA ri'i bu ji ltar byang chub sems dpa' de bzhin gshegs pa rnams kyi de bzhin gshegs pa'i sku bsam gyis mi khyab pa la mngon par dad/_yid ches rab tu rtog_/the tshom mi za/_rgya cher dga' mgu ste rangs pa rnyed nas ngo mtshar dang rmad du 'du shes skyed ce na/_'di lta ste/_
[\[289a.4\]]de bzhin gshegs pa'i sku ni mi dge ba'i chos thams cad spangs pa dge ba'i chos thams cad dang ldan pa'o/_/'di lta ste mi gtsang ba dang /_mchil ma dang /_ngar snabs dang /_snabs dang /_rnag dang /_khrag dang /_bshang ba dang /_gci ba dang bral ba/_rus pa dang /_sha dang /_khrag dang /_
[\[289a.5\]]rgyus pa las rnam par grol ba'o/_/'di lta ste/_de bzhin gshegs pa'i sku ni rang bzhin gyis 'od gsal ba/_yongs su dag pa nyon mongs pa thams cad kyi dri ma dang bral ba'o/_/'di lta ste/_de bzhin gshegs pa'i sku ni 'jig rten las 'das pa ste/_'jig rten gyi chos thams cad kyis ma 
[\[289a.6\]]gos pa'o/_/'di lta ste de bzhin gshegs pa'i sku ni yon tan dpag tu med pa dang /_bsod nams dang ye shes kyi tshogs bsags pas sems can thams cad kyi 'tsho ba'o/_/'di lta ste de bzhin gshegs pa'i sku ni tshul khrims dpag tu med pa yongs su bsgoms pa dang ting nge 'dzin 
[\[289a.7\]]dang /_shes rab dang /_rnam par grol ba dang /_rnam par grol ba'i ye shes gzigs pa dpag tu med pa yongs su bsgoms pas yon tan thams cad rab tu rgyas pa'o/_/'di lta ste/_de bzhin gshegs pa'i sku ni yongs su dag pa'i me long gi dkyil 'khor gyi gzugs brnyan lta bu dang /_chu la zla 
[\[289b\]]
[\[289b.1\]]ba snang ba lta bu'o/_/'di lta ste de bzhin gshegs pa'i sku ni nam mkha'i dbyings su yang dag par 'du zhing chos kyi dbyings kyis klas pas bsam gyis mi khyab pa'o/_/'di lta ste de bzhin gshegs pa'i sku ni zag pa thams cad las log pas zag pa med pa'o/_/'di lta ste de bzhin gshegs pa'i 
[\[289b.2\]]sku ni 'dus byas thams cad dang bral bas 'dus ma byas pa'o/_/nam mkha'i lta bu'i sku'o/_/mnyam pa med pa'i sku'o/_/'jig rten gsum po thams cad las khyad par du 'phags pa'i sku'o/_/de bzhin gshegs pa'i sku ni dpe med pa/_zla med pa/_mtshungs pa med pa'i sku ste dag pa dri ma med pa/_
[\[289b.3\]]kun nas nyon mongs pa med pa/_rang bzhin gyis 'od gsal ba'o/_/de ni sngon gyi mthas rab tu phye ba ma yin/_phyi ma'i mthas rab tu phye ba ma yin/_da ltar byung bas rab tu phye ba ma yin/_skye ba dang /_rus dang /_rigs kyis rab tu phye ba ma yin/_gzugs kyis rab tu phye ba ma yin/_mtshan gyis rab 
[\[289b.4\]]tu phye ba ma yin/_dpe byad bzang pos rab tu phye ba ma yin/_sems kyis rab tu phye ba ma yin/_yid kyis rab tu phye ba ma yin/_rnam par shes pas rab tu phye ba ma yin/_lta bas rab tu phye ba ma yin/_thos pas rab tu phye ba ma yin/_dran pas rab tu phye ba ma yin/_rnam par rig pas rab tu 
[\[289b.5\]]phye ba ma yin/_phung pos rab tu phye ba ma yin/_khams kyis rab tu phye ba ma yin/_skye mched kyis rab tu phye ba ma yin/_skye bas rab tu phye ba ma yin/_gnas pas rab tu phye ba ma yin/_'jig pas rab tu phye ba ma yin/_'dzin pas rab tu phye ba ma yin/_'dor bas rab tu phye ba ma yin/_nges par 
[\[289b.6\]]'byung bas rab tu phye ba ma yin/_spyod pas rab tu phye ba ma yin/_kha dog gis rab tu phye ba ma yin/_rtags kyis rab tu phye ba ma yin/_dbyibs kyis rab tu phye ba ma yin/_'ong bas rab tu phye ba ma yin/_'gro bas rab tu phye ba ma yin/_tshul khrims yid la byed pas rab tu phye ba ma yin/_ting nge 'dzin gyis 
[\[289b.7\]]rab tu phye ba ma yin/_shes rab kyis rab tu phye ba ma yin/_rnam par grol bas rab tu phye ba ma yin/_rnam par grol ba'i ye shes mthong ba yid la byed pas rab tu phye ba ma yin/_mtshan nyid kyis rab tu phye ba ma yin/_mtshan nyid mi 'thun pas rab tu phye ba ma yin/_chos kyi mtshan nyid kyis rab tu phye ba 
[\[290a\]]
[\[290a.1\]]ma yin/_stobs su sgro btags pas rab tu phye ba ma yin/_mi 'jigs pas rab tu phye ba ma yin/_so so yang dag par rig pas rab tu phye ba ma yin/_rdzu 'phrul gyis rab tu phye ba ma yin/_snying rje chen pos rab tu phye ba ma yin/_sangs rgyas kyi chos ma 'dres par sgro btags pas rab tu phye ba ma yin te/_sgyu 
[\[290a.2\]]ma dang /_smig rgyu dang /_chu zla dang /_rmi lam gyi rang bzhin lta bur skye ba'i sku'o/_/stong pa nyid dang /_mtshan ma med pa dang /_smon pa med pa las byung ba'i sku'o/_/mi 'gyur ba'i sku'o/_/mi 'khrugs pa'i sku'o/_/rnam par mi rtog pa'i sku'o/_/mi gnas pa'i sku'o/_/mi snyems pa'i sku'o/_/gnas pa dang rab tu gnas pa 
[\[290a.3\]]dang mi g.yo ba thob pa'i sku'o/_/gzugs med pa gzugs kyi rang bzhin ma yin pa'i sku'o/_/tshor ba ma yin/_'du shes ma yin/_'du byed ma yin/_rnam par shes pa ma yin/_rnam par shes pa'i rang bzhin ma yin pa'i sku'o/_/byung ba ma yin/_kun tu byung ba ma yin/_ma byung ba ma yin pa'i sku'o/_/rmad du byung 
[\[290a.4\]]ba rmad du byung ba'i chos kyi sku'o/_/mig las byung ba ma yin/_gzugs su gtogs pa ma yin/_phyi rol ma yin/_rna ba la gnas pa ma yin/_sgrar gtogs pa ma yin/_phyi rol ma yin/_snas rnam par shes par bya ba ma yin/_drir gtogs pa ma yin/_phyi rol ma yin/_lces bskyed pa ma yin/_ror 
[\[290a.5\]]gtogs pa ma yin/_phyi rol ma yin/_lus dang ldan pa ma yin/_reg byar gtogs pa ma yin/_phyi rol ma yin/_sems la 'jug pa ma yin/_yid la 'jug pa ma yin/_rnam par shes pa la 'jug pa ma yin/_ldog pa ma yin/_rjes su 'jug pa ma yin/_gnas pa dang mi g.yo ba thob pa/_chos kyi 
[\[290a.6\]]dbyings kyis klas pa/_nam mkha'i khams kyi mthas gtugs pa/_nam mkha' dang mnyam pa'i sku ste/_shA ri'i bu 'di ni de bzhin gshegs pa rnams kyi de bzhin gshegs pa'i sku bsam gyis mi khyab pa ste/_de la byang chub sems dpa' mngon par dang /_yid ches/_rab tu rtog_/the tshom mi za/_
[\[290a.7\]]rgya cher dga' mgu ste rangs pa rnyed nas ngo mtshar dang rmad du 'du shes skyed do/_/bcom ldan 'das kyis de skad ces bka' stsal te/_bde bar gshegs pas de skad gsungs nas ston pas gzhan yang 'di skad gsung ngo /_/bskal pa bye ba khrag khrig dpag med par/_/byang chub sems dpa'i spyod pa rnam spyad cing /_/
[\[290b\]]
[\[290b.1\]]las rnams gsum ni shin tu yongs dag par/_/mtshungs med bde bar gshegs pa'i sku tshol lo/_/phyogs bcu 'gro ba kun la byams pa dang /_/snying rje rgya cher bskyed nas sbyin pa byin/_/'dod la log par g.yem pa rtag spong zhing /_/nam mkha' lta bu mchog gi sku tshol lo/_/gser ltar dag cing mdzes pa'i 
[\[290b.2\]]gros rnams ni/_/dpag tu med pa gang gA'i bye ma snyed/_/sbyin pa'i pha rol phyin pa rab spyod cing /_/rgyal ba'i sras kyis 'jig rten mchog la phul/_/g.yag gi rnga ma bzhin du tshul khrims srung /_/yan lag nying lag bcad kyang dgra la bzod/_/brtson 'grus kyi ni pha rol phyin spyod cing /_/sangs rgyas sku la smon 
[\[290b.3\]]pas yongs mi skyo/_/shes rab thabs dga' rgya chen bsam gtan pa/_/bsam gtan spyod yul dga' rgyal rnam par lta/_/chos dbyings dam pa bde bar gshegs pa'i sku/_/de 'drar bdag gyur ces ni de la smon/_/srid par 'gro ba dag tu dge byed cing /_/mi mchog gis ni byang chub mtshungs med thob/_/dag pa 
[\[290b.4\]]dri med gtsang zhing rdul bral ba/_/nam mkha' 'dra ba yangs pa'i sku thob bo/_/rang bzhin stong ste bdag dang sems can bral/_/mtshan ma med cing sgra dang bral ba thob/_/mig gi yul kun las ni rab 'das pa/_/de 'dra'i sku ni thub pas yang dag thob/_/gzod ma nas stong ma byas ma byung ba/_/gzugs 
[\[290b.5\]]dang sgra bral yid kyang rnam dag pa/_/de bzhin gshegs sku mi g.yo gang mthong ba/_/des ni phyogs bcu'i bde bar gshegs pa mthong /_/ji ltar sgyu ma sprul pa sna tshogs lus/_/rta dang glang po bud med skyes pa'i gzugs/_/byis pa slu ba [{]brdzun [,]rdzun [}]zhing phyin ci log_/de bzhin stobs bcu rnams la blta bar 
[\[290b.6\]]byos/_/gang dag 'das pa'i bde gshegs dpag med dang /_/ma byon rgyal ba de bzhin gang snang dag_/chos nyid gcig gyur mnyam pa med pa'i sku/_/chos kyi dbyings kyi klas shing nam mkha' 'dra/_/de ltar byang chub sems dpa' de bzhin gshegs pa rnams kyi de bzhin gshegs pa'i sku bsam gyis 
[\[290b.7\]]mi khyab pa la mngon par dad/_yid ches/_rab tu rtog_/the tshom mi za/_rgya cher dga' mgu ste/_rangs pa rnyed nas/_ngo mtshar dang /_rmad du 'du shes skyed do/_/shA ri'i bu ji ltar na/_byang chub sems dpa' de bzhin gshegs pa rnams kyi de bzhin gshegs pa'i 
[\[291a\]]
[\[291a.1\]]dbyangs bsam gyis mi khyab pa la mngon par dad/_yid ches/_rab tu rtog pa nas ngo mtshar dang rmad du 'du shes kyi bar du 'du shes skyed ce na/_'di ltar shA ri'i bu de bzhin gshegs pa ni 'dul ba'i dbang gi phyir 'khor ji lta ba de bzhin du sgra 'byung ste/_sems can 
[\[291a.2\]]thams cad rab tu dga' bar bya ba'i phyir phyogs bcu'i 'jig rten gyi khams thams cad du khyab par byed mod kyi/_shA ri'i bu de bzhin gshegs pa 'di snyam du ngas dge slong gi 'khor lo ni 'di bshad/_dge slong ma'i 'khor lo ni 'di/_dge bsnyen gyi 'khor lo ni 'di/_dge bsnyen ma'i 
[\[291a.3\]]'khor lo ni 'di/_bram ze'i 'khor lo ni 'di/_rgyal rigs kyi 'khor lo ni 'di/_khyim bdag gi 'khor lo ni 'di/_lha'i 'khor lo ni 'di/_tshangs pa'i 'khor lo ni 'di ste/_'di lta ste/_mdo'i sde dang /_dbyangs kyis bsnyad pa'i sde dang /_lung du bstan pa'i sde dang /_tshigs su bcad pa'i sde dang /_
[\[291a.4\]]ched du brjod pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa'i rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la dbab par bstan pa'i sde rnams bshad par bya'o snyam du mi dgongs mod kyi/_'on kyang shA 
[\[291a.5\]]ri'i bu 'khor ji lta bu 'dus par gyur pa/_tshangs pa'i 'khor gyi bar du 'dus par gyur pa/_de dag gi dbang po'i rim pa ci 'dra ba dang /_sems can de dag la chos kyi mdo ji lta bu thos par bya dgos par 'gyur ba de lta bu'i chos kyi mdo thos par bya ba de bzhin gshegs pa'i zhal gyi sgo nas 
[\[291a.6\]]'byung bar yang dag par shes kyang chos bstan pa de gcig la gcig nges pa'i tshig gnod par gyur pa yang med de/_thams cad kyang rang rang gi chos rnam par rig par kun shes so/_/de bzhin gshegs pa'i dbyangs ni de bzhin gshegs pa'i sngon gyi bsod nams kyi 'bras bu rnam 
[\[291a.7\]]par smin pa las mngon par grub pa bden pa'i rjes su 'brang bas 'jug go_/yang shA ri'i bu de bzhin gshegs pa'i dbyangs de ni 'jam par 'byung /_yid du 'ong ba dang /_yid dga' ba dang /_dag pa dang /_dri ma med pa dang /_snyan pa dang /_mnyan par 'os pa dang /_shes par bya 
[\[291b\]]
[\[291b.1\]]bar 'os pa dang /_mi rtsub pa dang /_mi brlang ba dang /_lus sim par byed pa dang /_sems tshim par byed pa dang /_snying dga' bar byed pa dang /_dga' ba dang bde ba skyed pa dang /_kun shes par byed pa dang /_gsal zhing 'thad pa dang /_mngon par dga' bar 'gyur ba dang /_yid du 'ong ba dang /_seng ge'i skad 
[\[291b.2\]]kyi drag shul gyi nga ro'i sgra dang /_sprin gyi sgra dbyangs dang /_rgya mtsho'i sgra bsgrags pa'i dbyangs dang /_mi 'am ci'i glu'i dbyangs dang /_ka la ping ka'i nga ro'i sgra dbyangs dang /_tshangs pa'i nga ro'i sgra dbyangs dang /_rnga'i sgra dbyangs dang /_dpal dang ldan pa dang /_mnyen pa dang /_zur phyin pa dang /_bsgrags 
[\[291b.3\]]pa dang /_sems can thams cad kyi dbang po mgu bar byed pa dang /_'khor thams cad du grags pa dang /_rnam pa thams cad kyi mchog dang ldan pa dang /_de dag dang gzhan yon tan dpag tu med pa dang ldan pa'i de bzhin gshegs pa'i gsung gi dbyangs 'byung ste/_shA ri'i bu 'di ni de bzhin 
[\[291b.4\]]gshegs pa rnams kyi de bzhin gshegs pa'i dbyangs bsam gyis mi khyab pa ste/_de la byang chub sems dpa' mngon par dad/_yid ches/_rab tu rtog_/the tshom mi za/_rgya cher dga' mgu ste rangs pa rnyed nas ngo mtshar dang rmad du 'du shes skyed do/_/'di la chos nyid ni 'di yin te/_
[\[291b.5\]]de la 'di skad ces bya'o/_/tshangs pa yi ni sgra dbyangs su/_/'dren pa gsung sgra rab 'byin te/_/tshangs pa rnams ni tshim par byed/_/'di 'dra'i chos ni phun sum tshogs/_/de yi dbyangs ni byams dang ldan/_/snying rje las ni yang dag 'byung /_/btang snyoms dang ni dga' ldan pa/_/thub pa'i 
[\[291b.6\]]dbyangs ni rab tu 'byung /_/srog chags kun gyi 'dod chags me/_/zhe sdang dug ni zhi byed cing /_/gti mug mun pa sel ba ste/_/phun sum tshogs dbyangs 'di 'dra'o/_/'dzam bu'i gling gi sna tshogs phyogs rnams na/_/mir gyur pa yi skad ni mtha' yas pa/_/kun na de yi sgra rnams 
[\[291b.7\]]sna tshogs pa/_/dbyangs 'di thos na rjes su rtogs par 'gyur/_/sa bla dang ni de bzhin bar snang lha/_/de dag ci 'dra'i skad la 'jug pa ltar/_/de phyir thub dbang dbyangs ni rab zhugs te/_/rnam par des thos mya ngan 'das reg 'gyur/_/rkang gnyis dag dang rkang bzhi rnams dang ni/_/rkang 
[\[292a\]]
[\[292a.1\]{]mangs [,]mang [}]dag dang rkang pa med pa rnams/_/thams cad la ni de yi sgra dbyangs 'jug_/bskul nas rab tu 'chos shing tshar gcod byed/_/stong gsum 'di yi sgra rnams ji snyed pa/_/tha ma dang ni 'bring dang de bzhin rab/_/de dag rjes su 'jug dbyangs de sgrogs te/_/'dul ba'i sems 
[\[292a.2\]]can thar bar reg par byed/_/rtog pa med cing rnam par mi rtog ste/_/gzung ba dang ni bcings las byung ma yin/_/mnyam par bzhag pas 'phags pa'i bden pa 'chad/_/sems can thos nas nyon mongs zhi bar byed/_/sangs rgyas chos dang de bzhin dge 'dun sgra/_/sbyin thos tshul khrims 
[\[292a.3\]]de bzhin bzod pa dag_/mtha' yas sgra ni sems can thos byed de/_/de bzhin gshegs pa'i dbyangs ni de 'dra'o/_/dbyangs kyang mtha' yas ye shes mtha' yas pa/_/de yi dbyangs kyi tshad ni yong med de/_/de la byang chub sems dpa' mkhas dad cing /_/de bzhin gshegs pa'i 
[\[292a.4\]]dbyangs la the tshom med/_/shA ri'i bu ji ltar na byang chub sems dpa' de bzhin gshegs pa rnams kyi de bzhin gshegs pa'i ye shes bsam gyis mi khyab pa la mngon par dad/_yid ches/_rab tu rtog the tshom mi za/_thos nas rgya cher dga' mgu ste/_/rangs pa rnyed nas ngo mtshar dang /_rmad du 
[\[292a.5\]]'du shes skyed ce na/_'di ltar shA ri'i bu chos thams cad la de bzhin gshegs pa'i chags pa med pa'i ye shes gzigs pa 'jug ste/_de la byang chub sems dpa' mngon par dad/_yid ches/_rab tu rtog pa nas dad pas ngo mtshar dang /_rmad kyi bar du 'du shes skyed do/_/de bzhin 
[\[292a.6\]]gshegs pa'i ye shes kyi pha rol tu phyin pa las brtsams te khyod la dpe bstan par bya'o/_/shA ri'i bu yongs su brtag pa bzung ste/_gang gA'i klung gi bye ma snyed kyi 'jig rten gyi khams kyi rtswa dang /_shing dang /_yal ga dang /_lo ma dang /_'dab ma dang /_chung ngu na sor bzhi'i tshad tsam yan chad ji 
[\[292a.7\]]snyed yod pa skyes bu la la zhig gis de dag gcig tu spungs te/_gcig tu spungs nas mes bsregs te tshig par gyur nas thal bar byas so/_/thal bar byas nas 'jig rten gyi khams gang gA'i klung gi bye ma snyed kyi rgya mtsho chen po gang na yod pa de dag tu blugs te/_lo stong du dkrugs 
[\[292b\]]
[\[292b.1\]]kyang shA ri'i bu de bzhin gshegs pa rnams kyi de bzhin gshegs pa'i ye shes 'di lta bu yod de/_de bzhin gshegs pa ye shes de dang ldan pas rgya mtsho chen po de dang de dag nas thal ba de dag blangs te/_'jig rten gyi khams de dang de dag tu 'di ni 'jig rten gyi khams che ge mo zhig gi 
[\[292b.2\]]shing 'di 'dra ba zhig gi thal ba'o/_/'di ni 'jig rten gyi khams che ge mo zhig gi shing che ge mo zhig gi rtsa ba dang /_che ge mo zhig gi sdong po dang /_che ge mo zhig gi yal ga dang /_che ge mo zhig gi lo ma dang /_che ge mo zhig gi 'bras bu'i thal ba'o/_/'di ni phyogs che ge mo zhig gi 
[\[292b.3\]]'dab ma 'di 'dra ba zhig gi thal ba'o/_/zhes rab tu 'byed do/_/de ci'i phyir zhe na/_'di ltar shA ri'i bu de bzhin gshegs pas chos kyi dbyings rab tu rtogs te/_de rab tu rtogs nas/_de bzhin gshegs pas 'di ltar 'di ni 'jig rten gyi khams che ge mo zhig gi thal ba'o/_/zhes 
[\[292b.4\]]rab tu mkhyen pa nas rgyas par byas te/_de ltar shA ri'i bu de bzhin gshegs pa dgra bcom pa yang dag par rdzogs pa'i sangs rgyas ni de ltar rdzu 'phrul che'o/_/de ltar mthu che'o/_/'di ltar dbang che bar grags pa ste/_shA ri'i bu rigs kyi bu'am/_rigs kyi bu mo gang la la de bzhin 
[\[292b.5\]]gshegs pa'i ye shes 'di la dad/_yid ches/_rab tu rtog cing de bzhin gshegs pa byams pas yid la byed pa de dag thams cad ni dge ba'i rtsa ba 'di'i mtha' ma thob par sdug bsngal mthar 'byin to/_/de ci'i phyir zhe na/_'di ltar shA ri'i bu de bzhin gshegs pas chos kyi 
[\[292b.6\]]dbyings shin tu rtogs te/_de shin tu rtogs pas de bzhin gshegs pa rnams las sems bskyed pa gcig kyang chud mi za'o/_/shA ri'i bu khyod la dper bya ste/_'di la skyes bu mkhas pa kha cig dpes bshad pa'i don rnams kun shes te/_'di lta ste/_dper na shA ri'i bu 
[\[292b.7\]]skyes bu la la tshe lo brgya pa lo brgyar 'tsho ba zhig gis skra'i rtse mo bye ba brgyar btsal bas chu'i thigs pa blangs te/_nga gang na ba der 'ongs nas phyin pa dang /_'di skad ces kye gau ta ma bdag gis chu'i thigs pa 'di khyod la gdams kyis nams bdag la dgos par gyur pa de na slar byin cig 
[\[293a\]]
[\[293a.1\]]ces zer ba dang /_de bzhin gshegs pas de blangs te rgya mtsho chen por bor nas de chu'i rgyun gyis bdas te 'dres nas lhan cig tu mthar gyis rgya mtsho chen por zhugs so/_/de nas skyes bu tshe lo brgya pa de lo brgya lon pa dang nga ga la ba der 'ongs te/_phyin nas 'di skad ces 
[\[293a.2\]]gau ta ma bdag gi chu'i thigs pa de dgos kyis bdag la byin cig ces zer na/_shA ri'i bu de bzhin gshegs pa rnams kyi de bzhin gshegs pa'i ye shes yod de/_ye shes de dang ldan pas de bzhin gshegs pa dgra bcom pa yang dag par rdzogs pa'i sangs rgyas kyis skra'i 
[\[293a.3\]]rtse mo bye ba brgyar btsal bas chu'i thigs pa de rgya mtsho chen po de nas chu gzhan dang ma 'dres par blangs te/_skyes bu de la slar byin no/_/shA ri'i bu 'di ltar don shes par bya ba'i phyir khyod la dper bstan te/_de gang gi don du blta zhe na/_'di lta ste/_shA ri'i bu skyes bu'i chu'i 
[\[293a.4\]]thigs pa de bzhin gshegs pa'i lag tu bzhag pa yun ring mo zhig lon yang chud mi za ba de bzhin du shA ri'i bu/_rigs kyi bu'am rigs kyi bu mo gang la la de bzhin gshegs pa'i ye shes 'di lta bu la dad/_yid ches/_rab tu rtog cing de bzhin gshegs pa byams 
[\[293a.5\]]pas yid la byed pa dang /_de bzhin gshegs pa nyid la dmigs nas de'i phyir nam mkha' la me tog 'thor ba de dag thams cad dge ba'i rtsa ba 'di'i mtha' ma thob par sdug bsngal mthar 'byin par 'gyur ro/_/de ci'i phyir zhe na/_'di ltar/_shA ri'i bu de bzhin 
[\[293a.6\]]gshegs pas chos kyi dbyings rab tu rtogs te/_de rab tu rtogs pas de bzhin gshegs pa rnams las sems gcig bskyed pa yang chud mi za'o/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das de bzhin gshegs pa rnams 
[\[293a.7\]]kyi de bzhin gshegs pa'i ye shes gang rnam par shes pa ma mchis par 'jug pa mchis sam bka' stsal pa/_shA ri'i bu de ni ma yin no/_/bcom ldan 'das ye shes ni gang lags/_rnam par shes pa ni gang lags/_shA ri'i bu 'di bzhi ni rnam par shes pa'i gnas te rnam par shes pa 
[\[293b\]]
[\[293b.1\]]de la gnas so/_/'di lta ste rnam par shes pa'i gzugs la nye bar song zhing gnas/_gzugs la dmigs/_gzugs la gnas/_dga' ba la bsten pas skye zhing 'phel te rgyas par 'gyur ba dang /_rnam par shes pa tshor ba la nye bar song zhing gnas/_tshor ba la dmigs/_tshor ba la 
[\[293b.2\]]gnas/_dga' ba la bsten pas skye zhing 'phel te rgyas par 'gyur ba dang /_rnam par shes pa 'du shes la nye bar song zhing gnas/_'du shes la dmigs/_'du shes la gnas/_dga' ba la bsten pas skye zhing 'phel te rgyas par 'gyur ba dang /_rnam par shes pa 'du byed la nye bar 
[\[293b.3\]]song zhing gnas/_'du byed la dmigs/_'du byed la gnas/_dga' ba la bsten pas skye zhing 'phel nas rgyas par 'gyur ba ste/_shA ri'i bu 'di ni rnam par shes pa zhes bya'o/_/gang len pa'i phung po lnga la mi gnas par rnam par shes pa'i phung po yongs su shes pa de ni ye shes zhes bya'o/_/
[\[293b.4\]]gzhan yang rnam par shes pa zhes bya ba ni sa'i khams rnam par shes pa dang /_chu'i khams dang /_me'i khams dang /_rlung gi khams dang /_nam mkha'i khams rnam par shes pa ste/_'di ni rnam par shes pa zhes bya'o/_/gang khams bzhi la mi gnas par rnam par shes pa'i chos kyi khams kun 
[\[293b.5\]]tu dbye ba shes pa 'di ni ye shes zhes bya'o/_/gzhan yang shA ri'i bu rnam par shes pa zhes bya ba ni gang mig gi shes par bya ba'i gzugs rnam par rig pa dang /_rna bas shes par bya ba'i sgra rnam par rig pa dang /_snas shes par bya ba'i dri rnam par rig pa dang /_lces shes par bya ba'i ro rnam par rig pa dang /_
[\[293b.6\]]lus kyis shes par bya ba'i reg bya rnam par rig pa dang /_yid kyis shes par bya ba'i chos rnam par rig pa ste/_'di ni rnam par shes pa zhes bya'o/_/gang nang nye bar zhi zhing phyi rol du mi rgyu ste ye shes kyi phyir 'brang zhing chos gang la yang mi rtog rnam par mi rtog pa de ni ye shes zhes bya'o/_/rnam par shes pa 
[\[293b.7\]]ni dmigs pa las skye'o/_/rnam par shes pa ni yid la byed pa las skye'o/_/rnam par shes pa ni yongs su rtog pa las skye ste de ni rnam par shes pa zhes bya'o/_/gang 'dzin pa med pas snyems pa dang dmigs pa med rnam par rig pa med cing mi rtog pa de ni ye shes zhes bya'o/_/gzhan yang 'dus 
[\[294a\]]
[\[294a.1\]]byas la spyod pa'i chos la rnam par shes pa la gnas shing gang 'dus byas la spyod pa'i chos rnam par shes pa de ni rnam par shes pa zhes bya'o/_/'dus ma byas la ni rnam par shes pa rgyu ba med de/_gang 'dus ma byas shes pa de ni ye shes zhes bya'o/_/gzhan yang gang skye ba dang /_
[\[294a.2\]]'jig pa la rab tu gnas pa de ni rnam par shes pa'o/_/gang skye ba med pa dang /_'gag pa med pa la gnas pa de ni ye shes zhes bya'o/_/de ltar shA ri'i bu 'di ni rnam par shes pa/_'di ni ye shes te/_byang chub sems dpa' de bzhin gshegs pa rnams kyi de bzhin gshegs pa'i ye 
[\[294a.3\]]shes bsam gyis mi khyab pa de la mngon par dad/_yid ches/_rab tu rtog_/the tshom mi za/_rgya cher dga' mgu ste/_rangs pa rnyed nas ngo mtshar dang /_rmad du 'du shes skyed do/_/de nas bcom ldan 'das kyis don de nyid rgya cher bstan pa'i phyir/_de'i tshe tshigs su bcad pa 'di dag gsungs 
[\[294a.4\]]so/_/ji ltar gang gA'i klung gi bye ma dpag med pa/_/de bzhin phyogs bcu'i 'jig rten khams kyi rtswa rnams ni/_/de dag skyes bu la las mer bsregs thal bar byas/_/lo ni brgya stong dag tu rgya mtshor dkrugs pa rnams/_/de 'dra ba yi stobs bcu ye shes phra mnga' bas/_/thal ba blangs nas 'gro ba 
[\[294a.5\]]dag la lung ston pa/_/zhing rnams rab 'byam dag gi shing rigs 'di/_/de tshig thal ba 'di zhes rnam pa thams cad mkhyen/_/'di ltar phyogs bcu dag gi 'jig rten khams kyi rdul/_/thams cad rdul du byas nas rgyal ba rnams ston te/_/de dag thams cad 'grang yang chags med the tshom 
[\[294a.6\]]med/_/de ltar bde bar gshegs kyi ye shes nam mkha' bzhin/_/ji snyed phyogs bcu'i 'gro ba rnams kyi sems kyi rgyud/_/gang dag 'dod chags spyod dang zhe sdang gti mug ldan/_/spyod pa kun gyi tshul shes bsam pa rnams dang ni/_/gang gis blo nyams gang gis thar bar 
[\[294a.7\]]'gyur ba mkhyen/_/'jig rten kun mchog stobs bcu rnams kyi ye shes ni/_/ji snyed phyogs bcu'i chos kyi dbyings su rab zhugs kyang /_/'dren pa rnams la rtog dang rnam par rtog mi 'byung /_/bde gshegs sras po dad pa rgyal la dad par byed//_//
