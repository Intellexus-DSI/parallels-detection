[\[1a\]]
[\[1a.1\]]@#/_/dkon brtsegs ka bzhugs so/_/
[\[1b\]]
[\[1b.1\]{D45}]@##/_/rgya gar skad du/_A r+ya ma hA rat+na kU Ta d+ha rma par+yA ya sha ta sA ha sri ka gran the tri sam+ba ra ni ra de sha pa ri brta nan nAm ma hA ya na sU tra/_bod skad du/_'phags pa dkon mchog 
[\[1b.2\]]brtsegs pa chen po'i chos kyi rnam grangs stong phrag brgya pa las sdom pa gsum bstan pa'i le'u zhes bya ba theg pa chen po'i mdo/_bam po dang po/_sangs rgyas dang byang chub sems dpa' 
[\[1b.3\]]thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la bzhugs te/_ri'i rgyal po bya rgod kyi phung po de 
[\[1b.4\]]ni mtho ba/_zlum pa/_gnam 'phang dang rgyar yangs pa/_lo tog thams cad kyi sa 'dzin pa/_me tog dang /_phreng ba dang /_spos rnam pa sna tshogs dang ldan pa/_mi 'am ci dang /_skyes bu 
[\[1b.5\]]'am ci'i tshogs rnam par rgyu ba/_gnod sbyin dang /_srin po dang /_sha za rnam pa mang po'i gnas so/_/[{]ri dgas [,]ri dwags [}]kyi tshogs kyang rnam par rgyu ba la 'di lta ste/_seng ge dang /_
[\[2a\]]
[\[2a.1\]]stag dang /_glang po che dang /_bse dang /_dom dang /_dred dang /_gzig dang /_ma he dang /_sha bkra dang /_bse kha sgo dang /_ba lang kha zho sngon po dang /_ba lang dang /_sha ba dang /_shan mar dang /_spre'u'i 
[\[2a.2\]]tshogs rnam par rgyu ba'o/_/de na bya rnam pa mang po brgya stong gnas pa 'di lta ste/_ne tso dang /_ri skegs dang /_khu byug dang /_shang shang te'u dang /_ngang pa dang /_khrung khrung dang /_rma bya dang /_g+hu g+hu sta ka dang /_ka Da ka dang /_
[\[2a.3\]]thing ril dang /_yid 'ong ngang ba dang /_gong ma sreg dang /_e da nu ma kA ka d+he nu dang /_dan d+ha zhes bya ba dang /_ka da ru ha dang /_mo ra dang /_ngur pa dang /_bi ra ba ta dang /_rdo rje mchog dang /_ka ran da ba dang /_ngang skya dang /_kug 
[\[2a.4\]]ku ha dang /_nor skyong dang /_sha ma dang /_shi khan shi la dang /_bya gag dang /_phug ron dang /_kag ka ba dang /_ku ra ta dang /_bya rgod dang /_bAn tA shA ka dang /_tsad tsa la dang /_gser bu dang /_'ol ba dang /_khra dang /_khra sems shes dang /_'ug 
[\[2a.5\]]pa dang /_sreg pa dang /_ka pin ta ka dang /_paN Ti ka dang /_tsa ti ka dang /_na ba tsa ti ka dang /_tsa sha dang /_tsa ko ra dang /_bya gag rgod dang /_rgyags byed ri skegs dang /_ka ta ma ka dang /_ka 
[\[2a.6\]]tsa ru tsa ka dang /_ka ra ru be ka dang /_de dag la sogs pa bya'i tshogs rnams gnas te/_de dag kyang sangs rgyas kyi mthus 'dod chags kyi gnod pa med do/_/zhe sdang dang /_gti mug gi gnod pa med do/_/gcig la gcig mi za'o/_/
[\[2b\]]
[\[2b.1\]]de dag gcig la gcig pha mar 'du shes shing gnas so/_/yang ri'i rgyal po bya rgod kyi phung po de la shing gi tshogs brgya stong du ma yal ga stug cing lo ma rgyas la 'dab na drang srong gnas pa dag yod pa la 'di lta ste/_thang shing dang /_p+lag sha dang /_
[\[2b.2\]]a shwad tha dang /_pi pi ling gi shing dang /_rgya skyegs shing dang /_ha ri ta dang /_a ru ra'i shing dang /_skyu ru ra'i shing dang /_ba ru ra'i shing dang /_sA la dang /_tA la dang /_nag tam la dang /_dong ka'i shing dang /_a mra dang /_'dzam bu'i shing dang /_
[\[2b.3\]]kham shing dang /_ka pid tha dang /_rgya shug gi shing dang /_seng ldeng dang /_ma tu lung ga dang /_bal po se'u shing dang /_sta rga shing dang /_tin tu ka dang /_kud dza ka dang /_d+ha ba ka dang /_d+ha ba ka dang /_sa ra la dang /_e la dang /_k+Shu pa dang /_n+ya gro d+ha dang /_dr-i D+ha 
[\[2b.4\]]ni ma dang /_'bra go dang /_kam pi la dang /_pa la sha dang /_ni ya ma dang /_ka ke ri ya dang /_nid t+ya pi lo di dang /_pog dkar po'i shing dang /_sra tsi pog gi shing dang /_shing kun shing dang /_tsan dan dang /_tsan dan dmar po dang /_u ba ta dang /_
[\[2b.5\]]sa ka bi dza dang /_gar dza dang /_bi gar dza dang /_gser shing dang /_pa na sa dang /_rgun shing dang /_shing bal shing dang /_pa ri k+Shatra dang /_hi la ste lha dang bcas pa dag go_/yang ri'i rgyal po bya rgod kyi phung po de la thang las skyes pa'i me tog rnam pa mang po 
[\[2b.6\]]dag skye ba 'di lta ste/_a ti mug ta ka dang /_tsam pa ka dang /_skya snar dang /_bAr shi ka dang /_sna ma'i me tog dang /_dri mchog dang /_yu thi ka dang /_da nu ska ri dang /_bal la dang /_ta ra Ni dang /_ga ba ta ra Ni dang /_kang sa gu na dang /_lug mig dang /_ha ri 
[\[2b.7\]]ni ka dang /_ma da ta li ka dang /_man dzu bu spi ka ste me tog sna tshogs de lta bu dag gis ri'i rgyal po bya rgod kyi phung po gang zhing mdzes so/_/yang ri'i rgyal po bya rgod kyi phung po de la chu las skyes pa'i me tog rnam pa mang po dag skye ba 'di lta ste/_ud pa la dang /_pad 
[\[3a\]]
[\[3a.1\]]ma dang /_ku mu da dang /_pad ma dkar po dang /_pang ka ni ri ti ka dang /_kang ka ra ka dang /_kang ka ra ka chen po ste/_de dag la sogs pa chu las skyes pa'i me tog rnams kyis ri'i rgyal po bya rgod kyi phung po mdzes par byas so/_/
[\[3a.2\]]yang ri'i rgyal po bya rgod kyi phung po de la rtag tu rgyun mi 'chad par nam gyi gung thun la sprin chen po mngon par 'dus te/_thog mar ri'i rgyal po bya rgod kyi phung po de la char gyi sprin lha'i bu mngon par bsgrags nas ba 'jos tsam gyi bar du yan lag brgyad dang ldan pa'i char 
[\[3a.3\]]zim bu zim bu dal bu dal bus 'bab ste/_des ri'i rgyal po bya rgod kyi phung po'i kho ra khor yug tshim par byas nas tho rangs sprin lha gyes shing nam mkha' la sprin med par gyur nas der yang bsil zhing 'jam la sim par byed pa'i rlung ldang ste/_de dag gis ri'i rgyal po 
[\[3a.4\]]bya rgod kyi phung po la gnas pa'i sems can rnams rtas par byed/_sim par byed/_tshim par byed de/_'di lta ste/_dper na me tog phreng rgyud dam/_me tog phreng rgyud kyi slob mas phreng ba brgyus zin nas chus btab pa dang de'i phreng ba de dag snga ma bas ches 
[\[3a.5\]]bzang bar 'gyur ba de bzhin du ri'i rgyal po bya rgod kyi phung po la rtag tu rgyun mi 'chad par nam gyi gung thun la sprin chen po mngon par 'dus te/_thog mar ri'i rgyal po bya rgod kyi phung po de la char sprin lha'i bu mngon par bsgrags nas ba 'jos tsam gyi bar du yan lag 
[\[3a.6\]]brgyad dang ldan pa'i char zim bu zim bu dal bu dal bus 'bab ste/_tho rangs skya rengs shar ba'i dus na sprin lha gyes shing nam mkha' la sprin med par gyur to/_/yang ri'i rgyal po bya rgod kyi phung po la rtswa sar pa dag skye ste/_reg bzod pa dang ldan pa/_dri dang 
[\[3a.7\]]ldan pa/_sngo zhing 'jam pa/_g.yas phyogs su 'khyil pa dag skye ba 'di lta ste/_dper na rma bya'i mgrin pa'i spu'i kha dog bzhin no/_/'di lta ste/_dper na bar sha ka'i me tog gi dri bzhin no/_/'di lta ste/_dper na ka tsa lin da'i 
[\[3b\]]
[\[3b.1\]]gos la reg pa bzhin te/_rkang mthil bzhag na ni sor bzhis nems zhes byed pa/_rkang mthil btegs na ni sor bzhis par ces byed pa/_me tog dang /_'dab ma dang /_'bras bu dang ldan pa blta bas chog mi shes pa dag go_/yang 
[\[3b.2\]]ri'i rgyal po bya rgod kyi phung po de la 'bab chu'i dngo dang /_mtsho bran dang /_mtsho dang /_mtshe'u dang /_rdzing rnam pa mang po bsil ba'i chus rab tu gang ba dag yod de/_de dag las pad ma sngon po dang /_ser po dang /_dmar po dang /_dkar po dang /_
[\[3b.3\]]leb rgan dang /_shel gyi kha dog lta bu dang /_me'i kha dog lta bu dang /_gser gyi kha dog lta bu che khyad shing rta'i 'phang lo tsam dag skye ste/_de dag bcad na dri ngad phyogs bzhi kun tu dpag tshad tsam du ldang ngo /_/ri'i rgyal po de'i rtse mo la pad ma'i gdan 
[\[3b.4\]]chen po an da rnyil gzhan gyis mi tshugs pa rdo rje lta bu'i chu ba can/_bai dUr+ya chen pos mtha' bskor ba/_'dzam bu chu bo'i gser dri ma med pa'i 'dab ma rgyas pa/_tsan dan dus kyi rjes su 'brang ba'i snying po rnam par dag pa/_rin po che rdo'i snying 
[\[3b.5\]]po'i ze ba dang ldan pa/_tshad rgya mtsho ltar yangs shing rgya che ba/_lha ma yin gyi dbang po sa yas snying po kun du bzung ba/_nor bu rin po che sa ya'i dra ba sna tshogs kyis g.yogs pa/_klu'i dbang po sa yas sprin las spos chu'i char phab pa/_nam 
[\[3b.6\]]mkha' lding gi dbang po sa yas kha nas dar spyangs shing ri mo byas pa/_mi'am ci'i dbang po sa yas phan pa'i sems kyis bltas pa/_lto 'phye chen po'i dbang po sa yas gdong gis phyag 'tshal zhing ri mo byas pa/_dri za'i dbang po sa yas bstod cing 
[\[3b.7\]]bsngags la mchod pa/_lha'i dbang po sa yas me tog dang /_phreng ba dang /_spos dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan gyi sprin gyi char phab pa/_tshangs pa'i dbang po sa yas mgo bos phyag 'tshal 
[\[4a\]]
[\[4a.1\]]zhing ri mo byas pa/_gnas gtsang ma'i ris kyi lha'i bu sa yas thal mo sbyar nas phyag byas pa/_mi'i dbang po 'khor los sgyur ba sa yas nor bu rin po che sna bdun dang ldan pas bsu ba/_rgya mtsho'i lha sa yas bsu zhing phyag byas pa/_nor bu rin 
[\[4a.2\]]po che skar mdog sa yas 'od zer gyis snang bar byas pa/_bsod nams kyis dag pa'i nor bu rin po che sa yas shin tu nges par mdzes par byas pa/_nor bu rin po che rnam par snang byed sa yas snying po dri ma med pa/_nor bu rin po che dpal gyi 'od zer sa yas dpal 
[\[4a.3\]]rab tu thal le ba/_nor bu rin po che'i mdzod sna tshogs sa yas mtha' yas par snang ba/_nor bu rin po che 'dzam bu'i rgyal mtshan sa yas legs par bzung bas brtan par gyur pa/_nor bu rin po che rdo rje seng ge sa yas gzhan gyis mi thub pa bkod pa/_nor bu rin po 
[\[4a.4\]]che nyi ma'i snying po sa yas rgya cher spras pa/_nor bu rin po che bsam gyis mi khyab pa sa yas kha dog sna tshogs kyi ri mo byas pa/_yid bzhin gyi nor bu rin po che sa yas mi zad pa bkod pas ri mo byas pa byung ste/_pad mo chen po de ni de bzhin gshegs pa'i 'jig rten las 
[\[4a.5\]]'das pa'i dge ba'i rtsa ba las nges par byung ba/_byang chub sems dpa'i bsam pas mnos pa/_phyogs thams cad du mngon du go bar byed pa/_sgyu mar gyur pa'i chos las nges par byung ba/_dri nga ba med pa'i las las skyes pa/_nyon mongs pa med pa'i chos nyid kyi tshul 
[\[4a.6\]]bkod pa/_rmi lam lta bu'i chos nyid kyis kun tu rgyu ba/_mngon par 'du byed pa med pa'i chos nyid kyis rgyas btab pa/_chags pa med pa dang ldan pa/_phyogs kun tu chos kyi dbyings kyis khyab par byed pa/_sangs rgyas kyi yul rab tu brjod pa dang 'thun pa ste/_de'i rnam 
[\[4a.7\]]pa dang /_yon tan dang /_dbyibs dang /_kha dog dang /_bkod pa'i mtha' ni bskal pa grangs med par yang rtogs par mi nus pa'i pad ma chen po de la bcom ldan 'das skyil mo krung bcas nas bzhugs te/_'di ltar dge slong brgyad stong gi dge 'dun chen po dang thabs cig pa la 
[\[4b\]]
[\[4b.1\]]'di lta ste/_tshe dang ldan pa kun shes ko'u di n+ya dang /_tshe dang ldan pa rta thul dang /_tshe dang ldan pa rlangs pa dang /_tshe dang ldan pa ming chen dang /_tshe dang ldan pa 'char ka dang /_tshe dang ldan pa grags pa dang /_tshe dang ldan pa gang po dang /_tshe dang ldan pa dri ma med pa dang /_tshe 
[\[4b.2\]]dang ldan pa ba lang bdag dang /_tshe dang ldan pa lag [{]bzangs [,]bzang [}]dang /_tshe dang ldan pa lteng rgyas 'od srung dang /_tshe dang ldan pa chu klung 'od srung dang /_tshe dang ldan pa ga ya 'od srung dang /_tshe dang ldan pa 'od srung chen po dang /_tshe dang ldan pa kA t+ya'i bu dang /_tshe dang ldan pa sha ra dwa ti'i bu 
[\[4b.3\]]dang /_tshe dang ldan pa maud gal gyi bu chen po dang /_tshe dang ldan pa ma 'gags pa dang /_tshe dang ldan pa rab 'byor dang /_tshe dang ldan pa nam gru dang /_tshe dang ldan pa byams ma'i bu gang po dang /_tshe dang ldan pa nye bar 'khor dang /_tshe dang ldan pa sgra gcan zin dang /_tshe dang ldan pa 
[\[4b.4\]]kun dga' bo la sogs pa dge slong brgyad stong thams cad kyang bden pa'i ngo bo nyid kyi tshul mngon par rdzogs par rtogs pa/_yang dag pa'i mtha' mngon sum du gyur pa/_chos kyi rang bzhin la zhugs pa/_srid pa'i rgya mtsho las rgal ba/_de bzhin nyid nam mkha' lta 
[\[4b.5\]]bu'i spyod yul ba/_kun tu sbyor ba dang bag la nyal gyi 'ching ba bcad pa/_gnas dang rten la ma chags pa/_nam mkha' ltar zhi ba la rnam par rgyu ba/_sangs rgyas la nem nur dang /_yid gnyis dang /_the tshom za ba bcad pa/_sangs rgyas kyi ye shes kyi rgya mtsho la 
[\[4b.6\]]mos pa'i lam du zhugs pa/_'gro ba thams cad la phan pa'i phyir zhugs pa/_gsol ba ma btab par dge ba'i bshes gnyen byed pa/_sems can thams cad bsrung bar zhugs pa/_sems can thams cad yongs su mi gtong ba'i mdza' bshes su gyur pa/_sangs 
[\[4b.7\]]rgyas kyi bstan pa'i spyod yul las nges par byung ba/_de bzhin gshegs pa'i bstan pa bsrung bar zhugs pa/_sangs rgyas kyi bstan pa kun tu 'dzin par smon lam btab pa/_de bzhin gshegs pa'i gdung rigs 'byung bar mngon du phyogs pa/_thams cad mkhyen pa'i 
[\[5a\]]
[\[5a.1\]]ye shes mngon du gyur pa sha stag go_/kun tu bzang po dang /_byang chub sems dpa' 'jam dpal la sogs pa byang chub sems dpa' brgyad stong dang thabs cig pa la 'di lta ste/_byang chub sems dpa' ye shes bla ma'i ye shes can dang /_rin chen bla ma'i 
[\[5a.2\]]ye shes can dang /_skad thams cad shes pa can dang /_thogs pa med pa'i ye shes can dang /_me tog bla ma'i ye shes can dang /_nyi ma'i bla ma'i ye shes can dang /_zla ba'i bla ma'i ye shes can dang /_dri ma med pa'i bla ma'i ye shes can dang /_rdo rje'i ye shes can dang /_rdul med ye shes can dang /_
[\[5a.3\]]byang chub sems dpa' rnam par snang ba'i ye shes can dang /_byang chub sems dpa' snang ba'i rgyal mtshan dang /_lhun po'i rgyal mtshan dang /_rin chen rgyal mtshan dang /_ma chags rgyal mtshan dang /_me tog rgyal mtshan dang /_dri med rgyal 
[\[5a.4\]]mtshan dang /_nyi ma'i rgyal mtshan dang /_mdzes pa'i rgyal mtshan dang /_rdul med rgyal mtshan dang /_byang chub sems dpa' rnam par snang ba'i rgyal mtshan dang /_byang chub sems dpa' sa'i gzi brjid dang /_rin po che'i gzi brjid dang /_gzi brjid chen po dang /_ye 
[\[5a.5\]]shes rdo rje'i gzi brjid dang /_dri ma med pa'i gzi brjid dang /_nyi ma'i gzi brjid dang /_zla ba'i gzi brjid dang /_bsod nams ri'i gzi brjid dang /_ye shes snang ba'i gzi brjid dang /_byang chub sems dpa' kun nas dpal gyi gzi brjid dang /_byang chub sems dpa' nam 
[\[5a.6\]]mkha'i snying po dang /_pad ma'i snying po dang /_rin po che'i snying po dang /_nyi ma'i snying po dang /_yon tan rnam par dag pa'i snying po dang /_chos kyi rgya mtsho'i snying po dang /_rnam par snang ba'i snying po dang /_lte ba'i snying po dang /_byang chub sems dpa' pad ma'i dpal gyi snying po 
[\[5a.7\]]dang /_byang chub sems dpa' nyi ma'i mig dang /_rnam par dag pa'i mig dang /_dri ma med pa'i mig dang /_ma chags pa'i mig dang /_kun tu lta ba'i mig dang /_ye shes shin tu rno ba'i mig dang /_rdo rje'i mig dang /_rin po che'i mig dang /_nam mkha'i mig dang /_byang 
[\[5b\]]
[\[5b.1\]]chub sems dpa' kun nas mig dang /_byang chub sems dpa' lha'i cod pan dang /_chos kyi dbyings snang ba'i nor bu'i cod pan dang /_byang chub kyi snying po'i nor bu'i cod pan dang /_phyogs rnam par snang ba'i cod pan dang /_sangs rgyas thams cad byung ba'i snying po'i cod pan 
[\[5b.2\]]dang /_'jig rten thams cad las 'phags pa'i cod pan dang /_kun nas rnam par snang ba'i cod pan dang /_zil gyis mi non pa'i cod pan dang /_de bzhin gshegs pa thams cad kyi seng ge'i gdan g.yogs pa'i cod pan dang /_byang chub sems dpa' nam mkha' lta bu'i 
[\[5b.3\]]chos kyi dbyings kun nas snang ba'i cod pan dang /_byang chub sems dpa' tshangs pa'i dbang po'i gtsug pud dang /_klu'i dbang po'i gtsug pud dang /_sangs rgyas thams cad kyi sprul pa snang ba'i gtsug pud dang /_byang chub kyi snying po'i gtsug pud dang /_smon lam thams cad 
[\[5b.4\]]kyi rgya mtsho'i dbyings kyi nor bu'i rgyal po'i gtsug pud dang /_de bzhin gshegs pa thams cad kyi 'od kyi dkyil 'khor gyis 'grol ba'i nor bu rin po che rab tu bsgrags pa'i gtsug pud dang /_nam mkha'i dkyil thams cad dbyer med pa rnam par rig pa'i nor bu rin po ches brgyan 
[\[5b.5\]]pa'i gtsug pud dang /_de bzhin gshegs pa thams cad kyi rnam par sprul pa snang ba'i rgyal mtshan gyi nor bu rin po che'i dra bas g.yogs pa'i gtsug pud dang /_de bzhin gshegs pa thams cad kyi chos kyi 'khor lo'i dbyangs kyi gtsug pud dang /_byang chub sems dpa' dus gsum 
[\[5b.6\]]thams cad kyi 'khor lo'i dbyangs kyi gtsug phud ces bya ba dang /_byang chub sems dpa' 'od chen dang /_dri ma med pa'i 'od dang /_rin po che'i 'od dang /_rdul med 'od dang /_skar ma'i 'od dang /_chos kyi 'od dang /_zhi ba'i 'od dang /_nyi ma'i 'od dang /_rnam par sprul pa'i 'od 
[\[5b.7\]]dang /_byang chub sems dpa' lha'i 'od dang /_byang chub sems dpa' bsod nams kyi tog dang /_ye shes kyi tog dang /_chos kyi tog dang /_mngon par shes pa'i tog dang /_'od kyi tog dang /_me tog gi tog dang /_nor bu'i tog dang /_blo'i tog dang /_tshangs pa'i tog dang /_
[\[6a\]]
[\[6a.1\]]byang chub sems dpa' kun nas snang ba'i tog dang /_byang chub sems dpa' tshangs pa'i dbyangs dang /_rgya mtsho'i dbyangs dang /_sa nges par sgrogs pa'i dbyangs dang /_'jig rten dbang po'i dbyangs dang /_ri'i dbang po'i dbyangs dang /_ri'i dbang po'i rgyal po 
[\[6a.2\]]kun tu rdob pa'i dbyangs dang /_chos kyi dbyings rgyas par 'gengs pa'i dbyangs dang /_chos kyi rgya mtsho thams cad bsgrags pa'i dbyangs dang /_bdud kyi dkyil 'khor thams cad rab tu 'joms pa'i dbyangs dang /_snying rje chen po'i tshul gyi 'brug nges par bsgrags pa'i dbyangs dang /_
[\[6a.3\]]byang chub sems dpa' 'gro ba thams cad kyi sdug bsngal rab tu zhi ba'i sgra dbyangs dang /_byang chub sems dpa' chos 'phags dang /_khyad par 'phags dang /_ye shes 'phags dang /_bsod nams ri rab 'phags dang /_yon tan mchog rab 'phags dang /_grags pa 'phags 
[\[6a.4\]]dang /_kun nas snang 'phags dang /_byams pa chen po 'phags dang /_ye shes snang ba 'phags dang /_byang chub sems dpa' de bzhin gshegs pa'i gdung rigs 'phags dang /_byang chub sems dpa' 'od dpal dang /_mchog rab dpal dang /_chos 'phags dpal dang /_
[\[6a.5\]]rnam par snang ba'i dpal dang /_chos dpal dang /_zla ba dpal dang /_nam mkha' dpal dang /_rin chen dpal dang /_tog dpal dang /_byang chub sems dpa' ye shes dpal dang /_byang chub sems dpa' sA la'i dbang po'i rgyal po dang /_chos kyi dbang po'i rgyal po dang /_glang po 
[\[6a.6\]]che'i dbang po'i rgyal po dang /_tshangs pa'i dbang po'i rgyal po dang /_ri'i dbang po'i rgyal po dang /_tshogs kyi dbang po'i rgyal po dang /_lha'i dbang po'i rgyal po dang /_zhi ba'i dbang po'i rgyal po dang /_mi g.yo ba'i dbang po'i rgyal po dang /_khyu mchog gi dbang po'i rgyal po dang /_byang 
[\[6a.7\]]chub sems dpa' byang chub mchog gi dbang po'i rgyal po dang /_byang chub sems dpa' zhi ba'i sgra dang /_chags pa med pa'i sgra dang /_sa'i dbyangs sgra dang /_rgya mtsho'i dbyangs sgra dang /_sprin gyi dbyangs sgra dang /_chos snang ba'i sgra dang /_nam mkha'i dbyangs sgra dang /_byang chub 
[\[6b\]]
[\[6b.1\]]sems dpa' dge ba'i rtsa ba thams cad nges par bsgrags pa'i sgra dang /_sngon gyi smon lam gyis yang dag par bskul ba'i sgra dang /_byang chub sems dpa' bdud kyi dkyil 'khor thams cad kyi dbyangs sgra dang /_byang chub sems dpa' ye shes lhun po'i blo dang /_nam mkha'i blo dang /_
[\[6b.2\]]dri ma med pa'i blo dang /_chags pa med pa'i blo dang /_sad pa'i blo dang /_dus gsum snang ba'i blo dang /_rin po che'i blo dang /_yangs pa'i blo dang /_kun nas snang ba'i blo dang /_byang chub sems dpa' chos kyi dbyings kyi tshul snang ba'i blo la sogs pa byang chub sems dpa' brgyad stong 
[\[6b.3\]]po thams cad kyang kun tu bzang po'i spyod pa'i smon lam las nges par byung ba/_sangs rgyas kyi zhing thams cad rgyas par 'gengs pas spyod yul thogs pa med pa/_de bzhin gshegs pa thams cad kyi thad du 'gro bas lus mtha' yas par byin gyis rlobs pa/_sangs rgyas kyi 
[\[6b.4\]]rnam par sprul pa thams cad rnam par rig pas mtha' yas pa la dmigs pa'i mig gi dkyil 'khor rnam par dag pa/_de bzhin gshegs pa thams cad mngon par rdzogs par byang chub pa'i sgor 'gro ba rgyun mi gcod pas 'gro ba tshad med pa/_chos rgya mtsho thams cad kyi tshul shes 
[\[6b.5\]]pa'i snang ba nod pas snang ba mtha' yas pa/_so so yang dag par rig pa rnam par dag pas bskal pa mtha' yas par yon tan mi zad par ston pa/_ye shes kyi spyod yul rnam par dag pas nam mkha'i khams kyis klas pa/_bsam pa ji lta ba bzhin du 'gro ba'i lus 
[\[6b.6\]]gzugs kun tu ston pas gnas pa med pa/_sems can med pa dang ldan pa'i dbyings yongs su shes pas rab rib med pa/_chos kyi dbyings thams cad 'od zer gyi dra bas rgyas par 'gengs pas shes rab nam mkha' lta bu/_sems shin tu zhi zhing rab tu zhi ba/_
[\[6b.7\]]gzungs kyi rigs thams cad shes pa'i yul dang ldan pa/_ting nge 'dzin gyis pha rol gnon pa la 'jigs pa med pa/_chos kyi dbyings gnas pa'i mthar thug pa'i mig can/_chos thams cad mi dmigs par gnas pa thob pa/_shes rab rgya mtsho mtha' yas pas rnam par 
[\[7a\]]
[\[7a.1\]]rgyu ba/_ye shes dam pa'i pha rol tu son pa/_shes rab kyi pha rol tu phyin pa thob pa/_rdzu 'phrul gyi pha rol tu phyin pas 'gro ba mchog thams cad kyi pha rol tu son pa/_ting nge 'dzin mchog la dbang thob pa sha stag go_/dge slong ma lnga brgya dang yang thabs cig pa la 'di 
[\[7a.2\]]lta ste/_gau ta mI skye dgu'i bdag mo chen mo dang /_dge slong ma bde ma dang /_dge slong ma ud pa la'i mdog dang /_dge slong ma gau ta mI skem mo dang /_sgra gcan zin gyi ma dge slong ma grags 'dzin la sogs pa dge slong ma lnga brgya dang yang thabs cig go_/dge bsnyen lnga brgya tsam dang 
[\[7a.3\]]yang thabs cig pa la 'di lta ste/_dge bsnyen gzi brjid bzang po dang /_sa'i gzi brjid dang /_shes rab 'od dang /_grags pa'i gzi brjid dang /_grags mchog gzi brjid dang /_blo gros bzang dang /_zla ba'i dpal dang /_zla ba dga' dang /_cher dga' dang /_sgra gcan bzang dang /_cher 
[\[7a.4\]]bzang la sogs pa dge bsnyen lnga brgya dang yang thabs cig go_/dge bsnyen ma lnga brgya tsam la 'di lta ste/_dge bsnyen ma 'od chen dang /_'od [{]bzangs [,]bzang [}]dang /_lus [{]bzangs [,]bzang [}]dang /_mngon dga' lus dang /_bzang mo dang /_bzang dpal dang /_zla 'od dang /_tog 'od dang /_dpal 
[\[7a.5\]]'od dang /_mig [{]bzangs [,]bzang [}]la sogs pa dge bsnyen ma lnga brgya dang yang thabs cig go_/de bzhin du lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po rnams kyis yongs su bskor cing mdun gyis bltas 
[\[7a.6\]]nas bcom ldan 'das chos ston te/_'di lta ste/_sdom pa gsum bstan pa zhes bya ba'i chos kyi sgo'i le'u yang dag par rab tu ston to/_/de bzhin gshegs pa thams cad kyi yul/_byang chub sems dpa'i spyod pa rab tu brjod pa/_chos kyi dbyings kyi dkyil 'khor thams cad snang ba/_
[\[7a.7\]]chos kyi dkyil 'khor thams cad yang dag par 'du bar snang ba/_zhing gi dkyil 'khor thams cad rnam par sbyong ba'i rgyan/_phas kyi rgol ba thams cad rnam par 'thor ba/_bdud kyi rtsod pa'i pha rol gyi dmag tshogs rab tu 'joms pa/_sems can gyi khams thams cad tshim par byed 
[\[7b\]]
[\[7b.1\]]pa/_sems can thams cad kyi sems kyi thibs po snang bar byed pa/_sems can thams cad kyi bsam pa ji lta ba bzhin du go bar byed pa/_sems can thams cad kyi dbang po bzhin du 'khor lo skor bar snang ba rab tu ston to/_/de nas tshe dang ldan pa 'od srung chen po stan las 
[\[7b.2\]]langs te/_bla gos phrag pa gcig tu bgos nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das sems can gang dag sangs rgyas kyi chos 
[\[7b.3\]]tshol ba dang /_sangs rgyas kyi stobs dang /_mi 'jigs pa tshol ba de dag gis chos ji lta bu dag cig yang dag par blangs te gnas par bgyi/_de dag yongs su smin par 'gyur ba'i chos rnams ni ji lta bu zhig lags/_de dag bla na med pa yang dag par rdzogs pa'i byang chub las 
[\[7b.4\]]slar mi ldog cing thob par 'gyur ba'i chos rnams ni ji lta bu zhig lags/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung khyod skye bo mang po la phan pa dang /_skye bo mang po la bde ba dang /_
[\[7b.5\]]'jig rten la snying brtse ba dang /_lha dang mi rnams kyi don dang /_phan pa dang bde ba'i phyir zhugs te/_'di lta bu'i gnas dag 'dri bar sems pa ni 'od srung khyod legs so legs so/_/'od srung de'i phyir legs par rab tu nyon la yid la zung shig dang bshad do/_/tshe dang 
[\[7b.6\]]ldan pa 'od srung chen po dang /_thams cad dang ldan pa'i 'khor des bcom ldan 'das kyi ltar nyan pa dang /_bcom ldan 'das kyis de dag la 'di skad ces bka' stsal to/_/'od srung sems can gang dag sangs rgyas kyi ye shes tshol ba dang /_sangs rgyas kyi stobs dang /_mi 
[\[7b.7\]]'jigs pa tshol ba'i sems can de lta bu de dag gis de dag gang la brten nas dge ba'i rtsa ba rnams skye bar 'gyur ba'i chos gang yang mi dmigs so/_/'od srung byang chub sems dpa' ji snyed pa 'di dag bla na med pa yang dag par rdzogs pa'i byang chub tshol zhing sangs rgyas kyi chos 
[\[8a\]]
[\[8a.1\]]rnams las 'dus byas gzhan par sems shing 'dus ma byas las sangs rgyas kyi chos rnams gzhan par sems la/_sangs rgyas kyi chos rnams la sems shing 'du shes la spyod par 'gyur ba'am/_sangs rgyas kyi chos rnams la sems pa'o snyam du shes na shes pa 
[\[8a.2\]]de sangs rgyas kyi chos rnams las phyir log pa yin te/_de dag ni bla na med pa yang dag par rdzogs pa'i byang chub la yang dag par zhugs pa zhes mi bya'o/_/de ci'i phyir zhe na/_sangs rgyas kyi chos su sems na de bdag tu 'dzin pa nyid yin pa'i phyir ro/_/nyin gcig bzhin du sbyor 
[\[8a.3\]]bas de la brtson par byed na de ni de'i bdag tu 'dzin pa yin te 'bral ba ma yin no/_/gang ma bral ba de sems pa'o/_/gang sems pa dang /_gang gis sems pa dang /_gang la sems pa de rnam par nyams pa'o/_/gang rnam par nyams pa de rnam par rgyug go_/gang rnam par 
[\[8a.4\]]rgyug pa de kun tu rgyug go_/gang kun tu rgyug pa de rjes su 'gro'o/_/gang rjes su 'gro ba de rtog go_/gang rtog pa de rnam par rtog go_/gang rnam par rtog pa de rab tu rtog go_/gang rab tu rtog pa de kun tu rtog go_/gang kun tu rtog pa de ma zhi ba'o/_/gang ma zhi ba de 
[\[8a.5\]]g.yon phyogs pa'o/_/gang g.yon phyogs pa de 'khyam pa'o/_/gang 'khyam pa de phongs pa'o/_/cis phongs zhe na/_bde bas phongs so/_/bde ba gang zhe na/_gang la kun tu rtog pa med pa de bde ba'o/_/gang phongs pa de skyon can no/_/skyon can gang yin pa de nye bar 'gro ba'o/_/
[\[8a.6\]]gang nye bar 'gro ba de bag la nyal ba'o/_/bag la nyal ba gang yin pa de mtshams sbyor ba'o/_/gang mtshams sbyor ba de rnam par mtshams sbyor ba'o/_/gang rnam par mtshams sbyor ba de yongs su mtshams sbyor ba'o/_/gang yongs su mtshams sbyor ba de rnam par smra ba'o/_/
[\[8a.7\]]gang rnam par smra ba de smra ba lkugs pa'o/_/gang smra ba lkugs pa de mya ngan byed pa'o/_/gang mya ngan byed pa de tshig par byed pa'o/_gang tshig par byed pa de nyams pa ste yid du 'ong ba dang /_yid du mi 'ong ba'i chos zhes gang la gnas pa'i dra ba can no/_/'di la chos gang 
[\[8b\]]
[\[8b.1\]]yang gnas pa med mod kyi/_'on kyang 'du shes kyi rgyun gyis 'du shes bcings shing /_'du shes bcings pas 'du shes kyi rgyun te/_des na 'du shes kyis bcings pa zhes bya'o/_/ma byung ba'i gnas ni 'dod chags kyi gnas/_khro ba'i gnas/_
[\[8b.2\]]zhe sdang gi gnas/_gti mug gi gnas te/_yang dag pa ma yin pa'i kun rtog pa la rtog rnam par rtog_/dpyod rnam par dpyod pas de'i phyir de bla na med pa yang dag par rdzogs pa'i byang chub myur du mi 'thob bo/_/'od srung de ltar na sred pa'i gnas te/_ci'i phyir sred pa'i gnas zhes bya zhe na/_
[\[8b.3\]]gang sred pa zhes bya ba'i chos de yang gang yang med la 'di la gang gis sred pa'i chos kyang gang yang med cing /_de la gang la sred pa'i chos kyang gang yang med pa'i phyir ro/_/'on kyang sred pa zhes mngon par zhen pas mngon par zhen te nam mkha' la sbag par byed do/_/gang nam 
[\[8b.4\]]mkha' la sbag par byed pa des sbags pa rnyed par 'gyur te/_bdag gis sbags pa dang /_sems can gyis sbags pa dang /_dge ba dang mi dge bas sbags pa'o/_/'od srung de ltar na med pa'i chos rnams kyis rtog par byed pa de ni dngos po med pa'o/_/gang dngos 
[\[8b.5\]]po med pa la dngos po'i 'du shes can de ni byang chub la dngos por byed do/_/gang byang chub la dngos por byed pa de ni bdag gi 'du shes can no/_/bdag gi 'du shes can gang yin pa de ni byang chub sems dpa' zhes mi bya'o/_/ci'i phyir bdag gi 'du shes can zhes bya 
[\[8b.6\]]zhe na/_'du shes mi dmigs pa'i phyir te/_gang la 'du shes mi dmigs pa de la 'du shes can med de/_de'i phyir bdag gi 'du shes can zhes bya'o/_/'di lta ste/_bdag gi 'du shes zhes bya ba de ni yang dag pa ma yin pa'i gzhi'i tshig [{]bla dgas [,]bla dwags [}]so/_/'on 
[\[8b.7\]]kyang sems can yongs su rdzogs pa gang yin pa de byang chub yongs su rdzogs pa'o/_/de la byang chub gang zhe na/_gang sgyu mar gyur pa yongs su rdzogs pa'o/_/sgyu mar gyur pa yang gang zhe na/_sems can chen por 'du shes shing smra ba dang /_srog chen por 'du shes shing 
[\[9a\]]
[\[9a.1\]]smra ba'o/_/gang 'du shes dang /_'du shes la gnas par byed pa de 'du shes med pa dang /_'du shes med pa la gnas par byed pa'o/_/gang 'du shes med pa dang /_'du shes med pa la gnas pa de rgyags par byed pa'o/_/gang rgyags par byed 
[\[9a.2\]]pa de sdug bsngal dang /_sdug bsngal la kun tu rgyug go_/gang sdug bsngal dang /_sdug bsngal la kun tu rgyug pa de smra ba la rgyug cing gnas pa'o zhes de bzhin gshegs pas gsungs so/_/ci'i phyir smra ba la rgyug cing gnas pa zhes bya zhe na/_shin tu yid la byed pa'i 
[\[9a.3\]]phyir ro/_/gang la yid la byed pa yod pa de la ngar 'dzin pa yod do/_/gang la ngar 'dzin pa yod pa de la byed pa yod do/_/gang la byed pa yod pa de la shin tu yod do/_/gang la shin tu yod pa de kun tu brjod pa dang /_nye bar brjod pa dang /_gnas par byed pa'o zhes 
[\[9a.4\]]de bzhin gshegs pas gsungs te/_de'i phyir chos thams cad ni yid la byed pa las byung ba'o/_/'od srung 'di lta ste/_dper na steng gi bar snang las sprin gyi phung po byung ba de dag ni shar phyogs nas ma 'ongs/_lho phyogs nas ma yin/_nub phyogs nas ma yin/_
[\[9a.5\]]byang phyogs nas ma yin/_steng nas ma yin/_'og nas ma yin/_phyogs nas ma yin/_phyogs mtshams nas kyang ma 'ongs te/_de bzhin gshegs pa yang dag pa gsung bas de phyogs bcu nas ma 'ongs par mkhyen nas/_don gyi tshul dang /_rigs pa'i tshul dang /_
[\[9a.6\]]yang dag pa'i tshul gyis sprin gyi phung po ni phung po med pa'o zhes yang dag pa ji lta ba bzhin du gsungs te/_des na phung po med pa ni sprin gyi phung po zhes bya'o/_/ci'i phyir sprin gyi phung po zhes bya zhe na/_yangs pa'i gnas kyis so/_/yangs pa'i gnas ji lta bu zhe na/_
[\[9a.7\]]mtshan ma sna tshogs kyi sbyor bas lding ba'i mtshan ma'o zhes rgyud 'khrul gyi/_de la ni lding bar rnam par shes par byed pa gang yang med do/_/sprin gyi phung po ni lding ba'i mtshan ma las byung ba la ltos/_de la lding ba'i mtshan ma gang yin pa de ni mtshan ma med pa'o/_/gang 
[\[9b\]]
[\[9b.1\]]lding bar shin tu 'du shes pa de ni sprin gyi phung po ma yin no/_/'od srung 'di lta ste/_dper na mi la la zhig gis mi gzhan zhig la 'di skad ces smras te/_grib ma der dong la 'khod par bya'o/_/de nas mkhas pa'i rang bzhin can gyi mi des 'di skad ces smras te/_kho 
[\[9b.2\]]bo ni spro ba med de 'di na 'dug go_/des 'di skad ces smras te/_kho bo ni khyod la mi zer gyi grib ma 'di la zer ro/_/des 'di skad ces smras te/_kye mi khyod kyis gang grib ma des smras pa de ni grib ma med pa smras so zhes zer na/_'od srung mi des tha snyad kyi gnas ji snyed pa de 
[\[9b.3\]]gang gis rjes su rtogs pa la ltos/_'od srung de bzhin du de bzhin gshegs pas chos rnams kyi tshul mkhyen nas 'khor la yang dag par seng ge'i sgra sgrog go_/'od srung de bzhin gshegs pa ni bzhed na 'thun pa'i chos rnams la mi 'thun pa'i 'du shes can du gnas te/_
[\[9b.4\]]sems can rnams kyi bdag gi 'du shes gang yin pa de ni de bzhin gshegs pa'i don dam pa'o/_/de ci'i phyir zhe na/_de bzhin gshegs pas mkhyen la de bzhin gshegs pas mkhyen pa'i phyir te/_sems can gyi 'du shes gang yin pa de ni 'du shes med pa'o/_/
[\[9b.5\]]de la byis pa'i rang bzhin can la la zhig grib ma de'i ldem po ngag dam pa de ma shes pa de ni de bzhin gshegs pa la rgol te/_des na ngas 'di skad du 'jig rten ni nga la rgol gyi/_nga ni 'jig rten dang mi rtsod do zhes gsungs so/_/de la 'jig rten gang zhe na/_'jig rten zhes 
[\[9b.6\]]bya ba ni sems can gyi 'jig rten no/_/ci'i phyir sems can gyi 'jig rten la bya zhe na/_de bzhin gshegs pas ji ltar mkhyen pa 'jig rten yang de bzhin te/_de'i phyir sems can la 'jig rten zhes bya'o/_/byis pa so so'i skye bo rnams kyis ji ltar shes pa de ni 'jig pa rab 
[\[9b.7\]]tu 'jig pa'o/_/nyams par 'gyur ba rnam par nyams par 'gyur ba'o/_/'di lta ste/_rnam par 'jig pa de ni de dag gi tha snyad 'di go bar byed pa yin no/_/de ci'i phyir zhe na/_gang dag 'jig rten 'di na gnas pa de dag rnam par 'jig pa chen por 'gyur ba'i phyir te/_
[\[10a\]]
[\[10a.1\]]gang dag 'jig rten 'di na gnas pa de dag ni brkam pa'o/_/gang dag brkam pa de dag khro ba'o/_/gang dag khro ba de dag rmongs pa'o/_/gang dag rmongs pa de dag ma dag pa'o/_/gang dag ma dag pa de dag 'gal ba'o/_/su dang 'gal zhe na/_
[\[10a.2\]]de bzhin gshegs pa dang de bzhin gshegs pa'i nyan thos rnams dang 'gal lo/_/gang dag 'gal ba de dag rjes su 'dzin pa'o/_/gang dag rjes su 'dzin pa de dag so sor 'dzin pa'o/_/gang dag so sor 'dzin pa de dag srid pa tshol ba'o/_/gang dag srid pa 
[\[10a.3\]]tshol ba de dag tshol ba'o/_/gang dag tshol ba de dag yongs su tshol ba'o/_/gang dag yongs su tshol ba de dag 'dod pa chung ba ma yin no/_/gang dag 'dod pa chung ba ma yin pa de dag bya ba mang ba'o/_/gang dag bya ba mang ba de dag 'dod pa che ba'o/_/gang dag 'dod 
[\[10a.4\]]pa che ba de dag 'dod pa'i khams bag la nyal bar byed/_gzugs kyi khams dang /_gzugs med pa'i khams bag la nyal bar byed do/_/gang dag bag la zhen par byed pa de dag bag la nyal bar byed do/_/gang dag bag la nyal bar byed pa de dag rgyun dang /_
[\[10a.5\]]rgyun phyogs su 'gro ba'o/_/gang dag rgyun dang rgyun phyogs su 'gro ba de dag 'chi bar 'gro ba'o/_/gang dag 'chi bar 'gro ba de dag mya ngan las 'das par mi 'gro ba'o/_/gang dag mya ngan las 'das par mi 'gro ba de dag 'gro ba ma yin par 'gro ba'o/_/gang dag 
[\[10a.6\]]'gro ba ma yin par 'gro ba de dag thams cad sems can dmyal bar 'gro ba'o/_/'od srung de ltar na bkra mi shis pa'i sbyor bas sbyor gyis/_khro ba dang 'khrug pas mi sbyor ba ma yin/_rnam par 'jig pas ma yin no/_/gang dag rnam par 'jig pas ma yin pa de 
[\[10a.7\]]dag bdag gi 'du shes la rnam par rtog par mi byed do/_/gang dag bdag gi 'du shes la rnam par rtog par mi byed pa de dag nga zhe 'am nga'i zhes gong bur byed do/_/zag par byed do/_/ci'i phyir nga'am nga'i zhes bya zhe na/_yang dag pa ma yin pa la 'dzin pas 'du shes 
[\[10b\]]
[\[10b.1\]]rnam pa sna tshogs kyis gnas nas las mngon par 'du byed de/_gang dag 'du shes rnam pa sna tshogs dag gis gnas nas las mngon par 'du byed pa de dag bdag la nga'o snyam du 'dzin pa'i phyir ro/_/ci'i phyir nga'i zhes bya zhe na/_brnab sems dang nga'i dang 'dod pa rnams 
[\[10b.2\]]kyis 'du 'dzi la mngon par gtod pa dang /_tshul khrims kyi phung po 'jig par byed pa dang /_gzhan la gnod sems kyi sems su byed pa dang /_khro bas zil gyis non pa dang /_de yang bdag la rnam par nga rgyal byed pa dang /_'bru rjen pa bdag gir byed pa dang /_len pa dang /_
[\[10b.3\]]sdud pa dang /_nye bar byed pa ste/_de'i phyir nga'i zhes bya'o/_/gang dag nga yir byed pa de dag 'khyam pa'o/_/gang dag 'khyam pa de dag rmongs pa'o/_/gang dag rmongs pa de dag sdang ba'o/_/gang dag sdang ba de dag gshe ba'o/_/gang dag gshe ba de dag za ba'o/_/gang 
[\[10b.4\]]dag za ba de dag tshig pa'o/_/gang dag tshig pa de dag yongs su chags pa ste/_'dod pa'i 'dod chags kyis bud med kyi 'du shes dang /_skyes pa'i 'du shes dang /_srog gi 'du shes kyis bdag gir byed de/_de'i phyir nga'i zhes bya'o/_/yang don du na de ni bdag la 
[\[10b.5\]]mi snyan pa brjod pa zhes bya ste/_bdag gi phyir byis pa'o/_/byis pa'i tshul bag la nyal bar byed do/_/des na nga'i zhes bya'o/_/'od srung de ltar na gang chos 'di dag ma thos par byang chub tu khas 'che ba 'am/_byang chub sems dpa'i spyod par khas 'che ba de spyod pa khas 'che 
[\[10b.6\]]ba'o/_/'od srung byang chub sems dpa'i spyod pa gang yin pa de la spyod pa gang yang med de/_des na byang chub sems dpa'i spyod pa zhes bya'o/_/'od srung byang chub sems dpa' gang gi spyod pa yongs su rdzogs par 'gyur ba dang /_tshang bar 'gyur ba dang /_tshogs par 'gyur ba dang /_
[\[10b.7\]]dag par 'gyur ba dang /_rnam par dag par 'gyur ba dang /_yongs su dag par 'gyur ba dang /_rnam par gnon par 'gyur ba'i skabs yod do/_/de dag chos kyang ston te/_chos de dag nam mkha' ltar byas kyi chos de dag phung por ma byas so/_/de dag rigs pa rnams la chos 
[\[11a\]]
[\[11a.1\]]chen po ston te/_mi rigs pa rnams la ma yin no/_/yon tan dang ldan pa rnams la ste/_nyes par gnas pa rnams la ma yin no/_/tshul dang ldan pa rnams la ste/_tshul ngan pa rnams la ma yin no/_/khyed kyis chos de dag gzung bar bya ste/_
[\[11a.2\]]ji ltar chos la mngon par zhen par mi 'gyur ba de ltar zung shig_/de ci'i phyir zhe na/_de bzhin gshegs pa ni mchog gsung ba'i phyir te/_sems can gzung bar 'os pa rnams kyi don gyi phyir dris pa de la ngas chos kyi mchog gis lan gdab par bya'o/_/de la chos kyi 
[\[11a.3\]]mchog gang zhe na/_gang la chos kyi 'du shes med pa'o/_/'od srung 'di la byang chub sems dpa' thog ma nyid du tshul khrims dang ldan par 'gyur ro/_/gang gi sems la rjes su 'gyod pa yod pa ni mtshams med pa byed par mi 'gyur/_dge slong ma sun par byed par mi 'gyur/_
[\[11a.4\]]khyim gyi nang du 'dre bar mi 'gyur/_srog gcod par mi 'gyur/_ma byin par len par mi 'gyur/_'dod pa la log par g.yem par mi 'gyur/[ {]brdzun [,]rdzun [}]smra bar mi 'gyur/_phra ma smra bar mi 'gyur/_ngag rtsub po smra bar mi 'gyur/_tshig kyal pa smra bar mi 'gyur/_brnab sems can 
[\[11a.5\]]du mi 'gyur/_gnod sems can du mi 'gyur/_log par lta bar mi 'gyur/_bdag la gnod pa bya bar mi sems/_gzhan la gnod pa bya bar mi sems/_'du ba 'dod par mi 'gyur/_longs spyod la 'dod par mi 'gyur/_rgyal bar bya ba'i rtsed mo rnams gzhan dag la rjod par mi byed/_
[\[11a.6\]]bdag kyang mi byed/_ma ning dang sten par mi byed/_smad 'tshong ma spyod yul bar mi 'gyur/_yug sa mo spyod yul bar mi 'gyur/_na chung chen mo spyod yul bar mi 'gyur/_bya pa dang 'dre bar mi 'gyur/_nya pa dang 'dre bar mi 'gyur/[ {]ri dgas [,]ri dwags [}]kyi rngon pa dang 'dre bar mi 
[\[11a.7\]]'gyur/_gsod pa dang 'dre bar mi 'gyur/_gdol pa dang 'dre bar mi 'gyur/_gzhan gyi chung ma dang sten par mi 'gyur/_mi ra ro ba'i lag nas 'dzin pa 'am rtsod par mi byed de/_de dag khyi dang gdol pa ltar yongs su spang bas yongs su spong ngo /_/gang dag yongs su spangs 
[\[11b\]]
[\[11b.1\]]pa de la 'khrul ba'i sems bskyed pa gcig tsam gyi sems kyang mi skyed do/_/de ltar na byams pa'i rnam pa la zhugs pa'i sems kyis gnas nyi shu yongs su spong ngo /_/nyi shu gang zhe na/_bud med yongs su spong zhing /_su dang yang spros par mi byed la su dang yang 'tham par mi byed 
[\[11b.2\]]shing smra ba la phyir smra bar mi byed pa dang /_pha ma la mi gus par mi 'gyur ba dang /_sangs rgyas dang /_chos dang /_dge 'dun la mi gus par mi 'gyur ba dang /_nyi shur ma tshang bar bud med kyi 'khor la chos mi 'chad cing gal te skyes pa'i gnas na gnas par gyur na de'i tshe chos ston pa 
[\[11b.3\]]dang /_dge slong ma'i phun sum tshogs par thams cad kyi thams cad du 'gro bar mi bya ba dang /_dge slong mas dris pa'i lan gdab par mi bya ba dang /_bud med kyi yi ge bri bar mi bya ba dang /_gsol ba ma btab par sbyin par mi bya ba dang /_gnyen 'dab kyis 'gron du bos pa rnam 
[\[11b.4\]]pa thams cad du bdag gir mi bya ba dang /_rnam pa thams cad du 'dod chags dang bcas pas rjes su chags pa'i sems kyis bud med kyi mdun du yud tsam yang gnas par mi bya ba dang /_de gcig pu dben par song ste/_rang gi yul bsten pa rnam pa thams cad du brjod par mi bya 
[\[11b.5\]]ba dang /_dge slong mas bskugs pa la rnam pa thams cad du slar bskugs par mi bya/_dge slong mas byin pa'i chos gos rnam pa thams cad du bgo bar mi bya ste/_gzhan du na 'khor bzhi po rnams kyi nang na 'dug cing chos 'chad pa'i tshe chos la dgab par bya ba ni ma 
[\[11b.6\]]gtogs te/_de la yang des sa dang mtshungs pa'i sems kyis yid la byed par bsgyur nas spyad par bya ba dang /_yang de'i ngor blta bar mi bya ba dang /_rnam pa thams cad du dge slong mas byas pa'i chos gos nyen pa'i gnas su yang bgo bar mi bya ba dang /_nam yang dge slong 
[\[11b.7\]]mas 'gron du bos pa la rnam pa thams cad du khas blang bar mi bya na/_bde ba'am nad med pa'i rang bzhin can lta ci smos pa dang /_yug sa mos 'gron du bos na dge 'dun med par rnam pa thams cad du khas blang bar mi bya ba dang /_dge slong ma'i dbyar khang du rnam pa thams cad du 
[\[12a\]]
[\[12a.1\]]'jug par mi bya ba dang /_rnam pa thams cad du dge slong ma dbang du mi bya/_gal te dge slong mas bos na yang lag pa bsnol la mgo smad de sa phyogs de nas 'gro bar bya ba dang /_chos ston cing 'dug pa'i gan du dge slong ma rkang pa la phyag 'tshal du 'ong na/_
[\[12a.2\]]snyim pas gdong bkab ste 'dug par bya zhing des rkang pa bskyod par mi bya ste/_skyes bu dam pas lus dpa' bar mi bya'i rtse gcig tu yid la bya bas sems dpa' bar bya ba dang /_dngos po thams cad la kun tu 'dod chags kyi sems rnam pa thams cad du bskyed par mi bya ba dang /_
[\[12a.3\]]khong khro ba'i sems rnam pa thams cad du bskyed par mi bya ba ste/_'di ltar thams cad mkhyen pa nyid kyi phyir dam bcas pa brtan par bya ba dang /_chos 'di dag thos nas nan tan gyis bsgrub par mngon par brtson par bya ba dang /_'od srung rigs kyi bu 'am rigs kyi bu mo byang chub 
[\[12a.4\]]sems dpa'i theg pa la yang dag par zhugs pa gang zhig chos de dag thos ma thag tu nan tan gyis mi sgrub na des bla na med pa yang dag par rdzogs pa'i byang chub mngon par rdzogs par 'tshang rgya bar mi nus so/_/de ci'i phyir zhe na/_'od srung nan tan gyis bla na med pa yang dag 
[\[12a.5\]]par rdzogs pa'i byang chub 'thob kyi nan tan med pas ni ma yin pa'i phyir ro/_/'od srung gal te nan tan med par bla na med pa yang dag par rdzogs pa'i byang chub thob tu zin na ni ri bong dang byi la yang bla na med pa yang dag par rdzogs pa'i byang chub mngon par rdzogs par 'tshang rgya 
[\[12a.6\]]bar 'gyur ro/_/de ci'i phyir zhe na/_'od srung gang dag la nan tan med pa de dag bla na med pa yang dag par rdzogs pa'i byang chub tu 'gyur du zin na ni 'od srung sgra yang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i phyir te/_sangs 
[\[12a.7\]]rgyas su 'gyur bar bya'o zhes brjod pas sems can dpag tu med pa dag sangs rgyas su 'gyur ba'i rigs so/_/'od srung 'di ltar tha na nyin zhag gcig spyod pa 'di yang dag par sgrub pa'i sems can dag kyang dkon na gang bskal pa 'am/_bskal pa brgya stong du lta ci smos/_
[\[12b\]]
[\[12b.1\]]de lta bas na sangs rgyas bcom ldan 'das rnams 'byung ba rnyed par dka'o/_/'od srung 'di lta ste/_dper na stong gsum gyi stong chen po'i 'jig rten kyi khams kyi sems can de dag thams cad kyi nang nas sems can gcig cig bskal pa 'am/_bskal pa brgya 'am/_bskal 
[\[12b.2\]]pa stong ngam/_bskal pa bye ba phrag brgya stong na sangs rgyas su 'gyur ro/_/sangs rgyas su 'gyur ro zhes byang chub kyi phyir smras la/_sems can de dag gis kyang bskor cing sangs rgyas su 'gyur ro/_/sangs rgyas su 'gyur ro zhes smras na/_rnam grangs 'dis dbugs 
[\[12b.3\]]dbyung ba dang rngub pa rgyun chad par 'gyur gyi/_sems can rnams kyi ngag gi las ni rgyun chad par mi 'gyur ro/_/'od srung de lta bu'i ngag gi las tsam gyis ni byang chub sems dpas sems dang po bskyed par yang yongs su smin par bya ba sla ba ma yin na/_bla na med pa yang dag par 
[\[12b.4\]]rdzogs pa'i byang chub mngon par rdzogs par 'tshang rgya bar bya ba lta ci smos te/_de ni gnas ma yin no/_/'od srung dus de dang tshe de 'byung bar 'gyur te nga yongs su mya ngan las 'das shing khyod kyang yongs su mya ngan las 'das la/_lha rnams kyang spro ba chung ba'i tshe nga'i bsngags pa 
[\[12b.5\]]thos nas sems can mang po bla na med pa yang dag par rdzogs pa'i byang chub tu sems bskyed par 'gyur te/_de la dge slong gang dag byang chub tu sems skyed par 'gyur ba de dag phal cher chos nyi shu la gnas par 'gyur te/_nyi shu gang zhe na/_dge slong ma dang sten par 'gyur/_kha 
[\[12b.6\]]zas yongs su ma dag pa za bar 'gyur/_kham gyis za ba'i zas la brkam par 'gyur/_dge slong mas yongs su bsgrubs pa'i zas za bar 'gyur ro/_/'od srung dper na da ltar mang du thos pa'i dge slong dgon pa na gnas sam/_grong na gnas kyang rung ste/_chos yang 
[\[12b.7\]]dag par sdud cing gnas pa de bzhin du 'od srung de'i tshe dge slong dag dgon pa na gnas sam/_grong na gnas kyang rung ste/_dge slong ma rnams dang lhan cig chos yongs su sdud cing gnas par 'gyur ro/_/de dag 'dod chags kyi sems shin tu mang du skye'i chos kyi sems ni ma yin no/_
[\[13a\]]
[\[13a.1\]]dge slong ma de dag kyang 'dod chags kyi sems shin tu mang du skye'i chos kyi sems ni shin tu nyung ngo /_/'od srung ji tsam du byang chub sems dpa'i ming 'di thob nas ngan song gi g.yang sa chen por 'gro ba'i lam rab tu 'dzin par 'gyur ba la ltos/_'od srung 
[\[13a.2\]]de ltar na de'i tshe chos kyi mtshan nyid kyis 'du 'dzir 'gyur te/_de dag gcig gis gcig mthong nas 'dod chags kyis yongs su tshig par 'gyur ro/_/mchu bsgyur bas dgos pa go bar byed par 'gyur ro/_/de dag 'dus nas nye bar gnas pa dang /_gnas rnams yongs 
[\[13a.3\]]su 'dzin par 'gyur/_de dag thog mar slob dpon la phyag 'tshal bar 'gyur ro/_/de'i 'og tu sman byed pa gtong bar 'gyur ro/_/de'i 'og tu ming nas smos par 'gyur ro/_/de'i 'og tu khyim du 'jog par 'gyur ro/_/yang na lam po che ston par 'gyur/_gnas khang ston par 
[\[13a.4\]]'gyur/_de dag 'jug pa dang 'byung ba na yang khyod ci 'dra zhes 'dri bar 'gyur/_de dag phan tshun snag gi gnyen mtshams dang sring mo zhes rjod par 'gyur ro/_/de dag rgyun mi 'chad par lta bas gnas su 'du bar 'gyur ro/_/gnas su 'dus nas 'dod chags 'dres par 
[\[13a.5\]]'gyur ro/_/'dod chags 'dres nas sprod par 'gyur ro/_/sprad nas de nyid kyi ming smos par 'gyur te/_de dag ni tshangs par spyod pa ma yin pa'i chos spyod do/_/gang chos ma yin pa sten pa ni byang chub med par 'gyur/_mtho ris med par gyur cing mya ngan las 'das pa dang 
[\[13a.6\]]ring ngo /_/de dag gis de bzhin gshegs pa yongs su btang /_de dag gis chos bor/_de dag gis dge 'dun don dum gnyer to/_/de dag phyogs gcig tu 'khod nas 'dod pa'i rnam par rtog pa la rnam par rtog par 'gyur ro/_/gnod sems kyi rnam par rtog pa dang /_
[\[13a.7\]]rnam par 'tshe ba'i rnam par rtog pas rnam par rtog par 'gyur ro/_/byang chub sems dpa'i lam tshangs pa'i gnas pa bzhi po gang yin pa de dag kyang de dag la med par 'gyur te/_dper na da ltar tshangs pa'i gnas bsgom pa de ltar de'i dus na 'dod pa la rnam par rtog 
[\[13b\]]
[\[13b.1\]]par 'gyur/_gnod sems kyis rnam par rtog pa dang /_rnam par 'tshe bas rnam par rtog par 'gyur ro/_/'od srung de ltar de'i dus na skyes bu dam pa ma yin pas gnas par 'gyur/_rku bas gnas pa dang /_sgyus gnas par 'gyur ro/_/'od srung de'i dus na ji tsam du 
[\[13b.2\]]mtshams las 'da' bar 'gyur ba la ltos/_yang mdo sde 'di lta bu 'di dag thos nas smod par 'gyur te/_sngon tshul khrims yongs su dag pa la gnas shing sbyin pa byin nas yid ches pas bla na med pa yang dag par rdzogs pa'i byang chub tu sems bskyed kyang de dag phyis mdo sde 'di lta 
[\[13b.3\]]bu 'di dag thos nas spong bar 'gyur ro/_/'od srung de'i dus na mdo sde 'di lta bu 'di dag thos nas spong bar 'gyur ba'i rtags tsam dang /_mtshan ma tsam 'di la ltos/_de la mkhas pa tshul khrims yongs su dag pa chos 'dzin pa rnams kyis ji ltar mdo sde'i tshig las 'byung ba'i 
[\[13b.4\]]dge slong bstan pa 'di lta bu dag shes par bya/_yongs su spang bar bya ste/_de dag la ni chos la dga' ba med do/_/'od srung gzhan yang de'i dus na de dag bdag yongs su bstan pa'i phyir byang chub sems dpa'i spyod pa ston par 'gyur/_bag med par 'gyur ro/_/bag 
[\[13b.5\]]med par gyur pas rang sangs rgyas dang dgra bcom pa dag pas kyang bdag ches mchog ces brjod par 'gyur te/_de dag gsor mi rung ba/_bya ba ma yin par ltung ba ste/_log par ltung bar 'gro bar 'gyur ro/_/'od srung gzhan yang de'i dus na las ma yin pa la gnas 
[\[13b.6\]]shing las mi byed pa dag 'byung ngo /_/de'i dus na byang chub brjod pas cher sems can du 'dzin cing kun tu zhen to/_/'od srung de ltar na de'i tshe/_mtshan ma'i gnas su 'gyur ro/_/'od srung gzhan yang de'i dus na kha cig la pha rol du phyin pa ltar bcos pa shin tu rdzogs 
[\[13b.7\]]par 'gyur/_shin tu 'jug par 'gyur te/_'di yang de'i dus na mtshan ma'i gnas su 'gyur ba'o/_/'od srung gzhan yang de'i dus na yang dag pa ji lta ba bzhin du bshad pa'i mdo sde 'di lta bu 'di dag la shin tu sdang bar 'gyur/_shin tu 'dor bar 'gyur te/_mdo sde 'di 
[\[14a\]]
[\[14a.1\]]lta bu 'di dag gis log par lta ba'i 'du shes su 'gyur ro/_/mi blun po de dag gis 'chal pa'i tshul khrims brjod pa 'di dag de ltar rtog par mi 'gyur ro/_/'od srung yang de'i dus na chom rkun gyi skyon mtha' dag chags par 'gyur te/_de lta bas na de 
[\[14a.2\]]dag las bdag gir bya ba nyid ma mthong ba'i phyir sangs rgyas kyi byang chub ma dkrugs so zhes gnong mi bkur bas sangs rgyas kyi byang chub spong bar 'gyur ro/_/'od srung gzhan yang de'i dus na dge 'dun gyi rjes su 'gro bar mi 'gyur te/_'di yang de'i dus na mtshan ma'i gnas 
[\[14a.3\]]su 'gyur ba'o/_/'od srung gzhan yang de'i dus na phal cher byas pa mi gzo bar 'gyur/_bslus par 'gyur ro/_/ji srid cig tu bslus par 'gyur zhe na/_gang de bzhin gshegs pas de dag gi bsnyad pa brjod par 'gyur ba de srid du bslus par 'gyur ro/_/phyir zhing 
[\[14a.4\]]tshig gis yongs su bslu bas zas mngon par bsgrub par 'gyur ro/_/'od srung gzhan yang de'i dus na phal cher byas pa mi gzo bar 'gyur/_so sor thar pa la bsngags par mi 'gyur/_ngag gi las ma bsrungs par 'gyur ro/_/de dag ngag gi las ma bsrungs pas 
[\[14a.5\]]spyod lam ma bsrungs la de dag rung ba ma yin pa'i gnas la gnas shing rung ba ma yin pa la gnas pa rnams la chos ston par 'gyur te/_de ltar chos 'di la mthar gyis cher 'bad par mi 'gyur ro/_/de ltar mthar gyis bud med dang lhan cig gnas pa shin tu mang bar 'gyur te/_
[\[14a.6\]]de dag skyes pa rnams spangs nas gtsug lag khang du 'dong zhing gtsug lag khang du zhugs nas lhan cig 'khod cing sangs rgyas kyi bka' brjod de mya ngan las 'das pa ltar bcos pa'i gtam rab tu 'chad par 'gyur ro/_/'od srung chos ni lnga brgya kun nas nyon mongs pa yang lnga 
[\[14a.7\]]brgyar zad na de'i tshe mngon par mi brtson pa'i skyes bu gang zag gi chos ma yin pa'i sgo ni mang bar ngas dgongs te/_de'i dus na de dag mi nyung bar rjes su 'jug par 'gyur/_khyim pa dang tshul khrims 'dra bar 'gyur te/_'od srung de'i dus na de lta bu dag 'byung bar 'gyur ro/_
[\[14b\]]
[\[14b.1\]]de la don tshol zhing byang chub yongs su tshol bar 'dod pas dge slong ma dang 'dre bar mi bya/_de ltar gnas par mi bya'o/_/'dre ba thams cad rnam pa thams cad du spangs la mi 'dre bar bya'o/_/'jig rten gyi zang zing thams cad rnam pa thams cad du spangs la bsod snyoms spyad par bya'o/_/
[\[14b.2\]]gos la sred pa thams cad spangs la phyag dar khrod par bya'o/_/khang pa brtsegs pa dang /_gding ba thams cad rnam pa thams cad du spangs la chu 'gram dang /_mya ngam la brten par bya/_rdo leb dang shing drung du brten par bya'o/_/na ba'i gsos sman dang /_yo byad thams 
[\[14b.3\]]cad spangs la bskus te bor ba la brten par bya'o/_/sems can thams cad sngon snag gi gnyen mtshams su gyur par rig nas byams pa la gnas par bya/_gshe ba dang /_brdeg pa dang /_yongs su gdung ba rnam pa thams cad du spangs la bzod par bya'o/_/mdza' 
[\[14b.4\]]bshes kyi khyim dang /_bslang ba ster ba'i khyim thams cad spangs la las bdag gir bya ba la bsten par bya'o/_/khyim pa dang 'dre bar mi bya'o/_/des ji skad du bstan pa'i so sor thar pa dang 'thun par bya'o/_/'od srung gang dag so sor thar pa dang mi 'thun par bya bar 
[\[14b.5\]]sems pa de dag ni sangs rgyas kyi stobs dang mi 'jigs pa dang mi 'thun par bya bar sems pa'o/_/gang dag sangs rgyas kyi stobs dang mi 'jigs pa dang mi 'thun par bya bar sems pa de dag ni 'das pa dang /_ma byon pa dang /_da ltar byung ba'i sangs rgyas bcom ldan 'das 
[\[14b.6\]]rnams kyi byang chub dang mi 'thun par bya bar sems pa ste/_de'i rnam par smin pas ni stong gsum gyi stong chen po'i 'jig rten gyi khams kyi sems can ji snyed pas sems can dmyal ba'i sdug bsngal gyi tshor ba myong ba'i tshor ba dag gis de'i tshor ba de'i brgya'i char yang mi phod/_
[\[14b.7\]]stong dang /_brgya stong dang /_bye ba brgya stong dang /_grangs dang /_cha dang /_bgrang ba dang /_dpe dang /_rgyur yang mi phod do/_/sdug bsngal dang /_yid mi bde ba 'di lta bu 'di dag yongs su spang bar 'dod pas dge slong de dag gi spyod pa 'di lta bu de dag dpag tshad stong bas 
[\[15a\]]
[\[15a.1\]]kyang ring du yongs su spang bar bya ste/_bzlas pa'i sgra yang yongs su spang bar bya na blta ba dang mnyan pa lta ci smos te de dag yongs su spang bar bya'o/_/chos gcig kun tu bsten par bya ste/_chos gcig po gang zhe na/_chos thams cad dngos po med par gyur pa ste/_
[\[15a.2\]]gang gi tshe bdag kyang de dang 'dra ba'i tshe chos thams cad la dngos po med pa'i bzod pa dang ldan par 'gyur te/_de mi de lta bu de dag dang sten par mi byed/_snyen par mi byed/_bsnyen bkur mi byed do/_/des chos gnyis kun tu bsten par bya ste/_gnyis gang zhe na/_chos thams 
[\[15a.3\]]cad la dngos po med pa'i chos nyid yongs su btsal bar bya ba dang /_yongs su btsal ba'i sems kyang bskyed par mi bya'o/_/ji lta bur yongs su btsal bar bya zhe na/_ji ltar yongs su btsal ba de gnyis mi dmigs par 'gyur ba lta bur ro/_/de la mi dmigs pas mi 
[\[15a.4\]]dmigs pa'i sems kyang bskyed par mi bya ste/_de ni log par lta ba yin pas khams gsum pa thams cad dang bral ba'i sems kyis byang chub sems dpa'i spyod pa'i rjes su 'gro bar bya'o/_/mtshan ma thams cad med pa'i sems kyis byang chub sems dpa'i spyod pa'i rjes 
[\[15a.5\]]su 'gro bar bya'o/_/de la byang chub sems dpa'i spyod pa ni 'di yin te/_gang 'di de'i dus na bstan pa yin no/_/gang dag chos 'di lta bu 'di dag thos nas yongs su spong bas yongs su spong ba de dag gis de bzhin gshegs pa byams pa mnyes par byas nas mi mnyes par mi 
[\[15a.6\]]byed/_thugs byung bar mi byed pas kye ma'o bdag cag bdud kyi zhags pa dag las grol lo/_/kye ma bdag cag ngan 'gror 'gro ba'i rgyu rnams las grol te/_kye ma bde'o zhes tshig tu smra'o/_/'od srung gang dag de'i dus na mdo sde 'di lta bu 'di dag thos nas mi skrag 
[\[15a.7\]]mi dngang zhing dngang bar mi 'gyur la/_de la bdag kyang rjes su mthong bar 'gyur zhing gzungs kyi blo yang skye bar 'gyur ba de dag thams cad ni de bzhin gshegs pas mkhyen te/_de dag thams cad nga'i chos srung ba dag go_/'od srung 'di lta ste/_dper na khyim bdag phyug po nor che ba 
[\[15b\]]
[\[15b.1\]]longs spyod che ba zhig gi bu gang yin pa de dag gis khyim de nas tha na pha'i rdzas las chu rdza tsam mthong na yang mthong ma thag tu pha'i rdzas de la 'di ni bdag gi'o snyam du 'du shes skyed de/_dus gzhan zhig na pha yang shi la longs spyod kyang zad pa'i tshe chu rdza de dag gi drung du 'jog gam/_gnas 
[\[15b.2\]]gang yang rung bar 'jog pa de bzhin du 'od srung de'i dus na dge slong de dag mdo sde 'di lta bu 'di dag thos nas 'di lta bu'i 'du shes yid la byed pa skyed par 'gyur te/_mdo sde 'di dag ni de bzhin gshegs pas gsungs pa mdzes pa yid du 'ong bas gsungs pa'o snyam mo/_/
[\[15b.3\]]de la dge slong kha cig ni mdo sde 'di lta bu 'di dag thos nas spong bar 'gyur ro/_/de la chos 'dzin pa'i dge slong de dag ni 'di snyam du sems par 'gyur te/_mdo sde 'di dag ni de bzhin gshegs pas gsungs pa'o snyam du sems la/_kha cig gis brnyas shing shin tu brnyas par 
[\[15b.4\]]gyur pa de dag ni nyung la nyam chung bar gyur pa dag ste/_de dag gis sba ba'i phyir nyin mtshan du 'jog par 'gyur ro/_/'od srung 'di ltar de bzhin gshegs pa byams pa dang /_nga'i chos kyi grong khyer srung bar gyur pa tha ma pa de dag ni nyung ste/_de dag ngas da ltar gzigs 
[\[15b.5\]]so/_/de'i phyir de dag gi gnyen po ni 'di dag ste/_de dag ni sbyin pa chen po yongs su gtong bar 'gyur ro/_/kye gang gi tshe rigs kyi bu de dag gis chos 'di lta bu 'di dag thos nas ji ltar bcas pa'i bya ba bzhin du nan tan gyis sgrub pa de dag ni de bzhin gshegs pa byams 
[\[15b.6\]]pa las snying po mchog thob par 'gyur te/_de la tshangs par spyad pa spyod cing yang dag par blta ba'i sems can rnams ni yang chos kyi grong khyer 'di 'dzin par 'gyur ro/_/'od srung gang dag gis nga mnyes par ma byas pa'i sems can de ni gcig kyang ngas kun nas ma mthong ste/_
[\[15b.7\]]de dag ni phyi ma'i tshe lnga brgya tha ma la mdo sde 'di lta bu de dag thos na spong bar mi 'gyur gyi/_len par 'gyur/_'dzin par 'gyur/_klog par 'gyur ba de ni gnas med do/_/gang dag gis da ltar nga mthong ba dang /_bsnyen bkur byas pa de dag ni phyi ma'i tshe lnga brgya tha ma la mdo sde 
[\[16a\]]
[\[16a.1\]]'di lta bu 'di dag nod par 'gyur/_len par 'gyur/_'dzin par 'gyur te/_de dag la ngas legs so zhes bya ba sbyin ci dgos te/_de dag bdag nyid kyis thams cad mkhyen pa'i ye shes dang ldan pa'i phyir ro/_/nga rjes su dran nas dga' bar 'gyur 
[\[16a.2\]]te/_kye ma kye ma shAkya thub pa des phan gdags pa'i dam pas bdag cag la phan btags so zhes tshig de skad smra bar 'gyur ro/_/'od srung de lta bas na chos 'di la slobs shig//'di la bslabs na ci dang ci 'dod pa de dang de rnyed dka' bar mi 'gyur ro/_/de skad ces bka' 
[\[16a.3\]]stsal ba dang /_bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das bdag gis ci zhig btsal bar bgyi/_bcom ldan 'das bdag ni re ba ma mchis te/_bcom ldan 'das bdag ni bla na med pa yang dag par rdzogs pa'i byang 
[\[16a.4\]]chub las yongs su nyams pa lags so/_/bcom ldan 'das bdag gang gi tshe thams cad mkhyen pa'i ye shes dang ldan par gyur pa na shin tu dga' bar 'gyur lags so/_/bcom ldan 'das bdag bla na med pa yang dag par rdzogs pa'i byang chub la ngo mtshar du 'dzin pa lags so/_/
[\[16a.5\]]bcom ldan 'das bdag gis bla na med pa yang dag par rdzogs pa'i byang chub rnyed dka' lags so/_/de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung nga khyod la ni mi zer gyi khyod la brten nas de dag 
[\[16a.6\]]la smras na bla na med pa yang dag par rdzogs pa'i byang chub myur du mngon par rdzogs par 'tshang rgya bar 'gyur ro zhes bya ba the tshom med pa la khyod the tshom za'o/_/'od srung gzhan yang sems can gang dag chos la skom pa dang ldan pa dang /_chos yongs su tshol ba dang ldan pa de dag thams 
[\[16a.7\]]cad ni mthar gyis bla na med pa yang dag par rdzogs pa'i byang chub mngon par rdzogs par sangs rgyas nas yongs su tshol ba thams cad yang dag par gzhol ba'i phyir chos ston par 'gyur ro//_//sdom pa gsum bstan pa'i le'u zhes bya ba theg pa chen po'i 
[\[16b\]]
[\[16b.1\]]mdo/_bam po gnyis pa/_'od srung byang chub sems dpas chos bzhi dang ldan par bya ste/_bzhi gang zhe na/_byang chub sems dpas brtson 'grus brtsam par bya'o/_/brtson 'grus brtson 'grus zhes bya ba gang zhe na/_gang gzugs mi tshol/_tshor ba dang /_'du shes dang /_
[\[16b.2\]]'du byed dang /_rnam par shes pa mi tshol gyi zag pa med pa'i chos rnams tshol ba'o/_/de la zag pa med pa'i chos rnams gang zhe na/_gang na sa'i khams med pa dang /_sa'i khams kun tu brjod pa med pa dang /_chu'i khams med pa dang /_me'i khams med pa dang /_rlung gi 
[\[16b.3\]]khams med pa dang /_rlung gi khams kun tu brjod pa med pa dang /_gang na gang brjod pa de thams cad ni btags pa ste/_btags pa'i chos de dag thams cad ni yang dag pa ma yin pa'o/_/de la byang chub sems dpas btags pa med pa'i snying po blang bar bya'o/_/gsol 
[\[16b.4\]]pa/_bcom ldan 'das gal te btags pa'i chos yang dag pa ma lags na gang la la 'di skad du gal te btags pa'i chos yang dag pa ma yin na/_gang sangs rgyas zhes bya ba'i sgra brjod pa'i btags pa 'di yang yang dag pa ma yin par mi 'gyur ram zhes mchi bar gyur na 
[\[16b.5\]]bcom ldan 'das bdag gis de la ji skad bgyi/_bdag ni de bzhin gshegs pa dgra bcom pa yang dag par rdzogs pa'i sangs rgyas la skur pa 'debs par mi 'tshal lo/_/de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces 
[\[16b.6\]]bka' stsal to/_/'od srung ma 'ongs pa'i dus na dge slong lus ma bsgoms pa/_sems ma bsgoms pa/_tshul khrims ma bsgoms pa/_shes rab ma bsgoms pa dag 'byung ste/_de dag ni don mi shes pa/_khyad du gsod pa/_gnod sems la dpa' ba/_smra ba la dpa' 
[\[16b.7\]]ba dag 'byung ste/_de dag mdo sde 'di lta bu 'di dag len par mi byed/_kun chub par mi byed/_'dzin par mi byed/_klog par mi byed do/_/de ci'i phyir zhe na/_de dag 'di ltar gzugs skye ba dang /_tshor ba dang /_'du shes dang /_'du byed dang /_rnam par shes pa skye bar rtog 
[\[17a\]]
[\[17a.1\]]pa'i phyir ro/_/'di ltar mdo sde 'di lta bu 'di dag ni btags pa'i chos so/_/de'i dus na 'byung ba de dag ni ji ltar gzugs skye ba dang /_ji ltar tshor ba dang /_ji ltar 'du shes dang /_ji ltar 'du byed rnams dang /_ji ltar rnam par shes pa skye ba 
[\[17a.2\]]de ltar dge slong de dag de'i tshe gnas par 'gyur ro/_/de'i dus na khyim pa dang dge slong kha cig 'byung bar 'gyur ba de dag la don dam pas ci zhig bya/_'od srung 'di lta ste/_dper na mi dmus long la gser gyi phreng ba btags na des mi shes so/_/'od srung de bzhin du de'i 
[\[17a.3\]]dus na dge slong de dag gis mdo sde 'di lta bu 'di dag thos na tshig tu brjod pas kyang 'dzin par mi 'gyur na don dam pa yid la byed pas 'jug par 'gyur ba lta ci smos/_'od srung 'di lta ste/_dper na khye'u 'am bu mo la la zhig la mi la la zhig gis bsdigs na/_de yun ji srid du mi 
[\[17a.4\]]de'i ming brjod pa thos pa de srid du skrag la dngang zhing dngang bar 'gyur ro/_/'od srung de bzhin du de'i dus na dge slong de dag mdo sde 'di lta bu 'di dag gis yang dag pa ji lta ba bzhin du bskul na bdag gi bsngags pa ma yin pa shes shing bdag chos gos kyis dkris par rig nas 
[\[17a.5\]]skrag la dngang zhing dngang bar 'gyur ro/_/'od srung 'di lta ste/_dper na spre'u byi la'i drung du btags na de la mi phyogs te lta bar mi nus so/_/'od srung de bzhin du de'i dus na dge slong dag mdo sde 'di lta bu 'di dag thos na rgyab kyis phyogs shing mdun gyis mi phyogs par 
[\[17a.6\]]'gyur ro/_/'od srung 'di lta ste/_dper na wa ni khyi las 'bros te dur khrod du gzhol/_khung du gzhol/_phug tu gzhol lo/_/'od srung de bzhin du de'i dus na dge slong de dag mdo sde 'di lta bu 'di dag thos na wa'i rnam par rgyug pas rgyug par 'gyur ro/_/de la wa'i rnam par 
[\[17a.7\]]rgyug pa ni 'di yin te/_gang dag tshul khrims 'chal par 'gyur ba ste/_de dag mdo sde 'di lta bu 'di dag thos na spong bar 'gyur ro/_/'od srung 'di lta ste/_dper na wa ni dur khrod du gzhol bar 'gyur ro/_/'od srung de bzhin du de'i dus na dge slong de dag kyang mdo sde 'di 
[\[17b\]]
[\[17b.1\]]lta bu 'di dag thos na khyim la gzhol bar 'gyur/_'dod pa la gzhol bar 'gyur/_bud med la gzhol bar 'gyur/_'thab mo dang mtshang 'bru ba la gzhol bar 'gyur/_'dus pa la gzhol bar 'gyur/_rtsi sman gyi tha snyad la gzhol bar 'gyur/_rgyal po'i bkrabs 
[\[17b.2\]]par 'gyur zhing der gnas pa de dag ches tshul khrims 'chal bar 'gyur te/_de ni de dag gi dur khrod du 'gro ba zhes bshad do/_/'od srung 'di lta ste/_dper na wa ni khung du gzhol lo/_/'od srung de bzhin du de'i dus na dge slong de dag kyang 'chi ba'i dus byas na ngan 
[\[17b.3\]]'gror gzhol bar 'gyur te/_de ni de dag gi khung du gzhol bar bshad do/_/'od srung 'di lta ste/_dper na wa ni phug tu gzhol lo/_/'od srung de bzhin du de'i dus na dge slong de dag kyang spu gri gtams pa dang /_ral gri'i 'dab ma can gyi tshal gyi sems can 
[\[17b.4\]]dmyal ba chen po rnams dang /_gsal shing gi tshal gyi sems can dmyal ba chen po rnams su rgyug cing rnam par rgyug par 'gyur te/_'di ni de dag gi wa'i 'gro ba zhes bshad do/_/'od srung wa'i chos dang ldan pa'i dge slong ni mdo sde 'di lta bu 'di dag gzung ba 'am rtogs 
[\[17b.5\]]par byed ni mi nus kyi/_gang smad cing spangs nas de'i lus zhig ste shi ba'i 'og tu ngan song ngan 'gro log par ltung ba sems can dmyal ba rnams su ltung bar ni byed nus so/_/'od srung dge slong gang 'di skad ces btags pa'i chos yang dag pa ma yin na gang de bzhin gshegs 
[\[17b.6\]]pa zhes brjod par gyur pa 'di yang btags pa ste/_yang dag pa ma yin pa'o zhes zer ba de la dge slong mkhas pa rnams kyis 'di skad brjod par bya ste/_tshe dang ldan pa stong pa nyid dam/_'on te btags pa 'am/_gnas gang gis gnas 'di brjod ces brjod par bya'o/_/
[\[17b.7\]]de gal te 'di skad du btags pa'o zhes zer na de la 'di skad brjod par bya ste/_'o na ni khyod kyang sangs rgyas su 'gyur ro/_/de ci'i phyir zhe na/_khyod kyi ming btags pa yang yod pa'i phyir ro zhes brjod par bya'o/_/de gal te 'di skad du stong pa nyid do zhe na/_de la 'di skad 
[\[18a\]]
[\[18a.1\]]du 'o na ni brjod par mi bya'o/_/de ci'i phyir zhe na/_stong pa nyid ni brjod du med pa'i phyir te des stong pa btags so/_/stong pa gang yang bdag gam/_bdag gi 'am/_sems can gyis stong pa ma yin pa de stong pa'o zhes brjod par bya'o/_/yang dge slong de 
[\[18a.2\]]la dge slong khyod ci chos thams cad stong par 'dod dam zhes dri bar bya'o/_/de gal te 'di skad du kho bo ni stong pa nyid mi 'dod do zhes zer na de la 'di skad du tshe dang ldan pa khyod ni dge sbyong shAkya'i sras las nyams nas yun ring ngo /_/de ci'i phyir zhe na/_bcom ldan 'das de ni stong pa nyid 
[\[18a.3\]]gsung ba ste/_bdag tu gsung ba ma yin/_sems can du gsung ba ma yin/_srog tu gsung ba ma yin/_gang zag tu gsung ba ma yin pa'i phyir ro zhes brjod par bya'o/_/de gal te 'di skad du chos thams cad ni stong pa ste/_kho bo stong pa nyid 'dod do zhes zer na de la 'di 
[\[18a.4\]]skad du tshe dang ldan pa chos thams cad kyang stong na de bzhin gshegs pa dgra bcom pa yang dag par rdzogs pa'i sangs rgyas lta ci smos/_tshe dang ldan pa ci mig de bzhin gshegs pa yin nam/_ci rna ba dang /_sna dang /_lce dang /_lus dang /_yid de bzhin gshegs 
[\[18a.5\]]pa yin zhes brjod par bya'o/_/de gal te 'di skad du mig de bzhin gshegs pa yin/_rna ba dang /_sna dang /_lce dang /_lus dang /_yid de bzhin gshegs pa yin no zhes zer na de la 'di skad du 'o na ni tshe dang ldan pa yang de bzhin gshegs pa yin no zhes brjod par bya'o/_/de 
[\[18a.6\]]gal te 'di skad du mig de bzhin gshegs pa ma yin te/_yid kyi bar du de bzhin gshegs pa ma yin no zhes zer na de la 'di skad du de ltar na mig ni btags pa ste/_de de bzhin gshegs pa ma yin/_yid kyi bar du btags pa ste/_de de bzhin gshegs pa ma yin no/_/
[\[18a.7\]]tshe dang ldan pa de ltar na khyod 'di skad du de bzhin gshegs pa btags pa ma yin no zhes zer na gnas der bdag cag gis ci zhig ma thob par gyur ces brjod par bya'o/_/de gal te 'di skad du mig de bzhin gshegs pa ma yin/_de bzhin gshegs pa mig las gzhan pa yang ma 
[\[18b\]]
[\[18b.1\]]yin/_yid kyi bar du de bzhin gshegs pa ma yin/_de bzhin gshegs pa yid las gzhan pa yang ma yin no zhes zer na de la 'di skad du de bzhin gshegs pas skye mched bcu gnyis gsungs pa ni 'di lta ste/_mig gi skye mched dang /_gzugs kyi skye mched nas yid 
[\[18b.2\]]kyi skye mched dang /_chos kyi skye mched de/_tshe dang ldan pa de dag ni sems can nam sems can du btags par zad na/_tshe dang ldan pa ci mig de bzhin gshegs pa yin nam/_yid kyi bar du de bzhin gshegs pa yin nam zhes brjod par bya'o/_/de gal te 'di skad du 
[\[18b.3\]]mig de bzhin gshegs pa yin te/_yid kyi bar du de bzhin gshegs pa yin no zhes zer na de la 'di skad du 'o na sems can thams cad kyang sangs rgyas su 'gyur te/_sa thams cad dang /_ri thams cad dang /_shing thams cad dang /_srid par gtogs pa rnams sangs 
[\[18b.4\]]rgyas su 'gyur ro zhes brjod par bya'o/_/de gal te 'di skad du mig de bzhin gshegs pa ma yin te/_yid kyi bar du de bzhin gshegs pa ma yin no zhes zer na de la 'di skad du de bzhin gshegs pas chos dang chos ma yin pa bstan pa ni 'di dag go zhes brjod par bya'o/_/
[\[18b.5\]]de gal te 'di skad du gzugs de bzhin gshegs pa ma yin te/_chos kyi bar du de bzhin gshegs pa ma yin no zhes zer na tshe dang ldan pa ci chos ma yin pa de bzhin gshegs pa yin nam zhes brjod par bya'o/_/de gal te 'di skad du chos ma yin pa de bzhin gshegs pa'o 
[\[18b.6\]]zhes zer na de la 'di skad du 'o na sems can gang dag phar mi 'dzin pa dang /_mar mi 'dzin pa dang /_dge sbyong du mi 'dzin pa dang /_bram zer mi 'dzin pa dang /_rigs kyi gtso bo mi skyong ba dang /_srog gcod pa dang /_ma byin par len pa dang /_'dod pas log par 
[\[18b.7\]]g.yem pa dang /[ {]brdzun [,]rdzun [}]du smra ba dang /_phra ma smra ba dang /_ngag rtsub po smra ba dang /_tshig kyal pa smra ba dang /_brnab sems can dang /_gnod sems kyi sems dang ldan pa dang /_log par lta ba dag dang /_srid par bsdus pa de dag thams cad kyang de bzhin gshegs par 'gyur 
[\[19a\]]
[\[19a.1\]]ro zhes brjod par bya'o/_/de gal te 'di skad du chos ma yin pa de bzhin gshegs pa ma yin no zhes zer na de la 'di skad du de'i phyir de bzhin gshegs pa ni chos kyang ma yin chos ma yin pa yang ma yin no/_/gang chos kyang ma yin chos ma yin pa yang ma 
[\[19a.2\]]yin pa de la btags pa med do/_/tshe dang ldan pa de ltar na 'di skad du de bzhin gshegs pa btags pa ma yin no zhes zer ram zhes brjod par bya'o/_/'od srung de ltar na mi blun po de dag ni dus dus su chos dang 'thun pas tshar gcad par bya'o/_/'od srung gang chos dang 
[\[19a.3\]]'thun pa nges par byung ba 'di la chos dang 'thun pas phyir smra nus pa de ni lha dang bcas pa dang /_bdud dang bcas pa dang /_tshangs pa dang bcas pa'i 'jig rten na ngas ma mthong ste/_gzhan du na khro ba dang /_zhe sdang dang /_gti mug dang /_mi bzod pa dang /_rkyen 
[\[19a.4\]]med pa smras nas chos stong pa la smod cing 'gro bar 'gyur ba ni ma gtogs so/_/'od srung de ltar khyod kyis mdo sde 'di lta bu 'di dag gzung bar bya'o/_/'od srung dge slong gang dag mdo sde 'di lta bu 'di dag 'dzin par mi 'gyur ba'i dus de yod de/_de dag la ming gsum 
[\[19a.5\]]'dogs par 'gyur ro/_/gsum gang zhe na/_'di lta ste/_chad par smra zhing dngos po med pa dang /_phung po med pa dang /_rim gro med pa'o/_/'od srung de ltar na de'i tshe mdo sde 'di lta bu 'di dag spang bar 'gyur ro/_/'od srung de'i dus na 'di ltar de bzhin 
[\[19a.6\]]gshegs pa la bsti stang mi byed pa dang /_chos la bsti stang mi byed par 'gyur te/_de bzhin gshegs pa dang chos la bsti stang med par byas nas dge 'dun gyi ming gi tshogs lhag mar 'gyur ba la ltos/_de dag ni btags pa la rten par 'gyur/_ming la rten par 
[\[19a.7\]]'gyur te/_de dag sangs rgyas dang chos kyi ming brjod cing gzhan dag la ston kyang sangs rgyas ji ltar blta bar bya ba ni shes par mi 'gyur ro/_/de dag sangs rgyas dang chos zhes tshig tu brjod kyang de bzhin gshegs pas chos bshad pa gang yin pa de ni shes par mi 
[\[19b\]]
[\[19b.1\]]'gyur ro/_/de dag skyes bu zung bzhi dang /_skyes bu gang zag ya brgyad brjod par 'gyur zhing /_bcom ldan 'das kyi nyan thos kyi ming tsam shes par 'gyur te/_yon tan gang dag gis de'i ming dang /_de'i don ni rig par mi 'gyur/_de'i don ni shes par mi 'gyur ro/_/
[\[19b.2\]]de dag gos dang zas kyi ched dang /_mal stan dang /_na ba'i gso sman dang /_yo byad kyi phyir chos spong bar 'gyur ro/_/de la byang chub sems dpas mdo sde 'di lta bu 'di dag khong du chud par bya ba'i phyir brtson 'grus brtsam par bya/_bdag 'jug par byas la gzung bar 
[\[19b.3\]]bya'o/_/de ci'i phyir zhe na/_de dag phyi ma'i dus na chos kyi grong khyer skyong bar 'gyur ba'i phyir ro/_/chos bstan pa 'di lta bus bskal pa dgu bcu rtsa gcig stongs par gyur to/_/'od srung ngas mngon par shes te 'das pa'i dus na bskal pa stong la de bzhin gshegs pa gcig 
[\[19b.4\]]'jig rten du byung ngo /_/'od srung ngas mngon par shes te 'das pa'i dus na de bzhin gshegs pa zhi ba dang ldan pa zhes bya ba byang chub sems dpa' rnams yongs su smin par mdzad pa dang /_'jig rten gyi don gyi phyir bskal pa brgyad khri bzhi stong du bzhugs par gyur to/_/
[\[19b.5\]]'od srung ngas mngon par shes te 'das pa'i dus na de bzhin gshegs pa dri ma med pa zhes bya ba bskal pa bye ba phrag nyi shur bzhugs te/_bskal pa bye ba phrag nyi shur byang chub sems dpa'i spyod pa spyad nas gdod bla na med pa yang dag par rdzogs pa'i byang chub mngon 
[\[19b.6\]]par rdzogs par sangs rgyas so/_/'od srung de bzhin gshegs pas sems can rnams la phan gdags pa'i phyir ci tsam du dka' ba mdzad pa la ltos/_'od srung bskal pa'i snyigs ma 'di lta bu zad pa'i dus na ngas smad par mi bya'o/_/'od srung tha na sems can 
[\[19b.7\]]gcig gis nga'i chos shes pa dang thams cad lag na dbyig pa thogs shing lag na mtshon thogs te nga'i gan du rgyug cing 'ong bar mi sems pa de yang ngo mtshar shin tu che'o/_/de ci'i phyir zhe na/_'od srung skyes bu dam pa'i chos ni 'di dag yin te/_'di lta ste/_'dus byas 
[\[20a\]]
[\[20a.1\]]thams cad la mngon par 'du mi byed pa shes par dka' ba'i phyir ro/_/bdag tu lta ba 'am/_sems can du lta ba 'am/_srog tu lta ba 'am/_gang zag tu lta ba 'am/_'byung bar lta ba 'am/_phung po la mngon par rten pa 'am/_tshul khrims su 
[\[20a.2\]]lta ba 'am/_sangs rgyas su lta ba 'am/_chos su lta ba 'am/_dge 'dun du lta ba 'am/_mya ngan las 'das par lta ba 'am/_gang la la mya ngan las 'das par lta ba de dag thams cad ni de bzhin gshegs pas log par lta bar mkhyen to/_/de ci'i phyir zhe na/_'od 
[\[20a.3\]]srung de bzhin gshegs pa ni mya ngan las 'das pa la mi dgongs shing mya ngan las 'das pa mi dmigs pa'i phyir ro/_/'od srung gang dag mya ngan las 'das pa la sems shing dmigs pa de dag thams cad ni de bzhin gshegs pas log par lta bar mkhyen to/_/gang 
[\[20a.4\]]dag log par lta ba de dag ni mi shes pa zhes bya'o/_/gang dag mi shes pa de dag ni smas pa'o/_/gang dag smas pa de dag ni byis pa'o/_/byis pa gang yin pa de dag la sangs rgyas kyi byang chub kyis ci zhig bya ste/_de dag ni tha na mtho ris su skye ba dang yang ring ngo /_/
[\[20a.5\]]'od srung ma 'ongs pa'i dus na dge slong lo nyi shu 'am/_lo bzhi bcu 'am/_lo lnga bcu 'am/_drug cu 'am/_bdun cu 'am/_brgyad cu 'am/_dgu bcu 'am/_lo brgya thub ste/_rga bas zil gyis non pa/_chos gos kyis brgyan pa/_mgo bregs pa/_lus bslus 
[\[20a.6\]]pa/_rgas pa/_gnas brtan du chud pa/_gti mug pa/_'khogs pa/_gzi brjid nyams pa/_log par zhugs pa dag 'byung ste/_de dag 'chi ba'i dus kyi tshe sdig pa 'dod pas zil gyis non nas bsam bzhin du lhod pa'i chos rnams kyis gnas te/_de dag gnas gsum 
[\[20a.7\]]gyis rtogs pa brjod par 'gyur ro/_/gsum gang zhe na/_'di lta ste/_yang na spyod lam kun tu ston pas sam/_yang na spyod pa 'dzin pas sam/_yang na mdzub mo bsgreng ba ste/_gnas gsum po 'di dag gis rtogs pa brjod par 'gyur ro/_/de dag lhag pa'i nga 
[\[20b\]]
[\[20b.1\]]rgyal du ltung bas 'chi ba'i dus kyi tshe 'gyod pa'i sems kyis 'chi ba'i dus byed par 'gyur te/_de dag lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/_/'od srung de lta bas na khyod mos par bya/_khyod 
[\[20b.2\]]kyis khong du chud par bya ste/_ci nas kyang dge ba'i bshes gnyen dang /_don 'dod pa dang /_snying brtse ba can du bya zhing 'di lta ste/_dper na kun tu rgyu rtsa ba can dang /_'ching ba pa bzhin du phyis 'gyod par mi bya'o/_/'od srung bdag tu lta ba la rab tu 'byung bar nga 
[\[20b.3\]]skabs mi 'byed de/_sems can du lta ba la ma yin/_srog tu lta ba la ma yin zhing /_gang zag tu lta ba la rab tu 'byung ba'i skabs mi 'byed do/_/gang dag la skabs ma phye ba de dag bstan pa 'di la rab tu byung zhing rkun ma de dag dad pas byin pa yongs su spyod de/_yang 
[\[20b.4\]]dag pa'i dge slong tshul khrims dang ldan pa ni ma yin no/_/'od srung mis zhag drug gi bar du zan ma zos pa ni sla'i/_bstan pa 'di la rab tu byung nas 'di lta ste/_bdag tu lta ba'am/_sems can dang srog tu lta ba'am/_gang zag tu lta ba'am/_mya ngan las 'das 
[\[20b.5\]]pa'i bar du lta bas dad pas byin pa yongs su spyad pa ni de lta ma yin no/_/de la byang chub sems dpas bdag tu lta bar mi 'gyur ba dang /_sems can du lta bar mi 'gyur ba dang /_srog tu lta bar mi 'gyur ba dang /_gang zag tu lta bar mi 'gyur ba dang /_'byung bar lta bar 
[\[20b.6\]]mi 'gyur ba dang /_mya ngan las 'das par lta bar mi 'gyur bar bya zhing lta ba thams cad spang ba'i phyir chos bstan par brtson 'grus brtsam par bya'o/_/'od srung skyes bu dam pa de lta bu de dag la ngas mdo sde 'di lta bu 'di dag rjes su gtad do/_/de ci'i phyir zhe na/_'di ltar 
[\[20b.7\]]de dag ni nga ci 'dra ba de 'dra bar 'gyur bar 'dod pa'i phyir ro/_/gang dag de 'dra bar 'gyur bar 'dod pa de dag ni nga 'dra ba rnams kyis brdar byas pa'o/_/gang dag nged kyis brdar bya ba de dag gis nged la bskul bar bya'o/_/de nas de'i tshe bcom ldan 'das kyis tshigs su 
[\[21a\]]
[\[21a.1\]]bcad pa 'di dag bka' stsal to/_/gang dag spros pa mi mnga' ba/_/'jig rten mgon rnams ma gtogs par/_/sems can gnod pas nyen gyur pa/_/de dag rnams kyi skyabs med do/_/dman zhing gol ba'i lam zhugs pa/_/sems can 
[\[21a.2\]]gnod par gyur rnams la/_/gang gis ngan 'gror 'gro ba yi/_/'dod chags phyir zhing rab tu 'phel/_/'dren pa med cing mgon med pa'i/_/dgon pa la ni rab tu gnas/_/gang na bde ba med pa yi/_/lam de la ni rab tu zhugs/_/dper na mda' gzhu ma thogs 
[\[21a.3\]]pa'i/_/tshong pa lam du zhugs gyur pa/_/de ni chom pos bcom nas su/_/de las nor rnams kun phrogs te/_/sdug bsngal las byung gang gi nor/_/rnam par chud gzan byas 'ongs te/_/dngos po gang dang gang bzung ba/_/de las phyir yang gnod pa 'byung /_/
[\[21a.4\]]de bzhin 'di na kha cig kyang /_/chos kyi bya ba 'ongs pa yang /_/sngon gyi dge ba dam pa mchog_/nor de spyad nas 'ongs pa yin/_/de dag 'di na mgo bregs ston/_/byis pa'i lta ba'i dbang du song /_/bdag dang srog dang de bzhin du/_/gang zag 'du shes 'dzin par 
[\[21a.5\]]'gyur/_/dge slong gang dag stong nyid smra/_/gang zag la ni mi sten pa/_/de la sdang ba'i sems bskyed nas/_/myur du ngan 'gror 'gro bar 'gyur/_/gnod pa'i sems ni byed par 'gyur/_/gcig la gcig ni gnod par byed/_/yod pa ma yin skur pa 'debs/_/
[\[21a.6\]]de la des ni khrel bar 'gyur/_/lus kyis gnod cing ngag gis gnod/_/yid ni shin tu g.yo dang ldan/_/gang dag phyin ci log lta ba/_/de dag 'gro ba shin tu sdig_/sdig pa'i las rnams byas nas su/_/myur du ngan 'gror 'gro bar 'gyur/_/sdug bsngal rnams 
[\[21a.7\]]kyis gnod gyur la/_/dpung gnyen med cing skyabs kyang med/_/ma 'ongs dus na dge slong dag_/gnod sems dpa' ba 'byung 'gyur te/_/gang dag byang chub rjes zhugs pa'i/_/dge slong rnams la gnod byed 'gyur/_/shin tu mi bzad 'gyur ba dag_/mdo sde 
[\[21b\]]
[\[21b.1\]]'di 'dra 'di dag spong /_/shAkya seng ge'i bstan pa la/_/phyir zhing dad par mi 'gyur ro/_/gcig la gcig ni gnod pa'i sems/_/shin tu chen po byed par 'gyur/_/gcig la gcig ni mi snyan pa/_/phyogs phyogs dag tu sgrogs par 'gyur/_/yod pa ma yin skur 
[\[21b.2\]]'debs shing /_/de la de dag khrel bar 'gyur/_/sdig pa'i bshes gnyen dpung skye zhing /_/de na des pa mthu chung 'gyur/_/dam chos mthu chung byas nas su/_/sdig pa can dag dpung skyes nas/_/nga sras thugs las skyes pa yi/_/dge slong de dag 'dong bar 
[\[21b.3\]]'gyur/_/phyogs gang du ni 'dong snyam zhing /_/gang du dge bar 'gyur ba dang /_/sdig pa rnams las grol 'gyur zhes/_/de la snying rje skye bar 'gyur/_/de phyir de dag mdo sde 'di/_/de yi tshe na yid la 'dzin/_/mtha' 'khob tu ni dga' gyis shes/_/'jig 
[\[21b.4\]]rten mgon gyis bka' stsal gyis/_/tshur shog sangs rgyas bsngags pa yi/_/mtha' 'khob der ni 'dong bar bya/_/rnam par 'jig pa'i dus bab pa/_/da ltar des pa shin tu dkon/_/de na kha cig 'di skad 'dzer/_/gang du drang srong chen po des/_/bla med byang 
[\[21b.5\]]chub brnyes gyur pa/_/der ni myur 'dong tshur shog shig_/de na kha cig 'di skad 'dzer/_/des pa 'di ni legs par smras/_/yul rgyu 'bras bu yod do zhes/_/'jig rten mgon gyis bka' stsal to/_/byang chub sa ni yid 'ong ba/_/der 'dong ba ni ches sla yi/_/
[\[21b.6\]]gnod pa'i sems kyis 'dir gtses nas/_/'chi 'gyur de lta ma yin zhes/_/nga yi phyir ni yul rgyu zhing /_/dge slong de dag 'dong bar 'gyur/_/sangs rgyas bzhugs bzhugs rab bzang ba/_/gnas ni der yang 'dong bar 'gyur/_/'chag sa dang ni bzhugs sa dang /_/
[\[21b.7\]]rdo leb shing drung stongs gyur pa/_/der ni de dag 'dus nas su/_/yang dang yang du ngu bar 'gyur/_/'dir ni drang srong che de yi/_/'chag sa yongs su spyad pa ste/_/de yi tshe na der byung ba/_/sangs rgyas de ni ma mthong ngo /_/'dir ni drang srong chen po des/_/'dus byas 
[\[22a\]]
[\[22a.1\]]thams cad mi rtag ces/_/chos kyi dam pa bstan pa mdzad/_/de yang bdag cag deng ma mthong /_/mi dang mi ma yin rnams dang /_/lha dang klu rnams lhags gyur nas/_/legs par gsungs pas tshim mdzad pa/_/de yang bdag cag stongs par 
[\[22a.2\]]mthong /_/byang chub snying po dam pa mchog_/sangs rgyas sa dang nyer dong ste/_/de dag der ni tshogs gyur nas/_/tshul bzhin du ni sems par 'gyur/_/'dir ni 'jig rten mgon po des/_/byang chub bla na med pa brnyes/_/'dir ni sdig can dpung bcas pa/_/wa bzhin 
[\[22a.3\]]shin tu skrag par mdzad/_/gang na sangs rgyas gdan yod pa/_/'di ni sa yi snying po ste/_/'das dang gang dag 'byung 'gyur ba/_/kun gyi gdan yang 'di yin no/_/'di nyid du ni dpa' chen la/_/lha mang bye bas bsti stang byas/_/zhag bdun skyil mo krung gcig gis/_/shing 
[\[22a.4\]]'di la ni gzigs pa mdzad/_/der yang bsti stang byas nas su/_/gang du 'khor lo rab bskor cing /_/tshangs pa'i 'jig rten go gyur pa/_/chos bstan par ni 'dong par 'gyur/_/dge slong de dag der dong nas/_/yang dang yang du ngu bar 'gyur/_/dpa' bo 'dir ni 
[\[22a.5\]]gshegs nas su/_/de tshe lnga sde btul ba mdzad/_/lnga sdes sangs rgyas mthong nas su/_/yid mi bde ba skyes gyur te/_/gang yang ldang bar mi byed ces/_/'og khrims de ni bcas par 'gyur/_ston pa thugs rje ldan pa des/_/srog chags rnams la thugs rje mdzad/_/
[\[22a.6\]]'chi med 'bras bu thob 'gyur ba/_/dge slong lnga sde rnams la gdams/_/chos kyi 'khor lor phyag 'tshal cing /_/yang dang yang du dus byas nas/_/gang du mya ngan 'das gyur te/_/tha mar sangs rgyas mthong bar 'dod/_/srog chags kun la phan pa'i phyir/_/'dir 
[\[22a.7\]]ni 'jig rten mgon po des/_/sku yi tshigs ni dbye ba mdzad/_/'dir ni sangs rgyas mya ngan 'das/_/shAkya seng ge thub pa che/_/kye ma sangs rgyas zhes kyang 'dzer/_/khyod kyi sgra ni thos gyur gyi/_/khyod ni de ring ma mthong ngo /_/'dir ni drang srong chen po des/_/dge slong 
[\[22b\]]
[\[22b.1\]]rab bzang tha ma pa/_/'di ni tha ma par gyur zhes/_/ye shes kyis ni snga nas mkhyen/_/kha cig rnam par rgyu zhing 'chi/_/kha cig legs par gnas shing 'chi/_/kha cig rgyu ba byas nas 'chi/_/de dag kun kyang bde 'gror 'gro/_/de nas phyi ma'i dus kyi tshe/_/gang dag tshul 
[\[22b.2\]]khrims rab gnas pa/_/de dag gi ni bstan pa 'di/_/shin tu rgya chen 'gag par 'gyur/_/dge slong gang dag khrims 'chal pa/_/de dag thams cad mchod par 'gyur/_/dad pas byin pa de spyad nas/_/myur du ngan 'gror 'gro bar 'gyur/_/phyi ma'i dus 
[\[22b.3\]]na'ang shes rab can/_/myur du bde 'gror 'gro 'gyur ba/_/ci 'dra de tshe 'byung 'gyur ba/_/dge slong rnams kyi bye brag ltos/_/de na 'jig rten snang byed pa/_/'jig rten la ni snying brtse ba/_/byang chub sems dpa' shes rab che/_/byams pa'i sems kyis phan byed 
[\[22b.4\]]rnams/_/dga' zhing mgu ba'i sems kyis ni/_/de dag zhal ta byed par 'gyur/_/bdag cag sangs rgyas 'gyur bar bya/_/bdag cag byams pa mnyes par bya/_/srog chags kun gyi mdun du ni/_/bdag cag ston la bsti stang bya/_/ji ltar bdag cag bsams 
[\[22b.5\]]pa bzhin/_/thams cad mkhyen pa lung ston 'gyur/_/mthu bo che ni de dag gi_/don phyir ngas ni bshad par bya/_/de dag gis ni mngon mthong bzhin/_/sangs rgyas des ni de dag gzigs/_/ngas ni 'di dag dbugs dbyung ngo /_/nga yang 'di 'drar 'gyur bya zhes/_/
[\[22b.6\]]byang chub yan lag yongs tshol zhing /_/sangs rgyas kun la phyag 'tshal lo/_/de na bud med gang dag kyang /_/byang chub mchog la zhugs gyur pa/_/de dag kun kyang dbugs dbyung ngo /_/de bzhin gshegs pa dpag tu med/_/bud med mtshan rnams spangs gyur nas/_/myur 
[\[22b.7\]]du skyes par red par 'gyur/_/sangs rgyas byams pa de mthong nas/_/de dag bsti stang byed par 'gyur/_/'dun pa drag po bskyed byas la/_/shes nyen rnams ni bslab byas na/_/yongs su tshol ba de dag kun/_/dka' ba med par rnyed par 'gyur/_/'dun pa drag cing khrims 
[\[23a\]]
[\[23a.1\]]ldan dang /_/mang du thos par gyur nas su/_/de tshe sangs rgyas sa ston pa po/_/byams pas de dag lung ston 'gyur/_/de bas don 'di thos gyur nas/_/dad pa bzang po skyed par 'gyur/_/sems can kun la phan gdags phyir/_/sems ni 
[\[23a.2\]]brtan por byed par 'gyur/_/'di ni mi gang yongs tshol ba/_/gnas de ci phyir rnyed mi 'gyur/_/gang la shes rab brtson 'grus yod/_/de la byang chub dkon pa med/_/dga' zhing mgu ba'i sems kyis ni/_/g.yo dang ldan par yong mi bya/_/byams pa'i 
[\[23a.3\]]sems ni bsgom par bya/_/bas mtha' dgon par gnas par bya/_/'di ni byang chub spyod pa yin/_/gang dag 'di la gsog chos kyis/_/gnas 'dir rab tu rjod byed pa/_/de dag chom rkun drag po che/_/sems can kun gyis phyag byas so/_/gang dag bza' 
[\[23a.4\]]dang btung ba dang /_/rnyed dang bkur sti'i don gyi phyir/_/chos rnams 'thun par bzung byas nas/_/phan tshun du ni 'chad par 'gyur/_/de dag srog ni mchog min te/_/de dag srog ni don med do/_/de ni 'chi zhing phongs par 'gyur/_/des ni ngan song myur du 'gyur/_/chos 
[\[23a.5\]]kyi sgo nas kha cig ni/_/dge slong min la dge slong ming /_/so sor thar pa legs gsung dang /_/mdo sde bsngags min brjod par 'gyur/_/gang du rang khrims phun sum tshogs/_/'di 'dra ba dag ngas bshad pa/_/dge slong gzugs kyis spong 'gyur te/_/de dag la ni bzang 'gro 
[\[23a.6\]]med/_/gang zhig lhar bcas 'jig rten la/_/de snyed skur pa btab pa bas/_/gang gis kun mkhyen ston pa la/_/skur btab de ni de bas mang /_/lus kyis kun tu bsdam par bya/_/ngag gis yang dag bsdam par bya/_/yid kyis sdang bar mi bsam ste/_/de tshe mya ngan 'das par 
[\[23a.7\]]gyis/_/'od srung de bzhin gshegs pa yongs su mya ngan las 'das shing sngon gyi rgyal ba la lhag par bya ba byas pa'i dge slong rnams kyang yongs su mya ngan las 'das la/_lhag pa'i bsam pa phun sum tshogs pa'i sems can rnams kyang 'chi ba'i dus byas te zad par gyur pa 'byung 
[\[23b\]]
[\[23b.1\]]ba'i dus de yod de/_dam pa'i chos phyi ma lo lnga brgya pa tha mar gyur pa na dge slong brkam pa/_chags pas zil gyis non pa/_chags pa ya nga bas zil gyis non pa/_phra ma can/_gtum pa/_/brlang ba/_rtsub pa/_khro gnyer mang ba/_/chos gsum la gnas pa dag 'byung ste/_gsum 
[\[23b.2\]]gang zhe na/_dman pa'i tha snyad la gnas pa dang /_nyo tshong gi spyod pa la gnas pa dang /_bud med dang 'dre zhing gnas pa ste/_chos gsum po de dag la gnas par 'gyur ro/_/chos bzhi las yongs su nyams par 'gyur te/_bzhi gang zhe na/_tshul khrims kyi phung po las yongs su nyams par 
[\[23b.3\]]'gyur ba dang /_bzang 'gror 'gro ba las yongs su nyams par 'gyur ba dang /_'bras bu thob pa las yongs su nyams par 'gyur ba dang /_sangs rgyas la yang dag pa ji lta ba bzhin du blta ba las yongs su nyams par 'gyur ba'o/_/chos bzhi po de dag dang ldan pa de rnams la skyo bar 
[\[23b.4\]]byed pa'i chos bzhi shin tu shas che bar 'gyur te/_bzhi gang zhe na/_de dag la phrag dog shin tu shas che bar 'gyur ba dang /_de dag la khro ba shin tu shas che bar 'gyur ba dang /_de dag la khyim la lhag par chags pa shin tu shas che bar 'gyur ba dang /_bdag kyang yongs su spangs te brkam 
[\[23b.5\]]pas zas sogs pa'i gnas kyi bum par 'jog par 'gyur te/_de dag chos gos la zhen nas chags pas zil gyis non nas za ma tog lta bu'i chos mang du kun tu spyod par 'gyur/_za ma tog lta bu'i chos yang dag par blangs nas gnas par 'gyur/_gsog dang ya ma brlar 
[\[23b.6\]]'gyur te/_de dag la dge sbyong gi chos gnas par mi 'gyur ro/_/chos 'di lta bu 'di dag thos nas gnas bzhi lhag par yongs su tshol bar 'gyur te/_bzhi gang zhe na/_chos spong ba lhag par yongs su tshol bar 'gyur ba dang /_ma gnang ba smra bar 'gyur ba dang /_
[\[23b.7\]]bud med 'ba' zhig 'khod pa la chos 'chad par 'gyur ba dang /_de dag de lta bu byed cing so sor thar pa spong ba lhag par yongs su tshol bar 'gyur ba ste/_de dag mdo sde 'di lta bu 'di dag thos nas/_de bas kyang cher chos kyis phongs par 'gyur ba'i las byed par 
[\[24a\]]
[\[24a.1\]]'gyur ro/_/'od srung 'di lta ste/_dper na khyi khro ba'i snar mkhris pas bskus na 'od srung 'di ji snyam du sems/_khyi de de bas kyang cher shin tu khro bar 'gyur ram/_gsol pa/_bcom ldan 'das de de lta lags so/_/bcom ldan 'das kyis bka' 
[\[24a.2\]]stsal pa/_'od srung de bzhin du skyes bu dam pa ma yin pa khyi dang 'dra ba 'dre dang 'dra ba de dag 'byung bar 'gyur te/_dge slong mdo sde pa bsam pa'i gzhi la gnas pa/_chos 'di lta bu 'dzin pa/_chos 'di lta bu ston pa dag gis de dag yang dag par 'dod pa chung ba la bkod cing 
[\[24a.3\]]'dod pa chung ba'i bsngags pa smrar bcug na de dag gis thos nas mi dga' bar 'gyur/_sgyid lug par yang 'gyur/_zhum par 'gyur/_yongs su gdung bar 'gyur/_khro bas zil gyis non par 'gyur te/_bdag cag dus ma yin pa dang /_phyogs ma yin par bkod 
[\[24a.4\]]do/_/bdag cag dus ma yin par bkod par gyur pa las so sor rjes su sbyor ba byas te ci byed pa byed par 'gyur zhes smra bar 'gyur/_mdo sde 'di lta bu 'di dag thos nas spong bar 'gyur/_ral gri'i so dang /_mdung thung lta bu'i khro ba rig par 'gyur/_de dag 'dod pa 
[\[24a.5\]]chung ba'i bsngags pa mi smra bas 'di sangs rgyas kyis gsungs pa ma yin no zhes tshig tu smra bar 'gyur te/_de dag 'dod pa chung ba ma yin zhing 'dod pa che ba yongs su 'dzin to/_/'od srung ngas ni rnam grangs du mas 'dod pa chung ba'i bsngags pa gsungs te/_'tsho ba 
[\[24a.6\]]yongs su dag pas chog shes pa dang /_gso sla ba dang /_dgang sla ba dang /_yo byad bsnyungs pa dang /_sbyangs pa'i yon tan dang /_mdzes pa dang /_dgon pa la gnas pa dang /_brtson 'grus brtsams pa'i bsngags pa gsungs so/_/khyed za ma tog lta bu'i chos la kun 
[\[24a.7\]]tu spyod pa mang bar ma byed cig_/de ci'i phyir zhe na/_chos 'di dag ni snying stobs skyed pa yin pa'i phyir ta khyod g.yo ma byed cig_/chos 'di dag ni snying stobs skyed pa yin gyis khyed khro ba la gdu bar ma byed cig_/khyed dngos po len par ma byed cig_/khyed dngos po med par 
[\[24b\]]
[\[24b.1\]]gyis shig_/khyed mtshan ma'i 'du shes ma byed cig_/khyed gnas med pa dang 'dris pa med par gyis shig_/khyed ba lang dang bong bu sdud par ma byed cig_/khyed le lo'i gnas rnams dang ldan par ma byed cig_/khyed mi dge ba'i chos spang ba dang /_dge ba'i chos bsgrub 
[\[24b.2\]]pa'i phyir brtson 'grus rtsoms shig_/'od srung ngas ni rnam grangs du mas dben pa bsngags te/_dgon pa la gnas pa dang /_'du 'dzi med pa bsngags so/_/de la yo byad ma bsnyungs pa la gnas pa/_'dod pa che ba/_sdig pa 'dod pa/_yo byad ma bsnyungs pa'i tshul la 
[\[24b.3\]]gnas pa dag gis yo byad bsnyungs pa la gnas pa 'di lta bu 'di dag spong bar 'gyur ro/_/'od srung 'di lta ste/_dper na dbyar zla 'bring po la mi zhig mar 'thungs la de yang shes rab 'chal pa'i rang bzhin can zhig pas skom nas chu tshol te/_des mi zhig la chu bslangs pa dang /_
[\[24b.4\]]des 'di skad du kye mi khyod mar 'thungs kyis chu 'dod par ma byed cig_/shi bar gyur ta re zhes smras pa dang /_de khro bas zil gyis non nas mi de la mi snyan pa brjod cing gshe la de'i tshig ma mnyan te/_des chu 'thungs nas 'chi ba'i dus byed pa de bzhin du 'od srung gang dag dmigs 
[\[24b.5\]]pa can gyi rang bzhin can brkam pa yon tan ma yin pa la gnas pa'i dge slong dag 'byung bar 'gyur te/_de dag la chos 'di lta bu 'dzin pa'i dge slong dag gis 'di ni bya ba'o/_/'di ni bya ba ma yin pa'o zhes bskul na de de dag khro bas zil gyis non nas mi snyan pa brjod par 'gyur/_
[\[24b.6\]]gshe bar 'gyur te/_mdo sde 'di lta bu 'di dag dang /_de bzhin gshegs pa'i gdams pa dang /_rjes su bstan pa spong bar 'gyur ro/_/'od srung de lta bas na da ltar phal cher de bzhin gshegs pa dang rtsod do/_/'od srung de bzhin gshegs pa dge slong gi dge 'dun la bslab 
[\[24b.7\]]pa'i gzhi 'cha' zhing stan gcig par za bar bsngags pa na dge slong bzang skyong khro bas zil gyis non nas zla ba gsum na nga'i gan du 'ongs pa la ltos/_'od srung tshangs par spyod pa'i snying po mchog 'di nyid la gnas skabs 'di lta bu 'di byung na de bzhin gshegs pa yongs su mya ngan 
[\[25a\]]
[\[25a.1\]]las 'das nas lta ci smos/_dge slong zang zing la chags pa/_lhung bzed la chags pa/_chos gos la chags pa/_na ba'i gsos sman dang yo byad la chags pa/_rmugs pa dang gnyid kyi dbang du song ba dang /_/gnod sems la dpa' ba'i dge slong rnams mdo sde 'di 
[\[25a.2\]]lta bu 'di dag thos na de bzhin gshegs pa la yang bsti stang med par gyur na/_dge slong gang dag bya ba la gnas pa rnams la lta ci smos/_'od srung gang chos rin po che 'di lta bu 'di nub par 'gyur ba ni ma legs pa'o/_/shin tu ma legs pa'o/_/de la rigs kyi bu 'am/_
[\[25a.3\]]rigs kyi bu mo don 'dod pa dad pas phyi ma'i dus/_snyigs ma'i dus/_shin tu 'chab pa'i dus/_rigs kyi bu mu ge byung ba'i dus de na nga'i bstan pa la mdo sde zab mo 'di lta bu 'di dag thos nas rigs pa dang ldan pa rnams la brjod par bya'i rigs pa dang mi ldan pa rnams la ni 
[\[25a.4\]]ma yin no/_/dad pa rnams la brjod par bya'i ma dad pa rnams la ni ma yin no/_/'od srung nga yang da ltar rigs pa dang ldan pa rnams la smra'i rigs pa dang mi ldan pa rnams la ni ma yin no/_/dad pa rnams la smra'i ma dad pa rnams la ni ma yin no/_/'od srung rta dmu rgod ni rta cang 
[\[25a.5\]]shes kyi go cha mi len to/_/len na yang de la de yid mi dga' bar 'gyur na dung dang /_'khar rnga dang /_rnga bo che dang /_rdza rnga'i sgra bzod pa lta ci smos te de ni gnas med do/_/'od srung de bzhin du dge slong tshul khrims 'chal pa yang skyes bu dam pa'i chos la nam yang bzod par mi 
[\[25a.6\]]'gyur ro/_/'od srung 'di lta ste/_dper na rta dmu rgod de ni 'drog par 'gyur ro/_/'od srung de bzhin du dge slong tshul khrims 'chal pa yang tha na chos thams cad ni bdag med pa'o zhes tshig gcig smras na/_de la bdag gi 'du shes can 'jigs par 'gyur/_skrag par 'gyur/_
[\[25a.7\]]rtsod par 'gyur na nye bar bstan pa na lta ci smos/_go cha bgos nas bdud kyi sde bye ba phrag brgya pham par bya/_ji ltar shin tu rtsod par mi 'gyur ba de ltar pha rol pham par bya'o/_/de dag gi go cha de ni mi shigs pa'i rtsa ba dang /_sbyangs pa'i yon tan dang yo byad bsnyungs pa'i rtsa ba dang /_
[\[25b\]]
[\[25b.1\]]ma chags pa'i rtsa ba dang /_zhe sdang med pa'i rtsa ba dang /_gti mug med pa'i rtsa ba dang /_phrag dog med pa'i rtsa ba dang /_'dod pa spong ba'i rtsa ba dang /_gcig pur gnas pa'i rtsa ba dang /_mi nyal ba'i rtsa ba'o/_/thams cad kyi thams cad du gnod sems kyi sems bskyed par 
[\[25b.2\]]mi bya/_thams cad kyi thams cad du 'dod chags kyi sems bskyed par mi bya/_gang du yang re bar mi bya'o/_/go cha de ni re ba med pa'i rtsa ba zhes bya ste/_go cha de lta bu bgos nas byang chub tu sems bskyed par bya/_gang la yang mngon par zhen pa med par bya'o/_/bdag 
[\[25b.3\]]tu 'du shes bskyed par mi bya ste/_sems can du 'du shes mi bskyed/_srog tu 'du shes mi bskyed/_gang zag tu 'du shes mi bskyed/_bud med du 'du shes mi bskyed/_skyes par 'du shes mi bskyed/_sa'i khams su 'du shes mi bskyed/_chu'i khams su 'du shes mi 
[\[25b.4\]]bskyed/_me'i khams su 'du shes mi bskyed/_rlung gi khams su 'du shes mi bskyed/_'dod pa'i khams su 'du shes mi bskyed/_gzugs kyi khams su 'du shes mi bskyed/_gzugs med pa'i khams su 'du shes mi bskyed/_tshul khrims su 'du shes mi bskyed/_
[\[25b.5\]]'chal pa'i tshul khrims su 'du shes mi bskyed cing stong pa nyid du 'du shes bskyed par mi bya/_thams cad la 'du shes bskyed par mi bya ste/_tha na mya ngan las 'das pa'i 'du shes kyang bskyed par mi bya na bdag tu 'du shes bskyed pa lta ci smos/_ci'i phyir 'du shes bskyed par mi 
[\[25b.6\]]bya zhe na/_'di la 'du shes de gang yang mi dmigs pa'i phyir ro/_/'od srung gal te 'dod chags yang dag pa yin du zin na de'i 'pho ba dang /_'gog pa kun tu shes par mi 'gyur ro/_/'od srung 'di ltar 'dod chags ni yul la gnas pa dang /_phyogs na gnas par mi dmigs te/_
[\[25b.7\]{]brdzun [,]rdzun [}]du smra ba ni ma gtogs so/_/de lta bas na de bzhin gshegs pa ni yang dag pa gsung ba ste/_yang dag pa ji lta ba bzhin du gsung ngo /_/'dod chags gang yin pa de ni bdag ma yin te/_de lta bu'i chos de dag ni dge sbyong gi chos rnams so/_/de la gang na mi dmigs pa de 
[\[26a\]]
[\[26a.1\]]dag ni dge sbyong gi chos yin no/_/gang dag gis 'du shes de bzung na de dag gis ri rab dang mnyam pa'i gang zag tu 'du shes bzung bar 'gyur te/_de dag ni bstan pa 'phags pa 'di las nyams pa ste/_de dag gis dge sbyong gi chos de dag ci yang ma bskyed 
[\[26a.2\]]cing de dag dge sbyong gi chos la gnas pa ma yin te rags pa lhur len pa'o/_/des na skyes bu gti mug pa gti mug gis rgas pa de dag la sus kyang ci yang brjod par mi bya'o/_/de ci'i phyir zhe na/_'di ltar de dag gis ci yang bzung ste/_des na sems can dmyal ba chen po 
[\[26a.3\]]mi bzad par bskal par gnas par 'gyur ba'i skabs yongs su gzung ba'i phyir ro/_/'od srung dge slong ko ka li ka dang /_dge slong lhas byin dang /_dge slong kha na Da dra ba bya dang /_dge slong ka ta mo ra kati sh+ya dang /_dge slong rgya mtshos byin la ltos/_'od srung dge slong rta thul dang /_
[\[26a.4\]]nab so la ltos/_'od srung dge slong skar [{]bzangs [,]bzang [}]nga'i g.yog byed de nga'i mdun na smra zhing 'chag pa dang 'dug pa la yang lta/_rdzu 'phrul gyi stobs kyis steng gi bar snang la 'chag pa la yang lta/_chos dang 'thun pas mu stegs can stong tshar gcod pa la yang lta la/_de nga la dad par 
[\[26a.5\]]mi byed cing tshig re re la yang 'thun par mi byed pa la ltos/_gang tshig re re la yang 'thun par mi byed pa de ni ngan par 'gro bar 'gyur ro/_/kye yang sangs rgyas yang dag pa'o zhes tshig tu smra bar 'gyur ba de la ni tsan dan gyi phur ma ri rab tsam gyis gtor bar bya mngon par gtor bar bya'o/_/
[\[26a.6\]]stong gsum gyi stong chen po'i 'jig rten gyi khams kyi tshad tsam gyi gdugs byas te steng gi bar snang la gzung bar bya'o/_/de ci'i phyir zhe na/_'od srung 'di ltar sangs rgyas kyi sgra yang dag pa la yang yid ches par dka' na gang dad par gyur nas dad pas rab tu 'byung ba dang /_'dod 
[\[26a.7\]]pa'i yon tan spangs nas ci la yang mi gnas par bsam gtan byed par 'gyur ba lta ci smos/_'od srung sems can gang dag 'di la bzod cing ji ltar bcas pa'i bslab pa la slob pa dang /_chos bdud rtsi de yang rtogs pa de dag ni mchog tu ngo mtshar che'o/_/'od srung 'di lta ste/_
[\[26b\]]
[\[26b.1\]]dper na 'dus pa chen por gyur pa'i nang na lpags pa'i rnga sgra byung rgyal du 'byung ba/_legs par byas pa/_brjod pa bzhin du byed pa/_sbyin pa sbyin pa/_rnam par bkra ba dag cig yod la mi zhig gis de mgo la mi lhung bar byas te cher sgrub pa'o zhes smra zhing gos dag gis dkris te khyer 
[\[26b.2\]]ba las/_'od srung bltas na sbyin pa ci yang sbyin par ma gyur nas kye yang yod pa ma yin par mthong ste/_'dor bar byed pa de bzhin du 'od srung de bzhin gshegs pa'i dpal gyis sbyin pa ci yang sbyin par ma mthong la/_kye yang yod pa ma yin par mthong nas 'dor bar 'gyur ro/_/
[\[26b.3\]]'od srung bdag tu 'du shes pa las 'dod chags 'byung ngo /_/gzhan du 'du shes pa las 'dod chags 'byung ngo /_/'od srung su bdag gi 'du shes yongs su shes pa de ni 'od srung mdo sde 'di lta bu 'di dag thos nas mi 'khrug go_/de ci'i phyir zhe na/_mi 'thun pa las gshe 
[\[26b.4\]]bar 'gyur ba'i phyir ro/_/de lta bas na chos 'di lta bu 'di dag thos nas de bas kyang shas cher yid 'byung ba'i sems 'thob bo/_/gang dag gis shin tu bzung ba de dag ni log par lta ba'o/_/gang dag log par lta ba de dag ni yang dag pa 'di lta bus bskul na 'khrug go_/de ci'i 
[\[26b.5\]]phyir zhe na/_'od srung bdag tu 'du shes pa ni 'khrug par 'gyur ba'i phyir ro/_/'od srung dge slong ngam/_dge slong ma 'am/_dge bsnyen nam/_dge bsnyen ma gang zhig chos 'di lta bu 'di dag thos nas 'khrug gam/_gnod sems skyed dam/_spong bar byed na de dag ni dge 
[\[26b.6\]]sbyong zhes bya yang dge sbyong gi tha snyad bor ba ste/_de dag ni nga'i nyan thos ma yin la nga yang de dag gi ston pa ma yin no/_/de ci'i phyir zhe na/_'od srung [{]brdzun [,]rdzun [}]du smra ba dag ni nga'i nyan thos ma yin la nga yang [{]brdzun [,]rdzun [}]du smra ba dag gi ston pa ma yin pa'i phyir ro/_/de ci'i phyir zhe na/_de 
[\[26b.7\]]bzhin gshegs pa ni yang dag par gsung ba/_de bzhin gshegs pa ni chos thams cad stong pa'o zhes de skad gsung ba'i phyir ro/_/'od srung de bzhin gshegs pa ni bdag gi stobs 'jig par mdzad pa ste/_de dang rtsod do/_/gang de bzhin gshegs pa dang rtsod pa de ni bdud 
[\[27a\]]
[\[27a.1\]]ces bya'o/_/de bzhin gshegs pas ni bdud kyi ris rab tu dbyung ba dang /_bsnyen par rdzogs par ma gnang ngo /_/'od srung 'di lta ste/_dper na gang zhig 'di skad du bya ka la ku Ti ka las bal glang glang po che skyes so zhes zer na 'od srung 'di ji snyam du sems/_
[\[27a.2\]]mi de'i tshig de yid ches par bya ba yin nam/_gsol pa/_bcom ldan 'das de ni ma lags so/_/bka' stsal pa/_'od srung 'di ji snyam du sems/_de 'thun pa yin nam 'on te mi 'thun pa yin/_gsol pa/_bcom ldan 'das de ni mi 'thun pa lags so/_/bka' stsal pa/_
[\[27a.3\]]de bas kyang skyes bu dam pa ma yin pa gang dag bdag tu 'du shes dang /_sems can du 'du shes dang /_srog tu 'du shes dang /_gang zag tu 'du shes dang /_mya ngan las 'das pa'i 'du shes la gnas te/_nga la ston pa zhes brjod pa de dag ni ches mi 'thun no/_/'od srung 
[\[27a.4\]]'di lta ste/_dper na mi la la zhig 'ongs nas 'di skad du bya 'dab [{]bzangs [,]bzang [}]las bya rog skyes so zhes zer na/_'od srung 'di ji snyam du sems/_mi de'i tshig de yid ches par bya ba yin nam/_gsol pa/_bcom ldan 'das de ni ma lags so/_/bka' stsal pa/_'od 
[\[27a.5\]]srung 'di ji snyam du sems/_de 'thun pa yin nam/_'on te mi 'thun pa yin/_gsol pa/_bcom ldan 'das mi 'thun pa lags so/_/bka' stsal pa/_de bas kyang skyes bu dam pa ma yin pa gang dag bdag tu 'du shes la gnas pa nas mya ngan las 'das pa'i 'du 
[\[27a.6\]]shes kyi bar la gnas nas nga la ston pa'o zhes brjod pa de dag ni ches mi 'thun no/_/'od srung 'di lta ste/_dper na mi la la zhig 'di skad du srin bu me khyer gyis ri rab blangs te 'gro'o zhes zer na 'od srung 'di ji snyam du sems/_mi de'i tshig de yid ches par bya ba yin nam/_
[\[27a.7\]]gsol pa/_bcom ldan 'das de ni ma lags so/_/bka' stsal pa/_'od srung 'di ji snyam du sems/_mi de'i tshig de 'thun pa yin nam 'on te mi 'thun pa yin/_gsol pa/_bcom ldan 'das mi 'thun pa lags so/_/bka' stsal pa/_de bas kyang skyes bu dam pa ma 
[\[27b\]]
[\[27b.1\]]yin pa gang dag bdag tu 'du shes la gnas pa nas mya ngan las 'das pa'i bar gyi 'du shes la gnas nas nga la ston pa'o/_/zhes brjod pa de dag ni ches mi 'thun no/_/'od srung 'di lta ste/_dper na rgyal po'i rim gro pa'i mi la la zhig yod la/_sngon ma mthong ba'i 
[\[27b.2\]]mi la la zhig gis de las bslabs nas de dbang phyug gi gnas zhig tu song ste/_rgyal po'i zhabs 'bring ba de dag gi nang du song nas/_ma glengs par 'di skad ces zer te/_rgyal po 'di skad gsung ngo /_/rgyal pos 'di lta bu dag bka' stsal gyis de bzhin du gyis shig_/kho bo ni rgyal po 'am 
[\[27b.3\]]rgyal po'i blon po chen po de dag ma mthong ba'i mi yin te/_dbang phyug gi gnas kyis 'ongs so zhes de de skad zer/_de de lta bu dag zer zhing de ltar bya'o/_/kho bo ni srog gi ched du rgyal po 'am/_rgyal po'i blon po chen po de dag gi gan du 'gro'o zhes zer ba de bzhin du 'od srung de 
[\[27b.4\]]bzhin gshegs pa yang stobs rdzogs pa/_rang gi bya ba rdzogs pa dang ldan pa ste/_dper na rgyal pos sa'i dkyil 'khor chen po mtha' thug pa med par bde bar cham du 'bebs shing de la zas sbyar ba dag kyang 'byung ba de bzhin du de bzhin gshegs pa yang dge 'dun mtha' 
[\[27b.5\]]thug pa med pa dang /_sangs rgyas kyi zhing mang po cham du 'bebs te/_de la zhal zas sbyar ba dag kyang 'byung ngo /_/de la sngon ma mthong ba'i mi bdag tu smra ba dang /_sems can du smra ba nas mya ngan las 'das pa'i bar du smra ba dag 'ong zhing de dag ma bcol bar 'ongs nas 'di skad 
[\[27b.6\]]ces zer te/_de bzhin gshegs pas 'di skad bka' stsal to/_/de bzhin gshegs pas 'di lta bu bka' stsal te/_'di ni bya ba'o/_/'di ni bya ba ma yin no zhes zer ro/_/de la gang dag gdams ngag dang /_rjes su bstan pa'i bka' dang 'thun par byed pa de dag ni de bzhin 
[\[27b.7\]]gshegs pa'i bka' la mngon par dad de 'gal bar mi byed cing de dag gis thos nas bdag dang yang sngo/_bu dang chung ma dang yang sngo zhing sbyin par byed/_shin tu mchog dang /_shin tu gya nom par sbyin par byed/_shin tu bsti stang byas te sbyin par byed/_dad pas sbyin par byed cing ji 
[\[28a\]]
[\[28a.1\]]srid du khong du ma chud pa de srid du dad pas sbyin par byed de/_de ltar na yon tan de lta bu dang /_spyod pa de lta bu dang ldan pa de dag ni sngon ma mthong ba'i mi dang 'dra'o/_/de dag gis yongs su spyad nas 'du 'dzis nyin mtshan 'das par byed do/_/rgyal po'i gtam 
[\[28a.2\]]brjod pa dang /_chom rkun gyi gtam brjod pa dang /_bza' ba'i gtam dang /_btung ba'i gtam dang /_smad 'tshong ma'i gtam dang /_bud med kyi gtam dang /_smad pa'i gtam brjod par 'gyur/_zla ba spyang kis zin pa dang /_nyi ma spyang kis zin pa dang /_rgyal po 'ong ngo /_/rgyal 
[\[28a.3\]]po 'gro'o/_/rgyal po btsun mo'i 'khor gyi nang na 'dug go zhes bya ba dang /_khyim gyi gtam brjod par 'gyur/_sdug par 'gro bar bya/_gang na zas ster ba der 'gro bar bya zhes de lta bu'i gtam brjod par 'gyur ro/_/zhag gcig gnas pas nyi ma 'das par byas nas gtsug lag 
[\[28a.4\]]khang du 'gro bar 'gyur/_zhag gnyis gnas pa dang /_zhag gsum gnas pa dang /_zhag bzhi gnas pa dang /_zhag lnga gnas pa dang /_zhag drug gnas pa de dag der gnas pa lta bu'i gtam brjod par 'gyur zhing de lta bu'i gtam dag brjod par 'gyur/_sman chang sna tshogs kyi gtam gyi rgyud kyis shes 
[\[28a.5\]]bzhin med par gyur pa'i lus dang /_kha nas kha chu zag cing myos nas nyal bar 'gyur ro/_/de dag gis der ci byas pa de rmi lam du rmi bar 'gyur/_bdag 'gro ba rmi bar 'gyur/_bdag yon tan ma thob pa sgrub par rmi bar 'gyur ro/_/de dag sad nas phan tshun gtam zer te/_'di ltar 
[\[28a.6\]]khyod ni mtshan mo song ngo /_/'di ltar khyod ni 'dug go_/'di ltar khyod kyis de la thob bo/_/gang dag gis ma thob pa de dag kyang myur du skyen par myur du song dang legs so zhes phan tshun smra bar 'gyur te/_shis pa'i rmi lam de dag rmis nas de dag grong dang /_grong khyer dang /_grong 
[\[28a.7\]]rdal dang /_yul 'khor dang /_rgyal po'i pho brang 'khor du 'jug par 'gyur/_gcig la gcig ngo 'dzum gnag pa dang /_sdug bsngal ba dang /_nye bar gnas pa ma yin pa'i rgyu dang /_mnyam par ma gzhag pa'i sems kyis rgod cing dbang po phal par gyur la/_ma bsgrims shing 
[\[28b\]]
[\[28b.1\]]sems g.yeng ba'i spyod pas de dag khyim du dong nas so sor thar pa bor te bud med nyi tshe 'khod pa la chos ston par 'gyur/_de dag bdag cag gang las shin tu rnyed par 'gyur snyam nas chos sgrub cing de dag de las rnyed par 'gyur te/_de dag chags shing zhen la mdud pa bor te/_brgyal 
[\[28b.2\]]zhing lhag par chags la/_lhag par chags par gyur nas de dag mi 'gyod pas ngu zhing 'dong bar 'gyur ro/_/gnas gnyis rab tu ston te/_gnyis gang zhe na/_shin tu bzang zhing shin tu rab tu zhi ba la bsngags par mthong ba dang /_kha cig shin tu bzang po ma yin pa la mi snyan 
[\[28b.3\]]pa brjod par 'gyur ba ste/_sbyin pa po rnams la lta ci smos/_de dag yang de ltar 'dus nas gcig la gcig lta zhing ci zhig byin/_sus byin/_ji snyed cig byin/_ji snyed cig spyad ces smra bar 'gyur ro/_/'od srung 'chi ba'i dus ma byas kyi bar du rnal 'byor la mi brtson pa dag 
[\[28b.4\]]gi rnam grangs ni 'di dag go_/rnal 'byor dang mi ldan pa de dag la gzhan yang shes par bya ste/_'di lta ste/_chos thams cad spong ba'o/_/'od srung dge slong de lta bu de dag la snying rje bar bya'o/_/de ci'i phyir zhe na/_de dag gi rnam par smin pa sdug bsngal bar 'gyur ba'i phyir ro/_/
[\[28b.5\]]de nas de'i tshe bcom ldan 'das kyis tshigs su bcad pa 'di dag bka' stsal to/_/'tsho ba dag gi don gyi phyir/_/byis pa rgyal pos bkrabs par 'gyur/_/khyim dang khyim du rgyu byed cing /_/rgyal po 'di skad gsung zhes sa smra/_/de dag dong nas phra ma zer/_/khros nas chad 
[\[28b.6\]]pas bcad da re/_/byis pa'i mthu ni de lta bus/_/rtag tu 'tsho ba byed par 'gyur/_/gang gis bskal pa brgya mang du/_/lag pa rkang pa yongs btang zhing /_/bya bar dka' ba mang mdzad pa/_/sangs rgyas la lta smos ci dgos/_/nga ni chos kyi rgyal po'i mi/_/chad pa 
[\[28b.7\]]drag po gcod la dbang /_/ji ltar bya zhing ci bya zhes/_/su yang 'dri bar yod mi byed/_/dge slong rnams la gnas byin zhing /_/zas dang skom gyi dam pa dang /_/chos gos mchog tu gang gyur pa/_/thams cad gus dang bcas pas byin/_/'di ltar bdag kyang mi 
[\[29a\]]
[\[29a.1\]]spyod cing /_/bu la'ang sbyin par mi byed la/_/sdug bsngal sha thang btsal byas nas/_/gang dag tshul khrims ldan la byin/_/de la gang dag mi rigs pa/_/spyad nas myur du 'gro byed de/_/phyogs gcig tu ni 'dus nas su/_/bde bar gyur tam zhes kyang 'dzer/_/
[\[29a.2\]]rgyal po'i gtam dang chom rkun gtam/_/gel ba'i gnas kyi gtam dag dang /_/bza' ba dang ni btung ba'i gtam/_/de dag 'dus nas smra bar byed/_/nyi zla spyang kis zin pa dang /_/rgyal po 'ong dang 'gro ba dang /_/der ni rgyal bar 'gyur ba dang /_/der ni pham par 'gyur ba dag_/
[\[29a.3\]]mi rigs pa rnams brjod pa 'di/_/yang dang yang du brjod par 'gyur/_/mal cha bzang po'i mal bcas te/_/mtshan mo thog thag nyal byas nas/_/de dag na ni ngan pa ste/_/sbyin pa de ni mchog ma yin/_/yang dang yang du mi rnyed kyis/_/gang na bzang ba'i khyim der 'deng /_/
[\[29a.4\]]ji srid du ni don brtags te/_/nyal ba byas nas de yi tshe/_/mi rigs rmongs pa blo ngan pa/_/dper na bong bu khal khyer bzhin/_/de ni de dag ci bsams bzhin/_/de tshe rmi lam rmis gyur pa/_/sad nas kun tu rjod byed de/_/de dag phan tshun smra bar byed/_/khyod la 
[\[29a.5\]]kyal ka mi byed de/_/khyod la rmi lam bzang rmis kyis/_/yid mi bde ba ma skyed par/_/myur du song la de sgrubs shig_/shin tu sdom pa ci 'dra bar/_/de dag grong dang yul 'khor 'gro/_/thams cad ngo 'dzum gnag gyur cing /_/spre'u dang 'dra bar rnam par 'khyam/_/de dag 
[\[29a.6\]]khyim du zhugs nas su/_/so sor thar pa legs bshad pa/_/sangs rgyas kyi ni mdo bor nas/_/bud med rnams la chos 'chad do/_/de dag khyim nas 'gro byed cing /_/gang gis rab tu ngan byin pa/_/der ni sbyin pa po dang de'i/_/gnyen bshes gyur pa rnams la smod/_de dag 
[\[29a.7\]]yang 'dus gyur nas su/_/gcig la gcig ni 'dri byed de/_/ci rnyed khyod kyis ci zhig zos/_/ci zhes dris nas de dag smra/_/de ltar snga ma bzhin sbyar te/_/lo gcig bzhin du lo brgyar yang /_/de dag 'dra ba'i rtog pa yis/_/de dag 'tsho ba byed par 'gyur/_/der ni rtsod pa 
[\[29b\]]
[\[29b.1\]]byas nas su/_/'di ni sman du 'gyur ba ste/_/nad nyung 'gyur ba yin no zhes/_/me tog gi ni sbrang rtsi sdud/_/der ni bsgom pa bor nas su/_/khyim pa rnams dang 'du byed pa/_/de dag la ni sangs rgyas dang /_/sangs rgyas brgyas kyang ci zhig mdzad/_/bdag la phongs 
[\[29b.2\]]par 'dzin pa dang /_/bdag tu 'du shes rtag spangs la/_/gang dag ngan 'gror mi 'gro ba'i/_/rnal 'byor de dag skyed 'gyur ba/_/de dag la ni de rab dka'/_/'di ltar byis pa blo ngan pa/_/khyim pa dang ni 'du ba rnams/_/dam pa'i chos ni spong bar byed/_/gang dag shAkya 
[\[29b.3\]]seng ge yi/_/nyan thos yang dag spyod yul ba/_/srog gi don gyi ched du yang /_/su yang bslab pa 'da' mi nus/_/khur gyi 'du shes skyed byed pa/_/mkhas pa zas la brkam pa med/_/de la mi sdug sgom par byed/_/de la 'dug cing rnam par sbyong /_/'dod pa'i zag pa 
[\[29b.4\]]spang ba'i phyir/_/'du shes thams cad rnam par 'jig_/de dag bstan pa 'di la ni/_/rab tu 'byung bar skabs 'byed do/_/yang dang yang du yongs btsal na/_/gang la snying po mi dmigs pa/_/stong pa nyid ni gang brjod pa/_/chos la mkhas pa mi smod do/_/gang dag stong 
[\[29b.5\]]nyid tshul mkhas pa/_/de dag dpa' zhing shes rab che/_/bdud dpung bcas par skrag par byed/_/de dang de dag sbyin pa sbyong /_/de dag la ni dga' ba med/_/stong pa nyid dang 'gal mi byed/_/dpa' bo de dag sangs rgyas sras/_/rkang gnyis nang na sbyin pa'i gnas/_/
[\[29b.6\]]blo gros ngan pa mang byung tshe/_/dam pa'i chos nyung gnas par 'gyur/_/bag yod pas ni tshol ba yis/_/dge slong des pa nyung bar 'gyur/_/'chi ba myur du 'byung 'gyur la/_/bdag gi yang dag nyid kyi gtam/_/nyin dang mtshan du brjod 'gyur zhes/_/mkhas pas 
[\[29b.7\]]skyo ba bskyed par bya/_/rkang gnyis dam pa ma gtogs par/_/'jig rten na ni skyabs gzhan med/_/bslab pa rnams la bdag bslabs la/_/'chi ba'i dus byed 'gyur bar bya/_/dgongs te bshad pa 'di lta bu/_/gang dag mi shes de dag ni/_/bla na med pa'i 
[\[30a\]]
[\[30a.1\]]sangs rgyas dang /_/chos la'ang bsti stang mi byed do/_/kye ma dam chos zad 'gyur te/_/'di dag yun ring mi thogs shing /_/rgyun thung ring por mi thogs kyis/_/brtson 'grus brtan po brtsam par bya/_/de skad med ces bka' stsal nas bcom ldan 'das 
[\[30a.2\]]la tshe dang ldan pa 'od srung chen pos 'di skad ces gsol to/_/bcom ldan 'das gang dag mdo sde 'di lta bu 'di dag thos nas yang dag par skyo ba 'di lta bu mi skyed pa de dag ni ngo mtshar to/_/de skad ces gsol nas/_bcom ldan 'das kyis tshe dang ldan pa 'od srung chen po 
[\[30a.3\]]la 'di skad ces bka' stsal to/_/'od srung chos bzhi dang ldan pa'i sems can rnams skyo ba mi skye ste/_bzhi gang zhe na/_bag med pa mang ba dang /_las kyi rnam par smin pa la yid mi ches pa dang /_sems can dmyal ba chen po la yid mi ches pa dang /_'di ltar bdag 
[\[30a.4\]]'chi bar 'gyur bar yid mi ches pa ste/_'od srung chos bzhi po de dag dang ldan pa'i sems can rnams skyo ba mi skye'o/_/'od srung gzhan yang chos bzhi dang ldan pa'i sems can rnams skyo ba mi skye ste/_bzhi gang zhe na/_'byung ba chen po gzhon te bar chad med par 'dug par gyur pa 
[\[30a.5\]]dang /_mthu stobs dang ldan par gyur pa dang /_'dod pa'i yon tan rnams la rab tu chags par gyur pa dang /_gzi brjid la sems pas rnal 'byor ma myong zhing gdung ba'i stobs can du gyur pa ste/_'od srung chos bzhi po de dag dang ldan pa'i sems can rnams skyo ba mi skye'o/_/
[\[30a.6\]]'od srung chos bzhi dang ldan pa'i dge slong ni sangs rgyas kyi byang chub spong ste/_bzhi gang zhe na/_des sngon sdig pa'i las byas par gyur pa dang /_de chos kyis phongs par 'gyur ba dang /_de'i mi dge ba'i rnam par smin pa ston pa dang /_/mkhan po dang slob dpon ni skye bo mang pos bsngags 
[\[30a.7\]]pa yin na/_de ni sangs rgyas kyi byang chub spong zhing de dag gi rjes su bslabs nas spong la thos pa nyung bar gyur pa yin te/_skyon gzhan gyis pha rol la phrag dog tu gyur pas sangs rgyas kyi byang chub spong ba ste/_'od srung chos bzhi po de dag dang ldan pa'i dge slong ni sangs rgyas kyi byang 
[\[30b\]]
[\[30b.1\]]chub spong ngo //_//sdom pa gsum bstan pa'i le'u zhes bya ba theg pa chen po'i mdo/_/bam po gsum pa ste tha ma/_'od srung dge sbyong du byed pa dang /_bram zer byed pa'i chos gcig ste/_gcig gang zhe na/_chos thams cad la sems mi gnas pa 
[\[30b.2\]]ste/_'di ni dge sbyong du byed pa dang /_bram zer byed pa'i chos gcig go_/'od srung 'di lta ste/_dper na mi la la zhig ri ka nas rbab tu lhung nas stong pa'i gnas dang /_shing stong pa'i gnas dang /_nam mkha' stong pa'i 'du shes kyis sa stong par shes te/_de dbugs phyi nang 
[\[30b.3\]]du rgyu bar mi 'gyur ro/_/'od srung de bzhin du chos thams cad la 'dzin te/_mig gis rtags su 'dzin cing mig gis mtshan mar 'dzin pa ni dge sbyong du byed pa'i chos ma yin/_bram zer byed pa'i chos ma yin no/_/de bzhin du rna ba dang /_sna dang /_lce dang /_lus dang /_
[\[30b.4\]]yid kyis rtags su 'dzin cing mtshan mar 'dzin pa ni dge sbyong du byed pa'i chos ma yin/_bram zer byed pa'i chos ma yin no/_/gzugs la mtshan mar 'dzin pa dang /_tshor ba dang /_'du shes dang /_'du byed dang /_rnam par shes pa la mtshan 
[\[30b.5\]]mar 'dzin pa ni dge sbyong du byed pa'i chos ma yin/_bram zer byed pa'i chos ma yin no/_/tshul khrims kyis byang chub 'dogs shing tshul khrims kyis byang chub rlom sems su byed pa dang /_/thos pa yongs su tshol bas byang chub rlom sems su byed pa dang /_ngo tsha shes 
[\[30b.6\]]pa dang /_khrel yod pas byang chub 'dogs pa dang /_'ong ba dang 'gro bas byang chub rlom sems su byed pa'i chos 'di ni dge sbyong du byed pa'i chos ma yin/_bram zer byed pa'i chos ma yin no/_/gang rlom sems su byed pa'i chos de ni gnod par 'gyur ro/_/cis gnod par 'gyur zhe 
[\[30b.7\]]na/_'dod chags kyis gnod par 'gyur ro/_/zhe sdang gis gnod par 'gyur ro/_/gti mug gis gnod par 'gyur ro/_/de la gang mig gis mtshan mar 'dzin pa de ni mtshan mar 'dzin pas yid du 'ong ba dang /_yid du mi 'ong ba'i gzugs rnams kyis mig la gnod par 
[\[31a\]]
[\[31a.1\]]'gyur ro/_/rna ba dang /_sna dang /_lce dang /_lus dang /_yid kyang de bzhin te/_yid kyis mtshan mar 'dzin na de mtshan mar 'dzin pas yid du 'ong ba dang /_yid du mi 'ong ba'i chos rnams kyis yid la gnod par 'gyur ro/_/gang la gnod par 'gyur ba de ni sems can 
[\[31a.2\]]dmyal ba dang /_dud 'gro'i skye gnas dang /[ {]yi dgas [,]yi dwags [}]kyi yul dang /_lha dang mi'i nang du phongs par 'gyur ro/_/gang phongs pa de ni rlom sems kyis phongs par 'gyur ro/_/de la rlom sems gang zhe na/_nga'o snyam pa ni rlom sems so/_/nga'i 'o snyam pa ni rlom sems so/_/
[\[31a.3\]]bud med do snyam pa ni rlom sems so/_/skyes pa'o snyam pa ni rlom sems so/_/sa'o snyam pa ni rlom sems so/_/chu'o snyam pa ni rlom sems so/_/me'o snyam pa ni rlom sems so/_/rlung ngo snyam pa ni rlom sems so/_/keng rus su 'du shes pa ni rlom sems so/_/rnam par 
[\[31a.4\]]zos par 'du shes pa ni rlom sems so/_/rnam par sngos par 'du shes pa ni rlom sems so/_/rnam par dmar bar 'du shes pa ni rlom sems so/_/rnam par 'bu zhugs par 'du shes pa ni rlom sems so/_/rnam par grol bar 'du shes pa ni rlom sems so/_/rnam 
[\[31a.5\]]par grol ba gang ci yang rung ba zhig yod do snyam du rlom sems su byed cing des rnam par grol bar 'gyur ro snyam pa ni rlom sems so/_/sngon gyi gnas rjes su dran pa rnam pa du ma sngon du bya'o snyam pa ni rlom sems so/_/bdag rjes su dran par bya'o snyam pa ni rlom sems so/_/
[\[31a.6\]]shin tu 'das so/_/shin tu da ltar byung ngo /_/nga bdag gang yin pa de 'das pa'o/_/nga bdag gang yin pa de da ltar byung ba'o snyam pa ni rlom sems so/_/gang dang gang du 'du shes pa ni rlom sems te/_mya ngan las 'das pa'i bar du 'du shes pa ni rlom sems so/_/mya ngan las 
[\[31a.7\]]'das pa thob par bya'o snyam pa ni rlom sems so/_/'od srung mdor na dmigs pa ni rlom sems so/_/gang dang gang du 'du shes 'jug na tha na stong pa nyid do snyam pa de thams cad kyang rlom sems te/_dge sbyong du byed pa'i chos ma yin pa dang /_bram zer byed pa'i chos ma yin pa 
[\[31b\]]
[\[31b.1\]]thams cad ni rlom sems thams cad do/_/'di ltar 'di dag ni dge sbyong gi spyod pa ma yin/_bram ze'i spyod pa ma yin no/_/dge sbyong dang bram ze'i chos rnams ni de bzhin gshegs pas gsungs pa ste/_'od srung 'di lta ste/_dper na nam mkha' 'am sa lta bu'o/_/de ci'i 
[\[31b.2\]]phyir zhe na/_bar snang ni 'di snyam du nga bar snang ngo snyam du mi sems pa'i phyir ro/_/'od srung de bzhin du dge sbyong dang /_bram ze yang 'di snyam du nga ni dge sbyong ngo /_/nga ni bram ze'o snyam du mi sems so/_/'od srung de lta bas na gang chos 'di dag la rlom sems su mi byed pa de ni dge 
[\[31b.3\]]sbyong du byed pa'i chos so/_/bram zer byed pa'i chos so/_/ci'i phyir dge sbyong du byed pa'i chos dang /_bram zer byed pa'i chos zhes bya zhe na/_dge sbyong ni de ltar byed pa yang med/_mi byed pa yang med de/_de'i phyir dge sbyong du byed pa dang /_bram zer byed pa'i chos zhes bya'o/_/'od 
[\[31b.4\]]srung 'di lta ste/_dper na mi la la zhig mtshan mo mun pa mun nag gi mun par zhugs nas lag pa g.yob cing kha gdangs te tshig 'di skad ces 'jig rten la co dri'o/_/'jig rten la co dri'o zhes smra na/_'od srung 'di ji snyam du sems/_mi des gang zhig la co dris par gyur/_
[\[31b.5\]]gsol pa/_bcom ldan 'das bdag nyid la co dris lags so/_/de ci'i slad du zhe na/_de na co dri ba gang yang ma mchis pa'i slad du'o/_/bka' stsal pa/_'od srung de bzhin du dge slong yang dgon pa na 'dug gam/_shing drung na 'dug gam/_khang stong na 'dug gam/_
[\[31b.6\]]bla gab med pa na 'dug kyang rung ste/_mig mi rtag go zhes yid la byed/_rna ba dang /_sna dang /_lce dang /_lus dang /_yid mi rtag go zhes yid la byed/_gzugs mi rtag go zhes yid la byed/_sgra dang /_dri dang /_ro dang /_reg dang /_chos rnams mi rtag go zhes yid la byed/_
[\[31b.7\]]mya ngan las 'das pa thob par bya'o zhes yid la byed cing bdag rnam par zhi bar bya'o snyam pa 'di lta bu 'di ni dge sbyong gi spyod pa ma yin no/_/de ci'i phyir zhe na/_gang mig dmigs nas mig dgag pa'i phyir mngon par brtson zhing mngon par 'du byed ba de ni sdig pa 'dzin par 
[\[32a\]]
[\[32a.1\]]rtog pa'o/_/gang rna ba dang /_sna dang /_lce dang /_lus dang /_yid dmigs nas yid dgag pa'i phyir mngon par brtson zhing mngon par 'du byed pa de ni gnas gsum dmigs te/_bsgrub pa yid la byed pa de dag gis gnas gsum la rtog go_/gang la 
[\[32a.2\]]mthong bas rtog pa yod pa de la sems rtse gcig pa ga la yod/_'od srung sangs rgyas kyi byang chub 'di ni zab ste/_rtogs par dka' ba'o/_/tshogs ni nyams su len par dka' ba'o/_/'od srung sems rtse gcig pa zhes bya ba ji tsam gyis na sems rtse gcig pa zhes bya zhe na/_
[\[32a.3\]]yongs su btsal na chos gcig kyang mi dmigs pa ste/_mig la snying po mi dmigs so/_/rna ba dang /_sna dang /_lce dang /_lus dang /_yid la snying po mi dmigs so/_/chos thams cad la snying po med par yang mi dmigs so/_/de ci'i phyir zhe na/_sems kyi rang bzhin skye ba med 
[\[32a.4\]]pa gang yin pa 'di ni de'i rang bzhin yin pa'i phyir ro/_/chos thams cad ni snying po med pa/_dmigs pa med pa ste/_de dag ni 'das pa yang rung /_ma 'ongs pa yang rung /_da ltar byung ba yang rung /_sems la mi dmigs so/_/mi dmigs pa dang mngon par 'du mi byed pas 
[\[32a.5\]]de'i phyir mngon par 'du mi byed pa zhes bya'o/_/ci'i phyir mngon par 'du mi byed pa zhes bya zhe na/_rnying pa dang /_gsar pa mngon par 'du mi byed de/_de'i phyir mngon par 'du mi byed pa zhes bya'o/_/de la 'das pa'i sems kyang rnam par mi 'grol/_ma 'ongs pa'i sems kyang rnam 
[\[32a.6\]]par mi 'grol/_da ltar byung ba'i sems kyang rnam par mi 'grol lo/_/gang sems mi dmigs pa de'i phyir sems rtse gcig pa zhes bya ste/_'di ni sems kyi bgrang bar byas pa'o/_/'od srung ma 'ongs pa'i dus na dge slong dang /_dge slong ma dang /_dge bsnyen dang /_dge bsnyen 
[\[32a.7\]]mar lus khas 'che zhing dngos po de dang de rnam par 'jig par 'dogs pa dag byung ste/_de dag phung po lngar 'du shes par 'gyur te/_de bzhin gshegs pas phung po lnga ni rmi lam lta bur gsungs na/_de dag de'i tshe 'di ltar rmi lam zhes bya ba'i tha snyad yod pas rmi lam 'di ni yod do/_/rmi 
[\[32b\]]
[\[32b.1\]]lam 'di ni yod do zhes rmi lam yang dag pa nyid du ston par 'gyur ro/_/gal te rmi lam med du zin na/_/bdag cag de la rmi lam gyi 'du shes mi 'byung ngo /_/de lta bas na rnam par rig pa de yod de/_/de bas na bdag cag rmi lam de la rmi lam du 'du shes byung ngo /_/de bzhin du gang dag nye bar 
[\[32b.2\]]bzung ste rmi lam lta bu'o zhes gsungs pa'i phung po lnga po de dag kyang yod do/_/kye phung po de dag med du zin na phung po lnga nye bar bzung ste rmi lam lta bu'o zhes mdzad par mi 'gyur ro zhes zer ro/_/kye mi blun po de dag ni rmi lam la yang dag pa'i 'du shes bskyed par 'gyur te/_de dag 'di lta 
[\[32b.3\]]bu'i mdo sde 'di dag thos nas spong bar 'gyur ro/_/de la dge slong ma gang dag 'byung ba de dag ni bslang ba'i khyim mang po dag tu dgra bcom ma yin no zhes sgrogs shing dge slong ma'i gleng gzhi ni shes rab sor gnyis pa yin na thob par rjod cing len par 'gyur ro/_/de la dge bsnyen dang /_dge 
[\[32b.4\]]bsnyen ma de dag ni tshigs su bcad pa tsam 'am/_tshigs su bcad pa'i cha tsam thos nas thob par sgrogs par 'gyur ro/_/'od srung de ltar na de'i tshe dge slong gang lo nyi shu 'am/_sum cur dgon pa'i gnas na mngon par brtson par 'gyur ba de sangs rgyas kyi gsung rab kyi ched 
[\[32b.5\]]du dge bsnyen zhag gcig lon pa dang 'grogs par 'gyur te/_'od srung stong pa sgrogs par 'gyur ro/_/de la phan tshun stong pa stong pa zhes tshig tu brjod pas yongs su rtogs so/_/yongs su rtogs so zhes tshig tu smra bar 'gyur ro/_/de la dge slong gang chos 'di lta bu 'di dag thos 
[\[32b.6\]]nas 'di lta bu dag phan tshun brjod par 'gyur ro/_/de dag gis de dag thos nas skrag par 'gyur te/_khyim pa'am rab tu byung ba yang rung /_tshig 'di skad ces khyim pa rnams dang 'grogs par mi bya ste/_mi 'grogs kyis pha zad cig_/'di ni ston pa'i bka' ma yin no zhes smra bar 
[\[32b.7\]]'gyur ro/_/de ci'i phyir zhe na/_'di ltar shes pa dang /_ji ltar rab tu shes pa des phan tshun 'du bar 'gyur zhing de dag la gang gis shin tu zab mo brjod pa de spong bar 'gyur te/_khyim pa dang rab tu byung ba de dag gis de brnyas par 'gyur ba'i phyir ro/_/de ci'i phyir zhe na/_'od srung tshangs 
[\[33a\]]
[\[33a.1\]]par spyod pa'i snying po mchog bstan pa na shes par 'gyur ba yang nyung na/_de'i tshe nyung ngu de dag kyang yongs su mya ngan las 'das shing shin tu nyung la mchog tu shin tu nyung ba rnams lung 'bogs pa lta smos kyang ci dgos/_'od srung de ltar na de'i tshe gang yang dag pa ji lta ba 
[\[33a.2\]]bzhin du rtogs shing mi 'gal bar shes pa'i dge slong ni dge slong stong gi dge 'dun gyi nang na yang gcig kyang de na dkon par 'gyur ro/_/de na gzhan gang dag 'byung ba de dag ni skye bo de las mi slob ste gang yang dag pa ji lta ba bzhin du rtogs shing mi 'gal bar sbyor ba dang ldan par 'gyur ba'i dge slong ni 
[\[33a.3\]]dge slong nyis stong gi dge 'dun gyi nang na yang gcig kyang de na dkon par 'gyur ro/_/'od srung de ltar na de'i tshe khyim pa dang /_rab tu byung ba dag bstan pa 'di la brnyas par 'gyur ro/_/'od srung de'i tshe de'i dus na dge slong gang mi dge ba'i chos spang ba dang /_dge ba'i chos bskyed pa'i 
[\[33a.4\]]phyir brtson 'grus brtsams pa dang /_nam gyi cha stod dang /_nam gyi cha smad la mi nyal bar rnal 'byor la brtson pa 'byung bar 'gyur te/_de ni de'i tshe srog la 'bab par 'gyur/_smad par 'gyur/_yongs su spong bar 'gyur ro/_/'od srung de ltar na de'i tshe chos 'di lta bu rnam 
[\[33a.5\]]par 'jig par 'gyur/_dge slong rnam par 'jig par 'gyur ro/_/de na mkhas pa zab mo la mos pa gos pa med pa la mos pa dag gis de'i tshe gus pa dang bcas par bya/_zhes dang bcas par bya zhing gcig tu 'dus nas dgon pa la gnas par bya'o/_/de nas bcom ldan 
[\[33a.6\]]'das kyis de'i tshe tshigs su bcad pa 'di dag bka' stsal to/_/nga yis chos gang legs bshad pa/_/dam pa'i don dang ldan pa ste/_/phung po snying po med bstan pa/_/de dag rmi lam 'dra bar ltos/_de tshe dge slong de dag ni/_/rtsod par byed de g.yo zhing 'gul/_/phan 
[\[33a.7\]]tshun bye brag yod med de/_/de dag 'du shes rnyed par 'gyur/_/dge slong gang gis ci brjod pa/_/de dag rnams kyang de tsam brjod/_/chos kyi tshul ni de tsam ste/_/bye brag yod par mi 'gyur ro/_/khyim pas dge slong smra ba ni/_/sangs rgyas rnams kyi byang chub 'di/_/
[\[33b\]]
[\[33b.1\]]gal te shes na ngo mtshar te/_/khyod kyis 'bras bu dang po thob/_/khyim pa dge slong sten de dag_/chos mthong yin pa snyam du sems/_/de yi mdun du sbyin pa rnams/_/de dag yang yang sbyin par 'gyur/_/dge slong ji ltar bshad pa dag_/de ni de bzhin gzhan du min/_/
[\[33b.2\]]bden pa mthong des bdag cag la/_/bshad pa rnams ni 'thun snyam byed/_/sbyin pa yod de dge slong rnams/_/dam pa'i chos la mi gnas te/_/de yi tshe na byung ba rnams/_/sangs rgyas byang chub 'jig par byed/_/de la ma sten nga la sten/_/nga ni khyod kyi ston pa yin/_/
[\[33b.3\]]nga ni ji ltar gyur pa bzhin/_/khyod kyis myur du thob par 'gyur/_/'di ni gnas kyi dam pa ste/_/zhi ba yin zhes phan tshun smra/_/thams cad gcig tu 'dus gyur nas/_/nga yi bstan pa 'jig byed 'gyur/_/dper na grong 'joms byed pa yi/_/chom rkun shin tu 
[\[33b.4\]]mi bzad rnams/_/grong khyer rnams dang yul 'khor dang /_/grong 'dab dag ni rnam par 'jig_/de bzhin dge slong rnams 'byung ba/_/blo ngan dman zhing shin tu rmongs/_/shes rab chung zhing sdom pa 'chal/_/srog dang gang zag shin tu rten/_/nga yis g.yo 
[\[33b.5\]]ba gang bshad pa/_/der brten 'di la nyams pa ste/_/de dang de dag dgra bcom smra/_/de kun lhag pa'i nga rgyal can/_/dge slong dge 'dun mdun dag tu/_/de dag 'dus par gyur kyang ni/_/de ni ming du snang bar zad/_/gcig kyang de ni shin tu dkon/_/de tshe chos kyi rgyal 
[\[33b.6\]]po yi/_/byang chub rab tu spong bar 'gyur/_/lha rnams sdug bsngal yi mug cing /_/yang dang yang du ngu bar 'gyur/_/chos mchog shAkya seng ge yi/_/bstan pa 'di ni rab 'jig ces/_/de na lha gang dad pa rnams/_/sa la rab tu 'gyel bar 'gyur/_/kye ma sangs 
[\[33b.7\]]rgyas zhes smra zhing /_/kye ma legs par bshad pa'i chos/_/kye ma dge 'dun sbyin pa'i gnas/_/sangs rgyas thugs skyes sras zhes smra/_/chos kyi rgyal pos bstan pa yi/_/chos ni phyin cad mi thos so/_/kun tu rmongs shing mun par gyur/_/thub pa 'di ni mya ngan 'da'/_/
[\[34a\]]
[\[34a.1\]]sa bla'i lha rnams de ma thag_/sgra chen 'di skad sgrogs par 'gyur/_/sgron ma 'di ni med 'gyur zhes/_/lha rnams go bar byed par 'gyur/_/de las 'jig rten lhag med pa'i/_/sangs rgyas khyed kyis thos zin gyis/_/phyin cad lha dang klu rnams kyang /_/
[\[34a.2\]]yid la gcags par gyur ta re/_/sangs rgyas ji ltar nga 'gyur zhes/_/bskal pa grangs med gsum du des/_/bdag gi dang ni gzhan dag gi_/sdug bsngal thams cad bzod par byas/_/gang gis srog chags thams cad la/_/shin tu legs par chos bstan pa/_/
[\[34a.3\]]'jig rten mgon po de yi chos/_/'di ni shin tu nub par 'gyur/_/'khrug pa byed pa byung gyur te/_/shin tu mi bzad sdig byed pa/_/bdud kyi pho nya drag po'i bdud/_/'jig 'dod bka' blo rab mi bde/_/g.yo byed g.yon can blo gros ngan/_/sgyu dang ldan zhing 
[\[34a.4\]]byis pa dman/_/khros shing khros nas bla ma dang /_/rgyal ba'i bstan pa 'jig par byed/_/sa bla pa las sgra thos nas/_/bla ma'i lha rnams mi dgar 'gyur/_/rgyal po chen po bzhi po yang /_/de tshe yid mi bde bar 'gyur/_/lcang lo can gyi pho brang du/_/gnod sbyin 
[\[34a.5\]]tshogs rnams 'dus gyur nas/_/thams cad gdong la mchi 'dzag cing /_/'jigs su rung ba'i sgra yang 'byin/_/lha rnams thams cad 'dus gyur nas/_/nyam thag par ni cho de 'don/_/phan tshun slob par mi byed cing /_/yid ni shin tu dman par 'gyur/_/grong khyer gang 
[\[34a.6\]]dag rab brgyan cing /_/rin chen rang bzhin gnas pa rnams/_/thams cad mi sdug mdog gyur cing /_/phyag dar phung po 'dra bar 'gyur/_/grong khyer dam pa de dag tu/_/skad cig de la dga' mi 'gyur/_/grong khyer dam pa de dag tu/_/sngon chad bzhin du dga' mi 'gyur/_/
[\[34a.7\]]gang du nga ni btsas gyur pa/_/der ni lha rnams 'dang byed cing /_/mthong nas rab tu 'gyel 'gyur te/_/de ltar shin tu mi bzad 'gyur/_/sa la 'bab par byed 'gyur zhing /_/der 'dong der ni 'dug par bya/_/yang dag nyid kyi chos rnams ni/_/myur du 'jig 'gyur yod 
[\[34b\]]
[\[34b.1\]]ces 'dzer/_/'dzam bu'i gling du babs gyur nas/_/rnam par 'jig pa mthong bar 'gyur/_/sangs rgyas sras rnams brel phongs te/_/shin tu rnam par 'jig par 'gyur/_/grong khyer mchog rnams zhag bdun du/_/kha dog gzi byin med par 'gyur/_/zhag bdun 
[\[34b.2\]]bar du lha rnams kyang /_/yang dang yang du ngu bar 'gyur/_/kye ma sangs rgyas dpa' chen po/_/mngon sum mthong bar gang gyur pa/_/mgon po de yang snang ma gyur/_/bdag mgon de yang mya ngan 'das/_/mnyan yod gnas par gyur pa na/_gang dag lhags nas 
[\[34b.3\]]bsnyen bkur ba/_/de dag sa der gnas nas su/_/yang dang yang du ngu bar 'gyur/_/'di ni sangs rgyas gdan yin te/_/'phags pa'i bden pa bzhi po dag_/mi mchog gis ni der bshad pa/_/bdag cag de tshe mngon sum mo/_/'jig rten dag kyang yang ldongs shing /_/
[\[34b.4\]]phan tshun gus par byed mi 'gyur/_/sdig pa'i las rnams byas nas su/_/des ni ngan 'gror 'gro bar 'gyur/_/lha yi gzhal med khang mang rnams/_/de yi tshe na stongs par 'gyur/_/'dzam bu'i gling gi sems can rnams/_/mgon med skyabs kyang med par 
[\[34b.5\]]'gyur/_/'chag sar gyur pa'i gnas 'di dag_/rnam par zhigs shing stongs par 'gyur/_/chos rgyal mya ngan 'das gyur pas/_/'jig rten 'di dag dga' ba med/_/sum cu rtsa gsum gnas kyi bdag_/lha dbang brgya byin de yi tshe/_/sdug bsngal gyur cing 
[\[34b.6\]]yi mug nas/_/sgra chen rab tu 'byin par 'gyur/_/sum cu rtsa gsum lha kun kyang /_/lag pa bsgreng zhing rab tu ngu /_/skyed mos tshal du thos gyur nas/_/de ma thag tu rgyug par 'gyur/_/chos rnams ston pa gang yin pa/_/'jig rten mgon dang bral lo zhes/_/
[\[34b.7\]]lha rnams rtag par rgyun du yang /_/nga ni rjod par byed par 'gyur/_/lha rnams bdud rtsi mi za zhing /_/glu yi sgra yang len mi 'gyur/_/sum cu rtsa gsum lha rnams ni/_/zla ba drug tu yid mi bde/_/bstan pa'i bdag po med gyur ces/_/lha ma yin gyis der thos nas 
[\[35a\]]
[\[35a.1\]]sum cu gsum gyi lha rnams dang /_/'thab mo byed du 'dong zhes 'dzer/_/'dzam bu'i gling gi rgyal po rnams/_/sangs rgyas mchod rten byed par 'gyur/_/de yi tshe na lha min dang /_/lha rnams 'thab mo byed par 'gyur/_/de tshe dge slong phal cher yang /_/
[\[35a.2\]]ngan 'gro dag tu 'gro bar 'gyur/_/dge slong ma ni phal cher yang /_/ngan 'gro dag tu 'gro bar 'gyur/_/de tshe khyim pa khrims 'chal pa/_/dge bsnyen pa 'am khyim gnas pa/_/de dag gis kyang sgra brjod nas/_/des na ngan 'gror 'gro bar 'gyur/_/de tshe bud med 
[\[35a.3\]]sdig pa can/_/de dag 'gro ba'ang sdig can te/_/de tshe 'jig rten thams cad kyang /_/g.yo zhing shin tu 'gul bar 'gyur/_/la la dag ni grong 'dab rgyug_/la la dag ni ri la rgyug_/rnam par rgyug pa'i sems can rnams/_/srog ni ring por mi thub 'gyur/_/chom 
[\[35a.4\]]rkun dag kyang mang du 'byung /_/dgon pa yang ni 'byung 'gyur zhing /_/'bru rnams btab kyang mi gnas te/_/byi ba dag gis gnod par 'gyur/_/mu ge byung bar gyur pa na/_mi gang 'chi ba'i dus byed pa/_/shi nas [{]yi dgas [,]yi dwags [}]nang 'gro ste/_/de ni sdug bsngal myong 
[\[35a.5\]]bar 'gyur/_/de tshe phyogs bzhi'i dge 'dun dang /_/mchod rten la ni gang phul ba/_/de tshe dge slong de dag gis/_/phan tshun bged pa byed par 'gyur/_/nga 'das gyur pa'i phyi na ni/_/sdug bsngal 'di 'dra 'di 'byung gis/_/myur du rab tu brtson gyis shig_/de ni mngon 
[\[35a.6\]]sum gyur ta re/_/byis pa thams cad mi shes shing /_/byis pa thams cad mkhas ma yin/_/byis pa de dag las byas nas/_/ngan 'gror myur du 'gro bar 'gyur/_/gang las shes rab 'byung 'gyur ba/_/lung nod pa dang kha ton dga'/_/shes rab bslabs pa'i sems 
[\[35a.7\]]can rnams/_/myur du bde 'gror 'gro bar 'gyur/_/shes rab rnam par brtags na mdzes/_/nga ni ci 'dra de ltar slobs/_/thams cad 'du ba spangs nas su/_/myur du mya ngan 'das par 'gyur/_/dam pa'i chos ni cung zhig gnas/_/brtson 'grus brtan pa brtsam par gyis/_/
[\[35b\]]
[\[35b.1\]]de tsam zhig ni smra bar nus/_/tshul bzhin bsam pa myur du gyis/_/bskal pa 'di ni 'das 'og tu/_/bskal pa drug cu tham par ni/_/sangs rgyas sgra grag mi 'gyur na/_/dga' ba 'di ni ga la 'byung /_/bkres pas shin tu nyen gyur pas/_/phan tshun dag nas 'dus gyur 
[\[35b.2\]]nas/_/ma yi sha dang bu yi sha_/de dag za bar byed par 'gyur/_/de na bu pho skyes pa yang /_/bag phebs khyim du 'gro mi byed/_/rang gi khyim na 'dug kyang ni/_/shin tu 'jigs pas skrag par 'gyur/_/'khor bar shin tu gnod gyur pa/_/de dag mthong zhing thos gyur 
[\[35b.3\]]nas/_/'dod la su zhig sred pa skye/_/'dod pa'i rtsa ba bud med yin/_/skye ba'i rtsa ba mi shes pa/_/sdug bsngal rtsa ba phung po ste/_/de bas sdug bsngal yongs su spongs/_/sems can gang dag rmongs gyur pa/_/de dag bud med sten par byed/_/sems can gang 
[\[35b.4\]]dag ma rmongs pa/_/myur du mya ngan 'das reg 'gyur/_/lung 'bogs byed ni rnam smin dang /_/phrad par 'gyur ba yod ma yin/_/gang gis ngan 'gror 'gro 'gyur ba/_/zag bcas 'bras bur bcas pa 'di/_/gang dag zag pa med pa'i chos/_/gsob dang gsog dang stong 
[\[35b.5\]]pa dang /_/snying po med dang dben pa ste/_/de dag myur du rtogs par gyis/_/'od srung chos dang po 'di dang ldan pa'i byang chub sems dpa' zag pa med pa'i chos 'dod na chos thams cad la sems mi gnas par bstan par bya'o/_/'od srung gzhan yang byang chub sems 
[\[35b.6\]]dpa' ni yongs su sbyang bar bya ba brtan pa yin te/_de la brtan pa ni gang yongs su sbyang bar bya ba ni gang zhe na/_sems brtan pa yin/_brtson 'grus brtan pa yin no/_/de la sems brtan pa gang zhe na/_'od srung 'di la byang chub sems dpas 'di snyam du gang gA'i klung gi 
[\[35b.7\]]bye ma ji snyed pa de snyed kyi sangs rgyas la bsnyen bkur byas nas phyis byang chub tu sems gcig bskyed la de nas yang bskal pa gang gA'i klung gi bye ma snyed na sangs rgyas gcig 'byung zhing sems bskyed pa gang gA'i klung gi bye ma snyed kyis mi lus gcig thob la/_mir skye ba thob pa 
[\[36a\]]
[\[36a.1\]]gang gA'i klung gi bye ma snyed kyi chos kyi tshig gcig thos shing des shes rab gsal bar gyur kyang de bla na med pa yang dag par rdzogs pa'i byang chub la phan par gyur pa snyam du sems bskyed par bya'o/_/de la byang chub sems dpas sems brtan pa 'di lta bu bskyed 
[\[36a.2\]]par bya ste/_sangs rgyas kyi ye shes ci 'dra ba de mnod par bya/_bdag gis bya dka' ba 'di lta bus de btsal bar bya/_bdag gis bya dka' ba 'di lta bus sangs rgyas kyi ye shes de yang dag par bsgrub par bya'o snyam du sems bskyed par bya ste/_'od srung byang chub sems dpa' 
[\[36a.3\]]rnams ni sems brtan pa 'di lta bu yin no/_/kye 'od srung 'di la mi mdzangs pa kha cig ni dpes bshad pa'i don rtogs par 'gyur bas khyod la dpe brjod par bya'o/_/'od srung gal te bya dka' ba'i gnas 'di lta bus byang chub 'thob ste/_gang zhig bskal pa gang gA'i klung 
[\[36a.4\]]gi bye ma snyed du dbugs dbyung bar mi bya/_dbugs rngub par mi bya bar slob cing dbugs dbyung bar mi byed/_dbugs rngub par mi byed par bla na med pa yang dag par rdzogs pa'i byang chub mngon par rdzogs par byang chub par byed cing bskal pa gang gA'i klung gi bye ma snyed du gnas na 
[\[36a.5\]]yang de la byang chub sems dpas mthu bskyed par bya/_spro ba bskyed par bya'i bdag gis bla na med pa yang dag par rdzogs pa'i byang chub yongs su gtang bar mi bya'o/_/snyam du sems brtan pa 'di lta bu bskyed par bya ste/_kye 'od srung byang chub sems dpa' ni sems brtan pa 'di lta bu dang ldan pa 
[\[36a.6\]]yin no/_/'od srung byang chub sems dpa' gang la la zhig 'di lta bu'i sems bskyed na ci zhig 'dzin ce na/_gnas kyang mi 'dzin gnas ma yin pa yang mi 'dzin to/_/ji ltar gnas kyang mi 'dzin gnas ma yin pa yang mi 'dzin ce na/_gang bla na med pa yang dag par rdzogs pa'i 
[\[36a.7\]]byang chub tu 'gyur ba'i gnas kyang med la/_de myur du yang 'thob pa'o/_/'od srung gang gis stong gsum gyi stong chen po'i 'jig rten gyi khams rin po ches yongs su bkang ste sbyin pa byin pa bas/_gang gis de bzhin gshegs pas gsungs pa'i mdo sde byang chub la yang dag 
[\[36b\]]
[\[36b.1\]]par gzhol ba 'di lta bu 'di dag gi tshul gyis gnas len cing nan tan gyis sgrub na/_de ni de bas ches bsod nams kyi phung po mang du skyed par 'gyur ro/_/'od srung byang chub sems dpa' ni sems brtan pa yin te/_sems brtan pa ni sems kyang mi dmigs te/_des na de zhum par mi 
[\[36b.2\]]'gyur ro/_/de la yongs su sbyang bar bya ba gang zhe na/_yongs su sbyang bar bya ba ni mang ste/_yongs su sbyang bar bya ba mang ba gang zhe na/_yongs su sbyang bar bya ba mang ba ni gang sems bskyed pa gcig kyang rtogs par mi nus pa'o/_/de ci'i phyir zhe na/_chos de dag ni gdags 
[\[36b.3\]]par bya ba ma yin pa'i phyir ro/_/de la 'di ni yongs su sbyang bar bya ba'i dam pa yin te/_'di lta ste sems brtan pa nyid do/_/de la 'di skad ces bya ste/_'byung ngam mi 'byung 'gyur zhig gu/_/bdag ni ci 'drar 'gyur zhig ces/_/sems med sems kyi 'du shes pa/_/
[\[36b.4\]]skrag pa chen po 'byung bar 'gyur/_/de dag rtag tu rnam par rtog_/ji ltar byang chub 'thob snyam zhing /_/las mtha' min la gnas gyur nas/_/rnal 'byor gdams ngag byed par 'gyur/_/'di dag le lo'i mtshan nyid de/_/'di dag byang chub mtshan nyid min/_'dir 
[\[36b.5\]]ni the tshom thams cad 'byung /_/sangs rgyas sam ni nyan thos kyang /_/sangs rgyas chos rnams rab bzang ba/_/spyod par mi byed mi tshol na/_/sgra tsam gyis ni bde ba 'di/_/thob par nus pa ma yin no/_/rgyal chen sgrub par byed pa yi/_/'dun dang dad pa 'dir yod 
[\[36b.6\]]kyang /_/sems tsam gyis ni ngal ba 'di/_/thob par nus pa ma yin no/_/'dir ni bya ba thams cad kyang /_/chos gcig gis ni byed do zhes/_/bye brag 'di ni rtogs gyur nas/_/byang chub byed rgyu spyad par bya/_/'od srung de la chos kyi rnam grangs 'di bshad pa na 
[\[36b.7\]]rnam grangs de dang ldan na byang chub sems dpa' sangs rgyas rnams mnyes par yang mi byed la bdag de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes bdag nyid kyis bdag la lung ston par byed do/_/'od srung 'di la byang chub sems dpa' 
[\[37a\]]
[\[37a.1\]]khyim pa'i yongs su sbyang ba bya ba gang dag byang chub la phan par 'gyur ba gang yin zhe na/_'od srung byang chub sems dpa' khyim pa'i yongs su sbyang ba bya ba gang dag byang chub la phan par 'gyur ba ni gsum ste/_gsum gang zhe na/_thams cad mkhyen pa nyid la shin tu 'dun 
[\[37a.2\]]par bya ba dang /_sngon gyi byed par mi ltung bar bya ba dang /_des bslab pa'i gzhi lnga dang ldan par bya ba ste/_yan lag gsum po de dag dang ldan na chos drug sgrub par byed do/_/drug gang zhe na/_'phags pa'i gnas 'thob pa dang /_mi blun zhing lug ltar lkugs pa ma yin pa dang /_
[\[37a.3\]]'on pa ma yin zhing dig pa ma yin pa dang /_de'i lus rnam par gsal bar mngon par 'grub pa dang /_dad pa myur du 'thob cing chos zab mo dag gis skrag par mi 'gyur ba dang /_bsgrim mi dgos par thos pas 'phags shing myur du phyir mi ldog pa 'thob par 'gyur ba'o/_/chos 
[\[37a.4\]]drug po 'di dag gi bar du gcod par 'gyur ba'i chos lnga ste/_de la mkhas par bya'o/_/lnga gang zhe na/_phra ma mi bya bar dam bcas te mi gnas pa dang /_rnam pa thams cad du bslu bar mi bya ba dang /_byang chub sems dpas bsam pa phun sum tshogs par bya ba dang /_ser sna 
[\[37a.5\]]ni de'i bar du gcod par 'gyur ba dang /_'dod pa la mngon par chags pa ni de'i bar du gcod par 'gyur ba ste/_chos lnga po de dag ni de'i bar du gcod par 'gyur ba'o/_/gzhan yang nyams su blang ba'i chos gsum ste/_gsum gang zhe na/_rgyun mi 'chad par rab tu 
[\[37a.6\]]'byung ba'i sems bskyed par bya ba dang /_tshul khrims dang ldan pa'i dge sbyong dang bram ze rnams la gus pa dang bcas shing zhes dang bcas par bya ba dang /_gang dag bcos shing chos ston pa de dag yongs su spang bar bya ba'o/_/de ci'i phyir zhe na/_de la byang chub sems dpas bslab par mi 
[\[37a.7\]]bya ba'i phyir ro/_/byang chub sems dpas rtswa'i khur bskur bar mi bya'o/_/de ci'i phyir zhe na/_gang gsog pa de byang chub kyi lam ma yin pa'i phyir te/_de ni mi shes pas sbags nas chos de dag yang dag par blangs te mi slob bo/_/'od srung gzhan yang byang chub sems dpas 
[\[37b\]]
[\[37b.1\]]chos gsum yang dag par blangs nas bslab par bya ste/_gsum gang zhe na/_des rgyun mi 'chad par sangs rgyas la gzhol bar bya ba dang /_lung mnos te kha ton bya ba la mngon par brtson par bya ba dang /_des sems can rnams la byams pa'i sems bskyed par bya zhing 
[\[37b.2\]]bsgom par bya ba ste/_chos gsum po de dag yang dag par blangs nas bslab par bya'o/_/gzhan yang chos gsum kun tu bsten par bya ste/_gsum gang zhe na/_des khu tshur dang thal lcag gis brdeg pa spang bar bya ba dang /_des gzhan la dman par gyur pas smra 
[\[37b.3\]]bar mi bya ba dang /_sems can 'jigs pa rnams la mi 'jigs pa sbyin par bya ba ste/_chos gsum po de dag ni kun tu bsten par bya'o/_/de la 'di skad ces bya ste/_sems can dman pa rnams mi bsten/_/gang dag lta ba mi drang ba/_/mthong nas ring du 
[\[37b.4\]]spang bya ste/_/sbrul gdug gtum pa ji bzhin no/_/gang dag de dag phyag 'tshal ba/_/de dag rjes su bslab mi bya/_/khyi za mthong ba ji lta bar/_/de dag ring du spang bar bya/_/gang dag dmigs pa can gyur pa/_/sems can de dag ngan 'gror 'gro/_/gang dag 
[\[37b.5\]]de dag rjes slob pa/_/de dag 'gro ba'ang de 'dra'o/_/rgyal ba'i bstan pa thos gyur nas/_/stong pa'i chos la dogs med cing /_/dge slong gang dag stong dga' ba/_/de dag la ni gus par byed/_/de dag las ni thos pa 'phel/_/de dag shes rab rno bar 'gyur/_/
[\[37b.6\]]byang chub la ni nye 'gyur te/_/sems can kun gyis phyag byas so/_/myur du gso sbyong byed par 'gyur/_/lung nod pal myur du spyod/_/de yi shes rab shin tu 'phel/_/chu las ud pal ji bzhin no/_/myur du gso sbyong byed par 'gyur/_/chos kyang myur 
[\[37b.7\]]du nyan par byed/_/de yi shes rab rab tu 'phel/_/des ni zag pa chad par byed/_/shes rab che zhing brtson 'grus che/_/gzi brjid che zhing 'jigs pa med/_/gang dag la ni byed 'dod dang /_/bdag gi don kyang rab tu byed/_/'di la khyim pa khu tshur dang //_
[\[38a\]]
[\[38a.1\]]thal lcag rdeg pa spong bar byed/_/byang chub yan lag yongs su tshol/_/de ni chos las nyams mi 'gyur/_/de ni nad kyang nyung bar 'gyur/_/gzugs kyi mchog dang ldan par 'gyur/_/sems can rnams ni dga' bar 'gyur/_/nor la dga' ba 
[\[38a.2\]]med par 'gyur/_/khyim gyi sa la gnas byed cing /_/byams pa'i sems ni sgom par byed/_/ngan 'gro thams cad yongs spangs nas/_/sum cu rtsa gsum gnas su 'gro/_/lha zhes bya ba'i ming thob cing /_/'dod pa can gyis 'dod mos nas/_/lha yi nang nas shi 
[\[38a.3\]]'phos kyang /_/de ni ngan 'gror 'gro mi 'gyur/_/gang dag rigs btsun grags pa yi/_/mi yi 'jig rten 'dir skye'o/_/de ni gzugs dang ldan par 'gyur/_/de la rnam par gtse mi nus/_/mi 'di chos spyod yin zhes te/_/lha dang klu rnams srung bar byed/_/
[\[38a.4\]]gnas kyi dam pa mthong 'gyur zhing /_/srog chags kun kyang dga' bar 'gyur/_/de ni bde bar nyal byed cing /_/bde bar phyir yang sad par 'gyur/_/lha rnams kyis ni bsrungs pa bzhin/_/de la 'jigs pa mi 'byung ngo /_/rgya chen chos dang ldan rnams kyis/_/
[\[38a.5\]]mtshan nyid 'di 'dra 'di dag ste/_/khyim gyi gnas na gnas rnams kyi/_/gzhan yang rgya cher rab tu mang /_/khyim pa byang chub zhugs pa gang /_/skye bo mang la dge ba dag_/skul bar byed cing dran par byed/_/skrag rnams mi 'jigs sbyin byed pa/_/thams 
[\[38a.6\]]cad gzigs pa ma gtogs par/_/lha gzhan rnams kyis shes ma yin/_/de dag lam ni drang por 'gyur/_/kun kyang shes rab ldan par 'gyur/_/de ni dge ba'i rtsa ba des/_/ngan 'gro thams cad yongs spangs nas/_/rig pa gsum po kun dang ldan/_/bslab 
[\[38a.7\]]pa gsum la bslabs pa yin/_/bsod nams ci 'dra byas pa dang /_/phyag kyang ci 'dra byas pa bzhin/_/de ni sems can thams cad kyis/_/gcig pu phyag byas gyur pa yin/_/gang zhig ston la phyag byas pa/_/bsod nams ci 'dra byas pa dang /_/phyag 
[\[38b\]]
[\[38b.1\]]kyang ci 'dra byas pa bzhin/_/sems can rnams kyi mchog tu 'gyur/_/khyim gyi sa la gnas nas su/_/gang zhig byang chub sems bskyed pa/_/de yi grags chos 'di rnams te/_/gzhan rnams dag kyang yang nyon cig_/'od srung byang chub sems dpa' khyim 
[\[38b.2\]]pas chos gsum dang ldan par bya ste/_gsum gang zhe na/_dge mtshan dang ltas spang bar bya ba dang /_khyim pa des bsrel ba mang po spang ba'i phyir gtsang sbrar bya ba dang /_des mang du thos pa la mngon par brtson par bya ba ste/_chos gsum po de dag dang ldan par bya'o/_/gzhan 
[\[38b.3\]]yang des chos gsum yang dag par blangs nas gnas par bya ste/_gsum gang zhe na/_chos 'chad pa la rgyun gcad par mi bya ba dang /_chos brjod pa la gsol ba gdab par bya ba dang /_des 'bru mar gyi mar me rgyun mi gcad par bya ba ste/_des chos gsum po de dag rgyun 
[\[38b.4\]]mi gcad par bya'o/_/'od srung gzhan yang byang chub sems dpa' khyim pas gang dag bud med kyi dngos por 'gyur ba'i chos gsum thams cad kyi thams cad du mi bya ste/_gsum gang zhe na/_ma chos nyan pa las bzlog par mi bya ba dang /_dge slong la lta ba las bzlog 
[\[38b.5\]]par mi bya ba dang /_chung ma dge slong la lta ba las bzlog par mi bya/_tha na rang gi chung ma la yang chos nyan pa'i bar chad mi bya/_yan lag ma yin par gzhug par mi bya ba ste/_gang skyes pa'i dngos po spangs nas bud med du 'gyur ba'i chos gsum po 'di dag 
[\[38b.6\]]thams cad kyis thams cad du mi bya'o/_/de la 'di skad ces bya ste/_rab tu dad pas yang dang yang /_/'bru mar mar me bud par bya/_/de las de ni rdul med spyan/_/sangs rgyas spyan ni thob par 'gyur/_/mig de yis ni mgon po de/_/shes bya thams cad shes par 'gyur/_/shes bya gang 
[\[38b.7\]]zhig shes min pa/_/shes bya shes nas shes par 'gyur/_/'das pa'i shes bya'i chos rnams dang /_/da ltar byung ba'ang de bzhin te/_/ma 'ongs pa la brtag mi bya/_/mtshan nyid gsum du gyur ta re/_/mtshan nyid gnyis po de dag yod/_/gsum po rnam 
[\[39a\]]
[\[39a.1\]]par spang byas na/_/de dag thams cad don gcig 'gyur/_/mtshan nyid kyis ni mtshan nyid med/_/dbang po sangs rgyas kyis bshad pa/_/chos de dbang po ma yin no/_/gang gis de dag rnam brtags pa/_/de ni byang chub mchog mi 'gyur/_/sangs rgyas spyan ni rnam sbyangs na/_/
[\[39a.2\]]thams cad mngon sum shes par 'gyur/_/gang zhig yang dag rab bshad pa'i/_/lam 'di nyid la byang chub yod/_/chos rnams de dag bstan pa med/_/de dag rnam par bshig pa'ang med/_/chos rnams thams cad ma bshad de/_/des na rab tu bshad ces bya/_/de yi phyir na ston pa ni/_/
[\[39a.3\]]khyim pa rnams la chos ston te/_/'bru mar rnams kyi mar me bus/_/de tshe mig gis shes par 'gyur/_/shAkya seng ge'i bstan pa ni/_/'chad pa'i tshe na rgyun mi gcad/_/myur du ngan 'gror song nga re/_/dmus long du yang myur du 'gyur/_/rgyal ba'i bstan pa shod cig ces/_/yang dang yang du 
[\[39a.4\]]gsol ba gdab/_/de ni dge ba'i rtsa ba des/_/'khor lo dam pa bskor bar 'gyur/_/bar chad byed par mi bya ste/_/chos kyi bar chad byas pas na/_/bud med mi bzad chen mo dang /_/long sgur rab sdig gyur ta re/_/de ni gzugs rnams mi mthong zhing /_/de ni cung zad mi thos te/_/skye ba po 
[\[39a.5\]]zhig mun khung du/_/bcug nas 'dug pa ji bzhin no/_/chung ma'i phyir ni phrag dog can/_/bar chad dag ni byas pas na/_/myur du 'chi ba'i dus byas nas/_/shin tu sdig can bud med 'gyur/_/skra ni ser zhing kham pa dang /_/gnag cing blta na mi sdug dang /_/shin tu mi bzad rkang gyol dang /_/
[\[39a.6\]]'on par 'gyur zhing lce med 'gyur/_/phrag dog can gyi skyes pa ni/_/'dod pa'i ched du 'di 'dra'i gnas/_/shin tu mi bzad 'di dag ni/_/yang dang yang du myur du 'gyur/_/'od srung gzhan yang byang chub sems dpa' khyim pas chos gsum mi bya ste/_gsum gang zhe na/_gzhan gyi sbyin pa la ma 
[\[39a.7\]]bos sam/_thabs med par mar gyi snying khu yang sbyin par mi bya zhing gzhan ci yang rung ste/_sbyin par dka' ba'i yongs su gtang ba sbyin par mi bya ba dang /_des rab tu 'byung ba'i bar chad mi bya zhing rab tu ma byung ba yang rab tu 'byung ba yang dag par 'dzin du gzhug pa dang /_de bzhin gshegs pa'i ring 
[\[39b\]]
[\[39b.1\]]bsrel gyi mchod rten gyi zhal ta bya zhing lag dpon du bsko ba'i gnas su bskos na yang de la brten te yo byad du spyad par mi bya ba ste/_byang chub sems dpa' khyim pas chos gsum po de dag mi bya'o/_/de la 'di skad ces bya ste/_pha rol sbyin pa sbyin pa'i tshe/_/rigs pa min la sbyin mi bya/_/sbyin pa 
[\[39b.2\]]skyon chags thams cad ni/_/skye bo dkon la sbyin mi bya/_/dad pas der ni song nas su/_/thal mo sbyar te 'dug par bya/_/sbyin dang sbyin par yang dang yang /_/yid ni rab tu dga' bar bya/_/de nyid dge 'dun gnas pa der/_/spro ba shin tu chung gyur na/_/gang las skye bo spro chung ba/_/gsol ba 
[\[39b.3\]]btab ste len du gzhug_/btung 'os gsal ba'i btung ba dang /_/de na gang dag de 'dra ba/_/de la mi 'thun yid kyis su/_/sems ni gnod par mi bsam mo/_bu 'am 'on te gnyen gyi rnams/_/rab tu 'byung bar byed pa na/_de la byang chub sems dpa' yis/_/bar du gcod par mi bya'o/_/
[\[39b.4\]]sems can thams cad bder gyur cig_/thams cad mya ngan 'das reg shog_/bdag gi lhag bsam 'di 'dra la/_/chos kyi dam pa bshad du gsol/_/nyes dmigs 'di dag shes nas su/_/bdag ni dri ma med par bya/_/nyon mongs dri can byas pas na/_/yun ring mya ngan byed da re/_/'od srung 
[\[39b.5\]]gzhan yang byang chub sems dpa' khyim pas chos gsum la brtson par mi bya ste/_gsum gang zhe na/_skyes pa btsong bar mi bya ba dang /_bud med btsong bar mi bya ba dang /_gzhan dag la sman ma yin pa sbyin par mi bya zhing gang dag de lta bu byed pa de dag la yang bsten par mi bya'o/_/de la 'di skad ces bya 
[\[39b.6\]]ste/_/skyes pa btsong ba spang bar bya/_/bud med btsong ba'ang rnam par spang /_/sman min sbyin par mi bya ste/_/sbyin par byed pa de dag spang /_/lha rnams de la 'phya bar byed/_/sems can sdug bsngal myong bar 'gyur/_/phyogs dang phyogs mtshams 'gro byed cing /_/mya ngan zug rngus gnod par 'gyur/_/mya 
[\[39b.7\]]ngan rnam pa mang po yis/_/de ni yun ring gnod par 'gyur/_/mya ngan gyur nas 'chi dus byed/_/de lta bas na de mi bya/_/de phyir nyes pa 'di dag dang /_/gzhan rnams dag kyang ngas shes pas/_/byang chub sems dpa' rnams kyi phyir/_/phyogs tsam zhig ni brjod pa yin/_/'od srung gzhan yang byang 
[\[40a\]]
[\[40a.1\]]chub sems dpa' khyim pas chos gsum mi bya ste/_gsum gang zhe na/_bud med smad 'tshong ma'i gan du 'gro bar mi bya ba dang /_smra sems tha dad par spyod pa'i skyes pa'am/_bud med bsten par mi bya ba dang /_ba lang gsod pa'i gnas su gnas par mi bya ba ste/_byang chub 
[\[40a.2\]]sems dpa' khyim pas chos gsum po de dag mi bya'o/_/de la 'di skad ces bya ste/_'dod pa spyod pa smad pa'i 'os/_/smad 'tshong gan du 'gro mi bya/_/'dod pa ngan pa sten byed pa/_/myur du rim gro mi byed 'gyur/_/gzugs bzang gan du 'gro byed pa/_/de dag la ni smod par 'gyur/_/
[\[40a.3\]]myur du nad kyis thebs par 'gyur/_/des na de yang 'chi dus byed/_/smra sems tha dad spyod pa yi/_/skyes pa'am bud med des mi bsten/_/gzhan gyi bud med 'phrog byed na/_/de la nus kyi rab tu sbyor/_/ba lang gsod par byed pa na/_rnam pa kun tu der mi 'gro/_/byang chub sems dpa' 
[\[40a.4\]]rnam dag la/_/skyob pa ngas ni 'di ma bsngags/_/nyes pa 'di dag mkhyen pas na/_/sangs rgyas kyis ni de phyir brjod/_/rigs pa min la sbyor ba rnams/_/de dag ched du brjod pa mdzad/_/sangs rgyas nga yi nyan thos rnams/_/shes so zhes ni kha cig smra/_/de dag sangs rgyas spyan snga nas/_/
[\[40a.5\]]spyod yul gang na yod par 'dong /_/sems can gang dag 'phags gnas shing /_/myur du mya ngan 'das 'dod pa/_/de dag don du bshad pa ste/_/bka' blo mi bde phyir ma bshad/_/'od srung gzhan yang byang chub sems dpa' khyim pas chos gsum dang ldan par bya ste/_gsum gang zhe na/_
[\[40a.6\]]khyim na gnas pa des srog ni pho nya'i dgongs gnas dang 'dra bar bdag la rnam par brtag par bya ba dang /_byin zhing yongs su btang ba'i nor bsags par bsgrub par bya zhing /_gang ma byin pa dang yongs su ma btang ba de la dpag tshad brgya na yod pa la yang 'du shes bskyed par mi bya ba dang /_
[\[40a.7\]]des bu dang chung ma'i ched du gzhag pa'i blo bskyed par mi bya ste/_'od srung byang chub sems dpa' khyim pas chos gsum po de dag dang ldan par bya'o/_/de la 'di skad ces bya ste/_bdag ni myur du 'chi'o zhes/_/'chi ba'i 'du shes bsgom par bya/_/de bas longs spyod bsags pa la/_/longs spyod 
[\[40b\]]
[\[40b.1\]]las ni snying po blang /_/bu dang chung ma'i don gyi phyir/_/des ni nor rnams bsags mi bya/_/lus dang longs spyod srog rnams las/_/snying po myur du len par byed/_/byang chub don du 'dun drag bskyed/_/rgod cing g.yeng bar mi byed do/_/nor dang chos ni spangs nas su/_/lus kun la ni gnod 
[\[40b.2\]]par 'gyur/_/'di ni byis pa'i rtsed mo ste/_/snang ba mthong zhing mi snang mthong /_/ro myang ba ni dgos pa med/_/chos kyi shugs ni skyob pa yin/_/rgyun mi 'chad par bshad par bya/_/chos 'di rtag tu gnas pa yin/_/mtshungs par ldan rnams phan tshun du/_/'phya bar byed pa sdug bsngal yin/_/
[\[40b.3\]]'di 'dra ba yi chos 'di dag_/'od srung ngas ni rab tu brjod/_/gang dag mkhas par 'gyur ba dag_/mi de kun ni ngas shes te/_/de dag shes par rig gyur cing /_/bdag la yid byung gyur nas ni/_/de yi tshe na yang dang yang /_/nga ni mngon du gyur par bya/_/'od srung gzhan yang byang chub sems 
[\[40b.4\]]dpa' khyim pa chos gsum dang ldan na bla na med pa yang dag par rdzogs pa'i byang chub las phyir mi ldog pa 'thob ste/_gsum gang zhe na/_pha ma ma dad pa dad pa la 'jog par byed/_pha ma tshul khrims 'chal pa tshul khrims la 'jog par byed/_pha ma ser sna can gtong ba la 'jog par byed/_bla 
[\[40b.5\]]na med pa yang dag par rdzogs pa'i byang chub kyi bsngags pa brjod cing gzhan dag la yang chos ston par byed pa 'di ni gang gis byang chub sems dpa' khyim pa bla na med pa yang dag par rdzogs pa'i byang chub las phyir mi ldog pa 'thob pa'i chos dang po'o/_/'od srung gzhan yang byang chub sems dpa' 
[\[40b.6\]]khyim pas bkur sti bya bar 'os pa yang shes/_bkur sti bya ba'i 'os ma yin pa yang shes te/_bkur sti bya ba'i 'os dang /_bkur sti bya ba'i 'os ma yin pa shes nas kyang gang dag bkur stir bya ba de dag la ni bkur stir byed/_gang dag bkur sti bya ba'i 'os ma yin pa de dag la ni bkur sti mi byed kyi/_de dag 
[\[40b.7\]]la byams pa sgom par byed de/_'od srung byang chub sems dpa' khyim pa chos gnyis po 'di dang ldan na bla na med pa yang dag par rdzogs pa'i byang chub las phyir mi ldog pa 'thob bo/_/'od srung gzhan yang byang chub sems dpa' khyim pa de'i longs spyod gang dag sdug bsngal zhing sdug bsngal bar bsgrubs pa de dag 
[\[41a\]]
[\[41a.1\]]des chud mi gzon cing chud mi za bar byed de/_dge sbyong dang bram ze tshul khrims dang ldan pa rnams dang thun mong du spyod pa ma gtogs par su la yang sbyin par mi byed de/_tshangs pa mtshungs par spyod pa rnams dang sri ba med par spyod do/_/'od srung byang chub sems dpa' khyim pa chos 
[\[41a.2\]]gsum po 'di dang ldan na bla na med pa yang dag par rdzogs pa'i byang chub las phyir mi ldog pa 'thob bo/_/de la 'di skad ces bya ste/_byang chub sems dpa' khyim pa ni/_/byang chub dam pa tshol ba na/_/gang gis dam pa rtogs gyur pa'i/_/shes rab rtsa ba gsum gyis skye/_/pha dang ma ni gang yin pa/_/
[\[41a.3\]]blo gros ngan cing ma dad pa/_/dad la 'dun pa skyed byed cing /_/chos kyi mchog la sbyor bar byed/_/'jungs pa gtong dang tshul khrims la/_/shes rab 'chal pa shes rab sbyor/_/byang chub dam pa gang yin pa/_/de la de dag yang dag 'dzud/_/phyogs bzhi dag tu song nas su/_/legs par 
[\[41a.4\]]bshad pa yongs btsal te/_/gang gis shes rab 'phel 'gyur ba/_/chos kyi sbyin pa sbyin par bya/_/khrims 'chal khrims la gzhag byas shing /_/ma dad dad pa 'dzin bcug ste/_/shes 'chal shes rab 'dzin bcug nas/_/de ni ldog par mi 'gyur ro/_/shes rab can des dge slong 
[\[41a.5\]]mthong /_/tshul khrims ldan dang mang thos la/_/bkur sti byed cing sten par byed/_/song nas yang nas yang du 'dri/_/gang gi don du sten pa yis/_/dge slong de la yang yang 'dri/_/khyim pa rnams kyi chos de dag_/des ni myur du de mi ldog_/mkhas pa de ni de dag gi_/thob pa'i gnas 
[\[41a.6\]]kyi khyad par shes/_/mkhas pa rnams kyi khyad shes nas/_/de la bdag gi sha yang sbyin/_/nga yis gang dag brjod byas pa/_/de dag dad pa'i mtshan nyid de/_/ma dad pas ni de dag gis/_/byang chub sems 'dud mi nus so/_/khyad par shes shing yid gzhungs pa/_/khyad par myur du thob par 
[\[41a.7\]]'gyur/_/chos rnams kun gyi khyad par ni/_/de la dkon par mi 'gyur ro/_/bdag dang pha rol gzhan rnams kyi/_/khyad par de ltar shes gyur nas/_/sems dga' mngon du sgrub par byed/_/des na de yi shes rab 'phel/_/de yi longs spyod gang yin pa/_/gang dag des ni kun bsgrubs pa/_
[\[41b\]]
[\[41b.1\]]de dag tshul khrims ldan rnams dang /_/gcig tu spyad par snga nas byas/_/de ni gzhan du mi smra ste/_/de ni log par smra ma yin/_/gtong dang ldan zhing mthu brtan pa/_/de de de bzhin gshegs par 'gyur/_/tshul khrims bzang zhing 'grogs na bde/_/dpa' bo byams pa thob gyur pa/_/
[\[41b.2\]]sbyin pa byin nas snga logs sam/_/yang na phyi nas dga' bar 'gyur/_sbyin bdag dam pa dpa' bo ste/_/sbyin bdag las ni tshol ba med/_/thams cad sbyin bdag brtan pa po/_/de la ma byin yong med de/_/gser ram yang na dbyig kyang rung /_/sngon gyi tshe rabs rnams na byin/_/chos 
[\[41b.3\]]mchog rnams dang zab mo mchog_/go 'phang yongs su tshol bar byed/_/gang zhig lhar bcas 'jig rten la/_/bsti stang byed pa rigs ma yin/_/gang zag gcig po gang yin la/_/chos kyi don phyir bkur sti bya/_/chos las skyes pa dpa' bos ni/_/chos kyi chos kyang yongs su tshol/_/
[\[41b.4\]]chos gces chos dang yid gzhungs pa/_/'jig rten na ni 'dren par 'gyur/_/'od srung gzhan yang byang chub sems dpa' khyim pa chos gsum dang ldan na bla na med pa yang dag par rdzogs pa'i byang chub tu sems bskyed pa las nyan thos kyi theg par yongs su mya ngan las 'da' bar byed de/_
[\[41b.5\]]gsum gang zhe na/_'od srung 'di la kha cig byang chub tu sems bskyed nas/_sems can dmyal ba rnams kyis 'jigs shing dud 'gro'i skye gnas dang /_gshin rje'i 'jig rten gyis 'jigs te/_byang chub la khur du 'du shes par 'gyur zhing de gal te dge ba'i rtsa ba yang dag par bsgrubs pa rnams rgyun mi 
[\[41b.6\]]'chad par yid la mi byed/_len par mi byed la de yid kyis zhe 'gras par byed/_de sems kyis zhe 'gras par byed cing sdug bsngal gyi 'du shes su 'gyur na/_'od srung chos dang po de dang ldan pa'i byang chub sems dpa' byang chub las ldog cing nyan thos kyi theg par yongs su mya ngan las 'da' bar byed do/_/
[\[41b.7\]]'od srung gzhan yang 'di la kha cig byang chub tu sems bskyed nas gang sbyin pa sbyin zhing yongs su dga' ba ma yin pa'i sbyin pa byin te/_byin zhing byin nas kyang 'gyod par 'gyur zhing sangs rgyas kyi ye shes la mi gtod na/_'od srung chos gnyis pa de dang ldan pa'i byang chub sems dpa' khyim pa ni byang chub las 
[\[42a\]]
[\[42a.1\]]ldog cing myur du nyan thos kyi theg par yongs su mya ngan las 'da' bar byed do/_/'od srung gzhan yang 'di la kha cig byang chub tu sems bskyed nas mang du thos pa yongs su btsal ba'i phyir brtson 'grus mi rtsom gyi/_de dge ba'i rtsa ba ngan ngon tsam des myur du yongs su mya ngan las 
[\[42a.2\]]'da' bar byed na/_'od srung chos gsum pa de dang ldan pa'i byang chub sems dpa' khyim pa byang chub las ldog cing myur du nyan thos kyi theg par yongs su mya ngan las 'da' bar byed do/_/de la 'di skad ces bya ste/_/byang chub ched du 'dun bskyed la/_/'thun par rjes su mi sgrub na/_/sangs 
[\[42a.3\]]rgyas theg las ldog 'gyur te/_/nyan thos theg par 'gro bar 'gyur/_/ma dad pa dang le lo can/_/ser sna can dang shes rab 'chal/_/de dag la ni byang chub med/_/de dag bar du gcod pa yin/_/byas pa gzo zhing khrims dang ldan/_/sbyin la yid ni dga' ba dang /_/byin nas 
[\[42a.4\]]sems ni tshim gyur pa/_/de dag byang chub dkon ma yin/_/sdig pa dag ni sems kyis byed/_/sems kyis sbyin pa sbyin par byed/_/sems can sems mchog ldan de dag_/'jig rten mchod rten 'dra bar 'gyur/_/gang dag chos 'di rnam spangs nas/_/byang chub tu ni sems 
[\[42a.5\]]btud pa/_/de dag 'jig rten rnams na ni/_/sbyin gnas bla med sangs rgyas 'gyur/_/'od srung byang chub sems dpa' khyim pa chos gsum dang ldan na byang chub las ldog cing rang sangs rgyas kyi yongs su mya ngan las 'da' bas yongs su mya ngan las 'da' bar byed de/_gsum gang zhe na/_
[\[42a.6\]]'od srung 'di la kha cig byang chub tu sems bskyed nas chos la ser sna byed de/_'od srung chos dang po 'di dang ldan pa'i byang chub sems dpa' khyim pa byang chub las ldog cing rang sangs rgyas kyi yongs su mya ngan las 'da' bas yongs su mya ngan las 'da' bar byed do/_/'od srung gzhan 
[\[42a.7\]]yang 'di la kha cig byang chub tu sems bskyed nas dge mtshan dang ltas la chags te/_'od srung chos gnyis pa 'di dang ldan pa'i byang chub sems dpa' khyim pa byang chub las ldog cing rang sangs rgyas kyi yongs su mya ngan las 'da' bas yongs su mya ngan las 'da' bar byed do/_/'od 
[\[42b\]]
[\[42b.1\]]srung gzhan yang 'di la kha cig byang chub tu sems bskyed nas byang chub kyi yan lag rnams yongs su mi tshol zhing le lo can du 'gyur te/_'od srung chos gsum pa 'di dang ldan pa'i byang chub sems dpa' khyim pa byang chub las ldog cing rang sangs rgyas kyi yongs 
[\[42b.2\]]su mya ngan las 'da' bas yongs su mya ngan las 'da' bar byed do/_/de la 'di skad ces bya ste/_chos la ser sna byed gyur cing /_/gzhan dag la ni mi ston pa/_/rkyen gyis byang chub 'thob 'gyur te/_/'di ni byang chub ldog par 'gyur/_/de ltar 'di gnyis gnod 'gyur te/_/gnod pa las ni sdug bsngal 'ongs/_/'gro 
[\[42b.3\]]'am nye bar bsten nam zhes/_/de ni byang chub the tshom za/_/theg pa che la bsam byas nas/_/myur du ltas ni lta bar byed/_/gang 'dir ston pa mi sten pa/_/de dag dad pa'i mtshan nyid min/_/gang dag 'dun pa drag ldan zhing /_/byang chub brtan pa don gnyer ba/_/de dag gzhan la phyag 
[\[42b.4\]]mi 'tshal/_/'jig rten mchod rten ma gtogs so/_/gang dag dad pa 'di 'dra ba/_/lha gzhan rnyed par mi 'gyur te/_/des de mchog ni phun sum tshogs/_/lha yi lha zhes bya ba yin/_/byang chub tu ni 'dun bskyed nas/_/gang zhig gzhan la phyag mi 'tshal/_/de ni de dang de 
[\[42b.5\]]dag tu/_/stobs dang gzugs dang ldan par 'gyur/_/'od srung byang chub sems dpa' khyim pa chos gsum dang ldan na lus gnag par 'gyur zhing lus nag por 'gyur te/_gsum gang zhe na/_de bzhin gshegs pa'i mchod rten la mar me bus pa de nas mar me rku ba dang /_pha 
[\[42b.6\]]rol dang 'gyed pa na khro ba nye bar ston pa dang /_ma dris par smra zhing mi nag po'i mtshang brus pa yin te/_'od srung byang chub sems dpa' khyim pa chos gsum po de dag dang ldan na lus nag por 'gyur ro/_/de la 'di skad ces bya ste/_mchod rten mar me bus pa la/_/de yi 'od ni 'phrog byed na/_/
[\[42b.7\]]de yis lus ni gnag 'gyur te/_/dper na la ba nag po bzhin/_/mi mthong nas ni mtshang 'bru ste/_/nga ni dkar gyi khyod gnag ces/_/des ni gzhan la brnyas byas na/_/nag por 'gyur te mun pa bzhin/_/ngag ni shin tu bsdam par gyis/_/chud zar 'gyur ba'i las med de/_/las de ji 
[\[43a\]]
[\[43a.1\]]ltar byas pa bzhin/_/de ltar de la spyod par 'gyur/_/'od srung byang chub sems dpa' khyim pa chos gsum dang ldan na mgar ba'i khyim du skye bar 'gyur te/_gsum gang zhe na/_'od srung 'di la byang chub sems dpa' khyim pa bdag nyid bslab pa'i gzhi lnga dang ldan pa yin la/_
[\[43a.2\]]nye du lam ring po nas lhags pa de dag la chang ldud pa dang /_sems can gzhan dag kyang chang la 'gron du 'bod na 'od srung chos dang po 'di dag dang ldan pa'i byang chub sems dpa' khyim pa ni/_mgar ba'i khyim du skye bar 'gyur ro/_/'od srung gzhan yang byang chub sems dpa' khyim pa bdag 
[\[43a.3\]]nyid tshangs par spyod pa yin la gzhan dag 'khrig pa'i chos la sbyor na/_de las byas shing bsags pa des mgar ba'i khyim du skye bar 'gyur te/_'od srung chos gnyis pa 'di dang ldan pa'i byang chub sems dpa' khyim pa mgar ba'i khyim du skye bar 'gyur ro/_/'od srung gzhan yang byang chub 
[\[43a.4\]]sems dpa' khyim pa de khyim na bya ba ci yang rung ba zhig brtsams pa yod la de mi chos kyis 'brel pa zhig 'dug pa'i gan du song ste/_bos nas tshur shog_/re zhig kha ton byed pa thong la las rings par gyis zhes bsgo na de las byas shing bsags pa des mgar ba'i khyim du skye bar 'gyur te/_
[\[43a.5\]]'od srung chos gsum pa 'di dang ldan pa'i byang chub sems dpa' khyim pa ni mgar ba'i khyim du skye bar 'gyur ro/_/de la 'di skad ces bya ste/_nye du lhags pa mthong nas su/_/chang la 'gron du 'bod byed cing /_/myos pa'i btung ba byin pas na/_/mgar ba mu cor smra bar 'gyur/_/de ni 
[\[43a.6\]]khab dang mtshon cha dang /_/bzo yi gnas ni mi byed kyi/_/sa la 'dug pa byas nas su/_/lag pas sbud pa blangs nas 'bud/_/bud med dang ni 'du spangs la/_/gzhan dag la ni 'dod bsngags na/_/las kyi rnam par smin pa des/_/mgar ba mu cor smra bar 'gyur/_/de ni khab dang 
[\[43a.7\]]mtshon cha dang /_/sbud pa bud kyang mi shes la/_/lag pas tho ba bzung nas su/_/de ni lcags kyi gar bu rdung /_/chos ni rnam par spangs byas pas/_/de nas mi de shi 'phos nas/_/mi de rab tu myur bar ni/_/mgar ba'i khyim der skye bar 'gyur/_/de ni sbud pa mi mthong zhing /_/
[\[43b\]]
[\[43b.1\]]de ni tho ba mi mthong ste/_/snod rnams thams cad 'joms par byed/_/rnam par smin de 'di 'dra'o/_/'od srung ngag ni bsrung bar bya/_/yid kyang shin tu bsdam par bya/_/mi dge ba yi chos rnams kun/_/gzhan la brjod par mi bya'o/_/skye ba'i 'khor ba sdug bsngal te/_/sred pas 
[\[43b.2\]]skye ba 'phel bar 'gyur/_/de bas brtan pa chos spyod cig_/chos ma yin pa rnam par spongs/_/'od srung byang chub sems dpa' khyim pa chos gsum dang ldan na rgyal rigs shing sA la chen po lta bu rnams dang skal ba mnyam par skye bar 'gyur zhing /_gzugs bzang ba dang /_mdzes pa 
[\[43b.3\]]dang /_blta na sdug pa dang /_kha dog bzang po rgyas pa mchog dang ldan pa dang /_le lo med pa dang /_gsal ba dang /_shin tu rnam par nges par 'gyur te/_gsum gang zhe na/_'od srung 'di la byang chub sems dpa' khyim pas sngon ma mthong ba'i dge sbyong dang /_bram ze dag mthong na 
[\[43b.4\]]'di dag ni sbyin gnas so/_/'di dag ni mchod par 'os pa'o/_/'di dag ni phyag bya bar 'os pa'o/_/'di dag ni bsod nams kyi zhing ngo zhes dga' ba bskyed de/_de dag dga' bar gyur pa'i sems kyis gos dang /_zas dang /_mal cha dang /_na ba'i gsos sman dang /_yo byad rnams 
[\[43b.5\]]kyis 'gron du gnyer te/_'od srung chos dang po 'di dang ldan pa'i byang chub sems dpa' khyim pa rgyal rigs shing sa la chen po lta bu dang /_skal ba mnyam par skye bar 'gyur ro/_/'od srung gzhan yang byang chub sems dpa' khyim pa yi dam snying po can la gnas pa yin te/_de yi dam 
[\[43b.6\]]snying po can la gnas pas ji skad smras pa bzhin byed cing /[ {]brdzun [,]rdzun [}]du smra ba ma yin te/_'od srung chos gnyis pa 'di dang ldan pa'i byang chub sems dpa' khyim pa rgyal rigs shing sA la chen po lta bu rnams dang skal ba mnyam par skye bar 'gyur ro/_/'od srung gzhan yang byang chub sems 
[\[43b.7\]]dpa' khyim pa dge sbyong dang /_bram ze tshul khrims dang ldan pa de dag la bsnyen bkur byas nas snying po len te/_'od srung chos gsum pa 'di dang ldan pa'i byang chub sems dpa' khyim pa rgyal rigs shing sA la chen po lta bu rnams dang skal ba mnyam par skye bar 'gyur ro/_/de la 'di skad ces 
[\[44a\]]
[\[44a.1\]]bya ste/_des ni shes rab rang bzhin can/_/khrims ldan mang du thos mthong nas/_/yid bde ba ni bskyed byas te/_/song nas de dag 'gron du gnyer/_/de dag 'gron du gnyer byas nas/_/de ni yang dag ji bzhin byed/_/de ni gtong rgyun mi gcod cing /_/de la 'gras par 'gyur 
[\[44a.2\]]ba med/_/gang gi don du bsnyen bkur ba/_/snying po de ni len par byed/_/sna tshogs shes pa'i khyad par gyis/_/rin chen shin tu dkon la yang /_/gang dag dad pa 'di 'dra zhing /_/byang chub la yang mngon zhugs pa/_/de dag ye shes spyod yul ba/_/byang chub rnyed par dka' ba 
[\[44a.3\]]med/_/'tsho ba mchog gis 'tsho byas nas/_/longs spyod mchog rnams sdud par byed/_/chos kyi dam pa yongs su tshol/_/mya ngan 'das pa mchog la reg_/rigs mchog rnams su skye bar 'gyur/_/gzugs kyi dam pa mngon par 'grub/_/chos gos dam pa 'chang bar byed/_/de ni mya ngan 
[\[44a.4\]]'das mchog 'thob/_/mkhas pa'i mi ni 'di 'dra'i chos/_/de dag shes par gyur nas ni/_/kun tu spyod de thub pa yis/_/nye bar bstan la gus par byed/_/mi de sangs rgyas theg pa yi/_/theg pa mchog gis 'gro bar byed/_/mya ngan 'das pa bsil ba'i dngos/_/'di ni de yi 'bras bu 
[\[44a.5\]]mchog_/ci 'dra ba yi las byas pa/_/rnam par smin pa de 'drar 'gyur/_/bskal pa bye ba phrag brgyar yang /_/de ni chud zar 'gyur ba med/_/'od srung byang chub sems dpa' khyim pa chos gsum dang ldan na khyim gyi sa la gnas nas bla na med pa yang dag par rdzogs pa'i byang chub mngon par rdzogs 
[\[44a.6\]]par sangs rgyas kyi bar du ji ltar nam du yang 'dod pa'i yon tan lnga po dag la yongs su spyod par mi 'gyur ba de lta bu'i dge ba'i rtsa ba skyed de/_gsum gang zhe na/_'od srung 'di la byang chub sems dpa' khyim pa bslab pa'i gzhi lnga dang ldan pa yin te/_de gzhan la yang 'dod pa bsngags par mi 
[\[44a.7\]]byed cing /_bud med dang rgyu ba ma yin gyi rang gi don la mngon par brtson pa yin te/_bdag ni bud med dang bsten pas chog gis bdag bla na med pa yang dag par rdzogs pa'i byang chub mngon par rdzogs par sangs rgyas kyi bar du 'dod pa'i yon tan lnga po dag dang phrad par ma gyur cig ces sems kyang skyed de/_
[\[44b\]]
[\[44b.1\]]'od srung chos dang po 'di dang ldan pa'i byang chub sems dpa' khyim pa bla na med pa yang dag par rdzogs pa'i byang chub mngon par rdzogs par sangs rgyas kyi bar du nam yang 'dod pa'i yon tan lnga po dag la yongs su mi spyod do/_/'od srung gzhan yang byang chub sems dpa' khyim pa 'di lta bu'i mdo 
[\[44b.2\]]sde 'di dag thos nas dad pa skyed cing dad nas kyang yongs su tshol lo/_/'od srung gzhan yang mdo sde 'di lta bu 'di dag gzung dka' bas yongs su zin par 'gyur te/_'on kyang lung 'bogs par byed/_rtsom par byed do/_/'od srung gzhan yang gang zhig chos 'di lta bu 'di dag thos nas 'gyod 
[\[44b.3\]]pa'i gnas mtha' dag sel bar 'gyur te/_de dge ba'i rtsa ba des chags pa med pa'i spobs pa dang /_grol ba'i spobs pa dang ldan par 'gyur/_shi 'phos kyang rung /_shi 'phos par ma gyur kyang rung ste/_de bzhin gshegs pa rnams myur du mthong bar 'gyur/_shi 'phos nas kyang mtho ris kyi 
[\[44b.4\]]'jig rten du 'gro bar 'gyur te/_de bla na med pa yang dag par rdzogs pa'i byang chub dang ring ngo snyam du shes par mi bya ste/_'od srung chos gnyis pa 'di dang ldan pa'i byang chub sems dpa' khyim pa bla na med pa yang dag par rdzogs pa'i byang chub mngon par rdzogs par sangs rgyas kyi bar 
[\[44b.5\]]du 'dod pa'i yon tan lnga po dag la mi spyod do/_/'od srung gzhan yang byang chub sems dpa' khyim pa dge ba'i rtsa ba thams cad bla na med pa yang dag par rdzogs pa'i byang chub tu yongs su bsngo ste/_de gzugs la dga' ba ma yin/_sgra la dga' ba ma yin/_dri la dga' ba ma yin/_ro la 
[\[44b.6\]]dga' ba ma yin/_reg la dga' ba ma yin/_longs spyod la dga' ba ma yin/_dbang phyug la dga' ba ma yin/_g.yog 'khor la dga' ba ma yin te/_des 'dus ma byas kyi sems dang /_'dus ma byas kyi rnam par smin par gyur nas myur du bla na med pa yang dag par rdzogs pa'i byang chub 
[\[44b.7\]]mngon par rdzogs par 'tshang rgya ste/_bla na med pa yang dag par rdzogs pa'i byang chub mngon par rdzogs par sangs rgyas kyi bar du 'dod pa'i yon tan lnga po dag la yongs su mi spyod de/_'od srung chos gsum pa 'di dang ldan pa'i byang chub sems dpa' khyim pa bla na med pa yang dag par rdzogs 
[\[45a\]]
[\[45a.1\]]pa'i byang chub mngon par rdzogs par sangs rgyas kyi bar du 'dod pa'i yon tan lnga po dag la mi spyod do/_/de la 'di skad ces bya ste/_khyim pa bslab pa'i gzhi lnga po/_/bsrung ba dag ni legs bsrungs te/_/bud med dang ni 'du ba spong /_/de la smod cing bshung bar byed/_/'di 'dra ba yi 
[\[45a.2\]]chos 'di dag_/yongs su tshol bas ngoms pa med/_/'gyod pa'i gnas ni gang yin pa/_/de dag des ni myur du sel/_/dge ba'i chos rnams thams cad kyang /_/byang chub don du sngo bar byed/_/de ni dge ba'i rtsa ba des/_/'dod pa'i yon tan myur du spong /_/rtag tu mang du thos par 'gyur/_/
[\[45a.3\]]snying rje yang dag bskyed nas su/_/srog chags rnams la chos ston cing /_/byang chub lam ni yongs su tshol/_/de bas 'di 'dra rnams thos nas/_/'dun pa bzang po bskyed bya zhing /_/'dod pas bsten par mi bya ste/_/'khor lo myur du bskor bar bya/_/de nas bcom ldan 'das la tshe dang ldan pa 'od srung 
[\[45a.4\]]chen pos 'di skad ces gsol to/_/btsun pa bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_'od srung de'i phyir khyod kyis chos kyi rnam grangs 'di sdom pa gsum bstan pa zhes bya bar zung shig_/byang chub 
[\[45a.5\]]sems dpa'i bslab pa yongs su brjod pa zhes bya bar yang zung shig_/chos thams cad yang dag par 'du ba zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa 'od srung chen po dang /_thams cad dang ldan pa'i 'khor de dang /_lha dang /_dri za dang /_
[\[45a.6\]]mi dang /_lha ma yin du bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_sdom pa 
[\[45a.7\]]gsum bstan pa zhes bya ba le'u dang po rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lots+tsha ba ban de ye shes sdes bsgyur cing zhus te skad gsar bcad kyis kyang bcos nas gtan la phab pa//_//
[\[45b\]]
[\[45b.1\]{D46}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u gnyis pa ste sgo mtha' yas par sbyong ba bstan pa/_bam po dang po/_/rgya gar skad du/_Ar+ya a nan ta mu kha pa ri sho d+ha na nir de sha pa ri brta nA ma ma hA yA na sU tra/_
[\[45b.2\]]bod skad du/_'phags pa sgo mtha' yas pa rnam par sbyong ba bstan pa'i le'u zhes bya ba theg pa chen po'i mdo/_/sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na 
[\[45b.3\]]'od ma'i tshal bya ka lan da ka gnas pa na dge slong gi dge 'dun chen po dang /_byang chub sems dpa' sems dpa' chen po sangs rgyas kyi zhing sna tshogs nas 'dus pa skye ba gcig gis thogs pa'i byang chub sems dpa' grangs med dpag tu med pa rnams dang thabs cig tu bzhugs so/_/yang 
[\[45b.4\]]de'i tshe na bcom ldan 'das 'khor brgya stong du mas bskor cing mdun gyis bltas nas chos ston to/_/de nas byang chub sems dpa' bkod pa mtha' yas zhes bya ba 'khor de nyid du 'dus te 'dug par gyur pa de stan las langs te/_chos gos phrag pa gcig la gzar nas pus mo g.yas 
[\[45b.5\]]pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das de bzhin gshegs pas bdag la skabs phye na bcom ldan 'das 
[\[45b.6\]]de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol pa dang /_bcom ldan 'das kyis byang chub sems dpa' bkod pa mtha' yas la 'di skad ces bka' stsal to/_/bkod pa mtha' 
[\[45b.7\]]yas khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang /_ngas dris pa de dang de'i lung bstan pas khyod kyi sems rangs par bya'o/_/de skad ces bka' stsal ba dang /_bcom ldan 'das la byang chub sems dpa' 
[\[46a\]]
[\[46a.1\]]bkod pa mtha' yas kyis 'di skad ces gsol to/_/bcom ldan 'das byang chub sems dpa' sems dpa' chen po ye shes tshad ma mchis pa dang /_dpag tu ma mchis pa dag la yang dag par rab tu zhugs pa rnams dang /_go cha chen po bgos pa rnams kyi slad du 
[\[46a.2\]]de bzhin gshegs pa la bdag phyogs 'ga' zhig yongs su zhu'o/_/bcom ldan 'das byang chub sems dpa' sems dpa' chen po thabs la mkhas pa chen po'i sa la yang dag par rab tu zhugs pa rnams dang /_don mtha' yas pa shes pa'i thabs la mkhas pa la yang dag par rab tu zhugs pa rnams dang /_
[\[46a.3\]]rnam par nges pa'i ye shes chen po yang dag par brtsams pa la yang dag par rab tu zhugs pa rnams dang /_byang chub kyi lam la yang dag par zhugs pa de lta bu de dag gi slad du/_de bzhin gshegs pa la bdag yongs su zhu'o/_/bcom ldan 'das byang chub sems dpa' sems dpa' 
[\[46a.4\]]chen po sems can thams cad la phan pa nye bar bsgrub pa la yang dag par rab tu zhugs pa rnams dang /_sems dpe ma mchis pa rnams dang /_chos thams cad rnam par dag par shes pa'i don la sems pa rnams dang /_thabs la mkhas pa'i shes pa chen pos rab tu rnam par 'byed 
[\[46a.5\]]pa rnams dang /_don tshad ma mchis pa rnam par nges pa'i thabs la mkhas pa rjes su thob par 'tshal ba rnams dang /_seng ge'i khri chen po mngon par 'tshal ba rnams dang /_thams cad mkhyen pa'i seng ge'i khri gdan la mngon par mchis pa rnams dang /_rnam par gnon pa chen po 
[\[46a.6\]]nges par brtsams pa la yang dag par rab tu zhugs pa rnams dang /_phyir mi ldog pa'i nges pa'i tshig sna tshogs la mkhas pa rnams dang /_rnam par 'byed pa'i brtson 'grus chen po kun tu brtsams pa'i go cha chen po shin tu bgos pa de dag gi slad du de bzhin gshegs pa la bdag 
[\[46a.7\]]yongs su zhu bar 'tshal lo/_/bcom ldan 'das sems can gang dag sems can thams cad kyi mchog bgyid par 'tshal ba rnams dang /_sems can thams cad la dbang phyug gis dbang sgyur ba'i pha rol tu phyin par 'tshal ba rnams dang /_bcom ldan 'das gang dag 
[\[46b\]]
[\[46b.1\]]thogs pa ma mchis pa'i mi 'jigs pa'i shes pa rjes su thob par 'tshal ba rnams dang /_mi 'jigs pa gang la gnas nas sems can rnams la 'phel ba ma mchis pa dang 'grib pa ma mchis pa'i thabs dang rkyen gyis chos ston par 'gyur ba rnams dang /_thabs la mkhas pas 
[\[46b.2\]]sems can rnams la chos thams cad kyi don rgya cher ston par 'gyur ba rnams dang /_chos rnams kyi ngo bo nyid kyi rang bzhin la ji lta ba bzhin du 'jug par ston par 'gyur ba rnams dang /_bcom ldan 'das gang dag dpe ma mchis pa'i sems dang /_bla na ma mchis pa'i sems 
[\[46b.3\]]dang /_mchog gi sems dang ldan pa rnams dang /_sems kyi dbang phyug rjes su thob par 'tshal ba de dag gi slad du de bzhin gshegs pa la bdag yongs su zhu bar 'tshal lo/_/bcom ldan 'das gang dag 'jig rten thams cad la sman pa dang bde ba'i slad du ma rig pa'i sgo nga'i 
[\[46b.4\]]sbubs brtol nas slob dpon la mi ltos par rang byung gi ye shes kyi mdzod dang /_lha dang bcas pa'i 'jig rten gyi mchog dang /_gtso bo dang /_khyad par du 'phags pa dang /_rab dang rab kyi mchog tu 'gyur bar 'tshal ba de dag gi slad du de bzhin gshegs pa la bdag yongs su zhu 
[\[46b.5\]]bar bgyid do/_/bcom ldan 'das sems can gang dag 'jig rten thams cad la sman pa dang bde ba'i slad du nye bar gnas pa rnams dang /_mi 'jigs pa chen po'i ye shes rjes su thob par 'tshal ba rnams dang /_rang byung gi ye shes kyi stobs la gnas nas ye shes mtha' yas 
[\[46b.6\]]pa ston pa'i thabs la mkhas pa rnam par 'byed par 'tshal ba rnams dang /_rnam par nges pa'i chos mtha' yas mu med pa dag rab tu ston par 'tshal ba rnams dang /_bcom ldan 'das gang dag lha dang bcas pa'i 'jig rten dag 'od kyis snang bar bgyi bar 'tshal ba de dag gi 
[\[46b.7\]]slad du/_de bzhin gshegs pa la bdag yongs su zhu bar bgyid do/_/bcom ldan 'das gang dag thabs la mkhas pas sems can rnams la bla na med pa'i ye shes rgya chen po thogs pa ma mchis pa dag yang dag par rab tu ston par 'tshal ba rnams dang shin tu rnam par 
[\[47a\]]
[\[47a.1\]]dag pa'i ye shes ston pa'i thabs la mkhas pa rnam par 'byed par 'tshal ba de dag gi slad du de bzhin gshegs pa la bdag yongs su zhu bar 'tshal lo/_/bcom ldan 'das gang dag thams cad mkhyen pa'i ye shes kyi thabs la mkhas pa'i sa rjes su 
[\[47a.2\]]thob par 'tshal ba de dag gi slad du de bzhin gshegs pa la bdag yongs su zhu bar 'tshal lo/_/bcom ldan 'das byang chub sems dpa' rnams sa gang la gnas nas myur du sangs rgyas kyis yongs su rdzogs par bgyid pa rnams dang /_thabs la mkhas pa'i 
[\[47a.3\]]pha rol tu phyin pa bsam gyis mi khyab pa dag rtogs par bgyid pa rnams dang /_tshegs chung ngus sems can yongs su smin par bgyi ba'i thabs la mkhas pa bsam gyis mi khyab pa dag rtogs par bgyid pa rnams dang /_ye shes gang gis sems can rnams kyi 
[\[47a.4\]]mi dge ba'i chos rnams spang ba dang /_dge ba'i chos rnams spel ba dang /_byang chub kyi lam dang /_thams cad mkhyen pa'i gdung rigs kun tu bsten par bgyi ba dang /_sems can stong phrag mang po dpag tu ma mchis pa rnams bla na med pa yang dag par rdzogs pa'i 
[\[47a.5\]]byang chub las phyir mi ldog pa la so sor 'god par bgyid pa'i ye shes de lta bu dag mngon sum du bgyi ba'i slad du sgrub par bgyid pa rnams dang /_bcom ldan 'das sems can rnams dang /_byang chub sems dpa' rnams la byang chub kyi lam yang dag par rab tu ston 
[\[47a.6\]]pa rnams dang /_sangs rgyas kyi chos rnams la yang dag par dga' ba de dag gi slad du de bzhin gshegs pa la bdag yongs su zhu bar bgyid do/_/bcom ldan 'das 'khor mang po 'dus par gyur pa 'di dag la gang de bzhin gshegs pas de lta bu'i chos kyi sgo dag 
[\[47a.7\]]bstan pa'i dus ni 'di lags/_tshod ni 'di lags kyis de lta bu'i chos kyi sgo dag bshad cing de lta bu'i chos bstan pa de dag nye bar bsgrub tu gsol/_byang chub sems dpa' 'di dag kyang ji ltar bsam gyis mi khyab pa'i smon lam yongs su rdzogs shing thams cad kyang skye 
[\[47b\]]
[\[47b.1\]]ba gcig gis thogs pa dge ba'i rtsa ba yongs su smin pa sha stag lags na/_bcom ldan 'das ji ltar byang chub sems dpa' 'di dag chos kyi tshul tshad ma mchis pa rnam par 'byed pa la mkhas pa'i gzhir 'gyur ba dang /_nges pa'i tshig gi don thams cad rtogs shing ston par 
[\[47b.2\]]'gyur ba dang /_'tshal na byang chub mngon par rdzogs par 'tshang rgya bar 'gyur ba dang /_'tshal na rdzu 'phrul gyi stobs mtha' yas pa dag la gnas nas sems can tshad ma mchis pa rnams yongs su smin par bgyid par 'gyur ba dang /_sangs rgyas kyi chos rnams dang /_
[\[47b.3\]]sangs rgyas kyi ye shes kun tu gzung ba la mkhas par bgyi ba'i slad du de bzhin gshegs pas de dag la gzungs kyi sgo la mkhas pa de lta bu dag nye bar bsgrub tu gsol/_bcom ldan 'das ji ltar de bzhin gshegs pas de lta bu'i chos kyi sgo dag yang dag par rab tu bshad 
[\[47b.4\]]na sems can dpag tu ma mchis pa dag kyang byang chub kyi lam la mkhas shing yongs su smin par 'gyur ro/_/bcom ldan 'das de bzhin gshegs pas sngon yun ring po nas sems can tshad ma mchis dpag tu ma mchis pa dag sangs rgyas kyi mkhyen pa dang /_rang byung gi 
[\[47b.5\]]ye shes la so sor dgod par smon lam mdzad pa de'i dus ni 'di lags kyis/_bcom ldan 'das ji ltar byang chub sems dpa' 'di dag rang rang gi dge ba'i rtsa ba yongs su smin par 'gyur ba dang /_slar zhing rgya cher gong nas gong du smon lam bsam gyis mi khyab pa la 
[\[47b.6\]]mkhas pas gnas par 'gyur ba dang /_de bzhin gshegs pa'i mthus thabs la mkhas pa bsam gyis mi khyab pa dang /_tshad ma mchis pa dag 'thob par 'gyur ba de ltar de dag la gzungs kyi sgo de lta bu dag bshad cing rab tu bstan du gsol/_bcom ldan 'das de 
[\[47b.7\]]bzhin gshegs pa dgra bcom pa yang dag par rdzogs pa'i sangs rgyas ni thabs la mkhas pa mtha' yas pa dag ni thugs su chud/_mi 'jigs pa chen po'i sa la ni shin tu rab tu zhugs/_bskal pa bye ba dpag tu ma mchis pa nas yang dag par bsgrubs pa'i dgongs pas 
[\[48a\]]
[\[48a.1\]]ni sems can thams cad kyi bsam pa bsgrub pa la mkhas na/_bcom ldan 'das 'khor 'di dag thams cad ni de bzhin gshegs pa'i zhal du lta zhing 'khor 'di dag ni de bzhin gshegs pa la lta bas ngoms ma 'tshal/_thams cad mkhyen pa'i 
[\[48a.2\]]ye shes yongs su tshol bas ngoms ma 'tshal chos yongs su tshol bas ngoms ma 'tshal/_don rnam par nges pa'i chos kyi mdzod nyan pas ngoms ma 'tshal ba lags kyis/_bcom ldan 'das de bzhin gshegs pa ni 'khor 'di rnams kyi bsam pa bsgrub pa la mkhas 
[\[48a.3\]]shing de bzhin gshegs pas ni byang chub sems dpa' 'di dag thams cad kyi smon lam la mkhas pa yang rab tu mkhyen/_'jug pa la mkhas pa yang rab tu mkhyen/_yongs su smin par bgyi ba la mkhas pa yang rab tu mkhyen pas na/_bcom ldan 'das sangs 
[\[48a.4\]]rgyas kyi yul dang /_de bzhin gshegs pa'i yul bla na med pa la zhugs nas de dag la chos kyi sgo gang dag dang /_gzungs kyi sgo'i tshig gang dag gis chos thams cad rnam par nges pa la mkhas pa yongs su rdzogs par 'gyur ba de lta bu dag de bzhin gshegs pas 
[\[48a.5\]]bka' stsal cing bshad du gsol/_bcom ldan 'das ji ltar byang chub sems dpa' yongs su ma smin pa rnams yongs su smin par bgyi ba dang /_yongs su smin pa rnams mngon par shes pa myur ba dang /_rnam par grol ba'i ye shes gzigs pa'i thams cad mkhyen 
[\[48a.6\]]pa'i sems so sor thob par bgyi ba dang /_bcom ldan 'das gang dag ma nges pa'i sa la gnas pa'i sems can de dag gis chos bstan pa 'di thos nas thams cad mkhyen pa'i yul la yongs su smin par 'gyur ba de lta bu'i slad du/_de bzhin gshegs pa la bdag 
[\[48a.7\]]shin tu rnam par nges pa dag yongs su zhu'o/_/bcom ldan 'das byams pa chen pos sems can rnams yongs su gzung ba'i slad du chos bshad pa 'di la bzhugs su gsol/_bcom ldan 'das ji ltar slad ma'i dus slad ma'i tshe na gnod sems che ba'i dus dang /_
[\[48b\]]
[\[48b.1\]]'dod chags dang /_zhe sdang dang /_gti mug dang nyon mongs pa mang po 'byung ba'i dus dang /_ma rig pas zin par gyur pa'i sems can rnams chos 'khrug pa 'chab par bgyid pa'i dus dang /_chos la rtsod cing 'thab pa'i dus na byang chub sems dpa' rnams byams pa chen 
[\[48b.2\]]pos yang dag par zin pa'i sems kyis 'khrug pa de la bzod cing ji mi snyam par bgyid pa dang /_rtsod pa ma mchis par chos kyi tshul 'di la nges par 'byung bar 'gyur ba dang /_snying rje chen pos yongs su zin pas rtsod pa ma mchis shing /_rjes su 'thun par 'gyur ba dang /_
[\[48b.3\]]dge ba'i rtsa ba'i stobs bskyed pa dag rjes su thob par bgyi ba'i slad du bcom ldan 'das de bzhin gshegs pa la bdag don rnam par nges pa 'di dag yongs su zhu'o/_/bcom ldan 'das de bzhin gshegs pa byang chub sems dpa' rnams la thogs pa ma mchis pa'i chos 
[\[48b.4\]]kyi tshul 'di rnam par dbye bar bzhed na/_bcom ldan 'das gang dag chos thams cad kun tu bsdu ba la mkhas par 'gyur ba'i chos bstan pa'i sgo dang /_chos snang ba'i sgo de dag gang lags/_de bzhin gshegs pas chos thams cad bsdu ba la mkhas pa gang dag gis chos 
[\[48b.5\]]kyi tshul 'di ni bslu ba med cing nye bar zhi ba'o/_/zhes bstan cing /_chos kyi gter dpag tu ma mchis pa dag rnam par dbye bar gsol/_chos kyi mdzod rnams rnam par dgrol du gsol/_de bzhin gshegs pa ni zil gyis mi non cing nyams pa mi mnga' la rgyun mi 
[\[48b.6\]]'chad pa'i dgongs pa phun sum tshogs pa dang ldan pas pha rol rgol ba thams cad ni chos dang 'thun pas tshar bcad cing rab tu btul/_bdud thams cad ni pham par mdzad/_sangs rgyas kyi chos rnams kyis sems can rnams la dge ba'i rtsa ba ni yang dag par sgrub/_
[\[48b.7\]]sems can rnams la smon lam la mkhas pa mtha' yas pa mngon par 'phags pa dag ni yang dag par sgrub cing kun tu ston/_thams cad mkhyen pa'i ye shes 'di la ni mngon par 'phags/_chos kun bsdu ba tshad ma mchis pa rnams ni rjes su dgongs/_spobs pa 
[\[49a\]]
[\[49a.1\]]phun sum tshogs pa mtha' yas pa dag dang ni ldan na rnam par gsal ba'i tshig 'bru dpe ma mchis pa rnams dang /_shin tu rnam par sbyangs pa'i so so yang dag par rig pa rgyun mi 'chad pa rnams kyis gzungs kyi tshul la mkhas pa mtha' yas pa khong du 
[\[49a.2\]]chud par 'gyur ba dang /_chos thams cad shin tu rnam par nges pa'i tshul la mkhas par 'gyur ba dang /_sems can rnams la bsam pa sgrub par bskul ba dang /_sems can rnams la sngon gyi mtha' dang /_phyi ma'i mtha'i sbyor ba bstan pa dang /_'das pa dang /_ma 
[\[49a.3\]]'ongs pa dang /_da ltar byung ba'i chos rnams yang dag par bstan pa dang /_rgyu la rag las pa rnams yang dag par bstan pa dang /_chos gang la yang mngon par zhen pa ma mchis par sems can rnams la chos bstan pa dang /_phyogs bcu'i 'jig rten gyi khams dag na 
[\[49a.4\]]sangs rgyas bcom ldan 'das rnams de dag la yang dag pa'i ched du brjod pa gsung bar 'gyur ba dang /_phyogs bcu'i 'jig rten gyi khams kun tu rdzu 'phrul gyi stobs dang /_mi 'jigs pas sems can rnams kyi chos la lta ba spang bar bgyi ba dang /_sems can 
[\[49a.5\]]rnams la rnam par nges pa'i chos bsam gyis mi khyab pa dag bstan pa dang /_sangs rgyas kyi ye shes yongs su smin par bgyi ba la mkhas pa de lta bu'i chos kyi gtam 'bel ba dag bka' stsal du gsol/_bcom ldan 'das de ltar thabs la mkhas pa chen po'i 
[\[49a.6\]]sa yongs su brtag pa'i ched dang /_don thams cad shes pa'i thabs la mkhas pa bsam gyis mi khyab pa dag yang dag par bsdu ba'i slad du de bzhin gshegs pa la bdag yongs su zhu'o/_/bcom ldan 'das gzhan yang chos gang gis byang chub sems dpa' 
[\[49a.7\]]rnams kyi smon lam la mkhas pa dang /_yongs su smin par bgyi ba la mkhas pa dang /_thabs la mkhas pa yongs su rdzogs par 'gyur ba dang /_ji ltar byang chub sems dpa' rnams kyis chos bstan pa 'di thos na chos kyi snang ba chen po so sor 'thob par 
[\[49b\]]
[\[49b.1\]]'gyur ba dang /_byang chub kyi lam yongs su smin par 'gyur ba dang /_smon lam gyi khyad par la mkhas pa yongs su smin par 'gyur ba de lta bu'i chos dag de bzhin gshegs pas bshad du gsol/_de skad ces gsol pa dang /_bcom ldan 'das kyis byang chub 
[\[49b.2\]]sems dpa' bkod pa mtha' yas la 'di skad ces bka' stsal to/_/bkod pa mtha' yas gang khyod de ltar shin tu dul ba'i blos de bzhin gshegs pa la yongs su zhu ba ni legs so legs so/_/bkod pa mtha' yas ji ltar yang khyod byang chub sems dpa' rnams 
[\[49b.3\]]kyi thabs la mkhas pa yongs su rdzogs par bya ba'i phyir zhugs pa dang /_ji ltar yang khyod byang chub sems dpa' rnams kyi smon lam rnam par dag par bya ba'i phyir zhugs shing byang chub sems dpa' thams cad kyi ched dang /_sems can thams cad la snying rje ba'i phyir 
[\[49b.4\]]de ltar de bzhin gshegs pa la shin tu rnam par nges pa dag yongs su zhu ba ni khyod kyis yon tan mthar thug par sla ba ma yin no/_/bkod pa mtha' yas de'i phyir nyon la legs par rab tu yid la zung shig dang /_ji ltar byang chub sems dpa' rnams thams 
[\[49b.5\]]cad mkhyen pa'i ye shes kyi yul la de dag dang /_/gzhan yang yon tan tshad med pa dag gis mngon par 'phags par 'gyur ba de lta bu'i chos bstan pa dag bshad par bya'o/_/bcom ldan 'das legs so zhes byang chub sems dpa' bkod pa mtha' yas bcom ldan 'das kyi 
[\[49b.6\]]ltar nyan pa dang /_bcom ldan 'das kyis 'di skad ces bka' stsal to/_/bkod pa mtha' yas 'di la byang chub sems dpa' smon lam la mkhas pa mtha' yas pa mngon par 'dod pa rnams kyis de bzhin gshegs pa rnams kyi dgongs pa'i gsang ba'i tshig la 'jug 
[\[49b.7\]]par bya/_kun tu gzung bar bya/_nges par brtag par bya/_tshul bzhin du yid la nye bar brtag par bya'o/_/ji ltar tshul bzhin du nye bar brtag par bya zhe na/_bkod pa mtha' yas de bzhin gshegs pa'i bstan pa 'di ni ji tsam du yang dag par bsdu ba la mkhas 
[\[50a\]]
[\[50a.1\]]pa'i sangs rgyas kyi ye shes las 'byung bas yongs su ma dag pa las 'byung ba med do/_/bkod pa mtha' yas de la byang chub sems dpa' rnams kyis 'di la yang dag par rab tu bslab par bya ste/_'di ltar sangs rgyas bcom ldan 'das rnams kyis chos 
[\[50a.2\]]bstan pa rnams ni de dag gis chos 'di dag nyid la nges par bsten cing thugs rje chen po la gnas nas/_sems can rnams la byams pa chen pos khyab par mdzad pa las 'di ltar rnam par nges pa'i chos rnams mtshungs par 'byung ste/_sems can dman pa la mos pa kha cig ni nyan 
[\[50a.3\]]thos kyi sa la 'jug par 'gyur ro/_/ngan pa'i sa la mos pa'i sems can kha cig ni rang sangs rgyas kyi sa la 'jug par 'gyur ro/_/smon lam chen po phun sum tshogs pa'i sems can rgya chen po la mos pa rnams ni thams cad mkhyen pa'i ye shes yongs su rdzogs pa la 'jug par 
[\[50a.4\]]'gyur ro/_/dman pa'i chos dang ngan pa'i chos rnams yongs su spangs pa nged ni rgya chen po'i chos la mos pa 'di dag la gnas shing nged kyis de bzhin gshegs pa rnams kyi dgongs pa bstan pa'i gsang tshig gi mtshams de dag mkhyen nas/_sems can rnams kyi dbang po ji 
[\[50a.5\]]lta ba bzhin du yongs su smin par bya ba dang /_mos pa ji lta ba bzhin du yongs su smin par bya ba'i phyir de bzhin gshegs pa rnams kyi chos bstan pa tshig 'bru dpe med pa dang /_rgya che ba dang /_gya nom pa rnams kyis chos thams cad yang dag par blangs pa dag 'byung ste/_
[\[50a.6\]]chos de dag thams cad ni mnyam pa ste/_lhag pa med pa/_chad pa med pa/_gzugs med pa ma yin pa/_gzugs mnyam pa yin pa/_'grib pa med pa/_yongs su rdzogs pa med pa/_mtha' yas pa/_'chi ba med pa/_rang bzhin gyis rnam par dag pa'o/_/
[\[50a.7\]]sangs rgyas bcom ldan 'das rnams kyis chos bstan pa'i ngo bo nyid kyi rang bzhin yang dag pa ji lta ba bzhin du mthong zhing rtogs par 'gyur yang chos gang yang rab tu rtogs pa yang med/_yang dag par rtogs pa yang med do/_/de ci'i phyir zhe na/_chos thams cad ces bya ba 
[\[50b\]]
[\[50b.1\]]ni de bzhin gshegs pas rnam grangs su bstan te gsungs pas na gang rnam grangs su bstan te gsungs pa'i chos de la ni chos dang chos ma yin pa'i gnas skabs su gdags pa med pa'i phyir ro/_/rjes su btags pa'i chos thams cad ni don dam par yang dag pa nyid du na 
[\[50b.2\]]gdags su med de/_chos rnams kyi yang dag pa ji lta ba bzhin du gzhol bar de bzhin gshegs pas gsungs so/_/chos dang chos ma yin pa rnams ni rnam par rtog pas nye bar gnas par byas pa ma yin/_rnam par mi rtog pas kyang ma yin no/_/chos thams cad ni rtog 
[\[50b.3\]]pa ji lta ba bzhin du mnyam pa nyid yin pas rnam par ma brtags pa'o/_/chos thams cad ni khyad par khong du chud pas khyad par med pa'o/_/chos thams cad ni byung ba med pas ma byung ba'o/_/chos thams cad ni yang dag pa ma yin pa'i rnam par rtog pas yongs su brtags 
[\[50b.4\]]shing kun nas bslang bas dngos po med pa'o/_/chos thams cad ni kun nas slong ba la rag las pas kun nas ldang ba med pa'o/_/chos thams cad ni phan tshun rdob pa med pas 'jug pa med pa'o/_/chos thams cad ni btang snyoms yongs su rdzogs pas ltos pa med pa'o/_/
[\[50b.5\]]chos thams cad ni blang ba dang dor ba med pas rjes su sbyor ba med pa ste 'dir ni smon lam gyi khyad par gyi las byed do/_/chos 'di dag thams cad ni ngo bo nyid med pa dang /_chos kyi ngo bo nyid las shin tu 'das pas bdag gi ba med pa'o/_/chos 'di dag thams cad ni spros 
[\[50b.6\]]pa med pas khyad par med cing mnyam pa'o/_/chos 'di dag ni ji ltar smon pa de ltar yang dag par 'grub kyang de la smon par byed pa gang yang med pa'o/_/chos 'di dag thams cad ni rag las pa las gzhol bas ci yang ma yin pa'o//_/de'i phyir de bzhin gshegs pas 
[\[50b.7\]]chos 'di dag thams cad ni rmi lam dang sgyu ma'i rang bzhin lta bur bstan te chos rnams kyi rang bzhin gang yin pa de la ni rab dang 'bring dang tha mar dbye ba [{]chung zad [,]cung zad [}]kyang med do/_/de lta bas na nged ni smon lam rnam par dag pas sems can rnams la phan gdags pa'i phyir 
[\[51a\]]
[\[51a.1\]]smon lam rgya chen po dag la rab tu bkod nas chos gang la yang mngon par zhen pa med pa la rab tu dgod pa mdzad do/_/bkod pa mtha' yas 'di ni nyi ma'i rigs kyi 'od zer snang bar byed pa dang /_chos kyi snang ba gang gis byang chub sems dpa' rnams kyi smon lam 
[\[51a.2\]]gyi khyad par phun sum tshogs pa dag rnam par 'phel zhing mngon par 'phags par 'gyur ba'i chos kyi snang ba yin no/_/de lta bas na chos kyi tshul bstan pa 'di la mos pa'i rigs kyi bu dag ni sems can rnams la chos kyis snang bar byed do/_/bkod pa mtha' yas de la byang chub 
[\[51a.3\]]sems dpa' nang du tshul bzhin du sems pa dang /_phyi rol tu dran pa mi g.yeng ba dang /_sgrib pa spang ba la gnas pa dang /_byang chub sems dpa'i ting nge 'dzin kun tu snang ba rjes su dran pa dang /_chos zab mo la mos pa dag gis chos 'di la nye bar brtag par bya'o/_/chos 'di 
[\[51a.4\]]dag thams cad ni rkyen gyi don la mkhas pa so sor rtog par bya ba'i phyir de bzhin gshegs pas bstan pa ste/_rkyen gyi don gyi ngo bo nyid de yang rang bzhin gyis gsog gsob ya ma brla snying po med pa ste/[ {]brdzun [,]rdzun [}]pa slu ba'i chos su bstan to/_/rgyu dang rkyen gang dag gis sems 
[\[51a.5\]]can rnams kun nas nyon mongs par gyur pa de dag kyang gsog gso ba ya ma brla snying po med pa ste/[ {]brdzun [,]rdzun [}]pa slu ba'i chos yin no/_/rgyu dang rkyen gang dag gis sems can rnams rnam par dag par 'gyur ba de dag kyang phyogs bcu'i 'jig rten gyi khams rnams su btsal kyang snang bar mi 
[\[51a.6\]]'gyur/_dmigs par mi 'gyur te chos 'di dag thams cad ni gzung ba dang 'dzin pa med cing yod pa ma yin pa'i phyir dmigs su med pa'o/_/de bzhin gshegs pas gang chos rnams kyang spang bar brtags na chos rnams ma yin pa rnams spangs pa lta smos kyang ci dgos te/_gang spang ba de 
[\[51a.7\]]yang blang ba med pa dang /_lhun gyis grub pa dang /_rang bzhin gyis rnam par dag pa'i phyir cung zad kyang yod pa ma yin no/_/chos thams cad ni rang bzhin ji lta ba bzhin du rtogs pa yin pas rnam par rtog pa dang yongs su rtog pa med pa'o/_/chos thams cad ni gzhan ma yin pa 
[\[51b\]]
[\[51b.1\]]nyid kyi phyir gnas bstan du med pa'o/_/de lta bas na chos 'di dag thams cad ni gnas med pa/_gnas pa med pa/_brjod pas ming du btags pa ste gang brjod pas ming du btags pa de ni ya ma brla ste/_rang gi ngo bo nyid med par nye bar gnas pa/_nye bar gnas pa ma yin pa/_
[\[51b.2\]]gnas pa med pa ste/_de ltar de dag ni gnas med pa'i phyir mi gnas pa'o/_/zad pa dang /_rnam par 'gyur ba dang /_'gog pa dag ni de bzhin gshegs pas rnam grangs kyi tshig gis bstan pa ste/_de bzhin gshegs pa rnams kyi dgongs pa'i rnam grangs 'di la 'jug par 
[\[51b.3\]]bya'o/_/dge ba 'am mi dge ba'i chos rnams la mngon par zhen par mi bya ste/_mi dge ba'i chos rnams la mngon par zhen pas/_mi dge ba'i chos rnams la mngon par zhen par 'gyur ro/_/mi dge ba'i chos rnams la mngon par zhen pas sdug bsngal dang /_yid mi 
[\[51b.4\]]bde ba'i chos rnams mngon par 'byung bar 'gyur ba 'di dag ni sdug bsngal 'phags pa'i bden par btags pas de bzhin gshegs pas mi dge ba'i chos kyi rnam grangs su bstan to/_/dge ba dang mi dge ba la mngon par zhen pa med pa dang /_sred pa 'gog pa 'di dag ni kun 
[\[51b.5\]]'byung ba spang zhing 'phags pa'i bden pa gnyis po rtogs par bya ba'i phyir de bzhin gshegs pas dge ba'i chos kyi rnam grangs su bstan to/_/'gog pa'i phyir dang /_rlom sems med pa'i phyir dang /_zad pa dang /_'dod chags dang bral ba la nye bar brtag pa dang /_
[\[51b.6\]]nye bar mi len pa dang /_mngon par dga' ba dang /_'du shes dang /_tshor ba med pa dang /_rlom sems dang bral ba 'di dag ni sdug bsngal 'gog pa 'phags pa'i bden pa rtogs par bya ba'i phyir de bzhin gshegs pas 'phags pa'i bden pa gsum pa'i rnam grangs 
[\[51b.7\]]su bstan to/_/chos ji lta ba bzhin du rtogs pa'i sa dang /_rlom sems dang /_g.yo ba dang /_spros pa thams cad las yang dag par 'das pa'i sa'i lam gang yin pa de dag yongs su btsal zhing yang dag pa'i lta ba bsgom pa nas/_yang dag pa'i ting nge 'dzin 
[\[52a\]]
[\[52a.1\]]gyi bar du yan lag brgyad dang ldan pa'i lam rnams bstan pa 'di ni sdug bsngal 'gog par 'gyur ba'i lam 'phags pa'i bden pa rtogs par bya ba'i phyir de bzhin gshegs pas 'phags pa'i bden pa bzhi pa'i rnam grangs su bstan te 'di ni 
[\[52a.2\]]sangs rgyas bcom ldan 'das rnams kyi sdug bsngal yongs su shes par bya ba dang /_kun 'byung ba spang ba dang /_'gog pa mngon sum du bya ba dang /_lam bsgom par bya ba dag las sdug bsngal kun 'byung ba dang /_sdug bsngal 'gog pa dang /_sdug bsngal 
[\[52a.3\]]'gog par 'gyur ba'i lam gyi rnam grangs su bzhag pa yin te/_sdug bsngal 'di ni yang dag par yod pa ma yin pa las btags par zad do/_/ma rig pa la sogs pa shes pa'i gzhi rnams ni 'di gnyis te/_de ci'i phyir zhe na/_shes pa med pa la ni gzhi cung zad kyang med 
[\[52a.4\]]pas de ni mngon par rtogs pa med pa/_snang ba med pa/_shes pa med pa/_khongs su gtogs pa med pas na de la gang gi gzhir 'gyur te/_med pa/_gsog_/[{]brdzun [,]rdzun [}]pa slu ba'i chos yin no/_/de la gzhi de yang yod pa ma yin pa las btags pa ste/_'di la 
[\[52a.5\]]ther zug tu mngon par zhen pa dang /_chad par mngon par zhen pa'i gzhi med pas na rlom sems su mngon par zhen pa med par sdug bsngal gyi gzhi la brtag par bya'o/_/de ltar gzhi med pa la mngon du shes pa yang med par yongs su shes par bya'o/_/ma rig pa'i sbyor ba las 
[\[52a.6\]]byung bas sdug bsngal ni mi shes pa'i rang bzhin can te ma rig pa ni gang dang yang mtshungs par ldan pa yang ma yin/_mi ldan pa yang ma yin pas de ni yod pa ma yin te/_de'i phyir de ni mtshungs par ldan pa ma yin no/_/de lta bas na ma rig pa la ni byed pa po gdags su med cing 
[\[52a.7\]]byed pa po mi dmigs pas mi rtog rnam par mi rtog_/mi byed rnam par mi byed do/_/bkod pa mtha' yas 'di ni byang chub sems dpa' rnams kyi rig pa dang rjes su 'thun pa/_ma rig pa'i rang gi ngo bo yongs su shes pa'i sgo ste/_gang gis ma rig pa'i mun pa bsal cing rig pa dang 
[\[52b\]]
[\[52b.1\]]rjes su 'thun pa'i chos kyi sgo mngon du gyur nas byang chub sems dpa' rnams kyi 'phags pa'i bden pa la mkhas pa rtogs par bya ba'i phyir sgo 'di dag yongs su sbyong zhing mngon par sgrub pa dang /_sdug bsngal la lhag par dmigs pa na kun 'byung ba nub pa dang /_zad pa dang /_'gag par 
[\[52b.2\]]'gyur te de ltar mnyam pa nyid kyi lam sgrub cing sgom pa dang /_de ltar spyod pas de ltar mnyam pa nyid kyi lam gyi rnam grangs kyis chos de dag thams cad mngon du shes shing yongs su shes so/_/mngon du shes pas spang bar bya'o/_/mngon du shes pas mngon sum du bya'o/_/mngon du 
[\[52b.3\]]shes pas bsgom par bya ste/_de'i phyir gang mngon du shes pa de ni yongs su shes pa'o/_/gang yongs su shes pa de ni spang ba'o/_/gang spang ba de ni mngon sum du bya ba'o/_/gang mngon sum du bya ba de ni bsgom par bstan te/_de ltar 'phags pa'i chos shes nas rnam par rtog 
[\[52b.4\]]pa med pa'i tshul gyis brtson 'grus dang ma bral bar bden pa mngon par bsgrub bo zhes blang ba med pa dang dor ba med par gnas par 'gyur ro/_/bkod pa mtha' yas 'phags pa rnams kyis ni chos thams cad brtags pa/_rnam par bsgrubs pa/_gces pa'o zhes bya bar shes pas 
[\[52b.5\]]rlom sems su mi byed/_spros par mi byed par yang dag pa ji lta ba bzhin du mthong ba srung zhing zhen par mi byed/_rnam par mi byed do/_/de lta bas na lam dang /_spang bar bya ba dang /_dge ba'i chos rnams la yang rlom sems su mi byed/_spros par mi byed na mi dge ba'i 
[\[52b.6\]]chos rnams lta ci smos/_de dag spang ba'i phyir yang mi gnas na rnam par mi rtog pa'i tshul gyis chos ma yin pa dag spang ba'i phyir lta smos kyang ci dgos/_kun tu sbyor ba spang ba'i mkhas pa dag ni chos rnams dang kun tu sbyor bar yang mi byed/_chos ma yin pa rnams dang kun tu 
[\[52b.7\]]sbyor bar yang mi byed de des chos thams cad/[ {]brdzun [,]rdzun [}]pa/_slu ba/_ya ma rla/_gsog gsob lta bur shes pas na 'di ni de'i bden pa mngon par sgrub pa yin no/_/gang gi phyir de ni btang snyoms yongs su rdzogs pa dang /_kun tu sbyor ba spangs pa dang /_lam la gnas 
[\[53a\]]
[\[53a.1\]]pa dang /_'gro ba rnams kyi dus las 'das par bya ba'i phyir rjes su chags pa med cing khong khro ba med pas chos nyid kyi rang gi ngo bo blang ba med pa dang dor ba med par rtogs so/_/bkod pa mtha' yas gang yang chos rnams kyi ngo bo nyid ni rang bzhin gyis stong pa'i 
[\[53a.2\]]ngo bo nyid yin pa'i phyir chos thams cad ni ngo bo nyid kyis dben pas na chos rnams la byed pa po ni 'ga' yang dmigs su med do/_/chos thams cad ni kun tu sbyor ba med pa dang ldan pas na ldan pa yang ma yin/_mi ldan pa yang ma yin te/_de dag gis dngos po med pa la yang mngon 
[\[53a.3\]]par zhen par mi bya/_dngos po dang dngos po med pa rnam par spang ba yang rlom sems su mi bya/_spros par mi bya'o/_/rkyen rnams rnam par dag par yongs su shes pa des chos gang dag rkyen gyis skyed de byung ba'i rkyen de dag ni gcig gis gcig stong pa dang /_sems can 
[\[53a.4\]]gyi ngo bo nyid med pa'i phyir shin tu dag pa dang /_shin tu dben pas na rkyen rnams kyang rgyu dang ldan pa ma yin/_rgyu yang rkyen rnams dang ldan pa ma yin te/_chos thams cad ni phan tshun g.yo ba med cing spyod pa med pas 'jug pa med pa'i chos rnams la sems par byed de/_bkod 
[\[53a.5\]]pa mtha' yas gzhi med pa'i chos kyi sgo 'di la 'jug par bya'o/_/sgo rnam par dag cing chos snang ba'i gzhir gyur pa ni nyams par mi 'gyur zhing /_skye bar 'gyur la rjes su bzung ba nyid kyang rnam par dag par 'gyur ro/_/spros pa dang bral ba'i snang ba yang byed par 'gyur ro/_/snang 
[\[53a.6\]]bas snyems pa med cing 'jug par yang 'gyur ro/_/gzhung las yang dag par 'das te/_chags pa med pas nges par 'byung bar yang 'gyur ro/_/bkod pa mtha' yas chos thams cad ni ming dang mtshan ma'i tha snyad kyis brjod pa ste/_de la mtshan ma gang yin pa 
[\[53a.7\]]de ni 'byung ba chen po bzhi la gzugs su btags pa'o/_/ming gang yin pa de ni phung po bzhi la gzugs med par btags pa ste de la ming ni yang dag pa ma yin par yongs su btags pa'o/_/mtshan ma yang dag pa ji lta ba ma yin pa'i phyin ci log gis bdag ni gzugs 
[\[53b\]]
[\[53b.1\]]yin no/_/gzugs ni bdag gi yin no zhes 'dzin cing mtshan ma'i rnam par rtog pas ming du btags pa'o/_/de la gang yang ming dang gzugs zhes bya ba gnyis ka yang yang dag pa ji lta ba ma yin pas/_gsog dang [{]brdzun [,]rdzun [}]pa slu ba'i chos te sgyu mar gyur pa dang /_rmi lam 
[\[53b.2\]]gyi gzugs lta bu'o/_/rmi lam gyi gzugs kyi lus ji lta ba de bzhin du gzugs rnams bstan te/_snying po med pa'i gzugs rnams dang /_ming gi phung po bzhi po gnyis ka yang tha snyad tsam du rjes su rtogs par bya'o/_/de ltar rjes su rtogs na/_sdug bsngal gyis gnod 
[\[53b.3\]]pa med cing bden pa la lhag par dmigs pa yang med pas de'i sems la ci yang med cing mi dmigs te/_de chung ngu na mya ngan las 'da' ba dang ldan pa yang med de/_de ni 'di ltar 'du shes las yang dag par 'das pas na/_tshor ba 'gags par 'gyur ro/_/bkod pa mtha' yas khams 
[\[53b.4\]]gsum pa rnams ni 'du shes kyi yid la byed pa las byung la/_'du shes kyi yid la byed pa ni yod pa ma yin pas de'i phyir khams gsum pa rnams kyang yod pa ma yin par bstan to/_/gang yang kun tu shes par byed pa de ni gzugs la mngon par zhen pa'o/_/gang yid la byed pa de ni tshor ba 
[\[53b.5\]]dang /_'du shes dang /_'du byed dang /_rnam par shes pa dag dang ldan par bstan te/_chos rnams kyi rang bzhin ni mtshungs par ldan pa yang ma yin/_mi ldan pa yang ma yin pas 'du shes kyi yid la byed pa de ni yod pa ma yin no/_/'du shes kyi yid la byed pa de yang rang bzhin 
[\[53b.6\]]gyis yod pa ma yin pas de'i phyir yod pa ma yin pa las tshig gis btags pa ni rang bzhin gyis nye bar zhi ba'i rnam grangs su bstan to/_/bkod pa mtha' yas chos rnams kyi rang bzhin las chos bshad pa'i rnam grangs dag 'byung ste/_bshad pa dang pa dang brjod pa mnyam pa nyid kyis 
[\[53b.7\]]bden pa bsgrub pa 'di byang chub sems dpa' rnams kyis rjes su rtogs par bya'o/_/bkod pa mtha' yas kun tu sbyor ba thams cad spang ba'i phyir de bzhin gshegs pa rnams kyi chos bshad pa 'byung ba ni 'bras bu med pa ma yin te/_de la khyod kyis rlabs po che'i sems bskyed 
[\[54a\]]
[\[54a.1\]]nas chos thams cad la mngon par zhen pa med pa dang /_rlom sems med pa dang /_spros pa med pa dang /_sems can med pas chos rnams la 'jug cing sems can rnams la byams pa chen po dang /_snying rje chen po bskyed nas chos kyi sgo 'di dag la 'jug par bya/_
[\[54a.2\]]yang dag par 'gro bar bya/_nges par brtag par bya'o/_/chos kyi sgo rnams kyang gang zhe na/_mi shes pa las 'dus byas kyi chos thams cad 'byung bar rtogs pa dang /_ye shes mthong ba las 'dus ma byas pa'i chos thams cad 'byung bar rtogs nas spros pa med pa'i ye shes kyis 
[\[54a.3\]]'dus byas dang /_'dus ma byas pa'i chos rnams la yang yang dag par 'jug par bya zhing yongs su sbyang bar bya ba dang /_bgrang ba med pa'i chos kyi rjes su 'jug pas grangs rnams kyang grangs dang ldan pa med cing /_grangs rnams kyang grangs la gnas pa med pa ste/_'dus ma 
[\[54a.4\]]byas pa'i sgo ni chos kyi sgo yin pas chos kyi sgo ni yongs su dag cing /_chos snang ba'i rnam pa kun 'dzin par byed pa ste/_rjes su gzung ba dang /_kun bzung ba'i chos rnams kyang chud za bar mi 'gyur bar thabs la mkhas pa mngon par bsgrubs pa'i blos brjod cing ston par byed do/_/
[\[54a.5\]]bkod pa mtha' yas 'di ni byang chub sems dpa' rnams kyi gzungs kyi sgor 'jug pa dang /_gang dag gis blo'i rab tu dbye ba rgya cher mngon par 'phags par 'gyur ba dang /_ye shes kyi nges pa'i tshig gi don thams cad bstan pa'o/_/bkod pa mtha' yas de la gang gis 
[\[54a.6\]]byang chub sems dpa' chos rnams kun 'dzin pa la mkhas par 'gyur ba'i gzungs kyi sgo'i chos rim par phye ba gang zhe na/_bkod pa mtha' yas 'di la byang chub sems dpa' yongs su dag pa'i ye shes la mkhas pa la gnas pa dang /_spobs pa'i ye shes la gnas 
[\[54a.7\]]nas don gyi rjes su song ba'i blos chos rnams kyi rang bzhin gyi ngo bo nyid la rnam par lta zhing chos 'di dag thams cad ni ngo bo nyid kyis rnam par gnas pa med pa/_ming med pa/_mtshan ma med pa/_mnyam pa med pa/_'thun pa med pa/_gzugs med pa ma yin pa ste 
[\[54b\]]
[\[54b.1\]]de dag ni brjod du med pa las yang dag par bgro ba bkri ba'i tshig gis bstan te/_chos rnams kyi rang bzhin gang yin pa de ni bstan du med pa/_'ong ba med pa/_'gro ba med pa/_yi ge med pa/_yi ge rnam par dag pa ste lhun gyis grub pa'o/_/de ci'i phyir zhe na/_chos rnams 
[\[54b.2\]]kyi rang bzhin ni nam mkha' dang mtshungs shing 'dra ba'i phyir te/_de'i phyir chos de dag thams cad ni [{]brdzun [,]rdzun [}]pa/_mngon par ma grub pa ste nam mkha' ltar yongs su brtag cing brjod pa rnam pa med cing rnam par dag pa'o/_/chos 'di dag thams cad ni sgo med pa'i sgo yin pas chos 'di 
[\[54b.3\]]dag thams cad kyi sgo ni rnam par dag pa ste/_shin tu nyon mongs pa med cing nye bar nyon ma mongs pa'o/_/de ci'i phyir zhe na/_chos thams cad kyi rang bzhin ni shin tu skye ba med cing mngon par grub pa med de/_chos rnams kyi ngo bo nyid gang yin pa de la ni skye ba'am mngon par 
[\[54b.4\]]grub pa med pa'i phyir ro/_/de'i phyir chos de dag thams cad ni dngos po med pa'i ngo bo nyid du bstan cing bshad de/_chos rnams kyi rang bzhin ni dngos po med pa'i ngo bo nyid yin no/_/de ltar 'di dag la mngon par zhen pa med na byang chub sems dpa' rnams kyi mngon par zhen pa 
[\[54b.5\]]med pa'i chos kyi sgo dang /_gzungs kyi sgo dang /_chos rim par phye ba'i sgo rnams rnam par dag par 'gyur ro/_/chos thams cad kyi rnam pa zhes bya ba ni tha snyad kyis 'di ltar rnam pa'o zhes brjod pa ste/_rnam pa gang yin pa de ni rnam pa med pas na/_rnam pa ni byed pa med pa/_
[\[54b.6\]]rnam par byed pa med pa/_rjes su chags pa med pa/_khong khro ba med pa'o/_/de'i phyir rnam par dag pa'i sgo ni sgo med par bstan pa ste/_sgo rnam par dag pa de ni rnam pa med par 'jug pa'i sgo yongs su dag pa yin pas na de ltar rnam pa zhes bya ba ni yang dag par yod pa ma 
[\[54b.7\]]yin pa'i don du bstan to/_/de ltar nam rig pa rjes su rtogs par bya ba'i don dang /_mngon par 'du byed pa med pa dang /_rnam pa med pa la 'jug pa'i tshul du bstan pa yin te/_bkod pa mtha' yas sgo 'di ni gzungs rnam par dag par 'gyur ba'o/_/bkod pa mtha' yas 
[\[55a\]]
[\[55a.1\]]sgo sgo zhes bya ba ni chos thams cad nam mkha'i sgo lta bur rtogs shing nam mkha'i sgo ltar snang ba med par gyur pa'o/_/de la gang skye ba dang /_gang 'jig pa de dag mnyam pa nyid du rjes su rtogs pas na rtogs pa yang med/_nub pa yang med/_kun bzung ba yang med 
[\[55a.2\]]par chos de dag thams cad kun gzung bar bya'o/_/gzung ba med pa dang /_spang ba med pa dang /_mnyam pa med pa dang /_mi mnyam pa med pa dang /_rdul phra mo tsam gyi chos kyang dmigs su med pa'i rnam pa'i sgor 'jug pa 'di ni rnam pa med pa rnam par dag pa yin no/_/bkod 
[\[55a.3\]]pa mtha' yas rnam pa med pa rnam pa med pa zhes bya ba ni gang la lus med pa dang /_lus su btags pa med pa ste/_rnam pa med pa ni gang la ming gi tshogs med pa dang /_tshig gi tshogs kyis btags pa med pa'o/_/rnam pa med pa ni nam mkha' ltar rnam par bsgom pa ste de ltar don gyi 
[\[55a.4\]]tshul rjes su rtogs par bya'o/_/nam mkha' nam mkha' zhes bya ba ni nam mkha' med pas na nam mkha' zhes tshig gi tshogs kyis btags pa'o/_/'di ni gang gis byang chub sems dpa' gzungs kyi tshul la mkhas pa rtogs par 'gyur ba ste/_ma rig pa dang rjes su 'thun pa/_
[\[55a.5\]]rig pa'i ye shes kyi stobs bskyed pa'i sgo'i chos rim par phye ba yin te/_rjes su gzung ba dang /_rtsod pa med pa dang /_rmongs pa med par bya ba'i phyir klu'i rgyal po ma dros pas char gyi rgyun chen po dang /_chu chen po gtong ba bzhin du rgyun chad pa med pa'i gzungs kyi gsang tshig 
[\[55a.6\]]gi dgongs pa la 'jug par bya'o/_/bkod pa mtha' yas gzungs gzungs zhes bya ba'i gsang tshig 'di dag ji lta bur bstan pa yin/_de skad ces bka' stsal pa dang /_bcom ldan 'das la byang chub sems dpa' bkod pa mtha' yas kyis 'di skad ces gsol to/_/
[\[55a.7\]]bcom ldan 'das gzungs zhes bgyi ba ni/_chos rnams dang mtshams sbyor ba la mkhas pa'i tshig [{]bla dgas [,]bla dwags [}]lags so/_/bcom ldan 'das gzungs zhes bgyi ba ni rjes su dran pa'i las kun 'dzin par bgyi pa lags so/_/shes rab kyi gter gyi stobs kyis kun 
[\[55b\]]
[\[55b.1\]]'dzin pa'i gsang tshig gi gzhi 'di dag bstan pa de'i slad du gzungs zhes bgyi ba'i grangs su mchi'o/_/ye shes la mkhas pa la 'jug pa'i blos de ltar byang chub kyi stobs mtha' yas pa dag kun tu gzung bar bgyi ste/_bcom ldan 'das bdag ni ji ltar sems can thams cad la 
[\[55b.2\]]phan gdags pa'i slad du ye shes mtha' yas pa ston pa la mkhas pa'i stobs rgyun mi 'chad pa dang /_chos kyi rgyun rnam par 'byed par bgyid pa lags so/_/bcom ldan 'das gzungs kyi sgo 'di ni nam mkha' ltar yangs shing mnyam pa ma mchis pa'i sgo chen po lags te/_de'i 
[\[55b.3\]]slad du de ni tshad ma mchis pa dang mtha' ma mchis par tshig gis brjod do/_/brjod pa mnyam pa nyid dang /_rjes su gzung ba dang /_rjes su bstan pa zhes bgyi ba ni ston mkhas pa dang /_mnyam pa ma mchis pa zhes bgyi ba'i grangs su mchi'o/_/yi ge'i rnam par dbye ba yongs 
[\[55b.4\]]su rdzogs pas nges pa'i tshig so so yang dag par rig pa yongs su rdzogs par 'gyur ro/_/don la nye bar rtog cing ston pa la mkhas pas don so so yang dag par rig pa yongs su rdzogs par 'gyur ro/_/chos rnams kyi rnam par nges pa rab tu ston pa la mkhas pas chos so so 
[\[55b.5\]]yang dag par rig pa yongs su rdzogs par 'gyur ro/_/chos rnams kyi sgo la spobs pa yongs su dag pas spobs pa so so yang dag par rig pa yongs su rdzogs par 'gyur ro/_/sems can rnams la phan gdags pa'i slad du byams pa chen po dang /_snying 
[\[55b.6\]]rje chen po yongs su bzung ste/_rjes su bzung nas kyang gzhan shes la gzhan ston par mi bgyid par spros pa ma mchis pa'i btang snyoms ston par bgyid do/_/bcom ldan 'das don mtha' yas pa la mkhas pa dang /_gzungs kyi sgo'i tshul la mkhas pa'i chos rim par phye ba 
[\[55b.7\]]'di dag ni de bzhin gshegs pa'i zhal gyi sgo nas phyung ba'o/_/de skad ces gsol pa dang /_bcom ldan 'das kyis byang chub sems dpa' bkod pa mtha' yas la 'di skad ces bka' stsal to/_/bkod pa mtha' yas sgo sgo zhes bya ba 'di ni de bzhin gshegs pa'i thams 
[\[56a\]]
[\[56a.1\]]cad mkhyen pa'i ye shes kyi tshig [{]bla dgas [,]bla dwags [}]yin no/_/bkod pa mtha' yas gang las chos 'di dag ston cing rjod par 'gyur ba de ni de bzhin gshegs pa'i rang byung gi ye shes gzigs pa'i sgo shin tu rnam par dag pa/_sgo mtha' yas pa rnam par dag pa la 
[\[56a.2\]]gnas pa/_gnas pa med pa/_mi gnas pa'i tshul gyis chos mang po 'dzin par snang ba yin no/_/bkod pa mtha' yas ngas chos thams cad sangs rgyas kyi chos yin no zhes bshad pa ni gang chos thams cad rjes su rtogs pa de sangs rgyas kyi chos zhes bya ste/_sangs 
[\[56a.3\]]rgyas kyi ye shes kyis chos thams cad kyi rang bzhin mnyam par thugs su chud pa de'i phyir chos 'di dag ni sangs rgyas kyi chos yin no/_/chos so cog rjes su rtogs par bya ba'i phyir chos thams cad khong du chud pa zhes bstan pa yang chos rnams rjes su rtogs pa gang yin 
[\[56a.4\]]pa 'di ni gzungs kyi sgo rjes su rtogs pa yin te/_chos thams cad kyi khongs su gtogs pa'i phyir ro/_/bkod pa mtha' yas gzungs 'di lta bu ni bshad pa dang /_bsngags pa dang /_brjod pa dang /_rab tu brjod pa dang /_dper bstan pa thams cad kyi khongs 
[\[56a.5\]]su gtogs pa yin/_nang du 'dus pa dang /_gtso bor gyur pa dang /_snying por gyur pa yin te/_bsngags pa dang /_bshad pa dang /_dper bstan pa thams cad ni yi ge'i rnam par rig pas rjod par byed/_ston par byed/_rab tu gsal bar byed do/_/
[\[56a.6\]]bkod pa mtha' yas de la yi ge'i rnam par rig pa ni a zhes bya ba sngon du 'gro ba yin la/_yi ge bstan pa ni ha zhes bya bas mthar gtugs pa yin no/_/bkod pa mtha' yas dper na mngal du bu 'chags shing 'dzin pa'i sngon du 'gro ba ni ma yin la/_sa bon nye bar 
[\[56a.7\]]'jog pa'i sngon du 'gro ba ni pha yin/_phung po'i na tshod 'gyur ba'i sngon du 'gro ba ni skye ba yin/_de'i 'og tu ni yan lag mtha' dag gi dbyibs rnam par phye ba dang /_skye mched rnam par phye ba dang /_dbang po rnam par phye ba dang /_dbang po yongs su smin pa'i dbyibs 
[\[56b\]]
[\[56b.1\]]rnam par phye ba phun sum tshogs pa thams cad mngon par 'grub pa ltar rnam par dbye ba dang ldan pa thams cad kyi sngon du yi ge'i phyi mo 'gro ba yang de dang 'dra'o/_/de la yi ge'i phyi mo a zhes bya ba gsal ba nye bar gnas pa ni sngon du 'gro ba yin/_ha zhes bya ba ni mthar 
[\[56b.2\]]thug pa yin la yi ge gzhan dag ni de'i khongs su gtogs shing rjes su 'brang ba dang /_rjes su 'brel ba yin te/_'di ni gzungs kyi sgor 'jug pa bstan cing brjod pa yin no/_/'dus byas su gtogs pa thams cad kyi 'jig pa gang yin pa de yang nye bar brtag 
[\[56b.3\]]par bya ste/_/dper na yi ge kha zhes bya ba dang /_yang zhes bya ba de dag nye bar sbyar nas yig 'bru bslab pa'i mthar phyin nas dor ba ltar srid pa'i yan lag tu nye bar gnas pa'i 'du byed du gtogs pa thams cad 'jig pa'i sgo nas zad pa nyid du ston pa yang de dang 'dra'o/_/dper na 
[\[56b.4\]]ldan pa ni 'gog pa dang /_rnam par sten pa ltar srid pa'i kun tu sbyor ba dang mtshungs par ldan zhing srid par gtogs pa dang ldan pa gnyis nye bar gnas pa thams cad kyang de dang 'dra'o/_/de la dngos po dang dngos po med pa'i ldan pa gnyis nye bar gnas pa'i chos thams cad kun tu 
[\[56b.5\]]brtags nas mthar gyis mngon par 'du byed pa med pa'i sgo yongs su sbyang bar bya ste/_'di ni skye ba dang /_'jig pa ston pa'i chos kyi sgor 'jug cing gzungs kyi sgor rim par phye ba ston pa/_byang chub sems dpa' rnams kyi thabs la mkhas pa yongs su rdzogs par 'gyur ba yin no/_/
[\[56b.6\]]'di ltar yi ge'i phyi mo rnams las yi ge dang po smos nas rim gyis D+ha zhes bya ba dang /_ha zhes bya ba'i mthar thug pa chub par smos te bshad pa dang /_sgras yang dag par bstan pa'i sgo nas gsang sngags kyi dgongs pa la 'jug par bya zhing thogs pa med par chos dang 'thun par 'jug 
[\[56b.7\]]pa'i yang dag par 'gro ba yang bsam par bya'o/_/bkod pa mtha' yas de la dper na yi ge'i phyi mo rnams rnam par brtags na yi ge a zhes bya ba dang por smos la/_de las gzhan pa'i yi ge rnams kyang rnam par brtags te yid la byed pa dang rjes su 'thun pa'i rim par D+ha zhes bya ba dang /_
[\[57a\]]
[\[57a.1\]]ha zhes bya ba'i mthar thug pa'i bar du smos shing 'dris par byed na de las lhag par gdags pa'i yi ge ci yang med pa ltar/_'du byed du gtogs pa thams cad la gnyis su med pa'i yid la byed pa mngon par 'grub pa yang de dang 'dra'o/_/bkod pa mtha' yas gang 
[\[57a.2\]]gnyis su rnam par rtog pa dang bral ba de la ni yang dag par na yi ger gdags pa cung zad kyang med cing rang bzhin gyi ngo bo nyid du rnam par rtog pa yang cung zad kyang med do/_/gang la rnam par rtog pa med pa de la ni 'du byed du gdags pa cung zad kyang med do/_/bkod pa mtha' yas chos thams cad 
[\[57a.3\]]shes pa gang yin pa de la yi ge'i rnam par rig pa nye bar gnas pa de ni yi ge mngon par ma grub pa'i phyir rnam pa med pa yin no/_/de ci'i phyir zhe na/_a zhes bya ba yang dag pas kun nas bslang ba ni ci yang med de/_de ltar 'dus byas su gtogs pa thams cad rnam pa med par 'jug par blta 
[\[57a.4\]]bar bya zhing /_mngon par 'du byed pa med par bya ba'i phyir phung po thams cad spang bar yang bya'o/_/bkod pa mtha' yas 'di ni gzungs rnam par dag pa la mkhas pa'i sgo yin/_kun nas 'dzin pa'i sgo yin/_chos rim par phye ba'i sgo yin te/_de la bslab na byang chub sems dpa' 
[\[57a.5\]]rnams kun nas rmongs pa med pa'i bya ba la mngon par 'phags par yang 'gyur/_sems can rnams chos kyis phongs pa med par byed par yang 'gyur zhing de dag 'du shes su gyur ba'i sems nye bar blangs nas gnas par yang mi 'gyur/_'du shes yid la byed pa rnam par spangs nas 
[\[57a.6\]]sems can rnams la snying brtse ba'i phyir skye bar yang 'gyur/_chos bla na med pa shes pa rnam par gtan la dbab pa la mkhas par bya ba'i phyir blos chos kyi snang ba kun tu gtong bar yang 'gyur/_de bzhin gshegs pa'i chos kyi mdzod rjes su dran par yang 'gyur/_chos rjes su 
[\[57a.7\]]rtogs par bya ba'i phyir blos rtogs pa'i tshul mtha' yas pa la mkhas pa khong du chud par yang 'gyur ro/_/bkod pa mtha' yas de la byang chub sems dpa' rnams kyis 'dzin pa med par bya ba'i phyir chos thams cad ming tsam du shes par byas nas/_sgra dang yang dag par 'gro ba 
[\[57b\]]
[\[57b.1\]]dang /_brjod pa sna tshogs kyang khong du chud par bya ste gzungs kyi tshul la mkhas pa'i rjes su 'jug par bya'o/_/ji ltar gzungs kyi tshul la mkhas pa'i rjes su 'jug par bya zhe na/_gang yul na mi gnas shing phyogs na mi gnas la/_chos gang gi khongs su yang ma gtogs/_
[\[57b.2\]]nang du yang ma 'dus shing brjod pa dang yang dag par brjod pa mnyam par gnas pa 'di ni ming du btags pa tsam du zad par rjes su rtogs nas chos rnams kyi yang dag pa'i tshig ji lta ba bzhin du khong du chud par bya'o/_/bkod pa mtha' yas de bzhin gshegs pa rnams kyi chos ni 
[\[57b.3\]]thams cad kyang rnam pa med pa brjod pa med pa yin no/_/'di ni stobs dang /_mi 'jigs pa'i sa yin te/_chos gang ci yang rung ba de thams cad sgo 'di nas bstan par bya'o/_/de bzhin gshegs pas ni chos rnams rnam pa du ma nyid du bstan mod kyi/_chos rnams la ni 
[\[57b.4\]]gcig pa nyid dam tha dad pa nyid yod pa ma yin gyi chos 'di dag thams cad ni ma skyes pa dang med pa yin no/_/'di ltar chos thams cad ni stong pa nyid du bstan te/_gang dag stong pa yin pa de dag ni mtshan ma dang bral ba yin no/_/gang dag mtshan ma dang bral ba de dag ni smon 
[\[57b.5\]]pa med pa dang /_rab tu shes pa med pa yin no/_/chos gang dag stong pa dang /_mtshan ma dang bral ba dang /_smon lam gyis dbang ma bsgyur ba dang /_shes pa med pa dang /_bye brag tu shes pa med pa de dag ni yod ces bya ba'am/_med ces bya bar brjod par bya ba yang ma yin 
[\[57b.6\]]la med do zhes tha snyad gdags par bya ba yang ma yin/_de la med do snyam du mngon par zhen par bya ba yang ma yin no/_/de ci'i phyir zhe na/_de bzhin gshegs pas chos thams cad don dam par mngon par zhen pa med par gsungs te/_'di ltar mngon par zhen pa gang 
[\[57b.7\]]yin pa dang /_gang gis mngon par zhen pa dang /_ji ltar gang du mngon par zhen pa de dag thams cad ni gsog gsob slu ba'i chos can/_g.yo ba rlom pa ste spros pa yin no/_/bkod pa mtha' yas chos 'di dag ston pa la ltos/_gang zhig gis ci yang ma bstan tam yongs 
[\[58a\]]
[\[58a.1\]]su dag par bstan kyang rung /_'on kyang de la ston pa po yin par brjod dgos te/_bkod pa mtha' yas 'di lta bu ni de bzhin gshegs pa'i chos ston pa 'byung ba yin no/_/bkod pa mtha' yas 'di na tshul 'di kun shes pa yang dkon te/_da ltar khyod la 
[\[58a.2\]]sogs pa nga'i mngon sum du gyur cing kun shes par byed pa'i sgrub pa la gnas pa rnams chos 'di la mos pa mang bar zad do/_/bkod pa mtha' yas ma 'ongs pa'i dus phyi ma'i tshe na sems can chos 'di lta bu dag kun shes par 'gyur ba ni nyung ste/_gang dag da ltar 'di na nga'i mngon 
[\[58a.3\]]sum du gyur cing skye bo mang po la phan pa dang /_skye bo mang po la bde bar bya ba'i phyir bdag cag gis phyi ma'i dus na de bzhin gshegs pa'i chos kyi tshul gzung bar bya'o zhes go bgos pa de dag ni ma gtogs so/_/bkod pa mtha' yas byang chub sems dpa' gang dag sngon gyi 
[\[58a.4\]]rgyal ba la lhag par bya ba byas shing zab mo la mos pa chos zab mo'i tshul la mkhas pa mnyan pa don du gnyer zhing mos pa de dag ni chos 'di 'dzin pa rnyed par 'gyur ro/_/bkod pa mtha' yas de bzhin gshegs pa ni sngon gyi rgyal ba la lhag par bya ba byas pa/_sangs rgyas mang 
[\[58a.5\]]po la bsnyen bkur byas pa/_zab mo'i tshul gyis gzhi blangs pa/_dad pa can/_dge ba tshol ba/_mos pa mang ba/_rgya chen po la yang dag par gnas pa/_theg pa chen po don du gnyer ba la brtson pa/_nyan thos kyi theg pa dang /_khams gsum pa thams cad 
[\[58a.6\]]don du mi gnyer ba/_chos zab mo spyod pa rnams la sngon ma thos pa'i chos kyi tshul zab mo yangs pa/_tshad med pa/_blta dka' ba/_rtogs par dka' ba/_byis pa thos pa la sogs pa dang mi ldan pa/_mngon par zhen pa rnams kyis gting dpag dka' ba 'di 
[\[58a.7\]]sems can thams cad la phan par bya ba dang /_bde bar bya ba'i phyir yang dang yang du ston par mdzad kyi/_'di don du mi gnyer ba rnams kyis ni ma yin no/_/bkod pa mtha' yas de bzhin gshegs pa ni khyod la sogs pa lhar bcas pa'i 'jig rten cho ga dang /_
[\[58b\]]
[\[58b.1\]]spyod yul phun sum tshogs pa/_kha na ma tho ba phra rab tsam la yang 'jigs par lta ba/_'jigs pa thams cad las yongs su grol bar 'dod cing snyom las med pa rnams la chos ston par mdzad de/_de'i ched du de bzhin gshegs pas sngon byang chub sems dpa'i spyad pa spyod 
[\[58b.2\]]pa na chos zab mo 'di la bskal pa bye ba phrag du mar bslabs nas nges par byung ba yin no/_/bkod pa mtha' yas de bzhin gshegs pa ni ci nas kyang sems can thams cad kyis chos kyi 'khor lo bla na med pa yang dag par skor bar 'gyur ba dang /_sems can thams cad kyis ye 
[\[58b.3\]]shes chen po bla na med pa mthong bar 'gyur ba dang /_thams cad mkhyen pa'i ye shes kyi rigs rgyun mi gcad par bya ba'i phyir chos kyi tshul 'di ston par mdzad/_byin gyis rlob par mdzad cing ci nas kyang sems can rnams sangs rgyas kyi chos kyis nges par 'byung bar 'gyur ba dang /_
[\[58b.4\]]gzungs kyi tshig gi chos 'di rgyas par bya ba dang /_chos kyi tshul 'di la rjes su yi rang bar 'gyur ba de ltar ston par mdzad rjod par mdzad do/_/bkod pa mtha' yas de la khyod la sogs pa de bzhin gshegs pa'i rjes su slob pa'i tshul can dag gis sems can dad pa can rnams la 
[\[58b.5\]]chos bstan pa dang /_chos rab tu gsal bar bya ba'i phyir ji lta ji ltar byang chub sems dpa' rnams kyis ji ltar thos pa'i chos rgyas par 'khor rnams la ston par byed/_rab tu gsal bar byed pa de lta de ltar chos la gnas pa nyid du sgrub pa dang /_sangs rgyas kyi ye shes la nye bar 
[\[58b.6\]]'gyur ba dang /_myur du gzungs thob pa rnyed par 'gyur zhing gzungs thob pa des kyang tshegs chung ngus chos kyi sgo yongs su dag pa/_gsal ba/_dkar po rnams kun tu 'dzin par 'gyur bar nan tan gyis shig_/bkod pa mtha' yas chos thams cad ni rang bzhin gyis yongs su 
[\[58b.7\]]dag pa ste/_chos rnams kyi rang bzhin gang yin pa de ni kun tu sbyor ba yang ma yin/_rnam par 'bral ba yang ma yin te/_ldan pa dang mi ldan par nye bar gnas pa ma yin no/_/bkod pa mtha' yas chos rnams la chos yod pa ma yin no/_/yod pa ma yin pa ni gang du yang yang 
[\[59a\]]
[\[59a.1\]]dag par gdags su med de/_sems can rnams kyis kun shes par bya ba'i phyir rgyu nges par ston pa dang /_rgyu zad pa dang /_'dod chags dang bral ba dang /_'gog par 'dogs pa ni ma gtogs so/_/bkod pa mtha' yas chos rnams kyi rang bzhin gyi mtshan 
[\[59a.2\]]nyid gang yin pa de la ni rgyu yang med/_rgyu zad pa yang med/_'dod chags dang bral ba yang med/_'gog pa yang med na de bzhin gshegs pa'i chos ston pa yongs su dag pa de lta bu 'byung ba la ltos//_//bam po gnyis pa/_bkod pa mtha' yas gang dag 
[\[59a.3\]]de bzhin gshegs pa la chos nyid du rtog na yang de dag gis de bzhin gshegs pa mthong ba rnam par dag pa ni ma yin no/_/de ci'i phyir zhe na/_de bzhin gshegs pa ni chos kyang ma yin/_chos ma yin pa yang ma yin no/_/de bzhin gshegs pa ni chos gang gis kyang rnam par gnas 
[\[59a.4\]]par mi 'gyur na chos ma yin pas rnam par gnas par 'gyur ba lta smos kyang ci dgos te 'di lta bu ni yod pa ma yin no/_/de bzhin gshegs pa ni chos su gdags pa las yang dag par 'das pas de ni cir yang brjod par bya ba ma yin no/_/de bzhin gshegs pa ni brjod pa rnam par 
[\[59a.5\]]dag pa ste/_de'i phyir de bzhin gshegs pa ni zab pa/_rgya che ba/_tshad med pa yin no/_/bkod pa mtha' yas de bzhin gshegs pa la ni gzugs kyi rnam par rig pa yang med/_tshor ba dang /_'du shes dang /_'du byed dang /_rnam par shes pa'i rnam par rig pa yang 
[\[59a.6\]]med na/_gang dag gis ni de bzhin gshegs par 'dogs par 'gyur gang dag gis ni de 'dogs par shes/_de bzhin gshegs pa ni gzugs zad pa'i rnam par grol ba dang /_tshor ba dang /_'du shes dang /_'du byed dang /_rnam par shes pa zad pa'i rnam par grol 
[\[59a.7\]]ba dang yang dag par ldan pa yin no/_/de bzhin gshegs pa ni gzugs dang /_tshor ba dang /_'du shes dang /_'du byed dang /_rnam par shes pa dang mtshungs par mi ldan rab tu mi ldan pa yin no/_/de bzhin gshegs pas ni 'dus byas dang /_'dus ma 
[\[59b\]]
[\[59b.1\]]byas su rlom par mi mdzad/_spros par mi mdzad de/_nye bar len pa gnyis dang mi ldan pa yin no/_/de bzhin gshegs pa ni gzugs dang /_tshor ba dang /_'du shes dang /_'du byed dang /_rnam par shes pa'i nye bar len pa dang mtshungs par mi ldan/_rab tu mi 
[\[59b.2\]]ldan pa yin no/_/de bzhin gshegs pa ni rtsa ba chad pa ste/_chos thams cad kyang rtsa ba dang bral ba/_spros pa med pa/_g.yo ba med pa/_mi g.yo ba/_chu bo las rgal ba/_bla na med pa/_sangs rgyas kyi yul kho na la gnas pa yin gyi mi gnas pa'o zhes 
[\[59b.3\]]brjod par ni mi bya'o/_/de bzhin gshegs pa ni chos gang la yang thugs su mi chud/_len par mi mdzad/_nye bar rtog par mi mdzad do/_/de bzhin gshegs pa ji ltar bar chos ston pa yang de dang 'dra ste/_de bzhin gshegs pa mtshungs par ldan pa mi mnga' 
[\[59b.4\]]ba ni 'bral bar bya ba'i phyir chos ston par mdzad do/_/de bzhin gshegs pa'i chos nyid ji lta bar chos thams cad kyang de dang 'dra la/_chos thams cad kyi de bzhin nyid kyi tshul yang yang dag pa ji lta ba bzhin du nges par ston te/_de'i phyir de bzhin gshegs pa dang /_chos thams 
[\[59b.5\]]cad ni de bzhin nyid du 'dogs pa yin no/_/de bzhin nyid ji lta bar chos thams cad dang /_de bzhin gshegs pa'i chos nyid dang /_chos thams cad kyi chos nyid kyang de dang 'dra ste/_de ni gnyis su med/_gnyis su byar med la/_gcig pa nyid kyang ma yin/_tha dad pa 
[\[59b.6\]]nyid kyang ma yin no/_/bkod pa mtha' yas de bzhin gshegs pa ni rnam par rtog pa dang kun tu rtog pas nye bar gnas pa ma yin gyi/_chos thams cad las mi 'da' bar bya ba'i phyir chos ston par mdzad do/_/de ci'i phyir zhe na/_de bzhin gshegs pas gang yang dag par 'da' bar bya 
[\[59b.7\]]ba'i chos de 'ga' yang ma dmigs pa'i phyir ro/_/bkod pa mtha' yas gang gi tshe de bzhin gshegs pa bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe chos 'ga' yang mngon par rdzogs par thugs su ma chud/_ma mkhyen/_rnam par 
[\[60a\]]
[\[60a.1\]]ma mkhyen to/_/chos dang rjes su 'thun pa'i chos thams cad kyang ma dmigs te/_gang mi dmigs pa de la rjes su 'thun pa'i chos mi dmigs so snyam du rnam par rtog pa yang mi mdzad do/_/de'i tshe de bzhin gshegs pa la chos kyi 'du shes sam/_chos ma yin 
[\[60a.2\]]pa'i 'du shes kyang mi 'jug cing kun tu mi spyod la 'du shes yid la byed pa yang mi 'byung ngo /_/de'i tshe de bzhin gshegs pa chos nyid rang bzhin gyis rnam par dag pa la gnas shing mi gnas pa ji lta ba de bzhin du chos thams cad mkhyen cing rnam par phye mod kyi/_sus kyang mkhyen pa yang med/_
[\[60a.3\]]rnam par phye ba yang med do/_/bkod pa mtha' yas/_don dam pa ston pa'i tshig 'di dag ni de bzhin gshegs pa'i tshig_/med pa'i tshig_/rnam par dag pa'i tshig yin te/_/'di dag thams cad ni byang chub sems dpa' rnams tshig rnam par dag pa shes pa'i tshul yin no/_/gang gis 
[\[60a.4\]]sgo mtha' yas pa'i tshul dang /_gzungs kyi sgo rjes su rtogs pa ni chos cung zad kyang rtogs pa yang ma yin/_ma rtogs pa yang ma yin no/_/bkod pa mtha' yas tshig tshig ces bya ba ni tshig tu gyur pa med de/_tshig med pa la 'jug pas tshig thams cad rjes su rtogs par bya'o/_/
[\[60a.5\]]tshig thams cad ni 'dod chags dang bral ba'i tshig yin te/_'di ltar tshig de ni nor ba'i tshig yin no/_/gang nor ba'i tshig yin pa de ni 'dod chags dang bral ba'i tshig yin no/_/tshig de dag thams cad ni slu ba'i tshig yin no/_/gang slu ba'i tshig yin pa de ni de bzhin nyid kyi tshig go_/
[\[60a.6\]]gang de bzhin nyid kyi tshig gang yin pa de ni mthar thug pa'i tshig go_/gang mthar thug pa'i tshig yin pa de ni zad pa dang /_'dod chags dang bral ba dang 'gog pa'i tshig go_/gang zad pa dang /_'dod chags dang bral ba dang /_'gog pa'i tshig yin pa de ni mya ngan las 'das 
[\[60a.7\]]pa'i tshig ste/_tshig med pa'i tshig_/kun tu sbyor ba med pa'i tshig_/gdags pa med pa'i tshig yin no/_/bkod pa mtha' yas tshig gcig ces bya ba ni chos thams cad dge ba dang /_mi dge ba'i nang du yang dag par mi 'du ba yin no/_/tshig gcig po gang zhe na/_'dod 
[\[60b\]]
[\[60b.1\]]chags dang bral ba'i tshig ste 'dod chags dang bral ba la ni tshig 'ga' yang med do/_/'dod chags dang bral ba ji lta bar tshig thams cad kyang de dang 'dra ste 'di ltar tshig rnam par dag pa'i phyir tshig thams cad ni tshig med pa yin no/_/tshig rnam par dag pa gang yin pa de yang mya ngan las 
[\[60b.2\]]'das pa rnam par dag pa yin la/_mya ngan las 'das pa rnam par dag pa gang yin pa de yang tshig rnam par dag pa yin te/_'di ltar tshig thams cad ni brjod du med pa yin no/_/ngag gang gis tshig rjod par byed pa de yang phyogs bcur mi dmigs te gang gis brjod pa dang /_
[\[60b.3\]]gang la brjod pa dang /_gang brjod pa dang /_cis brjod pa dang /_ji ltar brjod pa de dag thams cad yod pa ma yin no/_/gang yod pa ma yin pa de la ni med pa'i don du rlom par yang mi bya/_spros par yang mi bya ste/_tshig thams cad ni rlom sems med pa'i tshig_/spros 
[\[60b.4\]]pa med pa'i tshig yin no/_/de'i phyir rnal 'byor pa tshig de dag thams cad yongs su tshol zhing rnam par rtog na 'dod chags dang bral ba dang /_'gog pa dang mya ngan las 'das par 'gyur te/_mya ngan las 'das pa ni tshig de dang tha dad pa ma yin no/_/tshig de nyid kyang brjod du 
[\[60b.5\]]med pa yin te/_'di ltar tshig kyang gzhan/_ngag kyang gzhan la/_ngag gang gis tshig ston pa'i ngag de ni dbang med pa/_gsob 'drid pa ste/_slu ba'i chos can yin no/_/tshig rnam par dag pa bstan pa la mkhas par bya ba'i phyir gdags pa med pas tshig rnam par 
[\[60b.6\]]rig par byed de/_gang 'dogs pa med pa de ni 'dogs pa yin no/_/gang 'dogs pa de ni tshig tha dad pa yin no/_/gang tshig tha dad pa de ni rnam par mi rtog pa'o/_/gang rnam par mi rtog pa de ni rtog pa spangs shing chos nyid 'di'i nang du yang dag par 'du ba yin no/_/de 
[\[60b.7\]]ni rnam par dpyod pa med par bya ba'i phyir gang la yang tha snyad kyi spyod pa kun tu mi spyod de/_'di ltar de mi spyod rnam par mi spyod/_yang dag par mi spyod/_nye bar mi spyod do/_/gang dag de ltar gnas pa de dag ni de bzhin gshegs pas de bzhin gshegs pa'i theg pa 
[\[61a\]]
[\[61a.1\]]pa'o zhes gsungs te/_chos cung zad kyang mi spyod par byang chub sems dpa'i sa la kun tu spyod pa yin no/_/gang dag de lta bur zhugs pa de dag ni gzungs mtha' yas pa rnam par sbyong ba la mkhas pa yin no/_/bkod pa mtha' yas de la gzungs kyi sgo'i 
[\[61a.2\]]tshig gang gis byang chub sems dpa' rnams gzungs so sor thob nas chos kyi gter mtha' yas pa rab tu ston par 'gyur ba dang /_rgol ba thams cad tshar bcad nas rtsod pa med pa'i sa la gnas par 'gyur ba dang /_nye bar zhi ba'i chos rgyas par bya ba la 'jug par 'gyur 
[\[61a.3\]]ba'i gzungs kyi sgo'i tshig bstan par bya'o/_/gzungs kyi sgo'i tshig de dag kyang gang zhe na/_/s+yAd ya the dan/_dza ye/_bi dza ye/_u ke/_u ka ba ti/_A lo ke/_a lo ka ba ti/_pra b+he/_pra b+ha ba ti/_nir dar sha ne/_nir dar sha na ba ti/_ar+the/_ar+tha 
[\[61a.4\]]ba ti/_sho d+ha ni/_sho d+ha na ba ti/_pa ri sho d+ha ne/_kri ye/_bi kri ya ba ti/_ud ta ra Ni/_sa ra Ni/_ma hA bi dza ye/_ma hA bi dza yab ti/_a nu san d+hi/_a pra ti san d+hi/_yu ga pa ti nad d+ha/_sid d+hi/_sid d+hAr tha ba ti/_ma ti/_ma te pra b+he/_ud ta re 
[\[61a.5\]]ud ta ra ba ti/_bi tsa re/_bi tsa ra/_a nu san d+hi/_sa re/_sar ba ti/_sar a nu ga te/_sa me samA ra b+ha bi ga te/_ga te/_a ni ga te/_a pra ti ni bar te/_bi she She/_bi she Sha ba ti/_a ba hi ni/_ni bahi ni/_pra ba hi ni/_u ha ud ta ra Ne/_mA 
[\[61a.6\]]la ba na ye/_a she Sh+we/_a nu pa she She/_a nu ga me/_a pra ti ga me/_a ga te/_a na ga te/_ga ti bi sho d+ha ni/_pa ri sho d+ha ni/_kaM k+Sha ts+tshe da ni/_ya te ma ti bra ti te/_ma ti pi sho d+ha ni/_sa man ta a nu ga te/_sa man ta pa ri bA re/_sa man ta bi sho d+ha ni/_a 
[\[61a.7\]]nu pra gri hi/_a nu pra gri hi te/_hi nAr the/_ar+tha pishud d+hi/_pa ra me/_he tu ni dwi san ne/_pra tI te/_pra trI ta ba ti/_bi nish+tsa ye/_bi nish+tsa ya a nu ga te/_a nan tAr the/_a nan ta bi gra hi/_ma da bi shud d+hi/_a nu gra he/_a gra ha bi sho d+ha ni/_a d+h+yad ma bi ga te/_
[\[61b\]]
[\[61b.1\]]ba ha ba bi sho d+ha ni/_bi d+yA a nu ga ti/_bi d+yA a nu san d+hi/_pa ri sho d+ha ni/_bkod pa mtha' yas gsang sngags kyi tshig bstan pa 'di dag ni gzungs yongs su shes par 'gyur ba ste/_de dag gis byang chub sems dpa' rnams de bzhin gshegs pa'i chos kyi 
[\[61b.2\]]gter mtha' yas pa rjes su dran par 'gyur/_sems can rnams la yang rab tu ston par 'gyur/_mi slu ba'i sa la gnas shing don dang tshig gi tshul thams cad kyang rjes su rtog par 'gyur/_sangs rgyas kyi chos rab tu dbye ba rgya chen po tshad med pa yang rtogs par 'gyur/_
[\[61b.3\]]ji ltar smon pa yang yongs su rdzogs par 'gyur ro/_/bkod pa mtha' yas de la ji ltar na byang chub sems dpa' rnams gzungs kyi tshul thabs mkhas pa lhag par rtogs par 'gyur ba dang /_rjes su rtogs nas kyang tshul dang 'thun pa'i dgongs pa la mkhas pa'i tshul kun shes 
[\[61b.4\]]par 'gyur ba gzungs kyi tshul rab tu dbye ba kun shes pa la mkhas pa bstan par bya'o/_/ji ltar kun shes par 'gyur zhe na/_bkod pa mtha' yas mig ni gzugs kun tu 'dzin pa yin la/_rna ba ni sgra kun tu 'dzin pa yin/_sna ni dri kun tu 'dzin pa yin/_lce ni ro kun 
[\[61b.5\]]tu 'dzin pa yin/_lus ni reg bya kun tu 'dzin pa yin/_yid ni chos kun tu 'dzin pa yin no/_/bkod pa mtha' yas de la ji ltar na nang gi chos drug po dag phyi'i chos rnams su 'dzin pa yin zhe na/_bkod pa mtha' yas gang gi tshe byang chub sems dpa' mig gis 
[\[61b.6\]]gzugs mthong ba na de la mi rtag pa nyid du kun tu 'dzin par byed/_skye ba dang 'jig pa'i chos can du rab tu rtogs par byed/_de la zad pa dang /_'dod chags dang bral ba dang /_'gog par kun tu 'dzin par byed do/_/de shes rab kyi stobs chags pa med pa/_/dran pa la mkhas pa/_
[\[61b.7\]]rdzab rdzub ma yin pas nang gi mig gi khams kun tu 'dzin par byed de/_mig la bdag gam/_bdag med par nye bar rtogs par ni mi byed do/_/de mig gi skye mched rnam par dag pa la mkhas pa la gnas te/_gzugs la dmigs pa rjes su gzung ba'i phyir gzungs kyi sgo 
[\[62a\]]
[\[62a.1\]]rnam par sbyong bar byed cing phyi dang nang gi chos de las gzhan pa kun tu sbyor bar 'gyur ba dag dang bral ba'i sgo nas ldog par rjes su lta/_'dod chags dang bral bar rjes su lta/_'gog par rjes su lta zhing gnas la cung zad kyang spros par mi byed do/_/de spros pa 
[\[62a.2\]]med pa kun tu 'dzin pa la mkhas pas rlom sems mi 'byung ba'i gnas la gnas shing /_mig gi rnam par shes pa dang /_mig gi rnam par shes pas shes par bya ba'i chos rnams btang snyoms su 'jog cing rlom par mi byed do/_/ji ltar mthong ba rnam par dag pa bzhin chos 
[\[62a.3\]]rnams sgyu ma dang 'dra ba nyid du rjes su dran par yang byed do/_/de rnam par lta ba thun mong ma yin pas shes pa dang /_shes bya rnam par dag pa la mkhas pa kun tu 'dzin pa na bsod nams dang ye shes kyi phung po rgya chen po yongs su 'dzin par yang 'gyur ro/_/de bzhin du rna ba 
[\[62a.4\]]dang /_sna dang /_lce dang /_lus dang /_yid chos 'dzin pa'i bar du yang 'thun par sbyar te/_de la byang chub sems dpa' yid kyis chos rnam par shes pa na/_chos la mi rtag par kun tu 'dzin par byed/_chos rnams skye ba dang /_'jig pa'i chos can du yang dag 
[\[62a.5\]]par rjes su lta zhing zad pa dang /_'dod chags dang bral ba dang /_'gog par kun tu 'dzin par yang byed do/_/de shes rab kyi stobs chags pa med pa/_dran pa la mkhas pa rdzab rdzub ma yin pas nang gi yid kyi skye mched kun tu 'dzin par byed de/_bdag gam bdag med 
[\[62a.6\]]par spros pa yang mi byed la sna tshogs su kun tu 'dzin pa la mkhas pas yid kyi rnam par shes pa'i sa la rab tu rnam par 'byed par byed do/_/de'i 'og tu yid kyi skye mched rnam par dag pa la mkhas pa la gnas te/_chos la dmigs pa rjes su gzung ba'i phyir/_gzungs kyi 
[\[62a.7\]]sgo rnam par sbyong bar byed cing phyi dang nang gi chos de las gzhan pa kun tu sbyor bar 'gyur ba dag dang bral ba'i sgo nas ldog par rjes su lta/_'dod chags dang bral bar rjes su lta/_'gog par rjes su lta zhing gnas la/_cung zad kyang skur pa 'debs pa'am spros par 
[\[62b\]]
[\[62b.1\]]ni mi byed do/_/de spros pa med pa kun tu 'dzin pa la mkhas pas rlom sems mi 'byung ba'i gnas la gnas shing yid kyi rnam par shes pa dang /_rnam par shes par bya ba'i chos rnams btang snyoms su 'jog cing spros par yang mi byed/_rlom par yang mi byed do/_/ji ltar 
[\[62b.2\]]mthong ba rnam par dag pa bzhin chos rnams mnyam pa nyid du rjes su dran par yang byed/_rnam par shes pa dang /_shes bya rnam par sbyong ba la mkhas pa kun 'dzin par yang byed cing rnam par lta ba thun mong ma yin pas bsod nams dang ye shes kyi phung po rgya chen po yongs 
[\[62b.3\]]su 'dzin par yang 'gyur ro/_/de de ltar phyi dang nang gi chos 'das pa dang /_ma 'ongs pa dang /_da ltar byung ba thams cad la shes rab kyi stobs don gyi rjes su song ba'i blo thabs mkhas pas yongs su zin pas chos 'ga' yang rgyu med par yang dag par rjes su mi lta la/_
[\[62b.4\]]rgyu dang rkyen las 'byung bar yang dag par rjes su mi lta ste/_chos thams cad phan tshun mi ldan par shes par byas nas chos rnams kyi rang bzhin ji lta ba bzhin du yang dag par rjes su 'brang ngo /_/chos 'di dag thams cad ni rang bzhin gyis 'od gsal ba ste/_phan tshun kun 'dzin pa 
[\[62b.5\]]dang /_rjes su 'thun par 'dzin pas chos rnams kyi rten gyi tshul du nye bar gnas pa yin gyi chos thams cad bsdus nas thun mong gi tshul du gnas pa ni ma yin no/_/chos gang dag skye ba med cing ldog pa med pa de dag ni brjod par bya ba ma yin no/_/chos gang dag don dang 
[\[62b.6\]]ldan zhing phan tshun skal ba mnyam pa dang bral ba de dag thams cad ni ldan pa yang ma yin/_mi ldan pa yang ma yin no/_/chos rnams ni byed pa po med pa/_byed du 'jug pa po med pa'o/_/chos rnams ni srog med pa/_sems can med pa/_gang zag med pa'o/_/
[\[62b.7\]]chos thams cad ni tshig mngon par sgrub pa ji lta ba bzhin rjes su 'dzin pas mya ngan las 'das pa dang mnyam pa'o/_/chos thams cad ni chags pa med pa/_chags pa dang mi ldan pa/_chags pa dang bral ba ste/_bkod pa mtha' yas gzungs rab tu dbye ba la mkhas 
[\[63a\]]
[\[63a.1\]]pa bstan pa 'di ni byang chub sems dpa' rnams kyi phyi dang nang gi chos dag gis chos thams cad nye bar brtag par bya ba yin no/_/de ltar bshad na byang chub sems dpa' de nang gi gzhi thams cad kyang rab tu spong la phyi rol gyi yang len par mi byed do/_/de 'di 
[\[63a.2\]]ltar rnam par rtog par yang byed de/_kye ma 'jig rten gnas pa 'di ni/_'khor ba'i 'khor lo thog ma dang tha ma med par zhugs pa/_ma rig pas zin pa'i rjes su song ba/_ma rig pa'i sgo nga'i sbubs su chud cing 'khyam rab tu 'khyam/_kun tu rab tu 'khyam pa'o/_/'khor 
[\[63a.3\]]ba'i 'khor lo de nyid tu kun tu 'gyur/_rab tu 'gyur yang 'di la 'khor bar dmigs pa yang med/_mngon pa yang med de/_'khor ba'i 'khor lo yongs su 'gyur ba'i rjes su 'gro ba yang dag pa yang yod pa ma yin no/_/'jig rten gnas pa de lta bu yin yang 'di la 'jig rten 
[\[63a.4\]]du dmigs pa yang med/_'jig rten du mngon pa yang med do/_/sems can 'di rnams ni chos 'di lta bu dag rab tu mi shes pas 'di nyid du rgyu/_/kun tu rgyu/_rgyug_/yongs su rgyug_/rjes su rgyug go_/kye ma sems can 'di dag ni de nyid mi shes shing /_yang dag pa 
[\[63a.5\]]ma yin pas phyin ci log tu gyur pa sems can med par sems can du 'du shes pa la chags pa ste/_sems can du 'du shes pa'i 'ching bas bcings pa yin no/_/kye ma sems can 'di dag ni chos rnams rab tu mi shes pas 'jig pa dang /_rnam par 'jig pa dang /_rab tu 'jig 
[\[63a.6\]]pa'i rjes su song ba ste/_yang dag pa ma yin pa'i phyir rgol ba dang /_g.yul 'gyed pa/_mun pa'i rjes su song ba yin yang gang du yang song ba med/_gang nas kyang 'ong ba med do/_/kye ma sems can 'di dag ni kun tu chags pa la zhen pa/_kun tu chags pa'i 'ching bas 
[\[63a.7\]]bcings pa ste/_thar pa rab tu mi shes pa yin pas bdag gis sems can rnams la phan gdags pa dang /_rjes su gzung ba'i phyir chos kyi tshul 'di bstan par bya gor ma chag snyam mo/_/bkod pa mtha' yas byang chub sems dpa' chos rnams de ltar rab tu rnam par 
[\[63b\]]
[\[63b.1\]]'byed na myur du chos rnams la snang ba chen po yang 'thob par 'gyur/_sgo yongs su dag pa yang rjes su 'thob par 'gyur/_so so yang dag par rig pa yang kun tu 'dzin par 'gyur/_bzod pa chen po snang bar bya ba la yang brtson par 'gyur/_byams pa chen po dang /_snying rje chen 
[\[63b.2\]]po yang 'dzin par 'gyur/_dgongs pa bstan pa la yang mkhas par 'gyur/_tshig gi rnam grangs kyang kun shes par 'gyur/_tshig tshad med pa yang shes par 'gyur/_sngon gyi gnas kyang rjes su dran par 'gyur/_phan yon yang kun tu ston par 'gyur yang chos 'ga' dang yang 'gal 
[\[63b.3\]]bar mi byed la sems can rnams rtsod pa med pa'i las la yang 'dzud par 'gyur/_phas kyi rgol ba thams cad chos dang 'thun pas tshar gcod par yang 'gyur/_sems can rnams mun pa las rab tu thar par bya ba'i phyir chos ston par yang 'gyur/_phyogs bcu dag tu 
[\[63b.4\]]de bzhin gshegs pa rnams kyis ched du rjod par yang 'gyur/_chos kyi snang ba chen po gtong bar yang 'gyur/_chos bsam gyis mi khyab pa'i sbyin bdag tu yang 'gyur/_de bzhin gshegs pa rnams kyi chos kyi gter la rnam par spyod cing kun tu rmongs par yang mi 
[\[63b.5\]]'gyur ro/_/smon lam gyi bye brag kun tu 'dzin cing ji ltar smon pa yang yongs su rdzogs par 'gyur ro/_/thabs la mkhas pa bsam gyis mi khyab pa yang lhag par rtogs shing sems can rnams kyi bsam pa sgrub pa yang yang dag par skul bar 'gyur ro/_/sngon 
[\[63b.6\]]gyi mtha' dang phyi ma'i mtha'i rgyu kun tu ston cing 'das pa dang /_ma 'ongs pa la mkhas pa nges par ston par yang 'gyur ro/_/bkod pa mtha' yas de la byang chub sems dpas ting nge 'dzin gyi sgo bsgrub pa la mngon par brtson par bya ste/_byang chub sems dpa' 
[\[63b.7\]]ting nge 'dzin gyi sgo bsgrub pa la mkhas pas gzungs kyi sgo bsgrub pa la mkhas pas rtogs par 'gyur ro/_/byang chub sems dpa' gzungs kyi sgo bsgrub pa la mkhas pa rjes su rtogs pa ni dgongs pa'i rnam grangs ston pa la yang mkhas par 'gyur/_ye shes kyi 
[\[64a\]]
[\[64a.1\]]rnam grangs la yang 'jug par 'gyur/_chos zab mo'i tshul la yang rjes su rtogs par 'gyur/_bstan par dgod pa yang shes par 'gyur zhing gang la yang yid gnyis su mi 'gyur/_gzhan la rag ma las pa'i bzod pa la gnas shing brtson 'grus 
[\[64a.2\]]chen po rtsom mkhas pa la 'jug par yang 'gyur ro/_/bkod pa mtha' yas byang chub sems dpa' sems can la snying brtse bas chos thams cad shes pa yang dag par sdud pa la mkhas pa kun tu tshol ba ni theg pa gang yang yang dag par mi shes pa med de/_sangs rgyas kyi ye 
[\[64a.3\]]shes kyang thob sla bar 'gyur/_'jig rten thams cad las mngon par 'phags pa'i shes pa ye shes chen po thams cad mkhyen pa'i ye shes kyang shin tu legs par sbyong bar 'gyur ro/_/bkod pa mtha' yas gzungs kyi tshul la mkhas pa'i chos rim par phye ba bstan pa 'dir 
[\[64a.4\]]chos gang dag gis byang chub sems dpa' rnams yang dag par sdud par 'gyur zhing ci nas kyang byang chub sems dpa' rnams las rgya chen pos yang dag par zin cing gsang sngags dang /_dgongs pa dang /_brjod pa'i sgra dang /_yang dag par brjod pa thams cad kyang rjes su 
[\[64a.5\]]rtogs par yang 'gyur/_blo'i rab tu dbye ba shes pa la mkhas pas yang khong du chud par 'gyur ba'i chos de dag thams cad bstan par bya'o/_/chos de dag kyang gang zhe na/_bkod pa mtha' yas 'di la byang chub sems dpa' tshul khrims kyi gzhi la mkhas pa yongs su dag 
[\[64a.6\]]pa la gnas shing bden pa'i byin gyis brlabs la mkhas pa la gnas pa dang /_gtong ba la mkhas pa la gnas pa yang 'phel bar byed do/_/nga'i med pa dang /_yongs su 'dzin pa med pa'i chos yongs su tshol ba la mngon par brtson zhing thabs kyi gnas sgom par byed pa na 
[\[64a.7\]]chos thams cad kyi tshul la mkhas pa'i gnas rtogs par yang 'gyur la yongs su nyams pa'i chos can du yang mi 'gyur ro/_/de phyir mi ldog pa'i sa la gnas shing myur du spobs pa phun sum tshogs pas mngon par 'phags par yang 'gyur/_shes rab rgya mtsho lta bus rnam par 'phel bar 
[\[64b\]]
[\[64b.1\]]yang 'gyur ro/_/bkod pa mtha' yas phyi ma'i dus na byang chub sems dpa' gang dag chos zab mo'i tshul bstan na don du gnyer zhing de bzhin gshegs pa'i chos kyi mdzod rnam par dbye bar 'dod cing mos la/_lhag pa'i bsam pa phun sum tshogs pa/_bsam pa dge ba/_sems 
[\[64b.2\]]bzang ba de dag ma gtogs par gzhan 'ga' yang chos 'di dag len par 'gyur ba med de/_chos kyi tshul 'di la brtson zhing slob par 'jug pa de dag ni rnam grangs bstan pa yang rjes su rtogs par 'gyur/_chos rnams kyi ngo bo nyid kyi rang bzhin yang rjes su rtogs par 'gyur ro/_/
[\[64b.3\]]bkod pa mtha' yas de bzhin gshegs pa ni rnam grangs kyis chos ston par yang mdzad la de bzhin gshegs pa chos kyi rang bzhin dang 'gal bar yang mi mdzad cing /_chos kyi rang bzhin dang mi 'gal bar rjod pa yang mdzad do/_/chos thams cad byas pa med par yang rjod la/_chos 
[\[64b.4\]]rnams la brjod pa'am/_rjod par byed pa yang mi ston to/_/bkod pa mtha' yas de bzhin gshegs pa ni ston pa la mkhas pa'i pha rol tu phyin pa yang rtogs la de bzhin gshegs pas chos 'ga' yang rtogs pa yang med/_rjes su rtogs pa yang med/_yang dag par rtogs pa 
[\[64b.5\]]yang med do/_/de bzhin gshegs pa ni chos 'ga' yang dor bar bya ba'i phyir chos ston par mi mdzad de/_chos gang yang so sor spang bar bya ba'i phyir yang ma yin/_bskyed par bya ba'i phyir yang ma yin/_thob par bya ba'i phyir yang ma yin/_mi thob par bya ba'i phyir yang ma yin 
[\[64b.6\]]no/_/de bzhin gshegs pa ni mi dmigs pa la gnas pa yin yang /_de bzhin gshegs pa gnas pa yang ma yin/_mi gnas pa yang ma yin no/_/de ci'i phyir zhe na/_/de bzhin gshegs pa ni/_gang gis kyang rnam par gzhag par bya ba ma yin no/_/de bzhin gshegs pas de bzhin 
[\[64b.7\]]gshegs pa de 'di ltar gnas so/_/de ltar gnas so zhes ming du brjod pa gang yin pa de yang gcig pa nyid kyang ma yin/_tha dad pa nyid kyang ma yin te/_de bzhin gshegs pa ni 'gro ba dang 'ong bar gdags par bya ba ma yin no/_/de bzhin gshegs 
[\[65a\]]
[\[65a.1\]]pa ni spros pa med pa ste/_spros pa las yang dag par 'das pa yin yang gang las kyang 'da' ba med do/_/de bzhin gshegs pa la lhag par 'das pa med de/_'di ltar de bzhin gshegs pas de bzhin gshegs pa la lhag par 'das pa med par yang mkhyen to/_/
[\[65a.2\]]de bzhin gshegs pas de bzhin gshegs pa mkhyen pa yang med de/_de bzhin gshegs pa ni phyin ci ma log pa de bzhin nyid dang /_gzhan ma yin pa de bzhin nyid du yang mkhyen pa med do/_/de bzhin gshegs pa ni ji ltar chos cung zad kyang kun tu mi ston pa de ltar de bzhin 
[\[65a.3\]]gshegs pa nyid du ston par mdzad cing /_nges par ston par yang mi mdzad/_yang dag par ston par yang mi mdzad do/_/de bzhin gshegs pa ni chos thams cad kyi rang bzhin ji lta ba bzhin du gnas par gyur pa yin yang chos rnams kyi rang bzhin gang yin pa de ni gdags 
[\[65a.4\]]par bya ba ma yin no/_/chos rnams la ni rang bzhin med de/_'di ltar de bzhin gshegs pas chos thams cad ni ma byas pa/_'gyur ba med pa/_yang dag par ma skyes pa/_ma 'gags pa/_ma bral ba'o/_/chos thams cad ni shin tu rnam par dag pa ste/_thob 
[\[65a.5\]]pa yang med/_yang dag par thob pa yang med do/_/chos thams cad ni dmigs su med pa'o zhes gsungs so/_/chos thams cad ni mngon par rtogs pa med pa ste 'di ltar chos 'ga' yang thob pa med do/_/chos de ni cung zad kyang thob par bya ba ma yin te nye bar rtogs pa'i 
[\[65a.6\]]chos ni chos kyang ma yin/_gang gis kyang nye bar rtogs pa yang med/_thob pa yang med/_so sor thob pa yang med do/_/de lta bas na chos thams cad ni skye ba med pas nye bar rtogs pa yang med pa yin no/_/de bzhin gshegs pa rnams kyi bstan pa mngon par sgrub pa rnam 
[\[65a.7\]]par sbyang ba'i phyir 'phags pa'i chos su gdags par brjod pa 'byung bar bstan pa gang yin pa de yang 'phags pa'i chos cung zad kyang thob pa med do/_/'phags pa rnams la ni chos sam/_chos ma yin pa cung zad kyang med de/_chos la yang 'phags pa'am/_'phags 
[\[65b\]]
[\[65b.1\]]pa ma yin pa cung zad kyang med do/_/'di la de bzhin gshegs pa rnams kyi bstan pa mngon par sgrub pa ni chos 'ga' yang sbyor ba yang med/_mi sbyor ba yang med pa ston pa yin par khong du chud par bya'i tha snyad kyi rjes su 'brang bar bya ba ni ma yin no/_/de bzhin gshegs 
[\[65b.2\]]pa ni chos su 'dogs par yang mdzad la/_chos rnam par gnas pa 'dogs par yang mi mdzad do/_/de bzhin gshegs pa ni chos ma yin pa ston par yang mdzad la/_chos ma yin pa rnam par gnas pa 'dogs par yang mi mdzad do/_/de bzhin gshegs pa ni dge ba 
[\[65b.3\]]dang /_mi dge bar ston par yang mdzad la/_dge ba dang mi dge ba rnam par gnas pa 'dogs par yang mi mdzad do/_/de bzhin gshegs pa ni chos thams cad ston par yang mdzad la/_chos thams cad rnam par gnas pa 'dogs par yang mi mdzad do/_/de bzhin 
[\[65b.4\]]gshegs pa ni chos thams cad gdags pa med par ston par yang mdzad la/_gdags pa med pa rnam par gnas pa 'dogs par yang mi mdzad do/_/bkod pa mtha' yas de bzhin gshegs pa'i chos bstan pa 'di ni shin tu zab ste chos zab mo la yongs su sbyang ba ma byas 
[\[65b.5\]]pas kun shes par nus pa ma yin no/_/bkod pa mtha' yas byang chub sems dpa' mngon par rdzogs par byang chub par 'dod pa 'khor ba las yongs su 'grol bar 'dod pas de bzhin gshegs pa rnams kyi bstan pa mngon par bsgrub pa bshad pa rjes su rtogs par bya'o/_/
[\[65b.6\]]bkod pa mtha' yas byang chub sems dpa' gang gi tshe chos 'di dag la nem nur med cing the tsom med par rab tu rnam par 'byed pa na chos 'ga' yang len par yang mi byed/_'dor bar yang mi byed/_chos 'ga' yang skyed par yang mi byed/_'gag par yang mi byed/_chos 'ga' 
[\[65b.7\]]yang spros par yang mi byed do/_/bden pa mngon par bsgrub pa la yang nye bar sbyor la/_bden pa mngon par bsgrub pa bstan pa la mngon par zhen par yang mi byed de/_de ltar chos kyi sgo yongs su dag pa kun shes par 'gyur zhing ting nge 'dzin gyi sgo mngon par bsgrub pas yongs su 
[\[66a\]]
[\[66a.1\]]sbyang ba byas pa yin no/_/bkod pa mtha' yas 'di lta ste dper na/_ri'i rgyal po ri rab ni sems can bsod nams byas pa/_dge ba'i rtsa ba bskyed pa/_gzhal med khang la yongs su longs spyod pa rnams kyi gnas su 'gyur zhing sems can der skyes pa rnams kyang rab tu 
[\[66a.2\]]dga' bar 'gyur ro/_/de bzhin du chos rin po che kun nas bsdus pa 'di yang byang chub sems dpa' dge ba'i rtsa ba bskyed pa rnams la ston par 'gyur te/_rin po che des kyang byang chub sems dpa' thams cad mkhyen pa'i ye shes rin po che 'thob cing chos bla na med pa shes pa rin po che'i rjes su 
[\[66a.3\]]'gro bar yang 'gyur ro/_/bkod pa mtha' yas chos thams cad yang dag par bsdus pa'i mdo sde 'di ni chos kyi gter gyi gzungs yang dag par rab tu bstan par bya ba'i phyir de bzhin gshegs pa rnams las 'byung ste/_chos kyi gzungs rgya chen po 'di rab tu 'byung yang nye bar 
[\[66a.4\]]gnas pa ni ma yin no/_/de bzhin gshegs pa rnams kyi bstan pa gang yin pa de thams cad ni sgo mtha' yas pa'i gzungs las 'byung ste/_de bzhin gshegs pa ni sgo rnam par sbyang ba dang /_mdo sde thams cad yang dag par bsdu ba'i phyir chos rnams kyi gzungs kyi tshul 'di 
[\[66a.5\]]ston par mdzad do/_/mdo sde thams cad yang dag par sdud par byed pa'i gzungs 'di ni byed pa med pa/_mi 'gyur ba/_mtha' med pa/_dbus med pa/_mthar thug pa med pa ste/_gzungs 'di ni rtsom pa tshad med pa yin no/_/gzungs kyi sgo 'di ni phyogs bcu'i 
[\[66a.6\]]'jig rten gyi khams kun tu de bzhin gshegs pa'i byin gyi rlabs kyis spyod de/_bkod pa mtha' yas de ni chos bstan pa 'di la gzungs kyi sgo rim par phye ba'i chos kyi tshul brjod pa dang po yin no/_/bkod pa mtha' yas gang du chos thams cad yang dag par 'du bar 'gyur 
[\[66a.7\]]ba de la ni byang chub sems dpa' chos kyi tshul 'di rjes su rtogs pa/_chos kyi rgyun rab tu ma chad pa la 'jug par 'dod pa/_chos thams cad gnas pa med pa'i phyag rgya'i rjes su 'brang bar 'dod pa/_gsang sngags dang dgongs pa khong du chud pa nyams pa med pa/_brtson 
[\[66b\]]
[\[66b.1\]]'grus chen po rtsom pa'i sbyor ba la zhugs pa/_chos 'di yang dag par shes shing chos rnams kyi ngo bo nyid kyi mtshan nyid rtogs pa rnams kyis brjod pa dang /_bstan pa gang gis kyang tha snyad gdags par bya ba ma yin la/_gsang sngags dang dgongs pa thams cad nye bar bzung 
[\[66b.2\]]nas yang dag par rtogs par bya zhing sems can thams cad la phan pa dang /_bde ba'i phyir yi ge zung du brjod pa shes pa la rjes su 'jug pa/_rnam par dbye ba'i tshul bstan pa khong du chud pa/_chos thams cad rab tu dbye ba shes pa rjes su dran pas bag la nyal gyi don 
[\[66b.3\]]bstan pa dpe dang yang dag par sbyar bar bya ba sdu bar bya'o/_/byang chub sems dpa' chos kyi 'bel ba'i gtam brjod pa/_chos ston pa la rab tu 'jug pa/_brtse zhing phan 'dogs par 'dod pa'i sems dang ldan pa/_sangs rgyas kyi ye shes 'dod pa/_chos gang la 
[\[66b.4\]]yang mngon par chags pa med pa/_kun tu chags pa med pa'i sa la gnas pa/_chos shes pa dang /_gnyis su med pa'i ye shes la 'jug pa/_rdzab rdzub ma yin pa/_nang shes pa dang /_phyi rol shes pa gnyis su mi ston pas 'jig rten la chos 'ol byi tsam du 
[\[66b.5\]]bstan par mi bya'i/_snyom las med pa'i brtson 'grus kyis gong nas gong du chos yongs su btsal ba la mkhas pa la mngon par brtson par yang bya/_tshig thams cad kyang ci nas kyang mi 'gal ba de ltar rjes su 'thun par yang bya/_bdag dang gzhan la phan pa nye bar 
[\[66b.6\]]gnas par yang bya zhing bdag dang gzhan du 'du shes pa rnam par gzhig pa la mkhas par yang bya'o/_/chos thams cad rnam par dag pa'i rjes su 'brang bas chos rnams bdag med pa la zhugs nas bdag rnam par dag par bya ba'i phyir mngon par 'dod par yang bya'o/_/dris 
[\[66b.7\]]kyang rung ma dris kyang rung mkhyud pa med par chos kyi tshul yang dag par rab tu bstan par yang bya'o/_/'di snyam du bdag gis sems can rnams la sbyin pa'i mchog sbyin pa'i dam pa 'di lta ste/_chos bla na med pa rin po che'i mdzod gtang bar bya'o/_/bdag gis sems can 
[\[67a\]]
[\[67a.1\]]rnams brjod du med pa'i chos rin po che la sbyar bar bya'o/_/bdag gis phan ma btags kyang sems can 'ga' la yang chos kyi ser sna bskyed par mi bya'i ser sna med par bya'o/_/bdag gis gtong ba dang ldan zhing sbyin bdag mchog chos kyi sbyin bdag de bzhin 
[\[67a.2\]]gshegs pa'i don thams cad mkhyen pa'i mdzad pa yang bya'o/_/bdag gis sems can rnams kyi khur chen po yang yongs su dor bar bya'o/_/bdag gis sems can rnams chu bo chen po las bsgral bar bya ba'i phyir chos kyi gru bca' bar yang bya'o/_/bdag gis sems can 
[\[67a.3\]]rnams bde ba thams cad nye bar sgrub pa la dgod par bya'o snyam du sems tshad med pa bskyed par bya'o/_/de ltar na byang chub sems dpas myur du byams pas mngon par bsgrubs pa'i blos chos khyad par can rjes su rtogs par yang 'gyur/_gzungs rnam par dbye ba mngon par bsgrub pa 
[\[67a.4\]]bstan pa'i mdo 'di la yongs su smin par yang 'gyur/_skye ba zlog par yang 'gyur/_phas kyis rgol ba thams cad kyis mi 'phrogs par yang 'gyur/_bdud thams cad pham par byas nas/_phas kyis rgol ba thams cad chos dang 'thun pas tshar gcod par yang 'gyur/_
[\[67a.5\]]rtsod pa nye bar zhi ba phun sum tshogs par yang 'gyur ro/_/bkod pa mtha' yas gzungs 'di ni de bzhin gshegs pas legs par yongs su bzung zhing yid la mdzad pa yin no/_/bkod pa mtha' yas 'di lta ste dper na byang chub sems dpa' srid pa tha ma pa ni sum cu rtsa gsum 
[\[67a.6\]]pa'i lha rnams dang /_'thab bral ba rnams dang /_'phrul dga' ba rnams dang /_gzhan 'phrul dbang byed kyi lha rnams kyi dbus dga' ldan gyi gnas na gnas shing lha thams cad kyis lhag par bgrod par bya ba dang /_sems can thams cad kyis mngon par dga' bar bya ba 
[\[67a.7\]]yin/_bsod nams chen pos yongs su zin pa'i dge ba'i rtsa ba kun tu smin pa yin/_srid pa gcig lus pa'i bsod nams kyi phung po dang /_tshul khrims kyi phung po dang /_thams cad las khyad par du 'phags pa'i gtong ba phun sum tshogs pa rnam par dag pa dang /_shes 
[\[67b\]]
[\[67b.1\]]rab kyi phung po dang ldan pa yin/_dge ba'i rtsa ba stong gsum gyi stong chen po'i 'jig rten gyi khams 'di'i sems can rnams kyi nang na sems can 'gas kyang zil gyis mi non pa yin/_sems can thams cad kyis kyang mchod cing bsngags par bya ba yin/_thams cad mkhyen pa'i ye 
[\[67b.2\]]shes thob par bya ba la yang mngon du phyogs pa yin la/_de gang gi tshe dga' ldan gyi gnas nas shi 'phos te dbus kyi 'dzam bu'i gling du skye ba de'i tshe yul gyi dbus 'jigs pa med pa'i sa'i dkyil/_sa'i snying po/_sa phyogs mchog dam pa/_khyad par du 'phags pa dbus kyi 
[\[67b.3\]]grong khyer chen po sems can thams cad dang ldan pa'i sa'i phyogs su skyes te/_de ltar na byang chub sems dpa' sems can rnams kyi nang du 'ongs shing /_sems can thams cad kyis blta bar bya ba dang /_phyag bya ba dang /_mchod pa bya ba dang /_bkur stir bya ba yin no/_/de 
[\[67b.4\]]bzhin du gzungs kyi sgo'i mdo 'di yang chos rnams kyi nang du 'dus shing khongs su gtogs la/_chos thams cad zil gyis gnon pa dang /_dngos po med pa yang yin no/_/'di la gnas pa'i byang chub sems dpa' ni yongs su smin par yang 'gyur/_rnam par 'phel bar yang 
[\[67b.5\]]'gyur/_mchog thob par yang 'gyur/_chos thams cad kyi bdag por yang 'gyur ro/_/'di ltar byang chub sems dpa' srid pa tha ma pa mi rnams kyi nang du skyes pa ni chos thams cad kyis spyi gtsug ba ltar mi mthong ba'i ting nge 'dzin gyis sems can thams cad la rnam par lta bar yang 
[\[67b.6\]]byed/_stong gsum gyi stong chen po'i 'jig rten gyi khams thams cad la yongs su rtog par yang byed cing shes rab chen po'i byin gyi brlabs kyis legs par byin gyis brlabs pa'i sems rgya chen pos chos kyi gzungs kyi snying po yang rjes su 'thob par 'gyur/_'dod pa'i longs 
[\[67b.7\]]spyod thams cad la mngon par dga' ba med cing chags par 'gyur ba dang /_'dod par 'gyur ba'i rgyud thams cad don du mi gnyer ba yin/_chos thams cad stong pa nyid kyi ting nge 'dzin gyis shin tu rnam par bltas pa'i blo dang ldan zhing mtshan ma med pa la mkhas pa rjes su thob 
[\[68a\]]
[\[68a.1\]]pa yin/_sa gang la yang chags pa med cing khams gsum thams cad la ro myang ba med pa dang /_nyes dmigs dang /_nges par 'byung ba dang /_nye bar zhi ba dang /_mos pa'i khams kyang rtogs la de la mngon par zhen pa med cing mi gnas pa'i sems skyed 
[\[68a.2\]]par yang byed do/_/chos rnams la yongs su rtog cing kun 'byung 'gag par bya ba'i phyir sems can rnams la byams pa chen po dang /_snying rje chen po bskyed nas dbang po yongs su smin pa rnams la nges par 'byung ba'i blo yang dag par skyed par yang byed/_shes rab mchog gi rjes su 
[\[68a.3\]]song ba'i blo'i tshul la mkhas pas sems can thams cad kyi tshul la mkhas pa'i bdag po rjes su dran zhing chos rnams la gzungs kyi tshul nyams pa med pa la mkhas pa yang thob par 'gyur/_chos thams cad rab tu rnam par dbye ba shes pa la mkhas pas legs par rnam par 
[\[68a.4\]]bltas nas chos bsam gyis mi khyab pa'i tshul rnam par gtan la dbab pa la rtog cing gzhon nu'i tshe 'dod pa rnams la rtse zhing kun tu skyo bar 'gyur ba'i sems dben pa la mngon du phyogs pas nor dang 'bru dang gnyen thams cad spangs te khyim nas khyim med par mngon par 'byung bar yang 'gyur/_
[\[68a.5\]]rab tu byung nas kyang bsam gyis mi khyab pa'i tshul la mkhas pa'i blo dang ldan zhing las ji lta ba bzhin du legs par byas pa nye bar bsags pa'i byang chub kyi snying por song nas smon lam rnam par bkod pa ji lta ba bzhin du gzungs kyi tshul la mkhas pa bla na med pa yang 'thob par 'gyur/_
[\[68a.6\]]gzungs la mkhas pa rnam par dag pa phul du phyin pa des chos thams cad kyang rang byung gi ye shes kyis rtogs par 'gyur/_thams cad mkhyen pa'i ye shes kun tu 'dzin pa la mkhas pa nyams pa med pa yang 'thob par 'gyur/_de thams cad mkhyen pa'i ye shes kyi gzungs rjes su thob 
[\[68a.7\]]nas thams cad mkhyen pa'i ye shes rnam par nges pa shin tu sbyangs pa yang 'thob par 'gyur/_thams cad mkhyen pa'i yul bla na med pa la legs par gnas shing chos dang 'thun par chos kyi 'khor lo bla na med pa yang skor bar 'gyur/_chos thams cad shes shing nges pa'i tshig 
[\[68b\]]
[\[68b.1\]]ston par gyur pas shin tu mdzes par snang la lha dang bcas pa'i 'jig rten yang dbyangs kyi snang bas go bar byed par yang 'gyur ro/_/bkod pa mtha' yas byang chub sems dpa' thams cad mkhyen pa'i ye shes kyi gzungs kyi phyag rgya la gnas te bla na med pa yang dag par rdzogs pa'i 
[\[68b.2\]]byang chub mngon par rdzogs par 'tshang rgya'o/_/gzungs kyi sgo bstan du med pa bskal ba bye ba phrag du mar dge ba'i rtsa bas yang dag par bsgrubs pa de dag ni byang chub sems dpa' skye ba gcig gis thogs pa gzhan dag gis kyang kun shes par 'gyur ba ma yin gyi/_byang chub 
[\[68b.3\]]sems dpa' byang chub kyi snying po la 'dug pa/_byang chub kyi ched du chos zab mo la bzod pa thob nas yun ring du lon pa/_tshangs par spyad nas yun ring ba/_'di ltar sems can thams cad la yun ring mo zhig nas byams pa chen po dang /_snying rje chen pos mngon par bsgrubs 
[\[68b.4\]]pa'i sems dang ldan pa kho na la gzungs kyi sgo bdag nyid kyis rnam par dpyad pa'i blos mngon du 'gyur bar zad de/_bkod pa mtha' yas gzungs kyi sgo des byang chub sems dpa' byang chub kyi snying po la 'dug nas bla na med pa yang dag par rdzogs pa'i byang chub mngon par rdzogs par 'tshang 
[\[68b.5\]]rgya'o/_/bkod pa mtha' yas gzungs kyi sgo gang zhig ngas da ltar khyed la rnam par rig par byar med pa de ni de'i tshe byang chub sems dpa' rnams kyis rang gis rig par bya ba yin no/_/de'i tshe byang chub sems dpa'i gzungs kyi sgo de ni sgo mtha' yas pa dang /_rgyu'i sgo dang /_sgo 
[\[68b.6\]]tshad med pa dang /_sgo dpe med pa yin/_sgo de ni bstan du med pa yin/_sgo de ni 'jig rten thams cad las mngon par 'phags pa yin/_sgo de ni lha dang bcas pa dang /_bdud dang bcas pa dang /_dge sbyong dang bram zer bcas pa'i skye dgu'i 'jig rten dang thun mong du ma 
[\[68b.7\]]gyur pa yin/_sgo de ni chos kyi mchog tu gyur cing thams cad mkhyen pa'i ye shes rnam par dag par byed pa yin no/_/byang chub sems dpa' ni sgo des rang byung gi ye shes rnam par sbyong bar byed de/_rang byung gi ye shes thob nas chos kyi 'khor lo skor bar byed cing rim gyis sems 
[\[69a\]]
[\[69a.1\]]can dpag tu med pa dag chos kyi sgo rnam par sbyang ba dang /_mya ngan las 'das pa'i sgo yongs su dag par bya ba'i phyir thams cad mkhyen pa'i ye shes kyi sgo nye bar len du yang 'dzud/_chos kyi tshul rgyu du ma dang ldan pa la mkhas pa yang ston/_phung po shes pa 
[\[69a.2\]]kun 'dzin pa la mkhas pa yang len du 'dzud/_phung po rnam par dag pa shes pa kun 'dzin pa la mkhas pa yang rjod/_khams dang /_skye mched dang /_rten cing 'brel bar 'byung ba shes pa yang ston/_sems can rnams kyang 'phags pa'i bden pa mngon par sgrub 
[\[69a.3\]]pa'i sgo la 'dzud par yang byed/_'phags pa'i bden pa rnam par dag pa kun 'dzin pa la mkhas pa yang skyed/_byang chub kyi phyogs kyi chos sum cu rtsa bdun gyi tshul la mkhas pa kun 'dzin pa dang /_rnam par dbye ba yang skyed/_byang chub kyi phyogs kyi chos rnams shes pa rnam par 
[\[69a.4\]]dag pa yang yang dag par ston/_zhi gnas dang lhag mthong shes pa kun 'dzin pa la mkhas pa yang rjod/_zhi gnas dang lhag mthong shes pa rnam par dag pa yang kun tu ston/_ting nge 'dzin dang snyoms par 'jug pa shes pa la mkhas pa kun 'dzin pa yang skyed/_bsam gtan dang /_
[\[69a.5\]]ting nge 'dzin dang /_snyoms par 'jug pa rnam par dag pa kun 'dzin pa la mkhas pa yang rjod/_rmongs pa dang bral zhing rmongs pa med pa kun 'dzin pa la mkhas pa yang ston/_rmongs pa dang bral zhing rmongs pa med pa shes pa rnam par dag pa kun 'dzin pa la mkhas pa yang ston/_zad pa 
[\[69a.6\]]dang 'dod chags dang bral ba dang /_mi skye ba shes pa kun 'dzin pa la mkhas pa yang ston/_zad pa dang /_'dod chags dang bral ba dang /_mi skye ba shes pa rnam par dag pa yang ston/_rig pa dang /_rnam par grol ba shes pa kun 'dzin pa la mkhas pa yang ston/_rig pa 
[\[69a.7\]]dang /_rnam par grol ba shes pa rnam par dag pa kun 'dzin pa la mkhas pa yang ston/_mya ngan las 'das pa'i sgo rnam par dag pa yang rjod/_rnam par dag pa'i tshig thams cad dang bral ba kun 'dzin pa la mkhas pa yang rjod/_rnam grangs du mas 'dus byas dang /_'dus ma 
[\[69b\]]
[\[69b.1\]]byas kyi chos dang /_zag pa dang bcas pa dang /_zag pa med pa dang /_'jig rten pa dang /_'jig rten las 'das pa'i chos rnams kyi sgo rnam par dag pa yang rjod/_chos bla na med pa rnam par nges pa dang /_sems can rnams kyi shes pa rnam par dag pa la mkhas pa kun 'dzin 
[\[69b.2\]]pa'i rgyu yang yang dag par rab tu ston to/_/bkod pa mtha' yas de bzhin gshegs pa ni thams cad mkhyen pa'i ye shes kyi gzungs la mkhas pa'i stobs bskyed pa'i phyir sems can rnams la ji ltar smon pa bzhin de 'dra ba'i spyod pa kun tu ston cing blo'i tshul ji lta ba bzhin rab tu 
[\[69b.3\]]dbye bar mkhas pa la yang 'jug par mdzad/_chos kyi gter gyi gzungs bla na med pa'i mthu yang ston par mdzad/_chos kyi rgyun yang gtong bar mdzad/_chos kyi char yang 'bebs par mdzad/_sems can thams cad kyang chos kyi sbyin pas tshim par mdzad do/_/bkod pa 
[\[69b.4\]]mtha' yas khyod kyis de bzhin gshegs pa'i rjes su bslab par bya zhing chos zab mo rnam par nges pa 'di la yang 'thun par gnas par bya'i mi 'thun par ni mi bya'o/_/khyed kyis myur du thams cad mkhyen pa'i ye shes kyi phyag rgya'i gzungs chen po 'di kun tu zung shig_/gzungs 
[\[69b.5\]]'di la gnas nas kyang ji ltar nga de ltar byed pa bzhin du sems can rnams kyi don gyis shig_/gzungs kyi sgo'i mdo 'di yang ston cig_/chos rnams kyi rnam par nges pa yang rnam grangs du mas ston cig_/rab tu ston cig_/bkod pa mtha' yas byang chub kyi sems kyi bsam pa'i 
[\[69b.6\]]tshogs dang ma bral bas mos pa'i stobs bskyed par 'dod par bya'o/_/ji ltar mos pa'i stobs bskyed par 'dod par bya zhe na/_byang chub kyi yan lag gi tshogs dang ma bral bar bya'o/_/ji ltar na byang chub sems dpa' chos thams cad kyi tshul la mkhas pa la mos par bya zhe na/_
[\[69b.7\]]chos rnams ni skye ba yang med/_'chi 'pho ba yang med/_'byung ba yang med/_'pho ba yang med/_g.yo ba yang med/_'ong ba yang med/_'gro ba yang med de/_chos thams cad rang gi mtshan nyid kyis stong pa yin pas stong pa nyid du yang mngon par zhen par mi bya na gzugs la 
[\[70a\]]
[\[70a.1\]]sogs pa'i mtshan ma la mngon par zhen par bya ba lta smos kyang ci dgos te/_mtshan mar 'du shes pa la ni rjes su 'thun pa'i bzod pa med do/_/stong pa nyid la ni mtshan ma mi 'byung ste/_stong pa nyid gang yin pa de la ni mtshan ma rab tu rgyu ba med do/_/de bzhin 
[\[70a.2\]]gshegs pas kyang 'du byed du gtogs pa 'di dag thams cad ni bdag dang /_bdag gi dang /_srog dang /_sems can dang /_shed las skyes dang /_shed bu dang gang zag gis stong ngo zhes gsungs so/_/stong pa nyid la ni kun tu chags pa yang med/_chags pa dang bral 
[\[70a.3\]]ba yang med do/_/stong pa nyid la ni sdang ba yang med/_sdang ba dang bral ba yang med do/_/stong pa nyid la ni rmongs pa yang med/_rmongs pa dang bral ba yang med do/_/stong pa nyid la ni rjes su chags pa yang med/_rjes su chags pa dang bral ba yang med do/_/stong pa nyid ni stong 
[\[70a.4\]]pa nyid la yang mi gnas/_kun tu mi gnas/_rab tu mi gnas so/_/stong pa gang yin pa de ni 'dod chags dang bral ba yin/_de ni 'gog pa dang zhi ba yin te/_de la ni rtog pa yang med/_kun tu rtog pa yang med/_rnam par rtog pa yang med/_yongs su rtog pa yang med 
[\[70a.5\]]la/_rtsom pa med cing nyon mongs pa med pa yin te/_de'i ngo bo nyid kyi rang bzhin ni len pa med cing rnam par dag pa yin no/_/chos dge ba dang /_/mi dge ba dang /_'dus byas dang /_'dus ma byas dang /_'jig rten pa dang /_'jig rten las 'das pa thams cad kyi rang 
[\[70a.6\]]bzhin ni stong pa nyid yin te/_de ltar mos pa mngon du byed pa de ni rnam par grol ba 'dren par 'gyur ro/_/rnam par grol na rnam par grol ba'i ye shes rtogs par yang 'gyur/_rnam par grol ba yongs su dag pa dri ma med pa la gnas shing byang chub kyi yan lag gi tshogs 
[\[70a.7\]]kyang yang dag par 'grub par 'gyur ro/_/de la byang chub kyi yan lag gi tshogs gang zhe na/_tshul khrims rnam par dag pa dang /_shes rab rnam par dag pa dang /_ting nge 'dzin rnam par dag pa dang /_rnam par grol ba rnam par dag pa dang /_rnam par grol ba'i ye 
[\[70b\]]
[\[70b.1\]]shes mthong ba rnam par dag pa dang /_sbyin pa'i pha rol tu phyin pa rnam par dag pa dang /_tshul khrims kyi pha rol tu phyin pa rnam par dag pa dang /_bzod pa'i pha rol tu phyin pa rnam par dag pa dang /_brtson 'grus kyi pha rol tu phyin pa rnam par dag pa dang /_bsam gtan gyi 
[\[70b.2\]]pha rol tu phyin pa rnam par dag pa dang /_shes rab kyi pha rol tu phyin pa rnam par dag pa yin no/_/gang rnam par dag pa de ni yongs su dag pa yin no/_/gang yongs su dag pa de ni sgo dri ma med pa nyid yin te/_sems de ni rang bzhin gyis 'od gsal ba rtag tu nyon mongs 
[\[70b.3\]]pa can ma yin no/_/nye ba'i nyon mongs pa gsum ni glo bur ba yang dag pa ma yin pa gsob gsog yin te yod pa ma yin no/_/sems de ni kun nas nyon mongs pa dang 'dre ba yang ma yin/_rnam par byang ba dang 'dre ba yang ma yin no/_/de ci'i phyir zhe na/_sems de ni 
[\[70b.4\]]gnyis su med de gnyis su byar med do/_/de'i rang bzhin gang yin pa de ni rnam par dag pa'o/_/gang gis de ltar shes pa de ni nyon mongs pas kun nas nyon mongs par mi 'gyur ro/_/sems de ni nang dang phyi rol dang /_gnyi ga'i bar du kun nas nyon mongs par mi 'gyur la 
[\[70b.5\]]dmigs su med de/_dmigs pa dang rgyu dang rkyen tshogs nas sems skye ba ni ma gtogs so/_/'di la skye ba yang yang dag par mi snang ste/_phyogs bcur yang sems kyis sems mi shes so/_/sems kyis sems mi mthong ngo /_/sems dang dmigs pa 'dre ba yang 
[\[70b.6\]]ma yin la/_dmigs pa yang sems dang 'dre ba ma yin no/_/sems ni rgyu dang rkyen rnams dang kun tu sbyor ba ma yin la rgyu dang rkyen rnams kyang sems dang kun tu sbyor ba ma yin no/_/chos thams cad ni sems tsam ste/_sems dang mtshungs par ldan pa yin no/_/
[\[70b.7\]]chos gang dag sems dang mtshungs par ldan pa de dag kyang phan tshun mi shes mi mthong na gang dag sems dang mtshungs par mi ldan pa de dag smos kyang ci dgos/_don dam par ni sems de gang dang yang mtshungs par ldan pa yang med/_mtshungs par mi ldan pa yang med do/_
[\[71a\]]
[\[71a.1\]]de ci'i phyir zhe na/_chos 'ga' yang chos gang dang yang ldan pa'am mi ldan pa med de/_chos thams cad ni ngo bo nyid kyis rab tu zhi ba yin no/_/ngo bo nyid ni ldan pa yang ma yin/_mi ldan pa yang ma yin no/_/chos rnams kyi ngo bo nyid gang yin pa de 
[\[71a.2\]]ni rang bzhin yin no/_/rang bzhin gang yin pa de la ni ngo bo nyid med pa'o/_/'on kyang bshad pa bstan pas 'di skad du chos thams cad ni ngo bo nyid dang rang bzhin du gyur pa'o zhes tha snyad 'dogs te/_chos rnams la ni ngo bo nyid dang rang bzhin med do/_/chos rnams kyi rang bzhin 
[\[71a.3\]]ni ngo bo nyid med cing stong pa yin no/_/gang ngo bo nyid med cing stong pa de ni mtshan nyid gcig ste/_mtshan nyid med pas mtshan nyid rnam par dag par gyur pa yin pas mtshan nyid kyis ngo bo nyid med pa'am/_stong par gdags par bya ba ma yin no/_/mtshan nyid kyis ngo bo nyid 
[\[71a.4\]]med pa'am/_stong par gdags par bya ba ma yin pa ji lta ba de bzhin du chos thams cad kyang mtshan nyid kyis gdags par bya ba ma yin no/_/ngo bo nyid med pa dang /_stong pa nyid la ni/_kun nas nyon mongs pa 'am/_rnam par byang bar 'gyur ba med do/_/chos rnams kyi 
[\[71a.5\]]rang bzhin ni de lta bu yin te/_chos rnams kyi rang bzhin gang yin pa de ni kun nas nyon mongs pa 'am/_rnam par byang bar mi gnas/_nye bar mi gnas/_kun tu mi gnas so/_/bkod pa mtha' yas chos thams cad mi gnas/_kun du mi gnas/_rab tu mi 
[\[71a.6\]]gnas na sems can dag ji ltar kun tu rmongs par 'gyur/_de la kun tu rmongs pa yod pa ma yin na kye ma 'jig rten gnas pa ni yang dag pa ma yin pa'i kun tu rmongs pas kun tu rmongs par gyur pa la ltos/_kye ma 'jig rten gnas pa 'di ni kun tu rmongs pa'i 'khor lo yang 
[\[71a.7\]]dag pa ma yin pa la zhugs kyang gang du yang zhugs pa med la/_zhugs pa med bzhin du nam mkha'i 'ching bas bcings pa'o/_/kye ma sems can 'di dag ni nam mkha'i 'khor lo la kun tu zhugs kyang nam mkha' la ni 'khor lor gdags pa yang med do/_/kun tu rmongs 
[\[71b\]]
[\[71b.1\]]pa chen pos kun tu rmongs par gyur kyang 'di la ma rig pa yang med/_kun tu rmongs pa yang med do/_/bkod pa mtha' yas sems can rnams ma rig pa'i ling tog des chos 'di dag rab tu mi shes mi rtogs shing rtsod pa la kun tu 'jug pa la ltos/_bkod pa mtha' yas gang 
[\[71b.2\]]su dag rtsod pa la kun tu zhugs pa de dag ni zhugs pa med de 'di ltar de dag kun tu rmongs pas mi shes shing ma mthong bar zad do//_/gang dag kun tu ma zhugs pa de dag ni rnam par dag par yang mi 'gyur la dge ba'i rtsa ba rnam par dag pa la zhugs pa yang ma yin te/_de'i phyir de 
[\[71b.3\]]dag kun tu ma zhugs pa yin no/_/bkod pa mtha' yas de bzhin gshegs pas dgongs pa bstan pa'i rnam grangs ni khyed lta bu yun ring po nas dge ba'i chos rnam par dben pa la spyod spyod pa rnams ma gtogs pa gzhan gyis rgyas par kun shes pa ma yin no/_/de bzhin 
[\[71b.4\]]gshegs pas gang dag kun tu zhugs pa de dag ni rnam par dag par mi 'gyur ro zhes gsungs pa gang la kun tu zhugs pa yin zhe na/_mi dge ba la kun tu zhugs pa yin no/_/gang la mi dge ba yod pa de ni yod pa ma yin no/_/gang yod pa ma yin pa de la ni kun tu zhugs 
[\[71b.5\]]pa'am/_kun tu ma zhugs pa'i rnam grangs su 'gyur ba med do/_/gang dag dge ba la kun tu zhugs pa de dag ni rnam grangs su gtogs pa yin no/_/gang dag rnam grangs su gtogs pa de dag gis ni bstan pa kha na ma tho ba med pa 'di kun shes par 'gyur yang de dag 
[\[71b.6\]]rnam par dag par ni mi 'gyur te de ni gnas med do//_//bam po gsum pa/_sems can byis pa so so'i skye bo blo gros ngan pa nyon mongs pa chen po la kun tu zhugs pa rnams kyi shes rab kyis ni chos bstan pa 'di'i rjes su 'thun pa cung zad kyang mi shes 
[\[71b.7\]]na rab tu 'thun pa dang /_rnam grangs mang po bstan pa lta smos kyang ci dgos/_gang kun tu zhugs pa de ni rnam par dag pa'i chos can no zhes bya ba gang la kun tu zhugs pa yin zhe na/_dge ba la kun tu zhugs pa dang /_nges par 'byung ba'i khams la kun tu zhugs 
[\[72a\]]
[\[72a.1\]]pa yin te/_nges par 'byung ba la ni khams kyang med/_khams su gdags pa yang med do/_/gang dag mya ngan las 'das pa'i khams la kun tu zhugs pa zhes rnam grangs su rjod pa de yang /_mya ngan las 'das pa yang cung zad kyang med la mya 
[\[72a.2\]]ngan las 'das pa la zhugs pa yang 'ga' yang med do/_/gal te 'ga' zhig gis mya ngan las 'das pa rjes su thob par gyur na ni de bzhin gshegs pa nongs phan chad med par yang 'gyur ba zhig na mya ngan las 'das pa ni sus kyang thob par mi 'gyur ro/_/ngas 
[\[72a.3\]]sems can chos zab mo la spyad pa ma spyad pa rnams kun tu rmongs par gyur na mi rung zhes de bzhin gshegs pa nongs phan chad yod do/_/de bzhin gshegs pa nongs phan chad med do zhes rnam grangs kyis bstan par bya ba ma yin no zhes gsungs so/_/gal te de bzhin 
[\[72a.4\]]gshegs pa gzugs can du gyur na yang de bzhin gshegs pa nongs phan chad med par 'gyur la/_gal te de bzhin gshegs pa gzugs can ma yin par gyur na yang de bzhin gshegs pa nongs phan chad med par 'gyur bas de ni gnyi gar yod pa yang ma yin med pa 
[\[72a.5\]]yang ma yin no/_/chos gang zhig skye ba med cing 'gag pa med pa de ni shi phan chad yod pa 'am med pa zhes bya bar mi 'gyur ro/_/de bzhin gshegs pa yang skye ba yang med/_'gag pa yang med pas de yang nongs phan chad yod do zhe'am/_med do zhes bya bar mi 
[\[72a.6\]]'gyur ro/_/de bzhin gshegs pas yod do zhes bya ba dang /_med do zhes bya ba ni mtha' med pa'o zhes gsungs te gang la mtha' med pa de la ni dbus kyang med do/_/gang la dbus med pa de ni yod pa yang ma yin/_med pa yang ma yin no/_/gal te yod pa dang med pa 
[\[72a.7\]]yang dag pa yin par gyur na ni rten cing 'brel par 'byung ba dang 'gal bar yang mi 'gyur ba zhig na 'di ltar rten cing 'brel par 'byung ba la ni 'gag pa 'gag pa med pas/_de la yod pa dang med pa mi 'gal ba mi rung ngo /_/gang zhig rten cing 'brel par 'byung ba de la ni mtha' dang dbus cung 
[\[72b\]]
[\[72b.1\]]zad kyang med do/_/bkod pa mtha' yas gang yod pa yang ma yin/_med pa yang ma yin pa de la chos thams cad ces ji ltar tha snyad gdags te/_yod pa yang ma yin/_med pa yang ma yin pa de dag ni ji ltar yang tha snyad gdags par mi 'gyur ro/_/bkod pa mtha' 
[\[72b.2\]]yas de la de bzhin gshegs pa ni thabs mkhas pa chen po la gnas te/_sems can rnams kyi ma rig pa'i sgo nga'i sbubs gcag pa'i phyir chos thams cad ni rten cing 'brel par 'byung ba'o zhes chos rnams kyi rang bzhin dang mi 'gal ba rjod par mdzad/_ston par mdzad de/_
[\[72b.3\]]gang zhig rten cing 'brel bar 'byung ba'i khongs su gtogs par byas pa de la ni mtha' dang dbus su tha snyad gdags par bya ba ma yin no/_/gang tha snyad gdags su med pa de la ni cung zad kyang thob pa med do/_/bkod pa mtha' yas thabs shes pa la mkhas pa dang /_chos 
[\[72b.4\]]rnams kun 'dzin pa'i blo la mkhas pas dbu ma'i lam chos rnams kyi mtha' dang bral bar tha snyad 'dogs kyang chos rnams kun 'dzin par byed pa yang mi dmigs la mi dmigs par 'dogs pa yang med pa la ltos/_'di la khyed kyis ji ltar 'gro ba med pa dang /_'ong ba med pa de ltar rtogs 
[\[72b.5\]]par bya/_khong du chud par bya ste/_chos 'di dag la snying por gyur pa'i skal ba chad pa yang 'ga' yang mi ston to/_/chos rnams la ni skal ba chad pa med de chos rnams kyi skal ba ni ma chad/_kun tu ma chad par 'gyur ro/_/chos thams cad ni skal ba mi mnyam pa med pa/_
[\[72b.6\]]gcig pa nyid ma yin pa/_tha dad pa nyid ma yin pa/_dam pa'i pha rol tu phyin pa yin yang chos thams cad ni chos gang gi pha rol tu phyin pa yang med par mya ngan las 'das par gyur pas de'i phyir de dag ni brjod par bya ba ma yin te/_dbu ma yang dag par bstan pa'i phyir kun 
[\[72b.7\]]rdzob tu ston par 'gyur ba ni ma gtogs so/_/dbu ma'i lam gang yin pa de ni mya ngan las 'das par 'gro ba'i lam yin te/_mya ngan las 'das pa ni gang du yang 'gro ba med do/_/de la 'gro ba dang /_'ong bar 'gyur ba cung zad kyang med pas de'i phyir chos thams cad ni 
[\[73a\]]
[\[73a.1\]]mya ngan las 'das pa dang mnyam pa'o zhes bstan te/_chos rnams kyi mnyam pa nyid rab tu brjod pa yin no/_/bkod pa mtha' yas dbu ma'i lam 'di ni sgrub pa yang ma yin mi sgrub pa yang ma yin pas nye bar len pa med pa'i phyir/_mtha' dang bral ba yin 
[\[73a.2\]]te/_gang la mtha' med pa de la dbus lta ga la yod/_mtha' ni gnas med pa yin yang /_byis pa so so'i skye bo rnams kyis mtha' gnas med pa nyid du kun tu mi shes te/_de'i phyir de dag gnas med pa/_yang dag pa ma yin pa la kun tu chags pas 
[\[73a.3\]]yongs su ma grol ba yin no/_/bkod pa mtha' yas thabs la mkhas pa chen po la rnam par nges pa'i blos dbu ma'i lam gnas med cing rten med pa de ji ltar ston pa la la ltos/_bkod pa mtha' yas de bzhin gshegs pa rnams ni chos ston pa dag la the tsom mi mnga' 
[\[73a.4\]]bsnyel ba mi mnga'o/_/sangs rgyas bcom ldan 'das rnams ni rtag tu mnyam par bzhag pa ste/_ting nge 'dzin la mnga' brnyes pas rtag tu rnam par gzigs pa/_rtag tu legs par mnyam par bzhag pas kun tu rtog pa mi mnga' zhing ye shes dpag tu med pa 
[\[73a.5\]]mthong ba la rab tu gnas pa yin no/_/sangs rgyas bcom ldan 'das rnams ni mi gnas/_rnam par mi gnas pa'i tshul gyis shin tu yongs su dag pa'i chos ston par mdzad pa yin no/_/sangs rgyas bcom ldan 'das rnams ni rab tu rnam par dag pa'i chos ston pa 
[\[73a.6\]]dang /_nye bar zhi ba'i chos ston par mdzad pa yin no/_/sangs rgyas bcom ldan 'das rnams ni chos ston pa 'byung ba la ni lus pa cung zad kyang med do/_/bkod pa mtha' yas 'di lta ste dper na rgya mtsho chen po'i nang na nor bu rin po che sna tshogs pa zhes bya ba yod 
[\[73a.7\]]pas chu'i tshogs chen po skams na chu'i phung po de 'phel bar mi 'gyur bas rgya mtsho chen po mi ldud do zhes bya la/_der 'bab pa'i chu thams cad kyang yongs su gtugs par 'gyur bas de ni me'i phung po chen po lta bu yin no/_/de bzhin du de bzhin gshegs pa yang bla na med pa yang dag par 
[\[73b\]]
[\[73b.1\]]rdzogs pa'i byang chub mngon par rdzogs par sangs rgyas nas shes rab kyi snang ba chen po dpag tu med pas sems can rnams kyi nyon mongs pa sreg par mdzad skems par mdzad do/_/bkod pa mtha' yas de bzhin gshegs pa'i gsung nyin mtshan du rjod pa de dag thams cad ni rim gyis nyon 
[\[73b.2\]]mongs pa rnams nges par sreg par 'gyur bas/_gsung gi phrin las don yod pa yin no/_/sangs rgyas rnams la phyag 'tshal lo zhes rjod pa de yang sgron ma chen po yin te nyon mongs pa rnams nges par sreg par 'gyur ba yin no/_/gang dag gis de bzhin gshegs pa rnams kyi 
[\[73b.3\]]mtshan thos pa de yang de dag gi mya ngan las 'da' ba'i rgyu chen por 'gyur ro/_/bkod pa mtha' yas 'di lta bu ni sems can de bzhin gshegs pa'i phyir zhugs pa rnams kyi nyon mongs pa zhi bar bya ba'i phyir de bzhin gshegs pas chos kyi char 'bebs pa yin no/_/bkod pa mtha' 
[\[73b.4\]]yas de bzhin gshegs pa rnams kyi mtshan rjod pa yang mun pa dang 'bral bar 'gyur la/_de bzhin gshegs pa rnams kyi mtshan thos pa yang mun pa dang 'bral bar 'gyur ro/_/'di ltar de bzhin gshegs pas chos bstan pa ni yang dag pa ji lta ba de kho na bzhin te/_gzhan 
[\[73b.5\]]du 'gyur ba yang med/_phyin ci log kyang ma yin mod kyi/_yang dag pa la ni bshad pa dang rab tu bshad pa cung zad kyang med do/_/chos rnams la yang yang dag pa'am/_yang dag pa ma yin pa cung zad kyang med do/_/bkod pa mtha' yas de bzhin gshegs pa ni yang dag 
[\[73b.6\]]par gsung ba ste/_yang dag pa la gnas nas gzungs kyi sgo rim par phye ba ston pa'i chos kyi rnam grangs 'di ston par mdzad do/_/bkod pa mtha' yas gang dag gis 'di kun shes par mi 'gyur zhe na/_byang chub sems dpa' bden pa mthong ba/_lta ba phun sum 
[\[73b.7\]]tshogs pa/_chos zab mo la yongs su sbyang ba byas pa ma gtogs pa rnams kyis kun shes par mi 'gyur ro/_/bkod pa mtha' yas don gyi tshul 'di khong du chud par bya ste/_chos 'di la bdag nyid kyi dran pas mngon sum du gtad par bya'i/_gang la yang dad pas 'gro bar 
[\[74a\]]
[\[74a.1\]]ni mi bya'o/_/byang chub sems dpa' ni gzhan la rag ma las pa'i shes rab 'dod par bya zhing sems can thams cad la phan pa dang bde bar bya ba'i phyir chos 'di la rjes su 'thun pa'i bzod pa bskyed par bya ste/_gang dag de la rjes su 'thun pa'i bzod pa skyed par 'gyur ba de 
[\[74a.2\]]dag ni mi 'thun par gnas par mi 'gyur ro/_/bkod pa mtha' yas byis pa so so'i skye bo thos pa dang mi ldan pa mi 'thun par gnas pa ni chos 'dul ba 'di kun shes par mi 'gyur ro/_/gzhan yang chos kyi tshul 'di ni gang dag lta bas gzhan gyi spyod yul ba/_lam gzhan la zhugs 
[\[74a.3\]]pa/_lam log pa dang ldan pa/_dge ba ma spyad pa/_spyod yul gzhan sten pa de dag gi rna lam du grag pa'i go skabs med do/_/bkod pa mtha' yas chos kyi gter chos kyi gter chos kyi snang ba sgrib pa med pa 'di bshad pa na byis pa thos pa dang mi ldan pa rnams ma rabs kyi sems ma dul ba yang dag 
[\[74a.4\]]par ma bsdams pa rnams ring du spong bar 'gyur ba la la ltos/_byis pa so so'i skye bo lus rab tu ma bsgoms pa/_chos 'dul ba 'di las ring du gyur pa de dag thams cad la chos 'di lta bu la rjes su 'thun pa'i bzod pa skye ba yang med na/_zag pa med pa'i bzod pa thabs dang ldan pa skye bar 
[\[74a.5\]]'gyur ba lta smos kyang ci dgos/_bkod pa mtha' yas 'khor 'di'i nang du chos bstan pa 'di'i 'jug pa ni gang du yang chags pa med cing nyams pa med pa dang /_don yod pa yin no/_/de ci'i phyir zhe na/_'di dag thams cad ni sgrib pa med pa'i sa la gnas pa yin no/_/bkod 
[\[74a.6\]]pa mtha' yas de bzhin gshegs pa ni sgrib pa med pa'i chos ston pa la mkhas pa rnam par dag par bya ba dang /_sems can thams cad la thugs brtse ba'i phyir de dag gi dge ba'i rtsa ba dang /_de bzhin gshegs pa'i byin gyi rlabs kyis gzungs kyi sgo'i mdo 'di ston par mdzad do/_/
[\[74a.7\]]bkod pa mtha' yas gang la la zhig dam pa'i chos bstan pa 'di la 'jug par 'gyur ba de ni yang dag par 'jug pa yin par rig par bya ste/_de ni byang chub sems dpa'i sa la gnas shing ring po mi thogs par len pa med pa'i bzod pa yang thob par 'gyur/_ring po mi thogs 
[\[74b\]]
[\[74b.1\]]par lung bstan pa yang thob par 'gyur ro/_/bkod pa mtha' yas chos zab mo'i 'dul ba 'di la mos par gyis shig_/bkod pa mtha' yas 'di ni lta ba mi dmigs pa rnams kyis yin pas dmigs su med pa'i sa'o/_/'di ni mi dmigs pa'i bzod pa dang ldan pa rnams 
[\[74b.2\]]kyis yin no/_/'di ni sngon gyi rgyal ba la lhag par bya ba byas pa/_yun ring po nas sems rab tu sbyangs pa/_lus legs par bsdams pa/_ngag legs par bsrungs pa/_yid legs par dul ba/_rnam par shes pa mnyam pa nyid du rjes su dran pa/_sems mi 
[\[74b.3\]]dmigs pa la gnas pa rnams kyi yul yin te/_de dag ni chos 'di lta bu blang ba'i phyir lus dang srog kyang yongs su btang nas mdo 'di la 'jug par 'gyur ro/_/de la phyi ma'i dus na sems can gang dag tha na chos 'di lta bu mnyan pa'i phyir brtson par 'gyur ba de dag kyang dkon 
[\[74b.4\]]na/_yi ger 'dri ba dang /_klog pa dang /_'chang pa dang /_kha ton byed pa dang /_gzhan dag la rgyas par ston par 'gyur ba lta smos kyang ci dgos/_gang dag chos kyi rnam grangs 'di 'phel bar byed cing gzhan la ston pa de dag ni ring po mi thogs par gzungs kyi 
[\[74b.5\]]sgo'i chos 'di rnam par sbyong bar 'gyur zhing myur du rnam par dag pa'i ye shes thob nas thams cad mkhyen pa'i ye shes kyi lam gyi rjes su 'brang bar 'gyur ro/_/bkod pa mtha' yas de bzhin gshegs pa ni sems can rnams kyis thams cad mkhyen pa'i ye shes thob par bya 
[\[74b.6\]]ba'i phyir chos kyi gter 'di yang dag par rab tu ston to/_/'di las gang mi ston pa de cung zad kyang med de/_nyon mongs pa med par bya ba'i phyir chos ston cing rnam par dag pa skyed par yang mdzad/_chos kyi sgo yongs su dag pa rab tu ston par yang mdzad do/_/chos 
[\[74b.7\]]thams cad ni nam mkha' lta bu'o zhes bya ba ji ltar chos thams cad nam mkha' lta bu yin zhe na/_nam mkha' dang mnyam pa ste/_nam mkha' yang gang dang yang mnyam pa yang ma yin/_mi mnyam pa yang ma yin no/_/ji ltar nam mkha' mnyam pa yang ma 
[\[75a\]]
[\[75a.1\]]yin/_mi mnyam pa yang ma yin pa de bzhin du chos thams cad kyang mnyam pa yang ma yin/_mi mnyam pa yang ma yin no/_/ji ltar nam mkha' gang du yang ma gtogs pa de bzhin du/_chos thams cad kyang gang du yang ma gtogs so/_/
[\[75a.2\]]chos rnams la ni mtha' mi dmigs te/_mtha' dmigs su med pa la mtha' yod pa ma yin no/_/mtha' yod pa ma yin pa la mthar gdags pa yang med do/_/gang dag 'di lta bu la gnas pa de dag ni de bzhin gshegs pa'i tshul la gnas pa ste/_de dag ni brjod du 
[\[75a.3\]]med pa yin no/_/gang dag brjod du med pa de dag ni gdags pa mnyam pa nyid du rtogs par bya'o/_/de'i phyir de dag kun tu mi spyod cing mtha'i rjes su 'brang bar mi 'gyur te/_mtha' la mi rten pa rnams ni dbu ma dang yang phrad par 'gyur/_mtha' dang dbus kyi phung po 
[\[75a.4\]]thams cad kyang so sor spong bar 'gyur ro/_/de la so sor spong zhes bya ba ni 'gro bar gdags pa med pa ste/_'di lta bu ni ye shes rnam par dag pa thob par byed pa yin no/_/gang zhig chos spyod par mi byed pa de ni so sor 'brang bar yang mi 'gyur te/_chos thams 
[\[75a.5\]]cad ni nye bar 'gro ba med cing 'jig pa med pa yin no/_/de ci'i phyir zhe na/_/'di ltar chos thams cad ni bdag gi ngo bo nyid kyi rang bzhin med pa'i phyir bdag med cing bdag mi dmigs pa yin no/_/bkod pa mtha' yas de bzhin gshegs pa ni ji ltar 'dus byas 
[\[75a.6\]]thams cad mi rtag par ston pa de bzhin du rnam par 'gyur ba'i don ston par mdzad do/_/de bzhin gshegs pa ni ji ltar sdug bsngal gyi don ston pa de bzhin du ldog pa'i don dang /_'dod chags dang bral ba'i don ston par mdzad do/_/de bzhin gshegs pa ni ji ltar mya 
[\[75a.7\]]ngan las 'das pa ni zhi ba'o zhes ston pa de bzhin du phung po thams cad nges par spong ba'i don ston par mdzad de/_mi rtag pa dang /_sdug bsngal ba dang /_bdag med pa dang /_mya ngan las 'das pa'i sgo nas chos kyi sgo yongs su dag pa ston to/_/bkod pa mtha' 
[\[75b\]]
[\[75b.1\]]yas de bzhin gshegs pa rnams kyi bstan pa mngon par bsgrub pa 'di ni/_chos rnams kyi ngo bo nyid kyi rang bzhin rjod par byed pa yin te/_de bzhin gshegs pas chos 'di dag rnam grangs du ma dang /_sgo du ma dang /_bstan pa mngon par bsgrub pa du mas bstan te/_tha snyad du 
[\[75b.2\]]brjod kyang de bzhin gshegs pas chos rnams tha dad pa nyid dam/_gcig pa nyid du 'dogs par ni mi mdzad do/_/chos thams cad ni gnyis su med pa ste/_gcig pa yang ma yin/_tha dad pa yang ma yin te/_bstan du med pa'i khongs su 'dus pa yin no/_/chos 
[\[75b.3\]]thams cad ni mtshan ma dang /_mtshan ma med pa'i phyir nam mkha'i ngo bo nyid kyi tshul can yin no/_/bkod pa mtha' yas gzungs kyi sgo ngo bo nyid kyis yongs su dag pa'i rang bzhin 'di ni byang chub sems dpa' rnams kyi 'dul bar 'gyur ba yin no/_/ci zhig 'dul 
[\[75b.4\]]bar 'gyur zhe na/_'dod chags dang /_zhe sdang 'dul bar 'gyur ro/_/ma rig pa 'dul bar 'gyur ro/_/'di ltar 'dod chags dang /_zhe sdang dang /_gti mug gdul bar bya ba ni yod pa ma yin zhing shin tu mi dmigs so/_/gang mi dmigs pa de ni 'dod chags 
[\[75b.5\]]dang zhe sdang dang /_gti mug kyang ma yin te/_tshul bzhin du btsal na rnyed par mi 'gyur ro/_/'dod chags dang /_zhe sdang dang /_gti mug ni yod pa ma yin pas/_gsob slu ba'i chos can/_/byis pa 'drid pa/_slu bar nye bar gnas pa yin te/_'di ltar 'dod chags 
[\[75b.6\]]dang /_zhe sdang dang /_gti mug de dag gang las skye ba'i gzhi med cing mi rnyed pas de nyid du 'bral bar 'gyur ro/_/de dag 'bral ba yang blta bar bya'o/_/ji ltar blta bar bya zhe na/_ji ltar ma skyes pa de ltar blta ste/_'di ltar 'dod chags dang /_zhe sdang dang /_gti 
[\[75b.7\]]mug de dag ni yang dag pa ma yin pa las phyin ci log tu gyur pa'i phyir gang las skyes pa dang gang gis skyes pa de dag thams cad gsob ste slu ba'i chos can yin no/_/'dod chags dang /_zhe sdang dang /_gti mug rnams ni rang bzhin gyis yod pa ma yin te/_'di ltar 
[\[76a\]]
[\[76a.1\]]ma rig pa'i mun pas mi shes pa dang /_mngon par ma rtogs pa ni de dag gi sngon du 'gro ba yin no/_/gang dag gis de ltar mthong ba de dag la ni sgo yongs su dag pa bsam gyis mi khyab pa yang skye bar 'gyur/_gzungs kyang thob par 'gyur te rnam par shes pa mnyam pa 
[\[76a.2\]]nyid du yongs su shes pa 'di ni shes rab kyi las yin/_'di ni gzungs thob pa'i las yin/_'di ni byang chub kyi yan lag gi tshogs sbyong bar byed pa/_'dun pa dang /_brtson 'grus dang /_bag yod pa'i sa yin/_'di ni bag med pa 'dul ba'i sa yin/_'di ni tshul 
[\[76a.3\]]khrims dang /_lta ba dang /_cho ga nyams pa med pa yin/_'di ni lus dang /_ngag dang yid kyi las yongs su dag pa yin/_'di ni bdag med pa'i ye shes mtshan nyid med pa'i rjes su 'gro ba yin/_'di ni 'du shes spangs pa dang ma bral ba yin/_'di ni thabs la 
[\[76a.4\]]mkhas pa mtha' yas pas mngon par bsgrubs pa yin no/_/gang dag chos 'di lta bu la tshul bzhin du rnam par rtog cing sbyong bar byed pa de dag ni chos 'di la sgrub pas nges par 'byung bar 'gyur ro/_/bkod pa mtha' yas chos rnams kyi rang bzhin gyi mtshan nyid 
[\[76a.5\]]kyang rjod la/_chos kyi rnam grangs 'di dag kyang ston cing rab tu ston par byed/_chos thams cad nam mkha' dang mnyam pa nyid du ston kyang ston pa por 'dogs pa yang med la/_gang bstan pa de yang mi mngon pa la ltos/_bkod pa mtha' yas bstan pa'i sgo la 'jug pa'i 
[\[76a.6\]]tshig 'di la slob pa'i byang chub sems dpa' ni blo rgya mtsho lta bu'i stobs kyis ring du 'gro bar yang 'gyur/_phas kyi rgol ba thams cad kyis mi tshugs par yang 'gyur/_ye shes kyi rnam pa rjes su 'thob par yang 'gyur/_gzhan la rag ma las pa'i ye shes ston 
[\[76a.7\]]pa la mkhas pa yang rtogs par 'gyur/_don mnyam pa nyid phun sum tshogs pa bsam gyis mi khyab pa la mkhas pa yang rtogs par 'gyur zhing don la mkhas pa des ming med cing mtshan ma med pa'i chos rnams ston pa rjod par yang byed la/_de ston par byed pa yang 
[\[76b\]]
[\[76b.1\]]med do/_/sangs rgyas zhes bya ba dang /_thams cad mkhyen pa zhes bya ba dang /_rang byung zhes bya ba ston pa yang nye bar gnas shing ming dang mtshan ma rnam par dag pa yang 'thob par 'gyur ro/_/myur du dbyangs kyi rnam pa mang po 'thob par 'gyur te/_yid du 'ong ba'i 
[\[76b.2\]]dbyangs dang /_snyan cing 'jebs pa'i dbyangs dang /_dbyangs rnam par dag pa phun sum tshogs pa yang 'thob par 'gyur ro/_/tshig btsun par yang 'gyur ro/_/mngon du 'gro bar bya ba dang /_yongs su dri bar bya bar yang 'gyur ro/_/sems can rnams kyi 
[\[76b.3\]]shes rab rnam par nges pa la mkhas pa sgrub pa yang shes par 'gyur/_'dod pa smra ba dang /_rigs pa smra ba dang /_phan par smra bar yang 'gyur/_phan par smra ba'i tshig dang /_legs par smra ba'i tshig dang /_don gtan la 'bebs pa'i tshig can du yang 
[\[76b.4\]]'gyur/_don gcig bstan pas don mang po rnam par gtan la 'bebs pa yang kun shes par 'gyur ro/_/bkod pa mtha' yas byang chub sems dpa' chos 'di la spyod pa rnams sangs rgyas kyi byang chub mngon par rdzogs par 'tshang rgya bar 'gyur ba'i yon tan gyi 
[\[76b.5\]]tshogs ji snyed cig dang ldan pa la ltos/_de ni rjes su chags pa dang /_khong khro ba dag gis rjes su chags pa dang /_khong khro ba spangs pa la gnas pa 'phrogs par mi 'gyur zhing chags par 'gyur ba dang /_sdang bar 'gyur ba dang /_rmongs par 'gyur ba'i 
[\[76b.6\]]chos dag gis kyang 'phrogs par mi 'gyur ro/_/yongs su sbyang ba byas par yang 'gyur ro/_/thabs dang shes rab la mkhas pa dang /_tshig rab tu dbye ba shes pa la mkhas par yang 'gyur ro/_/thams cad du legs par bslabs pa'i bzod pa phun sum 
[\[76b.7\]]tshogs par yang 'gyur ro/_/chos tshad med pa dang ldan zhing bsam pa phun sum tshogs par yang 'gyur ro/_/bzod pa phun sum tshogs pa la gnas shing 'jug pa phun sum tshogs par yang 'gyur ro/_/gsong por smra ba rnam par dag par yang 'gyur ro/_/
[\[77a\]]
[\[77a.1\]]bkod pa mtha' yas byang chub sems dpa' chos 'di la mngon par mi brtson zhing mi shes la rab tu mi sbyor ba de dag la ni yon tan gyi khyad par 'di dag cung zad kyang med do/_/bkod pa mtha' yas sems can gang dag chos 'di la mngon par brtson par 'gyur 
[\[77a.2\]]ba de dag ni nyung shin tu nyung ngo /_/sems can gang dag phun sum tshogs pa thams cad thob par 'dod cing smon lam ji lta ba dang /_'jug pa ji lta ba dang /_bsam pa ji lta ba yongs su rdzogs par 'gyur ba yang dkon/_rab tu dkon no/_/gang dag chos 'di la bzod pa spyod pa 
[\[77a.3\]]rnam par rtog cing chos 'di las nges par 'byung ba de dag ni mngon par shes pa zad mi shes pa dang /_ye shes chen po dang /_'jig rten thams cad las mngon par 'phags pa'i ye shes dang /_rang byung gi ye shes dang /_ye shes tshad med cing mtha' yas pa yang 'thob par 'gyur ro/_/bkod 
[\[77a.4\]]pa mtha' yas de la gzungs kyi phyag rgya zhes bya ba'i chos rim par phye ba bstan pa'i sgor 'jug pa 'di la byang chub sems dpa' rnams kyis bslab par bya ba ste/_'di la slob pa'i byang chub sems dpa' ni byang chub kyi snying po la yang nye bar 'gyur/_sems can rnams la yang sangs 
[\[77a.5\]]rgyas kyi mdzad pas nye bar gnas par 'gyur/_sems can thams cad la byams pa chen po mngon par sgrub pas nye bar gnas par yang 'gyur/_sems can rnams la snying rje chen po mngon par sgrub par yang 'gyur ro/_/bkod pa mtha' yas gzungs kyi phyag rgya zhes bya ba'i chos 
[\[77a.6\]]rim par phye ba bstan pa'i sgor 'jug pa de gang zhe na/_bkod pa mtha' yas 'di la chos thams cad yi ge mngon par sgrub pa'i phyag rgya zhes bya ba gang du chos thams cad yang dag par 'du ba yin no/_/ji ltar yang dag par 'du zhe na/_chos 'di dag thams cad ni mnyam pa nyid du 
[\[77a.7\]]yang dag par 'du'o/_/mnyam pa nyid kyis ni mnyam pa nyid yang dag par mi mthong /_rab tu mi shes/_nye bar mi dmigs so/_/chos thams cad kyi ngo bo nyid ji lta ba bzhin rnam par mi rtog na/_'dir chos thams cad yang dag par 'du bar 'gyur bas 'dus byas dang /_
[\[77b\]]
[\[77b.1\]]'dus ma byas dang bral ba'i sgo nas yang dag par 'du bar 'gyur ba yin no/_/yi ge mngon par bsgrub pa bstan pa dang /_ngag gi las su brjod pa gang dag gis 'dus byas ston par 'gyur ba de la yang yi ge mngon par bsgrub pa bstan pa gang yin pa dang /_ngag gi las su brjod pa 
[\[77b.2\]]gang yin pa 'di gnyi ga yang chos nyid ji lta ba bzhin rang bzhin gyis mnyam pa nyid yin pas yod pa ma yin no/_/yod pa ma yin pa la ni brjod pa de yang yang dag pa nyid du mi 'gyur la yi ger gdags pa yang yang dag pa nyid ma yin no/_/ngag gi las su brjod pa yang yang dag pa ma 
[\[77b.3\]]yin no zhes bya ba 'di ni dbyer med pa'i tshig [{]bla dgas [,]bla dwags [}]yin no/_/lhag pa med pa zhes bya ba 'di ni sgro 'dogs pa med pa'i tshig [{]bla dgas [,]bla dwags [}]yin no/_/chos kyi tshul 'di ni bstan du med pa yin la chos thams cad kyang yang dag pa yang ma yin/_yang dag pa ma yin pa yang ma yin 
[\[77b.4\]]no/_/de ci'i phyir zhe na/_'di ltar chos thams cad ni nye bar zhi ba'i rang bzhin yin no/_/yi ges bstan pa dang /_tshig tu brjod pa dang /_mthong ba dang /_dmigs pa'i chos de dag ni rang bzhin med pa ste/_'di ltar chos thams cad ni ma byas pa/_mnyam pa med pa/_mi 
[\[77b.5\]]mnyam pa med pa/_ma zhi ba/_nye bar ma zhi ba/_rab tu ma zhi ba'o/_/chos rnams ni zhi ba'i mtshan nyid dang /_nye bar zhi ba'i mtshan nyid du nye bar mi gnas rab tu mi gnas so/_/chos thams cad ni 'gyur ba med pa yin pas de dag gang du yang rnam par gzhag par mi 
[\[77b.6\]]'gyur ro/_/chos rnams ni rnam par mi gnas pa'i phyir gang du yang bgrang ba ma yin na chos su bgrang bar ston pa'i rjod pa gang gis bgrang bar 'gyur/_ngag gi las yi ger gdags pa thams cad ni yul na mi gnas/_phyogs na mi gnas pa ste/_yi ge dang ngag gi 
[\[77b.7\]]las ni gang nas kyang mi 'ong /_gang du yang mi 'gro la/_chos gang gi mthar gtogs pa yang ma yin/_dbus su gtogs pa yang ma yin no/_/yi ge'i las thams cad ni las med pa/_yi ge med pa/_rtsol ba med pa'o/_/ngag gi las thams cad kyang yi ge med pa/_
[\[78a\]]
[\[78a.1\]]rtsol ba med pa'o/_yi ge thams cad ni yi ge'i rang bzhin gyis stong pa yin la/_ngag gi las kyang ngag gi las kyi rang bzhin gyis stong pa yin te/_bdag gi ngo bo nyid dang /_gzhan gyi ngo bo nyid dang /_bdag dang gzhan gyi ngo bo nyid kyis kyang stong pa yin no/_/gang 
[\[78a.2\]]stong pa de ni dben pa yin no/_/gang dben pa de ni nye bar zhi ba ste/_chos thams cad ni nye bar zhi ba'i sgo can yin no/_/sgo gang dang gang gis chos kyi ming ston pa dang /_yi ge ston pa dang /_tshig gi las ston par 'gyur ba de dag thams cad ni sgo med pa ste/_yod pa ma yin pa'i 
[\[78a.3\]]phyir sgo rnam par sbyong ba yin no/_/sgo gang dang gang dag gis chos brjod par 'gyur ba'i sgo de dang der shin tu rnam par dag pa yang dag par 'du bar 'gyur ro/_/'di ltar chos thams cad 'dod chags dang bral ba'o zhes bya ba 'di gang gi tshig [{]bla dgas [,]bla dwags [}]yin zhe na/_'dod chags ni 
[\[78a.4\]]rang bzhin gyis yod pa ma yin te/_rang bzhin gang yin pa de ni shin tu rnam par dag pa yin no/_/shin tu rnam par dag pa gang yin pa de la ni 'dod chags kyang med/_'dod chags su gdags pa yang med de/_chos 'di dag thams cad ni g.yo ba med pa/_rlom pa med 
[\[78a.5\]]pa/_spros pa med pa yin no/_/'di ni gzungs kyi sgo rnam par dag pa'i phyag rgya ston pa'i chos rim par phye ba'i sgor 'jug pa yin te/_sgor 'jug pa des byang chub sems dpa' ma rig pa'i mun pa'i rab rib bsal nas rig pa dang 'thun pa'i chos kyi rigs rjes su dran par 
[\[78a.6\]]'gyur ro/_/ji ltar rjes su dran zhe na/_chos thams cad la snang ba rnam par dag pa yin te/_des na chos kyi mig gzungs kyi sgo la 'jug pa yang thob par 'gyur/_chos kyi sgo rim par phye ba yi ge rnam par bsgrub pa yang rtogs par 'gyur/_thams cad mkhyen pa'i ye shes 
[\[78a.7\]]kyi sgo shin tu rnam par dag pa yang kun 'dzin par 'gyur/_de bzhin gshegs pa rnams dang yang nye bar 'gyur/_mu stegs kyi gnas thams cad kyang chos dang 'thun pas tshar gcod nus par 'gyur/_bdud kyi phyogs kyang pham par byed par 'gyur/_sems can rnams la 
[\[78b\]]
[\[78b.1\]]yang dge ba'i rtsa ba yongs su bsdu ba'i phyir nye bar gnas par 'gyur/_de bzhin gshegs pa rnams kyi chos thams cad mtshams sbyor ba la yang 'jug par 'gyur/_gzungs kyi sgo 'di lta bu yang thob par 'gyur zhing gzungs kyi sgo des de bzhin gshegs pa'i stobs bcu la chos kyi 
[\[78b.2\]]snang ba chen po thob nas myur du de bzhin gshegs pa'i stobs sgrub par yang 'gyur ro/_/bkod pa mtha' yas de bzhin gshegs pa'i stobs bskyed pa thob pa ni de bzhin gshegs pa'i stobs bcu po/_stobs chen po/_'jig rten thams cad las mngon par 'phags pa'i stobs 
[\[78b.3\]]kyis 'khor gyi nang du seng ge'i sgra sgrog cing byang chub sems dpa' rnams la gzungs kyi sgo rnam par dag pa rnam par dbye ba yang ston par mdzad/_rab tu ston par mdzad do/_/de bzhin gshegs pa'i stobs bcu po/_stobs chen po stobs chags pa med cing tshad med pa gang 
[\[78b.4\]]dag gis ston ce na/_bkod pa mtha' yas 'di la de bzhin gshegs pa ni thams cad mkhyen pa'i ye shes kyi stobs bskyed pa bla na med pas gnas dang /_gnas ma yin pa yang dag pa ji lta ba bzhin du rab tu mkhyen to/_/'di ni de bzhin gshegs pa'i stobs dang po yin te/_
[\[78b.5\]]stobs des de bzhin gshegs pa khyu mchog gi gnas rlabs po che zhal gyis 'che zhing sems can rnams la chos kyang ston/_chos kyi 'khor lo bla na med pa lha dang bcas pa'i 'jig rten na 'di las phyi rol du gyur pa'i lha_'am/_mi sus kyang sngon ma bskor ba yang skor bar mdzad do/_/gzhan 
[\[78b.6\]]yang de bzhin gshegs pa ni thams cad mkhyen pa'i ye shes rnam par mi rtog la ma chags ma thogs pas 'das pa dang /_ma 'ongs pa dang /_da ltar byung ba'i las dge ba dang mi dge ba du ma spyad pa dang /_las yang dag par len pa'i rgyu yang dag pa ji lta ba bzhin du rab tu mkhyen te/_'di ni 
[\[78b.7\]]gnyis pa yin no/_/gzhan yang de bzhin gshegs pa ni thams cad mkhyen pa'i ye shes rnam par mi rtog pa ma chags ma thogs pas sems can thams cad kyi spyod pa rnam pa du ma ma lus pa yang dag pa ji lta ba bzhin du rab tu mkhyen te 'di ni gsum pa yin no/_/gzhan yang de bzhin 
[\[79a\]]
[\[79a.1\]]gshegs pa ni thams cad mkhyen pa'i ye shes mthong ba'i stobs bla na med pas sems can thams cad kyi mos pa sna tshogs dang /_mos pa du ma dang /_kun tu rtog pa dang /_rnam par rtog pa spyod pa yang dag pa ji lta ba bzhin du rab tu mkhyen te 'di ni bzhi pa yin no/_/
[\[79a.2\]]gzhan yang de bzhin gshegs pa ni 'jig rten gnas pa 'di'i khams du ma dang /_khams sna tshogs dang /_skye mched du ma dang /_skye mched sna tshogs yang dag pa ji lta ba bzhin du rab tu mkhyen te 'di ni lnga pa yin no/_/gzhan yang de bzhin gshegs pa ni rgyu dang rkyen shes 
[\[79a.3\]]pa mthong bar 'gro ba'i lam yang dag pa ji lta ba bzhin du rab tu mkhyen te 'di ni drug pa yin no/_/gzhan yang de bzhin gshegs pa ni lha'i spyan gyis sgrib pa med pa'i ye shes gzigs shing /_thams cad mkhyen pa'i ye shes kyi stobs bskyed pa bla na med pas sems 
[\[79a.4\]]can rnams kyi 'chi 'pho dang /_skye ba yang dag pa ji lta ba bzhin du rab tu mkhyen te 'di ni bdun pa yin no/_/gzhan yang de bzhin gshegs pa ni bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam 
[\[79a.5\]]par byang ba dang /_ldang ba yang dag pa ji lta ba bzhin du rab tu mkhyen te 'di ni brgyad pa yin no/_/gzhan yang de bzhin gshegs pa ni sngon gyi gnas rjes su dran pa mngon du bya ba yang dag pa ji lta ba bzhin du rab tu mkhyen te 'di ni dgu pa yin no/_/gzhan yang de bzhin 
[\[79a.6\]]gshegs pa ni zag pa zad pa mkhyen pa mngon du bya ba yang dag pa ji lta ba bzhin du rab tu mkhyen te/_'di ni bcu pa yin no/_/bkod pa mtha' yas de bzhin gshegs pa ni/_thams cad mkhyen pa'i stobs tshad med cing bla na med pa 'di dag dang ldan pa yin no/_/
[\[79a.7\]]bkod pa mtha' yas chos kyi gter 'di ni sems can thams cad kyis sangs rgyas kyi ye shes bskyed pa dang /_chos shes pa rnam par dag par bya ba'i phyir byang chub sems dpa' rnams la rab tu bstan pa yin no/_/bkod pa mtha' yas de bzhin gshegs pa'i ye shes 
[\[79b\]]
[\[79b.1\]]bstan pa ji tsam du zab pa dang /_ji tsam du rtogs par dka' ba la ltos/_chos gang de bzhin gshegs pa zhes bya ba dang /_de bzhin gshegs pa'i stobs ston par byed pa de ni thams cad mkhyen pa'i ye shes kyi stobs rnam par sbyong ba ste/_de bzhin gshegs pa'i 
[\[79b.2\]]chos ni dmigs su med cing gdags su med do/_/bkod pa mtha' yas stobs zhes bya ba ni rdzi ba med pa'i chos can yin no/_/'di ni chos kyi sgo bla na med pa dang /_de bzhin gshegs pa'i chos kyi sgo yin te/_thams cad mkhyen pa'i sgo de la gnas nas/_chos 
[\[79b.3\]]kyi tshul 'di rjod par byed cing chos thams cad stobs skyed pa med pa dang /_yang dag par 'phags pa med pa dang /_ngo bo nyid med pa dang /_ngo bo nyid dang bral ba'i chos kyi tshul 'di dpag tu med cing mtha' yas par ston pas de bzhin gshegs pa'i stobs bcu yongs 
[\[79b.4\]]su rdzogs par byed do/_/bkod pa mtha' yas de bzhin gshegs pa ni stobs mtha' yas pa dang ldan zhing /_chos kyi sgo mtha' yas pa la mkhas pa brnyes pa yin no/_/bkod pa mtha' yas 'di ni de bzhin gshegs pa'i chos kyi sgo mtha' yas pa yin te/_chos 
[\[79b.5\]]kyi sgo de la gnas nas de bzhin gshegs pa'i stobs bcu yang rjod par mdzad/_de bzhin gshegs pa'i stobs rnam par dag pa dang /_yongs su dag pa yang ston par mdzad do/_/bkod pa mtha' yas gzhan yang byang chub sems dpa' rnams kyi sgo rnam par dag 
[\[79b.6\]]par bya ba'i phyir gzungs kyi sgo'i phyag rgya ston pa'i chos brjod par byas nyon cig_/pra mo tsa ne/_bi pra mu~M tsa ti/_a tsa le/_a byA tha ni/_pra b+ha a nu ga te/_te dze/_ma hA te dze/_/a pra t+yA bar Ni/_a nA bar Ni/_A bar Ni/_bi sho d+ha ni/_bi d+ha na/_pra bi 
[\[79b.7\]]sha ni/_d+hu ra/_a ni k+She pa ni/_bal gu/_bal gu/_swa re/_swa ra bi sho d+ha ni/_mu dra mu dra/_bi sho d+ha ni/_pa ri bA re/_sa man ta pa ri bA re/_a gra a nu ma ti/_ar+tha sA d+ha ni/_saM gra mats+tsha da ni/_shU re shU re bI r+ye/_A ha ra Ni/_u pa na ma ti/_ni da ri 
[\[80a\]]
[\[80a.1\]]sha ni/_sa man ta pa ri pu l+yai/_ga te tA ra a nu ga te/_a ni bi sha ni/_a san ni bi sha ni/_d+hA ra Ni ga te/_ni d+ha na pa ri sho d+ha ni/_a nud d+ha ra/_bi ba sa ni/_b+ha dre b+ha dra ba ti/_mu kha mu kha ba ti/_san d+ha ra Ni/_u pa d+hA ra Ni/_a nan+ta pra 
[\[80a.2\]]b+he/_/pra b+hU ta pa ri bA re/_swa sha ni/_pa ri swa sha ni/_ma hA bA kA she/_A kA sha sa mo sA ra Ni/_bi d+hi ma ri kar Ni/_sarbad dz+nyA pa tha bi sho d+ha ni/_nir pA Na pa tha san d+ha ri sha Ni/_bkod pa mtha' yas 'di ni bstan pa gang du chos thams cad yang dag par 'du bar 
[\[80a.3\]]'gyur ba'i gzungs kyi sgo'i phyag rgya bstan pa yin no/_/bkod pa mtha' yas chos rim par phye ba'i sgo 'di la slob pa'i byang chub sems dpa' ni thos pa'i rjes su 'brang bar yang 'gyur/_blo'i rab tu dbye ba la mkhas pas spobs pa phun sum tshogs pa yang kun shes par 'gyur/_
[\[80a.4\]]gzungs kyi tshig mngon par bsgrub pa'i gzhi yang kun shes par 'gyur ro/_/tshig mngon par bsgrub pa'i gzhi yang gang dag yin zhe na/_sA gar a pa r+yan ta/_su me ru ra ta na/_sA ga ra saM ni tsa ya/_a b+hI ta ni/_a sam b+hI ta ni/_a b+hi ba re/_badzra san ni/_/
[\[80a.5\]]nir be Sha ni/_a k+Sho b+hi ni/_a saM k+Sho b+hi ni/_a k+Sha ya a bya yi k+Sha ya/_apa r+yan te/_a k+Shi Na/_k+Shaya na ta san-i dra she/_a pa ri k+Sha ye/_a b+hi k+Shu b+hi ni/_a bi ga le/_a bi ga la dz+nyA ni ha ra ni/_bkod pa mtha' yas 'di ni tshig mngon par 
[\[80a.6\]]bsgrub pa'i gzhi yin te/_'di la slob pa'i byang chub sems dpa' ni shes rab rgya mtsho lta bu mi 'khrugs pa 'phel bar 'gyur zhing rnam par lta ba chen pos lta bar yang 'gyur ro/_/ji ltar lta bar 'gyur zhe na/_bdag gis sems can thams cad la byams pa mtha' 
[\[80a.7\]]yas pas khyab par byas nas sems can rnams dbugs dbyung bar bya'o/_/bdag gis khyed la sman chen po rab tu sbyar zhing des ma rig pa'i mun pa rab rib bsal bar bya'o/_/bdag gis khyed thog ma dang tha ma med pa'i 'khor ba na sdug bsngal ba dang /_yid mi bde ba dang /_
[\[80b\]]
[\[80b.1\]]mya ngan gyi zug rngu bas la bar bya'o/_/bdag gis khyed sred pa'i 'ching ba las dgrol bar bya'o/_/bdag gis khyed 'khor ba'i 'od pa las bsgral zhing chos kyi snang ba chen po bya'o/_/sems can gang dag mi dge ba'i rtsa ba la sbyor ba de dag kyang gdon mi za bar drang bar bya'o snyam ste/_
[\[80b.2\]]skyes bu dam pa ded dpon gyi mchog de dag ni ci nas kyang sems can 'ga' yang thams cad mkhyen pa'i ye shes bla na med pa 'di las nyams par mi 'gyur ba de ltar rnam par lta ba chen pos lta bar 'gyur zhing nges par 'byin par 'gyur ro/_/de ltar na de dag sems can rnams la byams 
[\[80b.3\]]pas khyab par byed cing chos kyi sgo don dang ldan pa sngon ma thos pa ldog pa dang /_'dod chags dang bral ba dang /_mi skye ba shes pa dang /_ldan pa rnams kyang snang bar byed pa yin no/_/bkod pa mtha' yas byang chub sems dpa' gang gi tshe chos kyi 'bel ba'i gtam byed par 'dod 
[\[80b.4\]]pa de'i tshe ji ltar bya zhe na/_gzungs dang /_gsang sngags mngon par bsgrub pa'i tshig 'di dag mngon du byas la chos kyi tshul la mkhas pa mi bcab pa'i yid la byed pas seng ge'i khri la 'dug ste/_blo mtha' yas pas de bzhin gshegs pa yid la byed cing thabs la mkhas pa'i 
[\[80b.5\]]stobs bskyed pa dang /_shes rab kyi stobs bskyed pa chen po'i yangs pas chos kyi tshul shin tu rnam par nges pa rab tu bstan cing dran pa la mkhas pa'i sa rnam par sbyang ba'i phyir sems can gang dag chos kyi 'bel ba'i gtam la 'dus par gyur ba de dag la snying rje chen po yang 
[\[80b.6\]]bskyed/_byams pa chen po yang bskyed nas/_sems dang ye shes la mkhas pa chen pos sems can rnams kyi bsam pa mngon par sgrub pa rtogs par byas te chos kyi tshul shin tu rnam par nges pa rab tu bstan pa ji lta ba bzhin lhag chad med cing ngag gi las gsal la tshig 
[\[80b.7\]]dang yi ge legs par brjod pa dang /_ngag gi las legs par gtan la bab pas chos kyi 'bel ba'i gtam tshad med pa bya'o/_/chos kyi 'bel ba'i gtam des bdag nyid kyi dge ba'i rtsa ba yang 'phel bar 'gyur la/_sems can rnams kyi chos bsam gyis mi khyab pa yang 
[\[81a\]]
[\[81a.1\]]sdud par 'gyur te/_de'i phyir de bzhin gshegs pas dpe du ma dang /_nye bar bkod pa du mas chos yang dag bsdu ba 'di dang /_gzungs kyi sgo'i chos rim par phye ba 'di rjod cing ston par mdzad do/_/de lta bas na khyed kyis chos kyi 'bel ba'i gtam bla na med 
[\[81a.2\]]pa yang gyis shig_/khyed kyis sems can rnams la yang sangs rgyas kyi mdzad pas nye bar gnas par gyis shig_/myur du de bzhin gshegs pa'i mi 'jigs pa yang yongs su rdzogs par gyis shig_/bkod pa mtha' yas byang chub sems dpa' ye shes kyi las chen pos 
[\[81a.3\]]mngon par shes pas sgrub pa'i las la slob pa ni ye shes kyi tshogs chen po yongs su 'dzin par 'gyur ro/_/de la mngon par shes pa sgrub pa'i las gang zhe na/_bkod pa mtha' yas 'di la byang chub sems dpa' rdzu 'phrul gyi rkang pa la gnas shing yang dag pa'i 'gro ba shin tu rnam par 
[\[81a.4\]]phye ba chen po nam mkha' ltar rten med pa'i 'du shes yid la byed pas sgrib pa med pa'i ye shes mthong ba dang ldan zhing de bzhin gshegs pa'i ye shes mthong ba'i stobs dpag tu med pa dang yang ldan la/_shes rab dang ye shes la mkhas pa'i stobs mtha' yas pas chos thams cad 
[\[81a.5\]]shes pa la mkhas pa'i rnam par nges pa thob kyang chos cung zad kyang thob pa yang med dmigs pa yang med do/_/de bzhin gshegs pa ni mi dmigs pa la gnas pa dang /_mi mnyam pa dang mnyam pa la gnas pa yin yang de bzhin gshegs pa chos gang gis kyang gnas pa ma 
[\[81a.6\]]yin no/_/de bzhin gshegs pa ni dgon pa la gnas pa dang /_chags pa med par gnas pa dang /_rnam par dag pa'i ye shes mthong ba la gnas pa yin yang de bzhin gshegs pa la mi mkhyen pa'am/_mi gzigs pa cung zad kyang mi mnga' ste/_de bzhin gshegs 
[\[81a.7\]]pa ni rang byung gi ye shes mthong ba mtha' yas pa la gnas shing phyin ci log gi mun pa dang bral bas sgrib pa med pa yin no/_/de lta bas na de bzhin gshegs pas chos 'di dag thams cad mnyam pa nyid du mngon par rdzogs par sangs rgyas te/_sgyu ma'i rang bzhin lta bu dang /_
[\[81b\]]
[\[81b.1\]]rmi lam lta bu dang /_gzugs brnyan lta bu dang /_ming med pa dang /_'du shes med par bstan pa yin no/_/de bas na khyed kyis de bzhin gshegs pa'i rjes su bslab par bya ste/_de bzhin gshegs pa de ni ye shes thogs pa med pa ston cing sems can rnams kyi dbang po 
[\[81b.2\]]mchog dang /_mchog ma yin pa mkhyen pa la mkhas pa yin/_de bzhin gshegs pa de ni ye shes thogs pa med pa ston cing shes pa thams cad la mkhas pa yang dag par rab tu ston pa yin pas byang chub sems dpa' 'di dag la mngon par shes pa sgrub pa'i las rdzi ba 
[\[81b.3\]]med cing mi mnyam pa dang mnyam pa yang ston par mdzad do/_/mngon par shes pa sgrub pa'i las des byang chub sems dpa' mngon par shes pa'i sgo'i rdzu 'phrul yang sgrub par byed/_bden pa'i byin gyi rlabs kyi stobs kyang sgrub par byed cing tshul khrims rnam par dag pa'i stobs bskyed 
[\[81b.4\]]pa la yang gnas/_ting nge 'dzin dang /_shes rab rnam par dag pa dang /_ye shes rnam par dag pa'i stobs bskyed pa la yang gnas/_rnam par grol ba dang /_rnam par grol ba'i ye shes mthong ba'i stobs bskyed pa la yang gnas/_gtong ba rnam par dag pa'i stobs bskyed 
[\[81b.5\]]pa la yang gnas/_chos shes pa'i stobs bskyed pa la yang gnas so/_/byang chub sems dpa' stobs bskyed pa 'di la gnas nas/_bden pa'i byin gyi brlabs kyi stobs bskyed pa yang 'thob par 'gyur zhing des kyang tshangs pa'i 'jig rten gyi bar du lus kyis dbang sgyur bar yang 
[\[81b.6\]]'gyur/_rdzu 'phrul gyi bya ba du ma yang nyams su myong bar 'gyur/_chos kyi rnga rnam pa du ma yang brdung bar 'gyur/_seng ge'i khri la 'dug nas 'khor rnams kyang chos kyis tshim par byed par 'gyur/_sems can thams cad la yang phan pa nye bar sgrub pas gnas par 
[\[81b.7\]]'gyur ro/_/bkod pa mtha' yas 'di lta ste dper na ri'i rgyal po khor yug chen po ni sems can rnams kyis dmyal ba pa'i dri nga ba mi 'thun pa tshor ba dang /_dmyal ba pa'i sgra thos pa dang /_dmyal ba pa mthong na mi rung bas sems can rnams kyi las kyi rnam par smin pas 
[\[82a\]]
[\[82a.1\]]'jig rten gyi khams 'di khor yug tu bskor nas 'dug go_/de bzhin du byang chub sems dpas kyang sems can thams cad la sgrib pa med pa'i chos nye bar bsgrub par bya zhing sems can rnams chos thams cad zag pa med pa la gzud par yang bya'o/_/byang chub 
[\[82a.2\]]sems dpa' gang zhig chos bstan pa 'di la shes rab kyi stobs rdo rje lta bu thabs la mkhas pas yongs su zin pas slob pa ni chos zab mos nges par 'byung zhing mi dmigs par gnas la/_bdud rtsis dbang bskur bar yang 'gyur ro/_/ji ltar bdud rtsis dbang bskur bar 
[\[82a.3\]]'gyur zhe na/_nyon mongs pa'i bdud kyis yongs su gtugs par mi 'gyur zhing /_phung po'i bdud dang /_lha'i bu'i bdud dang /_'chi bdag gi bdud kyi dbang du yang nye bar mi gnas la 'chi 'pho'i 'du shes kyang mi 'jug go_/de ci'i phyir zhe na/_skyes bu dam pa de dag 
[\[82a.4\]]ni stong pa nyid kyis gnas shing mtshan ma med pa legs par yid la byed pas gang du yang smon par mi byed do/_/de ltar na chos 'ga' yang skye ba yang med/_'chi 'pho ba yang med/_'ong ba yang med/_'gro ba yang med/_gnas pa yang med/_kun nas nyon mongs par yang 
[\[82a.5\]]mi 'gyur/_rnam par byang bar yang mi 'gyur/_stobs dang ldan par yang mi 'gyur/_nyams par yang mi 'gyur te/_chos thams cad ni mi dmigs pa yin pas chos cung zad kyang rlom par mi byed cing /_rgyags pa dang /_nga rgyal dang /_snyems pa spangs nas/_dman 
[\[82a.6\]]pa'i sems kyis nang yang dag par shes par bya ba la rmongs pa med cing phyi yang dag par shes par bya ba la legs par yongs su shes pa yin no/_/de dag ni mthong ba dang /_thos pa dang /_bye brag phyed pa dang /_rnam par shes pa'i chos rnams kyis 'phrogs par mi 
[\[82a.7\]]'gyur te/_skyes bu dam pa de dag de bzhin gshegs pa rnams kyis chos thams cad ni nam mkha' dang 'dra ba'o zhes gsungs pa'i de bzhin nyid phyin ci ma log pa de bzhin nyid gzhan ma yin pa de bzhin nyid la gnas pa yin no/_/'di ni byang chub sems dpa' rnams kyi 
[\[82b\]]
[\[82b.1\]]shes rab kyi pha rol tu phyin pa la 'jug pa yin te/_gang dag 'di lta bu la gnas pa de dag ni shes rab mtha' yas pa mngon par sgrub par 'gyur zhing shes rab kyi stobs des kyang ye shes bsam gyis mi khyab pa bstan pa yang khong du chud par 'gyur/_dgongs pa bshad pa la yang 
[\[82b.2\]]'jug par 'gyur ro/_/de dag gis ni chos thams cad shes par 'gyur te/_byang chub dang mtshams med pa yang mnyam par rtogs la byang chub kyang rjes su rtogs par 'gyur ro/_/de dag gis ni mtshams med pa bsam gyis mi khyab pas/_byang chub bsam gyis mi khyab pa 
[\[82b.3\]]dang /_mtshams med pa rnam par mi rtogs pas byang chub rnam par mi rtogs par yang khong du chud par 'gyur ro/_/de dag gis byang chub dang mtshams med pa gnyi ga dmigs su med par shes pas mtshams med pa dang mi 'thun par yang mi byed/_/byang chub dang 'thun par yang mi 
[\[82b.4\]]byed de mtshams med pa yang mi byed mi 'jig_/byang chub kyang mi byed mi 'jig go_/gang dag don gyi rnam grangs bstan pa 'di la yongs su sbyang ba byas pa de dag ni las dang rnam par smin pa la mngon par zhen par mi 'gyur/_rlom par mi 'gyur ro/_/de dag gis las dang rnam 
[\[82b.5\]]par smin pa med cing mnyam pa nyid du shes te/_las dang rnam par smin pa ni mnyam pa yin gyi mi mnyam pa ma yin no/_/de dag ni las dang rnam par smin par mi dmigs/_mi rlom/_mngon par zhen par mi byed do/_/de ci'i phyir zhe na/_de dag gis las kyi sgrib pa dang /_nyon mongs 
[\[82b.6\]]pa'i sgrib pa'i rgyu kun nas mi ldang bar bsrab pa'i phyir ro/_/de dag chos thams cad kyi sgo bstan pa dang /_gzungs kyi sgo'i chos rim par phye ba 'di la snang ba thob par yang 'gyur ro/_/de dag chos kyi sgo rnam par dag pa 'di phyogs bcu'i 'jig rten gyi khams su spyod cing spyod pa 
[\[82b.7\]]rnam par dag pa yang rjes su thob par 'gyur ro/_/de dag 'jig rten gyi chos rnams kyis khengs par yang mi 'gyur/_yi shi bar yang mi 'gyur la/_bsod nams kyi zhing yon gnas su 'gyur bar spyod cing lha dang bcas pa'i 'jig rten gyis mngon du bgrod par bya ba yin no/_/
[\[83a\]]
[\[83a.1\]]bkod pa mtha' yas nga ni sa brgyad pa la gnas pa'i rigs kyi bu la yang yon gnas dpag tu med cing tshad med pa yin no zhes smra na/_byang chub sems dpa' sems dpa' chen po chos 'di lta bu la gnas pa lta smos kyang ci dgos te/_gang dag byang 
[\[83a.2\]]chub dang /_sems can dang /_chos dang snang ba dang /_'jig rten gyi chos mi dmigs/_mi rlom/_spros par mi byed cing chos bstan pa 'di kun shes la/_chos ji lta ba bzhin sgrub pa la gnas pa de dag ni yon yongs su sbyong ba bla na med pa yin pas de bzhin 
[\[83a.3\]]gshegs pas yon gnas mchog tu gsungs so/_/bkod pa mtha' yas chos 'di la slob pa'i byang chub sems dpa' rnams kyis ni phun sum tshogs pa'am/_bsnyen bkur mi rnyed pa cung zad kyang med de/_de dag phun sum tshogs pa thams cad dang ldan zhing 
[\[83a.4\]]'jigs pa dang /_skyi bung zhes byed pa dang /_skrag pa dang bral ba yin no/_/de dag lus dang srog kyang yongs su btang ste/_nga'i chos nges par bstan pa rgya chen po 'di yongs su 'dzin par 'gyur zhing chos gang la yang yongs su 'dzin pa med par 'gyur ro/_/de dag seng ge'i 
[\[83a.5\]]khri la 'dug ste/_seng ge'i sgra chen pos chos sgrogs par yang 'gyur ro/_/de dag mu stegs can rnams chos dang 'thun pas 'pham par byed par yang 'gyur ro/_/de dag bdud sdig can sde dang bcas pa zil gyis gnon par yang 'gyur ro/_/de dag sems can rnams sgrib 
[\[83a.6\]]pa med pa la 'dzud cing thams cad mkhyen pa'i lam la 'god par yang 'gyur ro/_/de dag sems can rnams lam 'thun pa la 'god cing 'phags pa'i bden pa dang mi 'thun par yang mi byed do/_/de dag sems can rnams byang chub kyi phyogs kyi chos kyis dbugs 'byin par 
[\[83a.7\]]yang byed do/_/de dag sems can rnams la chos kyi sbyin pa byed cing chos rab tu khong du chud par yang byed do/_/bkod pa mtha' yas gang dag gzungs kyi sgo ston pa'i chos rim par phye ba 'di la bzod pa sgrub par gnas pa de dag ni byang chub kyi phyir lung bstan zin pa dang 'dra ste/_
[\[83b\]]
[\[83b.1\]]skyes bu dam pa de dag ni bdag nyid kyis bdag la lung ston la rag go_/bkod pa mtha' yas byang chub sems dpa' de dag gis chos 'di thos nas 'di snyam du de bzhin gshegs pa shAkya thub pa shAkya'i rgyal pos bdag cag la chos 'di ni nges par gtad/_chos kyi gleng gzhi 'di ni 
[\[83b.2\]]bshad/_gzungs kyi phyag rgya 'di la ni bkod/_chos kyi sgo 'di la ni btsud pas de bzhin gshegs pa des bdag cag la phan gdags pa'i dam pas phan btags te/_de bzhin gshegs pa de ni bdag cag la rjes su brtse ba'i pha yin no snyam du sems shing nga la pha'i 'du shes nye bar 
[\[83b.3\]]'jog par 'gyur ro/_/bkod pa mtha' yas de dag thams cad ni ji ltar nga da ltar de bzhin gshegs pa'i grangs su 'gro ba dang 'dra bar grangs su 'gro bar 'gyur te/_'di ni gzungs kyi sgo ston pa'i chos rim par phye ba gnyis pa yin no/_/de nas yang bcom ldan 'das kyis phyogs bzhir 
[\[83b.4\]]rnam par gzigs nas rdzu 'phrul mngon par 'du bya ba ji lta bu mngon par 'du byas pas 'khor der lhags pa'i byang chub sems dpa' rnams kyis phyogs bcu'i 'jig rten gyi khams na/_sangs rgyas bcom ldan 'das dpag tu med pa mthong zhing chos ston pa yang thos par 'gyur ba de lta 
[\[83b.5\]]bu'i rdzu 'phrul mngon par 'du bya ba mngon par 'du mdzad do/_/de nas bcom ldan 'das kyis byang chub sems dpa' bkod pa mtha' yas la 'di skad ces bka' stsal to/_/bkod pa mtha' yas de bzhin gshegs pas chos thams cad mngon par 'du bya ba med pas rdzu 'phrul mngon 
[\[83b.6\]]par 'du mdzad pa la ltos/_de bzhin gshegs pa'i stobs de lta bu ni grangs dang bral zhing grangs med la grangs kyis dben pa yin no/_/de bzhin gshegs pa dang /_mi 'jigs pa yang gcig pa yang ma yin/_tha dad pa yang ma yin la/_de bzhin gshegs pa nyid kyang yod pa ma 
[\[83b.7\]]yin pa'i phyir gcig pa yang ma yin tha dad pa yang ma yin no/_/de bzhin gshegs pa nyid ni de kho na nyid kyang ma yin/_de kho na nyid ma yin pa yang ma yin/_ngo bo nyid kyang ma yin/_ngo bo nyid med pa yang ma yin te/_de bzhin gshegs pa ni 'di ltar rjes su 'thun pa'i chos kyang 
[\[84a\]]
[\[84a.1\]]mi dmigs pa de lta bur khong du chud par bya'o/_/gang dag gis de bzhin gshegs pa de lta bur shes pa de dag gis ni cung zad kyang shes pa med do/_/gang dag gis cung zad kyang mi shes pa de dag ni nyon mongs pa med cing len pa med do/_/bkod pa mtha' yas de 
[\[84a.2\]]bzhin gshegs pa ni yod pa dang med pa las log pa yin yang de bzhin gshegs pa ni nam yang cung zad kyang log pa med do/_/chos thams cad ni nam mkha'i ngo bo nyid kyi rang bzhin yin no/_/bkod pa mtha' yas de lta bur mos pa'i byang chub sems dpa' rnams ni spobs pa mtha' yas 
[\[84a.3\]]pa la gnas par 'gyur zhing chos thams cad la snang ba thob par yang 'gyur ro/_/bkod pa mtha' yas de bzhin gshegs pa ni de bzhin gshegs pa'i mi 'jigs pa dag gis bsnyengs pa mi mnga' zhing /_thob pa med pa'i tshul gyis mi 'jigs pa mchog gis brnyes kyang chos 'ga' 
[\[84a.4\]]yang 'dren par yang mi mdzad/_chos 'ga' yang 'phel bar yang mi mdzad/_nyams par yang mi mdzad/_yongs su nyams par yang mi mdzad do/_/de bzhin gshegs pa rnams kyi skye ba med pa dang /_de bzhin gshegs pa rnams kyi gnas pa gang yin pa de chos rnams kyi ngo bo 
[\[84a.5\]]nyid kyi rang bzhin gnas pa dang /_chos kyi dbyings gnas pa dang /_chos skyon med pa nyid yin no/_/bkod pa mtha' yas chos thams cad ni skyon med par gyur pa yin te/_'di ltar skyon ni yang dag pa ma yin pa las kun brtags pa yin no/_/chos thams cad ni las dang 
[\[84a.6\]]rnam par smin pa mngon par 'grub pa med pa yin te/_de'i phyir chos thams cad las med pa dang /_rnam par smin pa med pa'i sgor yang dag par 'du ba yin no/_/chos rnams ni chos nyid ji lta ba bzhin te/_las rnams kyang med/_rnam par smin pa yang med/_rgyu 'gog pa yang 
[\[84a.7\]]med/_rgyu 'gog par 'gyur ba'i lam yang med do/_/de bzhin gshegs pa ni rgyu tshogs pa las chos thams cad ston par yang mdzad la rgyu yod pa ma yin zhing rgyu'i dbang du ma gyur pa'i phyir chos thams cad rgyu med par yang rjod de/_/'di ni de bzhin gshegs pa rnams 
[\[84b\]]
[\[84b.1\]]kyi mi 'jigs pa'i sa yin no/_/ngas ni spobs pa phun sum tshogs pa dpag tu med pas de bzhin gshegs pa'i mi 'jigs pa'i sa thugs su chud do/_/mi 'jigs pa'i sa yang gang zhe na/_bkod pa mtha' yas de bzhin gshegs pa rnams kyi mi 'jigs pa gang dag_/rang 
[\[84b.2\]]sangs rgyas rnams la yang med na/_nyan thos dang /_'jig rten pa gzhan dag la lta smos kyang ci dgos pa ni bzhi po 'di dag yin no/_/mi 'jigs pa bzhi po de dag kyang gang zhe na/_ngas chos thams cad mngon par rdzogs par sangs rgyas te/_thams cad mkhyen pa thams 
[\[84b.3\]]cad gzigs pa la chos 'di dag mngon par rdzogs par sangs ma rgyas so zhes lha dang bcas pa'i 'jig rten 'di na 'ga' yang nga la rtsod par 'gyur ba'i mtshan ma de yang dag par rjes su ma mthong ngo /_/ngas mtshan ma de yang dag par rjes su ma mthong bas mi 'jigs pa'i mchog brnyes 
[\[84b.4\]]te/_'khor gyi nang du seng ge'i sgra sgrogs shing chos 'dul ba zab mo rgya chen po tshad med pa bla na med pa 'di yang ston par mdzad/_rab tu gsal bar mdzad do/_/ngas zag pa zad pa rab tu mkhyen pa la/_zag pa 'di dag yongs su ma zad do zhes 'di na 'ga' yang nga la rtsod par 
[\[84b.5\]]'gyur ba'i mtshan ma de yang dag par rjes su ma mthong ngo /_/ngas mtshan ma de yang dag par rjes su ma mthong bas bde bar gnas shing chos kyi gzhi bla na med pa bskal pa bye ba phrag du ma nas yang dag par bsgrubs pa 'di yang rnam par 'byed par mdzad do/_/ngas chos gang nges par 
[\[84b.6\]]'byin pa dang /_nges par 'byed pa dang /_sdug bsngal yang dag par zad par byed par 'gyur bar bshad pa gang yin pa de la nges par 'byin pa dang /_sdug bsngal yang dag par zad par byed pa ma yin no zhes bya ba 'di gnas med de/_/de'i phyir lha dang bcas/_bdud dang 
[\[84b.7\]]bcas/_tshangs pa dang bcas pa'i 'jig rten na 'ga' yang nga la rgol bar 'gyur ba'i mtshan ma de yang dag par rjes su ma mthong ngo /_/ngas mtshan ma de yang dag par rjes su ma mthong bas bde bar gnas pa'i mchog brnyes te 'khor gyi nang du seng ge'i sgra yang dag par 
[\[85a\]]
[\[85a.1\]]sgrogs shing /_sems can rnams la chos kyi tshul 'di yang ston par mdzad do/_/ngas chos gang dag bar du gcod par 'gyur ba bshad pa de dag bstan na/_bar du gcod par mi 'gyur ba 'di ni gnas med de/_de'i phyir lha dang bcas/_bdud dang bcas/_tshangs pa 
[\[85a.2\]]dang bcas/_dge sbyong dang bram zer bcas pa'i skye dgu'i 'jig rten na 'ga' yang nga la rtsod par 'gyur ba'i mtshan ma de yang dag par rjes su ma mthong ngo /_/ngas mtshan ma de yang dag par rjes su ma mthong bas bde bar gnas pa'i mchog brnyes te/_'khor gyi nang du seng ge'i sgra 
[\[85a.3\]]yang dag par sgrogs shing lha dang bcas pa'i 'jig rten na 'di las phyi rol pa gzhan mu stegs can gang gis kyang rab tu ma bskor ba'i chos kyi 'khor lo 'di yang skor bar mdzad do/_/bkod pa mtha' yas 'di dag ni de bzhin gshegs pa'i mi 'jigs pa bzhi yin te/_de la slob 
[\[85a.4\]]pa'i byang chub sems dpa' ni myur du de bzhin gshegs pa'i mi 'jigs pa'i sa thob par 'gyur zhing lha dang bcas pa'i 'jig rten gyi mchog tu yang 'gyur ro/_/bkod pa mtha' yas byang chub sems dpa' 'du shes nam mkha' lta bu yongs su bsgoms pa rnams kyis sgo yongs su 
[\[85a.5\]]dag pa bsam gyis mi khyab pa kun shes par 'gyur te/_sgo yongs su dag pa des/_chos thams cad rtogs par bya ba dang po yang thob par 'gyur ro/_/chos thams cad ni rtogs par bya ba yang ma yin te/_chos ni nam mkha' lta bur yang dag par rjes su mi mthong ngo /_/chos 
[\[85a.6\]]las ma gtogs pa yang nam mkha'i rjes su 'jug pa med la/_nam mkha' las ma gtogs pa yang chos kyi rjes su 'jug pa med de/_nam mkha' rnam par sgom pas chos thams cad sgom par byed kyang nam mkhar rlom par yang mi byed/_spros par yang mi byed do/_/
[\[85a.7\]]don bya ba la mkhas pa rjes su 'thob kyang chos kyi dbyings ni cung zad kyang gang nas kyang 'ong ba med/_gang du yang 'gro ba med cing yang dag par 'grub pa med pas chos thams cad yang dag par 'grub pa med pa dang /_'ong ba med pa dang /_'gro ba med par yongs su rtog go/
[\[85b\]]
[\[85b.1\]]chos thams cad la chos kyi snang ba yang gsal bar byed de/_chos kyi snang ba des kyang sems can rnams la chos kyi snang ba byed par 'gyur ro/_/bkod pa mtha' yas chos kyi rnam grangs 'di dag byang chub sems dpa' rnams la phan 'dogs par gyur pa dang /_gces spras 
[\[85b.2\]]byed pa yin te/_sangs rgyas kyi stobs dang /_mi 'jigs pa thob par byed par 'gyur yang chos 'ga' yang nyams pa dang /_nye bar nyams par yang mi 'gyur ba la yang ltos/_bkod pa mtha' yas don rtogs par bya ba'i phyir chos thams cad nam mkha' dang 'dra bar yang ston/_chos 
[\[85b.3\]]thams cad bla gab med pa dang 'dra bar yang ston/_las dang bya ba dang rgyu yang bla gab med pa dang 'dra bar ston cing chos 'di dag rjod mod kyi 'di la don ni 'ga' yang mi dmigs so/_/bkod pa mtha' yas chos 'dul ba zab mo 'di ni 'jig rten thams cad dang mi 'thun pa yin te/_'di ltar 'jig rten ni 
[\[85b.4\]]'jig pa dang /_rnam par 'jig pa'i chos phyin ci log la yang dag par zhugs pa'i chos can yin pas de'i phyir chos 'dul ba 'di ni 'jig rten thams cad dang mi 'thun pa yin no/_/'jig rten gyis ni 'jig rten gyi chos shes pa yang med de 'di ltar 'jig rten gyi chos thams cad ni chos 
[\[85b.5\]]ma yin pa nges par 'byung ba med pa'i chos yin no/_/'jig rten gnas pa thams cad ni tha na chos su 'du shes pa la mngon par zhen na yang chos gang la yang mngon par zhen pa med/_kun tu zhen pa med pa yin na de dag ni chos thams cad la chos su mngon par zhen pa'i 'du shes 
[\[85b.6\]]blangs nas de bzhin gshegs pa dang /_de bzhin gshegs pas thugs su chud pa'i chos 'dul ba dang lhan cig rtsod par byed cing rtsod par 'gyur te/_chos thams cad kyi ngo bo nyid kyi rang bzhin ma skyes pa ni mi shes so/_/de dag rab tu mi shes shing mi rig pa de'i phyir chos 
[\[85b.7\]]'dul ba zab mo mkhas pa zhib mos rab tu shes pa 'di 'jig rten thams cad dang mi 'thun par gyur pa yin no/_/bkod pa mtha' yas de bzhin gshegs pa ni chos 'dul ba zab mo lha dang bcas pa'i 'jig rten thams cad dang mi 'thun par gyur pa 'di yang dag par gsung yang 
[\[86a\]]
[\[86a.1\]]gsung ba yang med do/_/de bzhin gshegs pas lam thams cad nges par spang ba'i phyir rtsod pa nye bar zhi ba'i chos ston par mdzad kyang 'di la lam yang mi dmigs na/_lam de mi zad par 'dogs pa lta smos kyang ci dgos/_bkod pa mtha' yas srid pa thams 
[\[86a.2\]]cad ces bya ba 'di ni chos dge ba dang mi dge ba rnams kyi tshig [{]bla dgas [,]bla dwags [}]yin te/_chos thams cad ni chos dge ba dang /_mi dge ba dag dang ldan par 'dogs pa yin no/_/de la dge ba yang stong la/_mi dge ba yang stong /_dge ba yang rnam par dben la/_mi dge ba yang rnam par 
[\[86a.3\]]dben/_dge ba yang mi dge ba dang mi 'dre la/_mi dge ba yang dge ba dang mi 'dre zhing /_dge ba dang mi dge bar mngon par zhen pa'i rgyu dang rkyen yang med do/_/de'i phyir de bzhin gshegs pas chos thams cad ni lung du ma bstan pa nyid du bstan te/_dge ba ni yang dag par 
[\[86a.4\]]yod pa ma yin no/_/gang dag yod pa ma yin pa de dag ni lung du ma bstan pa ste/_de la ni rgyu yang med/_rgyur ston pa yang med do/_/bkod pa mtha' yas chos de lta bu khong du chud par bya ba'i phyir chos thams cad lung du ma bstan cing bstan du med par bstan pa la ltos/_chos 
[\[86a.5\]]thams cad lung du ma bstan cing bstan du med pa 'di ni byang chub sems dpa' rnams kyi btang snyoms kyi sgo yongs su rdzogs par 'gyur ba yin no/_/chos dge ba dang mi dge ba thams cad ni/_ji ltar snang ba bzhin du rjes su 'gro ba med de/_de dag ni lung du ma bstan pa'i sgor 
[\[86a.6\]]rjes su 'gro ba yin no/_/gang lung du ma bstan pa'i sgo de ni sgo med pa yin no/_/gang la sgo med pa de la ni sgor dmigs su med do/_/gang sgor dmigs su med pa de ni sgo rnam par dag pa yin no/_/'di ni byang chub sems dpa' rnams kyi gzungs kyi sgo la 'jug pa'i chos rnam par 
[\[86a.7\]]sbyong ba yin te/_sgo des de dag chos thams cad la snang ba thob nas chos rnams la rmongs pa'am/_the tshom za ba 'am/_yid gnyis su mi 'gyur zhing thogs pa med par chos shes pa la mkhas pa rtogs par 'gyur ro//_//bam po bzhi pa ste tha ma/_bkod pa 
[\[86b\]]
[\[86b.1\]]mtha' yas 'di la byang chub sems dpas shes rab kyi mig rnam par dag pa 'dod par bya'o/_/ji ltar 'dod par bya zhe na/_chos thams cad nye bar len pa med pas khas mi len pa dang /_shin tu yongs su btang bas gnas las yang dag par 'das pa dang /_chos dge ba dang mi dge 
[\[86b.2\]]ba thams cad don du mi gnyer bas 'dus byas su gtogs pa thams cad la mi lta ba dang /_'jig rten gyi chos thams cad la mi lta ba dang /_bag yod pa'i sa dang /_bla na med pa'i sa dang /_mi dmigs pa'i sa la mi gnas pa dang /_chos gang yang mi len mi 'dor ba dang /_chos 
[\[86b.3\]]gang la yang ma zhugs kun tu ma zhugs pa 'di ni shes rab kyi mig ces bya ste/_mig rnam par dag pa yin no/_/shin tu yongs su gtong bar byed pa dang /_shin tu 'dor bar byed pa dang /_len pa med par byed pa dang /_shin tu nges par spang ba'i ngo bo nyid kyi rang bzhin la rtogs 
[\[86b.4\]]pa 'di ni shes rab kyi mig ces bya'o/_/shes rab kyi mig ces bya ba ni zad pa dang /_'dod chags dang bral ba dang /_'gog pa shes pa dang /_mi skye ba dang /_mngon par 'du byed pa med pa shes pa yin te/_'di ni zhi ba dang /_nye bar zhi ba dang /_rab tu zhi ba'i sa yin/_
[\[86b.5\]]'di ni mtshams sbyor ba med pa dang /_so sor mtshams sbyor ba med cing mtshams sbyor ba nye bar gcod pa yin/_'di ni gcod pa med cing nye bar gcod pa med par shes pa mnyams pa yin/_'di ni ye shes 'chab pa med pa yin no/_/spros pa med pa'i sa 'di lta bu ni shes rab kyi 
[\[86b.6\]]mig yin te/_shes rab kyi mig de dang ldan pa ni sems can rnams kyi spyod pa la byams pa chen po dang /_snying rje chen pos zin pa'i sems bskyed pa yang 'thob par 'gyur/_de sems can la dmigs pa'i sbyor bas yongs su gtugs te gnas par yang 'gyur/_chos thams 
[\[86b.7\]]cad sems can med pa dang /_srog med pa yang khong du chud par 'gyur te/_des ni bla na med pa yang dag par rdzogs pa'i byang chub mngon par rdzogs par sangs rgyas nas gdon mi za bar chos kyi gter bla na med pa gzungs kyi sgo rnam par sbyong ba'i chos kyi le'u rim par phye ba 'di 
[\[87a\]]
[\[87a.1\]]yang yang dag par bstan par bya zhing chos kyi phyag rgya 'di yang gtad par bya'o/_/bkod pa mtha' yas gzungs kyi sgo'i chos rim par phye ba 'di ni de bzhin gshegs pa'i gdung gi tshul rgyun mi gcad par bya ba'i phyir sangs rgyas thams cad kyis dgongs pa 
[\[87a.2\]]yin/_'di ni sangs rgyas thams cad kyis yongs su bzung ba yin/_chos kyi sgo 'di ni sangs rgyas thams cad kyang rnam par spyod cing rab tu ston te/_'das pa dang /_ma 'ongs pa dang /_da ltar byung ba'i sangs rgyas bcom ldan 'das phyogs bcu na bzhugs pa thams cad 
[\[87a.3\]]kyang gzungs kyi sgo'i chos rim par phye ba 'di ston par mdzad ston par mdzad par 'gyur ro/_/chos kyi sgo 'di ni byang chub sems dpa' rnams kyi dus gsum mnyam pa nyid kyi chos rab tu ston pa rnam par sbyong bar 'gyur ba yin te/_des na 'das pa dang /_ma 'ongs pa dang /_da ltar 
[\[87a.4\]]byung ba dang /_dus gsum gyi chos rnams yang dag pa ji lta ba bzhin du 'jug par 'gyur ro/_/chos kyi sgo 'di ni byang chub sems dpa' rnams kyi dus gsum rnam par dag pa kun 'dzin par 'gyur ro/_/de dag la dus kyi 'du shes kyang mi 'jug la mi dge ba thams cad kyang 'joms 
[\[87a.5\]]par 'gyur/_dge ba'i rtsa ba sna tshogs kyang rjes su 'thob par 'gyur/_lus kyi las dang /_ngag gi las dang /_yid kyi las yongs su dag pa la gnas par yang 'gyur/_ye shes rnam par dag pa kun tu gzung ba'i phyir sgo tshad med pa yongs su sbyong bar yang 'gyur/_
[\[87a.6\]]chos kyi tshul dmigs su med par gyur pa la yang spyod par 'gyur/_chos thams cad nam mkha' lta bur yang rjod par 'gyur/_shes rab rnam par dag pa kun tu bstan pa dang /_rab tu bstan pa'i phyir shes rab kyi snang ba chen po nam mkha'i mthas gtugs pa yang ston 
[\[87a.7\]]par 'gyur/_chos thams cad nam mkha'i ngo bo nyid du rtogs pa dang /_thams cad mkhyen pa'i ye shes kyi lam rnam par dag par bya ba dang /_lam rnam par dag pas byang chub ji lta ba bzhin smon lam yongs su rdzogs par bya ba'i phyir bden pa mngon par shes pa sgrub pa la 
[\[87b\]]
[\[87b.1\]]yang mkhas par 'gyur/_bden pa dbyer med pa bstan pa'i phyir sangs rgyas kyi ye shes kyang ston par 'gyur ro/_/bkod pa mtha' yas don thams cad khong du chud par bya ba'i phyir chos 'di la slob pa'i byang chub sems dpa' ni myur du byang chub kyi yan lag gi tshogs kyang rnam par sbyong 
[\[87b.2\]]bar 'gyur ro/_/de byang chub las ring bar mi 'gyur te/_nye bar gnas par gyur kyang /_chos 'gal ba dang ring ba'am/_chos bstan pa 'di dang nye bar gyur pa cung zad kyang yang dag par rjes su mi mthong ngo /_/byang chub ni chos dang chos ma yin pa gang gis kyang yang dag par 
[\[87b.3\]]rjes su mi mthong ste/_byang chub rnam par rig par bya ba ma yin par shes shing rnam par rig par mnyam pa nyid dang /_rnam par rig pa med par rjes su rtogs par 'gyur ro/_/chos rnams la zhi ba'i don du rnam par lta ba ni byang chub tu rtogs par yang mi byed de/_zhi bas kyang zhi ba 
[\[87b.4\]]mi mthong la/_zhi ba la ma gtogs pas kyang zhi ba mi mthong ngo /_/cung zad kyang mi mthong yang thams cad du lta ba rnam par sbyong bar yang byed la cung zad kyang rnam par sbyong ba yang med do/_/'di ni byang chub sems dpa' rnams kyi ye shes rnam par dag pa'i sgo yin te/_sgo des 
[\[87b.5\]]de bzhin gshegs pa rnams kyi chos kyi gter mtha' yas pa yang rjes su dran par 'gyur sems can rnams kyi rang bzhin yongs su shes par byas nas chos kyi gter 'di yang ston par 'gyur/_shes rab dang ye shes kyi las yongs su dag pa yang rjes su dran par 'gyur ro/_/
[\[87b.6\]]de 'dod na bla na med pa yang dag par rdzogs pa'i byang chub mngon par rdzogs par sangs rgyas nas lhag pa'i bsam pa'i smon lam la yang 'jug par 'gyur la/_smon lam rnam par dag pa la mkhas pa yang rjes su dran par 'gyur zhing myur du chos thams cad la dbang thob nas de 
[\[87b.7\]]bzhin gshegs pa'i byams pa chen po dang /_snying rje chen po yang kun nas 'dzin cing mngon du gyur par byed do/_/de bzhin gshegs pa'i chos kyi mdzod la mkhas pa chos kyi snang ba tshad med cing mtha' med pa ston par byed cing bdag nyid kyang sangs rgyas kyi yul la nges 
[\[88a\]]
[\[88a.1\]]par 'byung bar 'gyur ro/_/bkod pa mtha' yas tshad med cing dpag tu med pa zhes bya ba 'di gang gi tshig [{]bla dgas [,]bla dwags [}]yin zhe na/_bkod pa mtha' yas tshad med cing dpag tu med ces bya ba ni sa'i khams dang /_chu'i khams dang /_me'i khams dang /_rlung gi 
[\[88a.2\]]khams dang /_nam mkha'i khams dang /_rnam par shes pa'i khams kyi chos thams cad tshad med pa'i phyir ro/_/'dod pa dang /_gzugs dang /_gzugs med pa'i khams kyi sems can gyi khams tshad med pa yin yang sems can yod pa ma yin pas sems can 
[\[88a.3\]]cung zad kyang mi dmigs te gdags su med do/_/de bzhin du khams yod pa ma yin pas khams mi dmigs te gdags su med do/_/de'i phyir chos 'di dag thams cad ni mya ngan las 'das pa'i khams su yang dag par 'du ba yin no/_/chu'i khams ni mya ngan las 'das pa'i khams 
[\[88a.4\]]kyi tshul can yin la chos thams cad kyang mya ngan las 'das pa'i tshul can te/_de'i phyir chos thams cad ni brjod du med pa'i rnam pa yin no/_/mya ngan las 'das pa'i khams la ni sgrib pa cung zad kyang med do/_/mya ngan las 'das pa'i khams ni sgrib pa rnam par dag pa'i phyir ma 
[\[88a.5\]]bsgribs pa yin no/_/mya ngan las 'das pa'i khams ni dag cing rnam par dag pa yin te/_'di ltar chu'i khams de ni khams dang bral ba yin no/_/khams yod pa ma yin pas khams de khams las yang dag par 'das par bstan pas brjod pa yin no/_/brjod pa gang yin 
[\[88a.6\]]pa de ni khams kyang ma yin/_khams ma yin pas kun nas bslang ba yang ma yin te/_brjod pa la ni khams yod pa ma yin no/_/chos thams cad ni tha snyad kyi sgo nas brjod pas de'i phyir 'di brjod du med pa yin te 'di ltar 'di dag la ni rjod par byed pa yang mi dmigs shing 
[\[88a.7\]]mi mngon no/_/brjod pa thams cad ni brjod pa med pa yin te/_'di ltar brjod pa thams cad ni nam mkha'i ngo bo nyid yin zhing nam mkhar yang dag par 'du ba yin no/_/sa'i khams kyang brjod du med cing brjod par nus pa ma yin la/_chu'i khams kyang ma yin/_me'i 
[\[88b\]]
[\[88b.1\]]khams kyang ma yin/_rlung gi khams kyang ma yin/_nam mkha'i khams kyang ma yin te/_nam mkha'i khams kyi bar du yang brjod par nus pa ma yin no/_/rnam par shes pa'i khams gang gis chos thams cad tha snyad du ston pas ston par byed pa'i rnam par shes pa'i khams de yang 
[\[88b.2\]]chu'i khams lta bu ste/_rnam par shes pa'i khams gang khams kyi nang du yang dag par 'du bar 'gyur ba ni med do/_/khams ni ldan pa ma yin zhing nam mkha' las rab tu byung bas rnam par shes pa'i khams kyang nam mkhar yang dag par 'du ba yin no/_/rnam par shes pa ni nang 
[\[88b.3\]]dang phyi rol dang /_gnyi ga'i bar na yang mi dmigs te/_rnam par shes pa'i khams rkyen dang ldan par bstan pa ni ma gtogs so/_/rnam par shes pa'i khams ni nam mkha' gsal bas kun tu zin cing nam mkhar yang dag par 'du ba yin te/_gdags su med pa bstan du med 
[\[88b.4\]]pa yin no/_/gang gdags su med pa de la ni/_'dus byas cung zad kyang med de/_'di ni 'di'i sgor 'jug pa yin no/_/chos kyi dbyings ston pas chos thams cad kyi ngo bo nyid kyi rang bzhin nam mkha' dang 'dra zhing mnyam par ston par 'gyur yang chos rnams la ni dbyings sam/_
[\[88b.5\]]dbyings ma yin pa cung zad kyang med do/_/chos thams cad nam mkha' bla gab med pa dang 'dra bas/_de'i phyir de bzhin gshegs pas chos thams cad ni nam mkha' lta bu'o zhes rab tu bstan te/_tshad dmigs su med pa'i phyir chos thams cad rang bzhin gyis nam mkha' 
[\[88b.6\]]dang 'dra zhing mnyam pa yin no/_/bkod pa mtha' yas de bzhin gshegs pa rnams kyi ye shes bstan pa yongs su dag pa gang chos 'ga' yang skyed par yang mi byed/_chos 'ga' yang gtod par yang mi byed pa la ltos/_byang chub sems dpa' rnams kyis chos kyi tshul 
[\[88b.7\]]yongs su dag pa 'di phyin ci log par shes par 'dod par bya zhing gzhan la rag ma las pa'i ye shes rlom sems med cing lhag par rlom pa med pas chos kyi sgo brjod du med pa rnam par sbyang ba dang /_chos thams cad shes pa rnam par sbyang ba yang bsgrub par bya'o/_/bkod pa 
[\[89a\]]
[\[89a.1\]]mtha' yas 'dab chags bya'i spyod yul ci yin/_gsol ba/_bcom ldan 'das spyod yul nam mkha' lags so/_/bka' stsal pa/_bkod pa mtha' yas nam mkha'i spyod yul yang ci yin/_gsol ba/_bcom ldan 'das ma mchis so/_/
[\[89a.2\]]bka' stsal pa/_bkod pa mtha' yas de bzhin du chos thams cad kyang nam mkha'i spyod yul can yin no/_/chos rnams ni spyod yul med pa'i spyod yul can yin zhing mi dmigs te/_de'i phyir chos thams cad ni spyod yul med pa/_spyod pa med pa/_rab tu spyod pa med pa 
[\[89a.3\]]rjes su spyod pa med pa yin no/_/chos rnams kyi rang bzhin gang yin pa de ni gang du yang brjod par bya ba ma yin te/_chos kyi sgo 'di ni byang chub sems dpa' rnams kyi rnam par shes pa nam mkha' lta bur sbyong bar 'gyur ba yin no/_/chos kyi sgo 'di ni 'od mtha' yas pa yin 
[\[89a.4\]]te/_/ji ltar na nam mkha' mtha' yas shing mu med pas kun tu khyab kyang 'di'i 'od khyab par snang ba yang med do/_/de bzhin du byang chub sems dpas kyang chos kyi sgo 'di thob nas phyogs bcu'i 'jig rten gyi khams kyang rnam par lta zhing 'jig rten thams cad la yang yang dag par 
[\[89a.5\]]rjes su lta'o/_/bkod pa mtha' yas 'di ni byang chub sems dpa' rnams kyi ye shes kyis rnam par shes par bya ba'i sa dang /_nges par 'byed pa'i shes rab kyis yin te/_'di phas kyi rgol ba thams cad kyi sa ni ma yin no/_/chos kyi tshul brjod du med pa 'di ni chos kyi phyag rgya 
[\[89a.6\]]brjod du med pa dang /_phyag rgyar brjod cing gdags pa mi dmigs pa yin te/_de'i phyir chos thams cad ni phyag rgya med pa/_phyag rgya yang dag par med pa yin no/_/phyag rgya med pa'i dngos po la mkhas pa rtogs pas/_chos thams cad 
[\[89a.7\]]nam mkha' bla gab med pa'i phyag rgyas btab pa yin te/_de dag ni phyag rgya mtshan nyid med pa yang dag par ston par byed do/_/nam mkha' la ni mtshan nyid cung zad kyang med de/_nam mkha' ni 'dus byas kyi mtshan nyid kyang ma yin/_brjod pa'i mtshan nyid kyang ma yin no/_/'di ni 
[\[89b\]]
[\[89b.1\]]nam mkha'o zhes bstan pa yang nam mkha' ni yang dag pa'i tshogs kyis lus su bstan pa med de/_chos rnams kyi don dam par na brjod du med pa'i pha rol tu phyin pa yin par kun shes par bya'o/_/bkod pa mtha' yas de la tshig nam mkha' lta bur shes pa rnam par dag pas gzungs kyi 
[\[89b.2\]]sgo'i phyag rgya rnam par sbyong ba'i tshig rnams bstan par bya ste/_ji ltar nam mkha' tshig kyang med rnam par dag pa yang med pa ltar tshig 'di dag kyang de dang 'dra bar rjes su rtogs par bya'o/_/tshig de dag kyang gang zhe na/_bi ba re/_bi ba ra a nu sa hi te/_pra a nu ni/_ni san na/_bi 
[\[89b.3\]]tsa ra Ni/_a b+h+ya ba kA sha/_/san dar sha Ni/_brA bya ri/_brA b+ha ri bi sho d+ha ni/_nir pi kal be/_A kA sha sa ma ba sa ra Ni/_ni ShaM ge/_shaM gA pa gti/_shaM ga bi mo tsa ni/_a nA dA ni/_A d+ha na bI ga te/_kaM k+Sha tshe da pa ri karma/_a tshe de/_a nu pa tshe de/_a sa me/_a sa 
[\[89b.4\]]ma sa me/_di bya dz+nyA na a ha ra Ne/_pradz+nyA tsak+Shu bi sho d+ha ni/_sha la l+ya a pa na ya ni/_dring gi ud ta ra Ni/_a yu ge/_a bi yu ge/_a sam pra yu ke/_a bi pra yu ke/_a gra pa da nir ha re/_nir de sha ba da bi sho d+ha ni/_a tI ta a nA ga ta pra t+yud pa nan pi sho d+ha ni/_kri ta pa 
[\[89b.5\]]ri karma bi ni te/_na ta a r+tha a nu ga te/_a saM kra me/_a gra pa da bi sho d+ha ni/_pa da pra b+he da dz+nyA na/_pi sho d+ha ni/_nir b+hase/_A b+ha sa pi sho d+ha ni/_a sa man ta da sha dig bya ba lo ka ni/_bi rAg ba da nir ha re/_pra dz+nyA bi shud d+he/_o b+ha sa a pra me ya ka ra Ni/_a kal ba d+harma 
[\[89b.6\]]dar sha ni pi shod+ha ni/_b+hu ta ar+tha san dar sha Ni/_a nu bo d+hi ar+tha bi sho d+ha ni/_sA ga ra tsi ta na a nu pra bi she/_me rU pa ni saMs+tha ne/_rash+mi pra ti b+ha ni/_sarba lo ka a d+hi pa te ya dz+nyA na bi sho d+ha ni/_a bra ti ha ta a saM ga dz+nyA na dar sha ne/_bkod pa mtha' yas 'di dag ni gzungs kyi sgo'i 
[\[89b.7\]]phyag rgya rnam par sbyong ba'i tshig ste/_nam mkha' ltar ma chad/_kun tu ma chad/_nye bar ma chad pa'i tshig yin no/_/'di la ni tshig kyang med/_tshig rnam par dag par ston pa yang med do/_/bkod pa mtha' yas gsang sngags kyi tshig 'di dag ni rigs kyi bu gang dag theg pa chen po 
[\[90a\]]
[\[90a.1\]]la zhugs te/_tshig 'di dag la spyod par 'gyur zhing /_chos zab mo don du gnyer ba/_byang chub mngon par rdzogs par 'tshang rgya bar 'dod pa/_sems can rnams kyi don byed par 'dod pa de dag la de bzhin gshegs pa'i byin gyi rlabs kyis bstan pa yin no/_/gsang sngags 
[\[90a.2\]]kyi tshig 'di dag ni mi ma yin pa dang /_gnas gtsang ma'i ris kyi lha de dag kyang 'gug par 'gyur zhing /_lha'i bu gang dag bla na med pa yang dag par rdzogs pa'i byang chub kyi phyir zhugs pa de dag kyang 'gug par 'gyur ba yin no/_/u pa saM ha re/_saM ha re hrI shrI d+h+rI ti bi sho d+ha ni ka l+ya Na ar+tha 
[\[90a.3\]]nir de sha pra ti b+haM ti/_tsi tA ma ni na bi dz+nyA na bi sho d+ha ni/_a d+h+yAd ma ba ha ri d+ha pa ri sho d+ha ni/_ga ti smri ti ma ti a ha ra Ni/_gan ta/_gan ta ba ti/_sa re/_sa ra ba ti/_gsang sngags kyi tshig 'di dag ni lha gang dag ri'i rgyal po gangs can la gnas shing chos smra ba'i rigs kyi bu 
[\[90a.4\]]rnams la chos kyi snang ba nye bar sgrub par 'gyur ba de dag dbab pa yin te/_lha de dag ni de bzhin gshegs pas byin gyis brlabs pa yin no/_/ma ti bi sho d+ha ni/_su yug ta bir+ye/_a gra hi ta pa da nir ha re/_a ki la si ni/_a bi ki lA si ni/_ud thA nasaM ba na ne/_bi ni tA sa 
[\[90a.5\]]mA da pa ni/_/ma ti a gra a nu ga te/_lha 'di dag ni ri'i rgyal po ti se la gnas shing chos smra ba de dag la mig rnam par dag pa dang /_rna ba rnam par dag pa dang /_sna rnam par dag pa dang /_lce rnam par dag pa dang /_lus yongs su dag pa yang nye bar sgrub cing /_dus dus su chos ston pa 
[\[90a.6\]]rnam par 'byed pa rnams la ngag gi las 'brel cing rgyun chags pa yang ston par byed do/_/pra tI pa bi d+hi/_bai ro tsa na ba ti/_ba su ma ti/_d+harma ma ti/_a saM pra mo sha ba ti/_o b+ha sa san da ri ba ti/_u pa saM ha ra nir de sha ba ti/_lha 'di dag ni shing sA la'i tshal na gnas pa dag ste/_sA 
[\[90a.7\]]la'i tshal la nye bar rten cing chos smra ba de dag la lus kyi las dang /_ngag gi las dang /_yid kyi las yongs su dag pa yang nye bar sgrub par byed/_tshig dbyangs dang ldan pa dang /_snyan cing 'jebs pa'i dbyangs dang /_dga' bar byed pa'i 
[\[90b\]]
[\[90b.1\]]dbyangs kyang nye bar sgrub par byed/_tshig snyan pa dang /_mi 'thun pa med pa yang nye bar sgrub par byed do/_/ni rA laM b+he/_a gra ka re/_k+She ma bi tsa ye/_nir b+ha sa ba ti/_nir ha ra ba ti/_o dzo ba ti/_u pa na ma ti/_u pa saM ha ra ka ra Ni/_a b+hi sha tha i ha d+hA ra Ni mu khe/_d+harma 
[\[90b.2\]]mu khe/_d+harma pa ta le/_bkod pa mtha' yas lha 'di dag ni ri'i rgyal po gangs can gyi lho phyogs kyi ngos la gnas shing /_gang dag chos 'di la brtson par 'gyur ba'i chos smra ba de dag la gzi mdangs nye bar sgrub par byed do/_d+harma kA ma/_d+harma tsan ti ka/_ka l+ya NAr+tha bi sa rdza ni/_
[\[90b.3\]]kau sha l+ya a nu ga ti/_u pA ya saM gri hI te/_bi ni ra mug te/_shAn ta pa da bi sa ra Ni/_o b+hA sa ya sha ba ti/_bkod pa mtha' yas lha 'di dag ni rgya mtsho chen po'i ngogs na gnas shing chos smra ba de dag la bsod snyoms nye bar sgrub par byed de/_de bzhin gshegs pa ni gang dag 
[\[90b.4\]]mdo 'di nyan pa de dag gi don du/_gsang sngags kyi brda 'di ston par mdzad do/_/gsang sngags 'di dag ni lha rnams kyi dbang po brgya byin 'gugs par 'gyur ba yin te/_de dag kyang gang zhe na/_ma khi pa ti/_ba su ma ti/_de ba rA dzA sha tsi ma pa ti/_sarba a su rA NA na nir g+ha ta 
[\[90b.5\]]ni/_badzre ya su pra tiSh+Thi ta/_pra mar+d+ha na u pa a su rA NAM/_de ba na a d+hi pa ti ma sA d+ha/_pu ra skri to pi de be hi/_sho ba se b+ha sa ba sa d+ha/_pu ran da ra ma hA ke tu tA pe si/_a su sa ma da/_d+h+wa dza gran ta/_pA pa sh+yin tA bi ng+h+yaM si ta ma hA a su ra in dras pa la ban ti b+hi ta tra sta di sho 
[\[90b.6\]]di sha/_nam na bud d+ha s+ya kIr ti sh+ye/_nA ma go tran ma hA ya sha/_de ba pu ra smi saM gra me/_bud d+ha sha ba ta a nud ta raM shrA pi si de ba bi dza ya/_na mo bud d+ha pi b+hA shita/_saM krA ma tshan da si bid+yA bud d+ha nA men b+ha hi tA/_bi dza ye so ta ta/_de ba a su ra sh+tsa_bi ni ta ban/_kri tA te/_rak+Sha 
[\[90b.7\]]de ba nAM/_ma nu Sh+ya nAM/_rA k+Sha pi ta/_yaM i ha d+harma nir de sha/_o ta ran ti su pra tiSh+Thi ta/_ni gri hi ta dwa yA/_a su ra/_rAk+Sha sa/_ya k+Sha/_kin na ra/_nA ga/_kum b+han Da/_b+hu hA ni/_bU ta ni/_pi shA tsa/_dAn bA ta thA/_a tsa la as+thA na brAb to si/_in dra 
[\[91a\]]
[\[91a.1\]]in dra pur skri ta/_a ti gam b+hI ra/_shA na ta na tsa/_a gra pu ru Sha se bi ta/_mu dra ban to si/_de ba in dra/_bud d+hi man ta thA bi shud d+ha/_a bi sha/_/i ha sU tra smi rak+Sha sam bi ta hi tsa/_sa ha sra ne tra su mu kha a ba sa ra pa ri brta/_u pa b+huny+dza swa 
[\[91a.2\]]ka karma purba he tu smi yang kri tam/_a ti pa sh+tsa anu brA pa ta/_a tsa la su pra tiSh+Thi ta/_kri taM hi ku sha lang bU re/_ma nu Sh+ye shu ma hi pa ti/_pU rbaM ga ma u si de ba nAM/_pU dzen ti na tsa ma nu Sha/_bud d+ha s+ya krita twa sad kA raM/_pU dza be sh+ya ti te ba hu/_ma hA tsa ma ni/_bi ba rab+ha 
[\[91a.3\]]ban ma ba sha ud ba te/_de bAl ya s+ya ma d+ha smi ya k+Sho hi pa ri bA ra to/_/pra laM ba ha ri bahu ta/_bska bi sha ta/_a gra ba hi sa ti ma ti/_su ra ta pa ti/_su ra ta thA pra b+hu skan d+ha/_a ni la tsa ma rAd ts+tsha ma hA b+hA gi ma hA skan d+ha/_ma hA he tu su pra d+hi pa/_ma ha ba lam/_a ti 
[\[91a.4\]]yak+Sha ma hA te dza/_rak+Sha na ti b+ha bA nan ta pa/_ba hu yak+Sha pa ri bA ro/_/ye na sho b+ha si pA sa tsa/_ba su sarba ba su ta ma hA te dza/_ma hA ga ni/_ma hA pra ha ra no tsa yi ba a b+hi nir ha ra yA ta thai ba ra tsa/_su me ru mur ni ta pa/_bA sa ba sarba de ba pu ra skri to/_/sho b+ha te b+ha ba na/_o b+ha 
[\[91a.5\]]saM pra b+ha muny+tsa si te dza sa/_'di dag ni lha rnams kyi dbang po brgya byin dbab pa'i tshig yin te/_tshig de dag gis lha'i dbang po brgya byin 'gugs par 'gyur ro/_/de la 'di dag ma 'ongs pa'i dus na sems can gang dag byang chub la yang dag par zhugs te/_chos rnams yang dag par 
[\[91a.6\]]'dzin cing /_sems can rnams la chos yang dag par bsdu ba la mkhas pa nye bar gnas par 'gyur ba'i gsang sngags kyi tshig yin no/_/lus ngan po yi bu thu bo/_/gnod sbyin yang dag shes zhes bya/_/khro med rtsol ba med gnas te/_/pha dang bcas te rtag tu ni/_/chos 'di 
[\[91a.7\]]dag la dga' ba gang /_/de la srung ba byed par 'gyur/_/de bzhin rgyal po yul 'khor srung /_/'khor dang bcas pas rtag tu ni/_/legs par bshad pa mdo yi sde/_/de la srung ba byed par 'gyur/_/mig mi bzang zhes bya ba ni/_/rang gi 'khor bcas stobs dang ldan/_
[\[91b\]]
[\[91b.1\]]tshul 'di la ni gang gnas pa/_/de dag thams cad srung bar 'gyur/_/de bzhin rgyal po 'phags skyes po/_/bzhon bcas stobs dang ldan pa ste/_/chos 'di dag la 'dod pa gang /_/de dag kun tu srung bar 'gyur/_/sa ni be sha ni/_ma hA sa ri/_ma hA ga ne/_ma hA dza ni/_dra b+hu ta 
[\[91b.2\]]bi dza ye/_d+h+wa dza a gra/_u pa b+ha sa ni/_a ni la se na tu sa ha/_nA nA par Na da sha di sha/_/tsad twa ra lo ka pA la ni/_tusme rA dzA na ud ts+ya thA/_A be sha na/_i ha sa man ta ha ra tha/_pra dze ni gra hi sa ra be tsa tu ra di sha/_/bkod pa mtha' yas 'di ni rgyal po chen po bzhi 'khor dang 
[\[91b.3\]]bcas/_g.yog dang bcas/_bu dang bcas/_chung ma dang bcas/_rjes su 'brang bar bcas pa rnams dbab pa'i rig pa yin no/_/shar gyi phyogs na gnas pa yi/_/srin mo rgyal mtshan tog dang ni/_/tog chen dang ni stobs chen mo/_/grags pa chen po gang yin pa/_/de dag 
[\[91b.4\]]kun tu 'bebs 'gyur zhing /_/de dag thams cad 'khor bcas te/_/rtag tu chos kyi sgo 'di la/_/srung ba byed cing nye bar gnas/_/rab 'phyang rnam par 'tsher ba dang /_/don grub ma dang 'phrog ma'i blo/_/'di dag thams cad nye bar ni/_/lho yi phyogs na gnas pa yin/_/de dag yang 
[\[91b.5\]]dag 'dir babs nas/_/gzi mdangs nye bar sgrub byed cing /_/srung ba'i mchog kyang byed 'gyur bar/_/thams cad gzigs pas nges par bstan/_/srin mo la ba can dang ni/_/sdom pa dang ni sgra sgrogs dang /_/'dres pa grags dang ldan pa gang /_/nub kyi phyogs na gnas pa ste/_/de 
[\[91b.6\]]dag lhan cig kun babs nas/_/chos 'di'i don shes gang yin pa/_/de la chos bstan bya ba'i phyir/_/rtag tu srung bar byed par 'gyur/_/sgo 'di la ni ma dad dang /_/de bzhin bden dang bden mi ldan/_/srin mo grags chen de dag ni/_/byang gi phyogs na gnas pa ste/_/de rnams 
[\[91b.7\]]yang dag 'dir babs nas/_/de bzhin gshegs pa'i gzi brjid kyis/_/mi mchog bsrung bar bya ba'i phyir/_/thams cad thal mo sbyar te 'khod/_/bkod pa mtha' yas de la bdud sdig can tshar gcad pa'i tshig dang /_tshangs pa dbab pa'i tshig gang yin pa de dag bstan par 
[\[92a\]]
[\[92a.1\]]byas/_legs par rab tu nyon la yid la zung shig_/mi tre/_mi tra ba ti/_ku ru Ne/_kA ru Na ba ti/_bi bud d+hi/_bi bud d+ha ba ti/_pra mo tsa ni/_pra mo tsa na ba ti/_kri ta/_kri ta ba ti/_a nu ga mi/_a nu ga ma ba ti/_u pad tshe da ni/_ka ma 
[\[92a.2\]]bi brdza ni/_kriSh+Na sa mud sho Sha Ni/_ni gri hI ta mA ra ba laM/_ud ta ra Na ba ti/_pra t+yud tA ra Na ba ti/_u pe k+Sha a nu sa hi te/_A ram pa Na bi sho d+ha ni/_ni dar sha na/_a sa mo ha ni/_ni spra pany+tsa ba ne/_bkod pa mtha' yas 'di dag ni bdud sdig can tshar gcad pa'i 
[\[92a.3\]]tshig yin te/_de dag gis bdud sdig can dpung dang bcas shing bzhon pa dang bcas pas glags rnyed par mi 'gyur ro/_/de la tshangs pa chen po dbab pa'i tshig gang yin zhe na/_a ti pa ti ma hA s+thA na pa ti/_swa ya kri ta s+thA na ma ti/_nA nA ba hu bi bi d+ha/_pra t+yud pas+than ka ra Na/_
[\[92a.4\]]a d+hi ka s+thA na pa ti/_shud d+ha s+thA na ga to/_/sa ha ma pa ti/_a d+hi krAn ta bi sho Sha Na shu b+ha ba ri/_bar shu b+ha a d+hamu ga ta/_brA pa ta shri ta/_ni bA san pra b+hu ta pra b+ha/_ni gra hI ta kA ma ma/_swa sti ka ma ma pra t+yu pa s+thA na/_'di dag ni tshangs pa chen po dbab pa'i tshig yin te/_dbab 
[\[92a.5\]]pa'i tshig 'di dag gis tshangs pa chen po chos smra ba de dag la tshig dang yi ge yongs su dag pa dang /_tshangs par spyod pa shin tu mnyam par gzhag pa yongs su rdzogs pa nye bar sgrub par byed do/_/bi sho d+ha na ba ti/_an ti ma ha kA ru Ni ka/_kA ma b+ha ba u sa ta ni/_bar+ya ni ra mi 
[\[92a.6\]]ta ni pa r+yan ta pra t+yu pa s+thA na/_par+ya ba sA na/_A la ya bi sho d+ha ni/_Ad dz+nyA par+yan te/_ka ra Ni an ti ma/_de sha pra t+yupa s+thA ne/_bkod pa mtha' yas 'di dag ni gnas gtsang ma pa'i ris kyi lha rnams kyi chos snang ba'i tshig yin te/_chos snang ba'i tshig de dag gis rigs kyi bu 
[\[92a.7\]]de dag la chos kyi gzhi 'di nye bar sgrub par 'gyur ro/_/bkod pa mtha' yas de la lha'i dbang po dang /_klu'i dbang po dang /_lha ma yin gyi dbang po dang /_mi 'am ci'i dbang po dang /_nam mkha' lding gi dbang po dang /_sems can gang dag mthu che ba'am/_mthu chung ba 
[\[92b\]]
[\[92b.1\]]'ang rung /_dad pa'am ma dad pa yang rung ste/_de dag gi gsang sngags kyi tshig 'di nye bar bsgrub par bya'o/_/des na sems can dad pa rnams ni chos bstan pa 'di la mchog tu 'jug par 'gyur la/_sems can ma dad pa de dag kyang cang mi smra ba dang /_btang snyoms su 'jog par 
[\[92b.2\]]'gyur gyi/_rtsod pa dang 'gyed par yang mi 'gyur la/_chos kyi sgo 'di tha mal par 'jog gi/_gnod par bya ba dang /_nye bar gnod par bya ba dang /_tshar gcad par bya ba'i phyir 'ong bar yang mi 'gyur ro/_/de la dad cing dang ba rnams dbab pa'i tshig gang zhe na/_/gu ru d+ha re/_sa 
[\[92b.3\]]tsa le/_swa sti nir ha ra ko bi de/_nir dza na pra ti bi lo yi te/_tsita ta san tsa na ni/_tsita ta sam pra sA d+ha ni/_ma na s+ya ha ri sha ka ra Ni/_bId dz+nyA na s+ya a nu swa ti/_a nu d+harmo no u pe k+Sha Ne/_he tu san da ri sha ne/_tathA a k+Sha ra pa da/_nir de sha sho thig
[\[92b.4\]]ya thA gA thA/_ya thA nu ku la sa ma u pa ma nir de sha sho d+hi te/_da tra kA le na tsa kar ta ba bya/_sam pra sA da na ar+tha to sa ma/_ya thA a nu ku lan tsa mu kha/_u pasaM swa ra yo ni sha/_A kA sha s+ya bi shud d+hi/_ya ya thA sho d+hi ti lak+Sha Na/_lak+Sha Ni/_lak+Sha Na ba ti/_lak+Sha Na 
[\[92b.5\]]bi sho d+ha ni/_pra ti bed+ha ar+tha san d+ha da ri sha ni/_ku sha la b+ho tha sar be ha pra bi tsa yi/_sa mo sa ra ni/_krita a nu ra k+Shi sa t+ya ar+the/_sa t+ya nAM su bi sho d+hi te/_bkod pa mtha' yas 'di dag ni dang ba rnams dbab pa nye bar sgrub pa'i tshig yin te/_'di dag gis chos smra ba de dag 
[\[92b.6\]]la 'di las ji ltar bstan pa bzhin/_dge ba'i rtsa ba don dang ldan pa nye bar sgrub par byed par 'gyur ro/_/de la ma dad pa rnams tshar gcad pa'i tshig gang zhe na/_k+Sha me/_k+Sha ma ba ti/_mai tre pa ri/_kar ma pra t+yu pa s+thA ne/_ka ru Na pra ti la b+ha hi ta a nu kam pa sany+dza na ni/_
[\[92b.7\]]saM gra ha ba stu hi ta ba stu/_san da ri Sha Ni pa ri brdza ni/_ya brdza ni/_pA ba mi tra se ba ni/_na ta tra de she s+thA ta ba bya ya tra bi gra ha brti to/_sarba gran tha pra da la ti/_u pa tsA ra san da ri sha Ni/_ni sha ya bi sho d+ha ni/_Ad ma a nu ga me/_pa ra u pa saM ha ra Ni/_nir mi na Ni/_
[\[93a\]]
[\[93a.1\]]a nu ra k+Sha pra t+yu pa s+thA ne/_bkod pa mtha' yas 'di dag ni sems can ma dad cing ma dang ba rnams tshar gcad pa'i tshig yin te/_des na de dag nyes pa mthong bar 'gyur ro/_/bkod pa mtha' yas chos dge ba la yang phyir rgol ba mang ba yin na/_chos 'dul 
[\[93a.2\]]ba bla na med pa/_nyes pa thams cad 'joms par 'gyur ba/_rtsod pa'i mdud pa thams cad spong bar 'gyur ba 'di la lta smos kyang ci dgos/_bkod pa mtha' yas sems can ma dad cing ma dang ba de dag klan ka btsal ba'i bsam pa dang /_gnod sems kyi bsam pa mang po 
[\[93a.3\]]dang /_rnam par tho btsam pa'i bsam pas nga'i drung du nye bar 'ong ba la ltos/_de bzhin gshegs pa ni de dag gi sems kyi spyod pa dang /_g.yo ba mkhyen nas ci nas kyang dge ba'i rtsa ba dang ldan zhing rnam par rtog pa spong ba dang /_dge ba'i rtsa ba'i rgyu yang yongs su 'dzin par 
[\[93a.4\]]'gyur ba de lta bu'i chos kyi sgo dag gis yang dag par skul bar mdzad do/_/bkod pa mtha' yas de bzhin gshegs pas ni sems can thams cad kyi sems kyi spyod pa yang rab tu mkhyen la/_sems yang dag par bsdu ba yang rab tu mkhyen to/_/bkod pa mtha' yas de bzhin gshegs 
[\[93a.5\]]pa ni sangs rgyas kyi chos ma 'dres pa [{]bcwa [,]bco [}]brgyad la gnas pa yin no/_/[{]bcwa [,]bco [}]brgyad po gang dag la gnas she na/_bkod pa mtha' yas de bzhin gshegs pa gang gi nub mo bla na med pa yang dag par rdzogs pa'i byang chub mngon par rdzogs par sangs rgyas nas len pa ma lus pa'i 
[\[93a.6\]]mya ngan las 'das pa'i dbyings su yongs su mya ngan las 'da' bar 'gyur ba de'i bar du de bzhin gshegs pa la 'khrul pa mi mnga'o/_/ca co mi mnga'o/_/bsnyel ba mi mnga'o/_/so sor ma brtags pa'i 'gog pa mi mnga'o/_/'du shes tha dad pa mi mnga'o/_/sems mnyam par 
[\[93a.7\]]ma bzhag pa mi mnga'o/_/brtson 'grus nyams pa mi mnga'o/_/dran pa nyams pa mi mnga'o/_/'dun pa nyams pa mi mnga'o/_/ting nge 'dzin nyams pa mi mnga'o/_/shes rab nyams pa mi mnga'o/_/rnam par grol ba nyams pa mi mnga'o/_/rnam par grol ba'i ye shes mthong ba nyams 
[\[93b\]]
[\[93b.1\]]pa mi mnga'o/_/de bzhin gshegs pa'i sku'i phrin las thams cad ye shes sngon du 'gro zhing ye shes kyi rjes su 'brang ba yin/_de bzhin gshegs pa'i gsung gi phrin las thams cad ye shes sngon du 'gro zhing ye shes kyi rjes su 'brang ba yin/_de bzhin gshegs pa'i thugs kyi phrin las 
[\[93b.2\]]thams cad ye shes sngon du 'gro zhing ye shes kyi rjes su 'brang ba yin/_de bzhin gshegs pa ni 'das pa'i dus la ma chags ma thogs pa'i ye shes mthong ba la 'jug pa yin/_de bzhin gshegs pa ni ma 'ongs pa'i dus la ma chags ma thogs pa'i ye shes mthong ba la 'jug pa yin/_de bzhin 
[\[93b.3\]]gshegs pa ni da ltar byung ba'i dus la ma chags ma thogs pa'i ye shes mthong ba la 'jug pa yin te/_de bzhin gshegs pa ni sangs rgyas kyi chos ma 'dres pa [{]bcwa [,]bco [}]brgyad po de dag dang ldan pa yin no/_/bkod pa mtha' yas de bzhin gshegs pa ye shes mthong ba'i stobs tshad med pa dang 
[\[93b.4\]]ldan pas sems can ma dang ba rnams dang bar bya ba dang /_sems can dang ba rnams chos 'dul ba 'di la ye shes rnam par dag pa thob par bya ba'i phyir gzungs kyi sgo rnam par sbyong ba'i chos rim par phye ba ston pa rjod par mdzad do/_/bkod pa mtha' yas de bzhin gshegs pa bzhed na gzungs 
[\[93b.5\]]kyi sgo'i chos rim par phye ba tshig tu brjod pa tshad med pa ston par mdzad de/_de bzhin gshegs pas tshad med pa bstan kyang gzungs kyi sgo bstan pa'i chos the tshom thams cad gcod par byed pa 'di'i brgya'i cha nas bye ba phrag brgya stong gi cha dang /_grangs dang /_dpe dang /_cha tsam yang nye 
[\[93b.6\]]bar bstan par mi 'gyur ro/_/de ci'i phyir zhe na/_chos kyi sgo 'di ni sgo tshad med pa yin/_sgo bsam gyis mi khyab pa yin te/_sgo 'dis thams cad mkhyen pa'i ye shes thob par 'gyur ro/_/bkod pa mtha' yas de'i phyir de bzhin gshegs pas ci nas kyang khyed kyis chos kyi sgo 
[\[93b.7\]]tshad med cing mtha' yas pa 'di kun shes par 'gyur zhing gzungs thob par bya ba'i phyir chos kyi sgo 'di rnam grangs du mas khyed la ston par mdzad do/_/A r+ye/_Ar+ya ba ti/_Ar+ya a nu ga te/_ni thA ne/_ni thA na ba ti/_bar to bar me/_bar to ba ts+tshe da na ka ra Ni/_A kA sha bi 
[\[94a\]]
[\[94a.1\]]sho d+ha ni/_a nu k+She pa ni/_a bI ga ta par me/_a nu pa ga ti ni/_ni rbA Na pa tha bi sho d+ha ni/_bya ba ni k+Shipa ti/_a nud pA da bi ro d+ha par me/_sarba dz+nyA ni rbA Na san da ra sha ni/_bkod pa mtha' yas 'di dag ni gzungs kyi sgo mngon par sgrub pa ston pa'i chos 
[\[94a.2\]]rim par phye ba 'dir gzungs kyi phyag rgya rnam par sbyong ba'i tshig gi rnam grangs bstan pa yin te/_tshig 'di dag kun bzung bas byang chub sems dpa' tshegs chung dus tshig rab tu dbye ba shes pa mkhas pa yang rtogs par 'gyur/_snying rje chen po dang yang nye bar 'gyur/_don gyi 
[\[94a.3\]]rjes su song ba'i blos chos thams cad nges par 'byed pa'i shes rab kyang rtogs par 'gyur ro/_/bkod pa mtha' yas tshig 'di dag ni sman chen po yin te/_ma rig pa dang mi shes pa'i nad kyi mun pa mun nag smag tu gyur pa rnams nye bar zhi bar byed cing rig pa dang 'thun pa'i chos 
[\[94a.4\]]rnams yongs su rdzogs par byed par 'gyur ba yin/_sngon gyi gnas rjes su dran pa mngon du bya ba dang 'thun pa'i chos shes pa la mkhas pa yongs su rdzogs par byed pa yin/_lha'i mig mngon par sgrub pa rig pa dang 'thun pa'i chos shes pa thob par byed pa yin/_zag pa zad pa shes 
[\[94a.5\]]pa mngon du bya ba rig pa dang 'thun pa phung po thams cad nges par spong bar byed pa yin/_bslab pa thams cad kyi pha rol tu phyin pa dang /_ye shes mthong ba bla na med pa dang /_thams cad mkhyen pa'i ye shes mthong ba dang /_thams cad mkhyen pa'i ye shes kyis thob 
[\[94a.6\]]par byed pa yang yin no/_/bkod pa mtha' yas de bzhin gshegs pa'i chos bstan pa rgya chen po ji tsam du thabs la mkhas pa thams cad yongs su rdzogs par 'gyur ba la ltos/_bkod pa mtha' yas de bzhin gshegs pa ni ye shes chen po dang ldan zhing thams cad 
[\[94a.7\]]mkhyen pa'i ye shes dang /_stobs dang mi 'jigs pa la shin tu gnas te/_chos rin po che'i mdzod bla na med pa/_bskal pa bye ba 'bum phrag du mar dge ba'i rtsa bas yang dag par bsgrubs pa 'di nges par bstan cing rab tu phye'o/_/de'i phyir de bzhin gshegs 
[\[94b\]]
[\[94b.1\]]pas khyod la sogs pa sangs rgyas kyi chos la yongs su smin par bya ba dang /_chos kyi tshul mngon par bsgrub pa la mkhas par bya ba'i phyir chos kyi sgo 'di la rab tu gnas te/_gzungs kyi sgo rnam par sbyong ba'i chos rim par phye ba bstan pa 'di byin gyis rlob par mdzad do/_/
[\[94b.2\]]bkod pa mtha' yas rigs kyi bu 'am rigs kyi bu mo byang chub don du gnyer ba nga'i rjes su slob par 'dod pa/_nga'i chos kyi tshul rjes su slob par 'dod pa/_de bzhin gshegs pa rnams kyi chos kyi gter tshad med pa kun gzung bar 'dod pa rnams kyis chos bstan pa 'di 
[\[94b.3\]]la mngon par brtson par bya'o/_/bkod pa mtha' yas 'di la 'dun pa dang /_brtson 'grus dang /_bag yod pa'i tshul can khams gsum pa thams cad la mi lta ba/_thams cad mkhyen pa'i ye shes kyi sems yid la byed pas legs par byin gyis brlabs pas 
[\[94b.4\]]gzugs la dmigs pa rnam par dag pa la mkhas par brtson pa/_tshor ba dang /_'du shes dang /_'du byed dang /_rnam par shes pa la dmigs pa rnam par dag pa la mkhas par brtson pa/_bden pa'i tshig rnam par bsgrub pa rnam par dag pa la mkhas par brtson pa 
[\[94b.5\]]rnams kyis chos thams cad la rnam par dag pa'i ye shes 'dod par bya'o/_/nang rnam par dag pa'i phyir chos thams cad rnam par dag pa'o/_/nang dben pa'i phyir chos thams cad dben pa'o/_/nang nye bar zhi ba'i phyir chos thams cad nye bar zhi ba'o/_/nang nye bar 
[\[94b.6\]]len pa med pa'i phyir chos thams cad nye bar len pa med pa'o/_/nang spong ba'i phyir chos thams cad spong ba'o/_/nang 'gog pa'i phyir chos thams cad 'gog pa'o/_/nang 'du byed pa med pas chos thams cad 'du byed pa med pa'o/_/bkod pa mtha' yas byang 
[\[94b.7\]]chub sems dpa'i sgo 'di dag ni nang rnam par dag par byed par 'gyur ba yin no/_/phyi rol rang bzhin gyis rnam par mi rtog pa'i phyir gang du yang rlom par mi byed pas/_gzungs kyi sgo yongs su dag pa yang kun 'dzin par 'gyur/_nga rgyal med pa yang 'thob par 
[\[95a\]]
[\[95a.1\]]'gyur/_rjes su chags pa dang /_/khong khro ba yang spong bar 'gyur/_de bzhin gshegs pa rnams kyis kyang bsngags par 'gyur/_sems can thams cad kyi mchog tu yang 'gyur/_dbang bla na med pa yang byed par 'gyur/_ye shes chags 
[\[95a.2\]]pa med pa bstan pa la yang dga' zhing spobs pa 'thob par 'gyur/_sngon gyi mtha' dang /_phyi ma'i mtha' rnam par dag pa shes pa yang kun 'dzin par 'gyur/_dbus nges par zhi ba yang rjes su dran par 'gyur/_mi skye ba'i chos la bzod pa thob pa la brten nas smon lam gyi 
[\[95a.3\]]khyad par yang rtogs par 'gyur/_smon lam yongs su dag pa yang thob par 'gyur/_chos thams cad shes pa la mkhas pa thun mong ma yin pa yang kun 'dzin par 'gyur/_tshig btsun zhing chos kyi char chen po yang 'bebs par 'gyur ro/_/bkod pa mtha' yas 
[\[95a.4\]]byang chub sems dpa'i smon lam gyi khyad par thob nas mi skye ba'i chos la bzod pa thob par 'gyur zhing chos thams cad rnam par dag pa yang kun tu 'dzin par 'gyur la 'di ltar chos thams cad ni skye ba med cing 'jig pa med do zhes bya ba'i chos shes pa yang mngon par sgrub par 
[\[95a.5\]]'gyur/_'di ltar chos 'di dag thams cad ni ma byung ba las byung ba/_byung nas kyang yongs su grub par mi 'gyur gyi/_yongs su ma grub pa kho nar 'bral bar 'gyur bas 'bral ba'i chos su yang dag par 'du zhing 'bral ba'i sgo can no zhes bya bar chos shes 
[\[95a.6\]]pa yang thob par 'gyur ro/_/bral ba ni mi skye ba'i mtshan nyid du yang dag par 'du'o/_/chos thams cad mi skye ba'i mtshan nyid gang yin pa de ni 'gog pa'i mtshan nyid dang /_'dod chags dang bral ba'i mtshan nyid de/_de ltar mngon par sgrub pa ni mngon 
[\[95a.7\]]par zhen par yang mi byed spros par yang mi byed do/_/bkod pa mtha' yas 'di ni byang chub sems dpa' rnams kyi chos mi skye ba shes pa'i sgo la mkhas pa yongs su rtogs pa'i gzungs kyi sgor 'jug pa yin te/_des na myur du mi skye ba'i chos la bzod pa yang thob par 
[\[95b\]]
[\[95b.1\]]'gyur/_spobs pa phun sum tshogs pa yang kun nas 'dren par yang 'gyur ro/_/de nas bcom ldan 'das kyis chos kyi sgo bsgrub pa 'di yang dag par brjod pa'i phyir tshigs su bcad pa 'di dag gsungs so/_/ma byung ba las chos 'byung ste/_/byung nas so sor 
[\[95b.2\]]'bral bar 'gyur/_/byung nas 'bral ba'i don yin na/_/'di la gang zhig 'dzin par 'gyur/_/chos kun dngos po med pa ste/_/nyon mongs med cing len pa med/_/gang la chos kyang mi rnyed pa/_/de dag ji ltar kun tu 'dzin/_/chos kun ngo bo nyid kyis 
[\[95b.3\]]ni/_/thob pa med ces rlom pa gang /_/de dag mtshan ma spyod pa ste/_/gzungs 'di thob par mi 'gyur ro/_/de yi phyir na chos rnams kun/_/nam mkha' lta bur rab tu gsal/_/nam mkha' dag ni rab gsal ba/_/de dag gnyi ga yod ma yin/_/
[\[95b.4\]]chos 'di thams cad yod min zhing /_/med pa dang yang bral ba yin/_/gang gis de ltar chos shes pa/_/de dag la ni gzungs skye'o/_/gang zhig mtha' med rjes rtogs shing /_/dbus su'ang rlom par mi byed pa/_/de dag rlom sems bral ba ste/_/chos 
[\[95b.5\]]rnams thams cad med par bshad/_/gang la snying po mi rnyed pa/_/de la snying po yod min na/_/chos rnams thams cad ji lta bur/_/yang dag tshul gyis kun tu 'dzin/_/de ltar chos rnams rang bzhin gyis/_/nyon mongs med par shes pa gang /_/de dag 
[\[95b.6\]]rnams la mdor na 'dir/_/rnam par dag pa'i gzungs su 'gyur/_/gang zhig chos kun mkha' 'dra zhing /_/rtag tu bar snang lta bur yang /_/shes rab kyis ni nges rtogs pa/_/de la gzungs kun skye bar 'gyur/_/chos rnams thams cad ma skyes shing /_/
[\[95b.7\]]ma byung nyon mongs med pa yin/_/nyon mongs med cing len med pa/_/'dir ni ji ltar kun tu 'dzin/_/chos kun ngo bo nyid kyis ni/_/spros pa med cing mtshan nyid med/_/chos kun mtshan nyid bral bas na/_/nyon mongs med par bshad pa yin/_/gang gis 
[\[96a\]]
[\[96a.1\]]de ltar chos shes shing /_/gang du'ang rlom par mi byed pa/_/de yis chos kun tshul bzhin du/_/kun tu 'dzin par 'gyur ba yin/_/gang gis chos kun rang bzhin gyis/_/med de yod pa ma yin dang /_/yod pa ma yin don rtogs pa/_/de 
[\[96a.2\]]la gzungs ni nye bar skye/_/dpa' bo gang zhig de lta bur/_/so sor rtogs pa de la ni/_/chos rnams kun gyis mi gos shing /_/stong par mi rlom chos kun 'dzin/_/gang zhig mi rtag nyid don dang /_/med don sdug bsngal nyid don du/_/'dod chags bral bar 
[\[96a.3\]]rnam shes pa/_/de la shes rab ye shes 'phel/_/blo gros brtan pa gang zhig gis/_/len med mya ngan 'das don du/_/chos kyis tshul bzhin 'dul byed cing /_/mi rtog rnam par mi rtog pa/_/des ni snying po med pa'i chos/_/nyon mongs med cing len pa med/_/
[\[96a.4\]]dben zhing stong la blta dka' ba/_/thams cad kun tu 'dzin par 'gyur/_/gang gis chos su brjod shes shing /_/brjod pa la yang mi rlom la/_/kun tu 'dzin pas len med pa/_/rlom sems med pa'i tshul 'di yin/_/gang gis mtshan ma rnam bshig nas/_/
[\[96a.5\]]mtshan ma med pa rab shes shing /_/chos rnams kun gyi spong ba yi/_/'du shes 'phel bar mi 'gyur ba/_/des ni rdzogs pa'i sangs rgyas kyis/_/bshad pa'i don 'di rnam shes shing /_/dgongs te bstan la mkhas pa yang /_/mnyam par rjes su rtogs 
[\[96a.6\]]par 'gyur/_/gang gis chos kun tshad med par/_/tshul bzhin du ni nges rtogs pa/_/de yis tshul 'di tshad dag dang /_/bral zhing mnyam par rtogs par 'gyur/_/gang gis chos rnams ming med cing /_/mtshan ma med par yongs rtogs pa/_/de 'dir 
[\[96a.7\]]bzod pa 'phel 'gyur zhing /_/don 'di rnam par shes par 'gyur/_/tshul bzhin du ni smon lam gyi/_/khyad par yongs su rnam rtog cing /_/smon pa yi ni ngo bo dang /_/'gal bar 'gyur ba ma yin no/_/brtan pa de ni don gyi lugs/_/'di la tshul bzhin yongs 
[\[96b\]]
[\[96b.1\]]rtog kyang /_/de la chos rnams thams cad kyis/_/tshul bzhin dogs par mi 'gyur ro/_/gang gi shes rab chos kun gyi/_/rnam pa nges par rtogs 'gyur zhing /_/gang zhig rnam pa med pa la/_/'jug pa nges par rnam shes pa/_/des ni bstan pa 'di yi tshul/_/bye brag 
[\[96b.2\]]shes shing rab tu gnas/_/sangs rgyas kyi ni chos rnams dang /_/mi 'jigs myur du thob par 'gyur/_/gang zhig chos la spros med cing /_/mnyam par yang ni mi rtog pa/_/de yis chos kun sbyor shes nas/_/'dod chags bral la rmongs mi 'gyur/_/gang dag 'gog 
[\[96b.3\]]dang zhi ba'i don/_/phung po zad par ma rlom pa/_/de dag gis ni tshul bzhin du/_/mnyam pa'i chos 'di thob par 'gyur/_/byams pa dang ni snying rje dag_/sgom par byed la rab gnas shing /_/sems can kun la phan brtson gang /_/de dag bla med rtogs par 'gyur/_/
[\[96b.4\]]sems can 'du shes rnam grol zhing /_/sems can med pa'i chos shes gang /_/de yis chos rnams spros med pa'i/_/tshul bzhin don la spros mi byed/_/gang gis chos 'di thos gyur nas/_/dad pa myur du thob 'gyur ba/_/des ni byams pa rkang gnyis mchog_/
[\[96b.5\]]rdzogs pa'i sangs rgyas mthong bar 'gyur/_/gang dag 'di dang phrad gyur cing /_/bzang pos chos 'di thos nas ni/_/dga' bar byed pa de dag gis/_/nga yang kun tu mnyes par byas/_/gang dag de bzhin gshegs pa la/_/dad pa mi phyed thob 'gyur ba'i/_/bzang po de 
[\[96b.6\]]dag chos 'di rnams/_/thos nas dga' ba byed par 'gyur/_/gang dag bskal pa bzang po yi/_/rgyal ba blta bar 'dod de dag_/tshul 'di la ni legs bslabs na/_/rgyal ba de dag mnyes par 'gyur/_/tshe dpag med dang gzi brjid che/_/mi 'khrugs pa dang grags chen dag_/
[\[96b.7\]]blta bar 'dod pa gang yin des/_/tshul 'di la ni bslab par gyis/_/byang chub dam pa blta dka' zhing /_/zhi ba kun tu gnyer byed dang /_/'khor los sgyur ba thob 'dod pa/_/des ni tshul 'di bslab par gyis/_/gzungs kyi tshul 'di bla med la/_/yang dag mkhas par 'dod na yang /_/chos 
[\[97a\]]
[\[97a.1\]]'di la ni legs bslabs nas/_/rtag tu bag dang ldan par gyis/_/smon lam dam pa rgya che zhing /_/gtso bor rtag tu thob gyur nas/_/byang chub rtogs par 'dod na yang /_/chos 'di dag la bslab par gyis/_/mdo 'di las ni nges smos pa/_/phyag rgya bla na med 
[\[97a.2\]]pa ste/_/chos kun rjod par byed pa yi/_/gzungs su'ang bshad pa 'di yin no/_/chos rnams thams cad gzungs 'di yi/_/nang du 'dus par rab tu bshad/_/'di dag nam mkha'i sgo can te/_/mtha' yas don du legs par des/_/chos 'di dag las sgo bstan pa/_/sgo ni 
[\[97a.3\]]legs par brjod pa yin/_/mkhas pa kun tu gzung ba'i phyir/_/gzungs ni nye bar skye bar 'gyur/_/shes rab nges par bstan pa 'di/_/chos kun 'dzin par byed pa ste/_/mkhas pa kun tu gzung ba'i phyir/_/shes rab nye bar gzung bar bya/_/rnam grangs 'dir ni bstan 
[\[97a.4\]]pa dag_/sangs rgyas chos shes yang dag bya/_/byang chub yan lag bla na med/_/don gyis yang dag brjod pa yin/_/ye shes rab dbye mkhas pa yang /_/'di las yang dag bstan pa yin/_/byang chub phyogs dang 'thun pa'i chos/_/bla med 'di la bslab par gyis/_/bla med 
[\[97a.5\]]tshul la mkhas pa yang /_/chos 'di las ni nges par bstan/_/thabs shes pa la brten nas ni/_/chos 'di rab tu bstan par gyis/_/chos rnams kyi ni rang bzhin 'di/_/nye bar bstan pa bla na med/_/'di la bslabs nas bdud rtsi yi/_/don 'di yang ni bshad par gyis/_/
[\[97a.6\]]mkhas pa gang zhig sangs rgyas kyi/_/ye shes chags pa med 'dod pa/_/de dag don 'di la bslabs na/_/ye shes bla med thob par 'gyur/_/ngas kyang sngon chad chos 'di la/_/bskal pa bye ba tshad med cing /_/grangs med dag tu bslabs nas ni/_/tshul 'di zhi bar gyur pa 
[\[97a.7\]]yin/_/ngas ni sngon chad sangs rgyas dag_/stong phrag mang po mnyes par byas/_/de phyir bla na med pa'i chos/_/'di kun mkhyen cing gzigs pa yin/_/ngas ni khyod dang sems can gyi/_/tshad gzung med cing mtha' yas pa'i/_/don chen byas te de las ni/_/gzungs 'di thob par gyur 
[\[97b\]]
[\[97b.1\]]pa yin/_/mkhas pa gang zhig gzungs kyi sgo'i/_/phyag rgya 'di las tshig gcig cig_/rnam par bsgoms na'ang tshul 'di la/_/rab tu 'jug par 'gyur ba yin/_/nga yi ye shes tshad med cing /_/mtha' yas bla na med pa ste/_/nga yi ye shes phung po des/_/chos 'di rab tu bshad par 
[\[97b.2\]]mdzad/_/shes rab ldan pa gang zhig ni/_/byang chub ched du rtogs 'dod pa/_/'jigs med de yis don tshul 'dir/_/yang dag nyid du brtson par gyis/_/mkhas pa gang zhig shes rab kyi/_/snang ba mang po 'dod pa des/_/sangs rgyas bsnyen bkur rab byas nas/_/tshul 'di dag la 
[\[97b.3\]]bslab par gyis/_/chos kyi 'khor lo bskor ba dang /_/chos dung bud par 'dod pa gang /_/shes rab ldan pa de yis ni/_/bstan pa 'di la bslab par gyis/_/mi gang 'od zer mtha' yas pa/_/dgye bar 'dod cing sangs rgyas kyi/_chos don gnyer ba gang yin des/_/'di la tshul bzhin 
[\[97b.4\]]bslab par gyis/_/dam pa gang zhig lhar bcas pa'i/_/'jig rten zil gnon 'dod pa des/_/chos kun rnam par nges pa yi/_/mdo 'di la ni bslab par gyis/_/nga yi ye shes gzhal du med/_/ye shes rtsom pa'ang tshad med de/_/sangs rgyas ye shes 'dod pa gang /_/de yis 'di la 
[\[97b.5\]]rjes su slobs/_/sangs rgyas ye shes spros med cing /_/ye shes dam par gyur pa'i tshul/_/thams cad rab tu ston 'dod gang /_/de yis don 'di bslab par gyis/_/gang zhig ye shes chags med pa/_/ston pa rab tu 'chad 'dod pa/_/de dag gis ni chos 'di la/_/bslabs nas bdud 
[\[97b.6\]]rtsi bstan par gyis/_/gang zhig gis ni 'jig rten khams/_/bye brag tshad med mtha' yas pa/_/snang bar byed par 'dod pa des/_/bstan pa 'di la yang dag slobs/_/sgo 'di bla na med pa ste/_/chos kun rnam par sbyong ba yin/_/mdo 'di las ni chos kun gyi/_/rnam par dag pa rab tu 
[\[97b.7\]]bstan/_/kun mkhyen rkang gnyis mchog gis ni/_/bla na med pa'i mdo 'di las/_shin tu rgyas pa 'dir bshad pa/_/byang chub sems dpa' rnams la bstan/_/bkod pa mtha' yas de lta bas na byang chub sems dpa' rnams kyis sems can rnams la phan gdags pa'i ched du 
[\[98a\]]
[\[98a.1\]]chos 'di yongs su gzung ba dang /_yun ring du gnas par bya ba'i phyir chos kyi tshul 'di la dad pa bskyed de/_chos 'di yang dag par bsdus nas glegs bam la bris te gzhag par bya'o/_/bkod pa mtha' yas gang dag ma 'ongs pa'i dus na chos 'di thos nas dga' ba dang /_
[\[98a.2\]]rab tu dga' ba dang ldan pa'i sems kyis de bzhin gshegs pa yid la byed par 'gyur ba de dag gis ni/_de bzhin gshegs pa rnams kyi chos kyi gter mtha' yas pa 'di yang 'thob par 'gyur la/_spobs pa phun sum tshogs pa yang 'dzin par 'gyur/_myur du chos thams 
[\[98a.3\]]cad la dbang sgyur ba yang 'thob par 'gyur/_sangs rgyas kyi zhing phun sum tshogs pa dang /_nyan thos phun sum tshogs pa dang /_byang chub sems dpa' phun sum tshogs pa bsam gyis mi khyab pa yang 'dzin par 'gyur ro/_/bkod pa mtha' yas chos thams cad spros pa med pa la 
[\[98a.4\]]gnas pa'i byang chub sems dpa' rnams la gzungs kyi sgo rnam par sbyong bar byed pa'i chos 'di mngon du 'gyur zhing yon tan gyi khyad par tshad med pa bsam gyis mi khyab pa gzhan yang yongs su 'dzin par 'gyur te/_bkod pa mtha' yas 'di ni gzungs kyi sgo bstan pa'i chos kyi rnam 
[\[98a.5\]]grangs 'di la chos rim par phye ba gsum pa yin no/_/bkod pa mtha' yas de lta bas na nga'i rjes su slob par 'dod pa'i byang chub sems dpas phyi ma'i dus na dge ba'i bshes gnyen gyi rjes su 'brang ba dang /_mi dge ba'i grogs po yongs su spang ba dang /_chos 'di dag kun bsrung 
[\[98a.6\]]bar gnas pa dang /_lus dang srog kyang yongs su btang ste/_gzungs kyi phyag rgya 'di yang dag par gzung bar bya'o/_/bkod pa mtha' yas dper na ston zla 'bring po'i zla ba nya ba'i dkyil 'khor skar ma rnams kyis yongs su bskor ba ni shin tu lam me lhang nger 'dug go_/de 
[\[98a.7\]]bzhin du gzungs kyi phyag rgya bstan pa rim par phye bas yang dag par bsdus pa 'di yang mdo sde thams cad kyi khongs su gtogs shing snying por gyur la/_mdzes shing brjid pa yin no/_/'di dag thams cad ni gus pa chen pos spobs pa mtha' yas pa la nges par 'byung ba yin 
[\[98b\]]
[\[98b.1\]]pas 'di la bag yod pa'i sa 'dod par bya'o/_/bag yod pa'i sa ji lta bu yin zhe na/_chos 'di dag la sems kyi las tshul bzhin yongs su rtog pa'i yid la byed pas nges par sems pa dang /_ji lta ba bzhin rab tu rtogs pa'i bzod pa yongs su dag pa la rlom sems med pa yin no/_/
[\[98b.2\]]byang chub sems dpa' bag yod pa'i sa la slob par 'dod pa/_chos la mkhas pas mngon par brtson pas chos 'di yun ring du gnas par bya ba'i phyir/_gus pa dang bcas zhes dang bcas par bya ste/_glegs bam la bris nas byang chub la yang dag par zhugs pa don du gnyer 
[\[98b.3\]]zhing 'dun pa rnams la rab tu bstan par bya/_kun tu bgo bar bya zhing lung dbog pa dang /_kha ton bya ba dang /_yi ger bri ba dang /_don nges par bstan pa'i bar du yang chos yang dag bgro ba la bcab pa med par chos kyi sgo ji ltar kun bzung ba bzhin mi mkhyud par bya'o/_/khyed sems can 
[\[98b.4\]]thams cad sangs rgyas kyi chos bla na med pa 'di dag thob par 'dod na/_sems can thams cad sangs rgyas kyi chos 'di dag dang mi 'bral bar bya'o/_/de ltar zhugs pa'i byang chub sems dpas ni/_chos gang yang sgrub par mi 'gyur ba dang /_don gang rtogs par mi 'gyur ba de cung zad kyang med de/_
[\[98b.5\]]chos kyi sgo gang 'dir ma brjod pa de ni 'ga' yang med kyis/_bkod pa mtha' yas sems can thams cad la phan pa dang /_bde bar bya ba'i phyir gzungs kyi sgo rnam par sbyong ba'i chos rim par phye ba 'di zung shig_/de nas bcom ldan 'das kyis tshe dang ldan pa kun dga' bo la 'di skad ces 
[\[98b.6\]]bka' stsal to/_/kun dga' bo chos kyi sgo'i le'u 'di zung shig_/gsol pa/_bcom ldan 'das de bzhin gshegs pa'i mthus 'di bdag gis bzung lags te/_bcom ldan 'das chos kyi sgo 'di dang ldan pa ni/_chos kyi sgo tshad med pa mngon du gyur pa lags so/_/bcom 
[\[98b.7\]]ldan 'das kyis bka' stsal pa/_kun dga' bo de de bzhin te/_de bzhin gshegs pa'i mthus chos kyi sgo 'di la dad pa dang /_chos kyi sgo 'di kun 'dzin pa dang /_bsnyen bkur byed pa rnams la/_chos kyi sgo mang po mngon du 'gyur ro/_/kun dga' bo de'i phyir khyod kyis chos kyi sgo 
[\[99a\]]
[\[99a.1\]]de bzhin gshegs pa rnams kyi chos mang po'i mdzod 'di kun zung shig_/kun dga' bo chos kyi sgo 'di bstan pas/_'khor 'di'i nang nas byang chub sems dpa' dpag tu med pa dag chos kyi snang ba chen po la gnas par 'gyur te/_chos kyi snang ba des sangs rgyas 
[\[99a.2\]]stong phrag mang po rnams kyi chos bstan pa yang mngon du gyur/_thams cad mkhyen pa'i ye shes dang yang nye bar gyur/_smon lam gyi rgyun ji lta bu 'dod pa yang de bzhin du 'grub par 'gyur ro/_/kun dga' bo de bzhin gshegs pas chos rnams kyi rang bzhin zab mo mtshan ma 
[\[99a.3\]]med pa dag_/ming dang mtshan mar brjod pas ston par mdzad pa la ltos/_chos kyi rang bzhin rjod cing lta ba rnam par dag par sbyong bar mdzad kyang 'di la cung zad kyang ston pa med de ston par byed pa yang 'ga' yang med do/_/kun dga' bo chos kyi sgo 'di ni ye shes tshad med pa 
[\[99a.4\]]yang dag par brtson pa yin te/_chos kyi sgo 'di bstan pas byang chub sems dpa' dpag tu med pa dag kyang mi skye ba'i chos rab tu rtogs pa'i bzod pa skyes la/_sems can dpag tu med pa dag kyang byang chub la yang dag par zhugs par gyur to/_/kun dga' bo gang 
[\[99a.5\]]dag 'di la sems dang po bskyed pa nas bla na med pa yang dag par rdzogs pa'i byang chub la/_yang dag par zhugs pa de dag thams cad ni bskal pa grangs med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing 
[\[99a.6\]]spobs pa mtha' yas pa nyid la yang nges par 'byung bar 'gyur ro/_/de nas de'i tshe bcom ldan 'das kyis gzungs kyi phyag rgya bstan pa'i chos kyi sgo 'di byin gyis brlab pa'i phyir 'od zer dag bkye ste/_'od zer des kyang 'jig rten gyi khams tshad med grangs med pa 
[\[99a.7\]]dag snang bas khyab par byas nas 'jig rten gyi khams de dag na gnas pa'i sems can de dag thams cad kyis gzungs kyi phyag rgya bstan pa'i chos kyi le'u 'di thos par gyur to/_/thos nas kyang byang chub kyi phyogs kyi chos rnams yongs su smin par gyur to/_/'jig rten 
[\[99b\]]
[\[99b.1\]]gyi khams tshad med grangs med pa dag gi sems can rnams kyis ni bla na med pa yang dag par rdzogs pa'i byang chub tu sems bskyed do/_/de'i tshe sems can thams cad kyang bde ba dang yang dag par ldan par gyur to/_/lha'i me tog gi char yang bab par gyur to/_/'khor der 
[\[99b.2\]]'dus pa'i byang chub sems dpa' thams cad kyis kyang 'di skad du sems can thams cad kyis sangs rgyas kyi ye shes thob par gyur cig ces tshig tu smras so/_/de nas byang chub sems dpa' spobs pa mtha' yas kyis bcom ldan 'das la 'di skad ces gsol to/_/bcom 
[\[99b.3\]]ldan 'das chos kyi rnam grangs 'di'i ming ci lags/_'di ji ltar gzung bar bgyi/_bka' stsal pa/_spobs pa mtha' yas gzungs kyi rgyal po bstan pa zhes bya bar yang zung shig_/spobs pa tshad med pa zhes bya bar yang zung shig_/gzungs kyi phyag rgya sbyong ba zhes bya 
[\[99b.4\]]bar yang zung shig_/sde snod gsum yang dag par sdud pa la mkhas pa zhes bya bar yang zung shig_/spobs pa mtha' yas 'di ni don thams cad yang dag par sdud pa la mkhas pa'i chos kyi sgo yin te/_des na chos thams cad snang bar 'gyur ro/_/chos kyi sgo 'di ni byang chub 
[\[99b.5\]]sems dpa' rnams kyi the tsom thams cad gcod par 'gyur ba yin/_'di ni nga'i rjes su ston pa yin no/_/de nas thams cad dang ldan pa'i 'khor des bcom ldan 'das la me tog kha dog lnga pas mngon par gtor to/_/bcom ldan 'das kyis de skad ces bka' stsal pa dang /_byang 
[\[99b.6\]]chub sems dpa' de dag dang /_thams cad dang ldan pa'i 'khor de dang /_lha dang /_dri za dang /_mi dang /_lha ma yin du bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen 
[\[99b.7\]]po'i chos kyi rnam grangs le'u stong phrag brgya pa las 'phags pa sgo mtha' yas pa rnam par sbyong ba bstan pa zhes bya ba le'u gnyis pa rdzogs so//_//rgya gar gyi mkhan po su ren dra bo d+hi dang /_zhu chen gyi lo tsa ba ban de dpal brtsegs rak+Shi tas bsgyur cing zhus te gtan la phab pa//_//
[\[100a\]]
[\[100a.1\]{D47}]'phags pa dkon mchog brtsegs pa chen po'i chos kyi rnam grangs stong phrag brgya pa las/_le'u gsum pa ste/_lag na rdo rjes zhus pa zhes bya ba de bzhin gshegs pa'i gsang ba bsam gyis mi khyab pa bstan pa/_bam po dang po/_/
[\[100a.2\]]rgya gar skad du/_Ar+ya ta thA ga ta a tsin t+ya gu h+ya nir de sha nA ma ma hA yA na sU tra/_bod skad du/_'phags pa de bzhin gshegs pa'i gsang ba bsam gyis mi khyab pa bstan pa zhes bya ba theg pa chen po'i mdo/_/bam po dang po/_sangs rgyas dang byang chub sems dpa' 
[\[100a.3\]]thams cad la phyag 'tshal lo/_/'di skad bdag gis thos pa'i dus gcig na/_bcom ldan 'das rgyal po'i khab na/_bya rgod kyi phung po'i ri la dge slong bzhi khri nyis stong gi dge slong gi dge 'dun chen po dang /_byang chub sems dpa' sems dpa' chen po mngon par 
[\[100a.4\]]shes pa mngon par shes pa phal cher sangs rgyas kyi zhing gzhan nas 'dus pa'i byang chub sems dpa' brgyad khri bzhi stong dang thabs cig tu bzhugs te/_thams cad kyang bzod pa thob pa/_phyir mi ldog pa/_skye ba gcig gis thogs pa/_gzungs thob pa/_ting nge 'dzin 
[\[100a.5\]]thob pa/_spobs pa thogs pa med pa/_phyogs bcu mtha' yas pa'i sangs rgyas kyi zhing du 'gro ba la mkhas pa/_mngon par shes pa'i ye shes kyis rnam par rtsen pa/_phas kyi rgol ba thams cad kyi zil gyis mi non pa/_bdud dang phyir rgol ba bcom pa/_sems can thams cad 
[\[100a.6\]]kyi sems dang bsam pa dang spyod pa'i bsgrub pa shes pa/_dbang po mchog dang mchog ma yin pa shes pa la mkhas pa/_pha rol tu phyin pa thams cad kyi tshul la 'jug par rab tu zhugs pa/_thabs la mkhas pa'i dam pa'i pha rol tu son pa/_sangs rgyas thams cad kyis 
[\[100a.7\]]bstod cing bsngags te/_bkur la rab tu bsngags pa/_bskal pa bye ba khrag khrig brgya stong dpag tu med par byang chub kyi lam mtha' yas pa mthar gtugs pa/_sems sa dang /_chu dang /_me dang /_rlung dang mtshungs pa/_nam mkha' ltar mtha' yas pa'i 
[\[100b\]]
[\[100b.1\]]byams pa bsgom pa'i rnal 'byor la brtson pa/_chags pa'i gnas sgrib pa dang /_chod pa dang /_kun nas ldang ba thams cad las yang dag par 'das pa/_mthu bo che'i lus thob pa/_rdo rje ltar sra zhing mi tshugs pa'i lus dang ldan pa/_seng ge'i sgra chen po sgrogs 
[\[100b.2\]]pa/_'khor thams cad zil gyis gnon pa la 'jigs pa med par mkhas pa/_zla ba dang nyi ma mog mog por byed pa/_chos thams cad ji lta ba bzhin du dus gsum mnyam pa nyid thob pa/_chos zab mo rnam par nges pa/_ye shes kyis ston pa la mkhas pa/_rten cing 
[\[100b.3\]]'brel par 'byung ba la zhugs pas rtag pa dang chad par lta ba'i mtha' gnyis yongs su spangs pa/_bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_mnyam par gzhag pa dang /_ldang ba shes pa la mkhas pa/_phyogs bcur 
[\[100b.4\]]sgra grags pa/_dam pa'i chos dkon mchog gi mdzod yang dag par 'dzin pa/_dkon mchog gsum gyi rigs rgyun mi 'chad par byed pa/_bsod nams dang ye shes kyi tshogs dpag tu med pa bsags pa sha stag la 'di lta ste/_byang chub sems dpa' zla ba'i bla ma zhes bya ba dang /_
[\[100b.5\]]zla ba'i tog dang /_ri bong can gyi tog dang /_'od kyi tog dang /_'od dpal dang /_dpal brtsegs dang /_dpal sbas dang /_mthu bo che dang /_klu dga' dang /_klu'i bla ma dang /_klus byin dang /_gzugs 'dzin dang /_mya ngam gyi lha dang /_yon tan sgron ma'i rgyal po dang /_lag na 
[\[100b.6\]]sgron ma dang /_rtag tu lag bteg dang /_rtag tu lag brkyang dang /_lag na phyag rgya rin po che dang /_lag na rin po che dang /_kun du snang dang /_skar ma'i rgyal po dang /_lag na rdo rje dang /_rdo rje'i blo gros dang /_rdo rje'i blo gros chen po dang /_rdo rjes rnam par gnon dang /_mi g.yo ba'i gom par 
[\[100b.7\]]'gro ba dang /_'jig rten gsum rnam par gnon dang /_mtha' yas blo gros dang /_blo gros mtha' yas dang /_blo gros rgya mtsho dang /_brtan pa'i blo gros dang /_nor gyi blo gros dang /_bla ma'i blo gros dang /_khyad par blo gros dang /_'phel ba'i blo gros dang /_rtag tu mos dang /_rtag tu dgod 
[\[101a\]]
[\[101a.1\]]cing rab tu dga' ba'i dbang po dang /_/ngan song spong dang /_sgrib pa thams cad rnam par sel ba dang /_shin tu rnam par sbyangs pa dri ma med pa'i gzi brjid 'chang ba dang /_brtson 'grus 'bar dang /_shes rab brtsegs dang /_rtag par lta dang /_spyan 
[\[101a.2\]]ras gzigs dbang phyug dang /_mthu chen thob dang /_lhun po brtsegs dang /_nam mkha'i mdzod dang /_mi 'dzums pa dang /_brjod med dang /_rin chen dam pa dang /_rin chen sems pa dang /_legs par rnam par sems pa dang /_don legs par rnam par bsams pa 
[\[101a.3\]]dang /_shin du nges pa'i blo gros dang /_gzungs kyi dbang phyug gi rgyal po dang /_sa 'dzin dang /_bkod pa'i rgyal po dang /_zhing yang dag par brgyan pa dang /_rin chen 'byung gnas dang /_phug sbas dang /_dbang po'i lha dang /_chu lha dang /_tshangs pa dra ba can dang /_byang chub 
[\[101a.4\]]sems dpa'i 'dra ba can gyi 'od ces bya ba dang /_lha'i cod pan dang /_lag [{]bzangs [,]bzang [}]dang /_mig [{]bzangs [,]bzang [}]dang /_spos kyi glang po dang /_bal glang spos kyi glang po che dang /_seng ge'i tog dang /_don grub blo gros dang /_kha lo sgyur dang /_zhi ba'i blo gros dang /_byams pa dang /_
[\[101a.5\]]'jam dpal gzhon nur gyur pa dang /_de dag la sogs pa byang chub sems dpa' brgyad khri bzhi stong dang /_gang dag stong gsum gyi stong chen po'i 'jig rten gyi khams 'di na brgya byin dang /_tshangs pa dang /_'jig rten skyong ba dang /_de ma yin pa'i lha'i dbang po 'am/_klu'i dbang po 'am/_
[\[101a.6\]]gnod sbyin gyi dbang po 'am/_dri za'i dbang po 'am/_lha ma yin gyi dbang po'am/_nam mkha' lding gi dbang po 'am/_mi 'am ci'i dbang po 'am/_lto 'phye chen po'i dbang po dbang che ba/_dbang che bar grags pa yod pa de dag thams cad kyang 'khor de nyid du 'dus par gyur pa la 
[\[101a.7\]]'di lta ste/_klu'i rgyal po ma dros pa zhes bya ba dang /_klu'i rgyal po rgya mtsho dang /_chu lha dang /_gzi can dang /_'jog po dang /_gser mdog dang /_kha dog mtha' yas dang /_klu'i rgyal po mtshams [{]bzangs [,]bzang [}]dang /_de dag dang gzhan yang klu'i rgyal po 'khor dang 
[\[101b\]]
[\[101b.1\]]bcas pa brgya stong phrag mang po bcom ldan 'das la blta ba dang /_phyag bya ba dang /_mchod pa dang /_bsnyen bkur bya ba dang /_chos mnyan pa'i phyir 'khor de nyid du 'dus par gyur to/_/lha ma yin gyi dbang po sgra gcan dang /_thags zangs ris dang /_lag [{]bzangs [,]bzang [}]dang /_sa la 
[\[101b.2\]]dang /_ta la dang /_bde mchog dang /_rab sim dang /_che rab dang /_lha ma yin gyi dbang po gnod sbyin gzhan dang /_de dag dang /_gzhan yang lha ma yin gyi dbang po 'khor dang bcas pa brgya stong mang po bcom ldan 'das la blta ba dang /_phyag bya ba dang /_mchod pa dang /_
[\[101b.3\]]bsnyen bkur bya ba dang /_chos mnyan pa'i phyir 'khor de nyid du 'dus par gyur to/_/rgyal po ma skyes dgra yang btsun mo'i 'khor dang bcas/_rang gi gnyen dang /_'khor dang bcas te bcom ldan 'das la blta ba dang /_phyag bya ba dang /_mchod pa dang /_bsnyen bkur bya ba 
[\[101b.4\]]dang /_chos mnyan pa'i phyir 'khor de nyid du 'dus par gyur to/_/de ma yin pa'i gzhan yang 'khor bzhi po dge slong dang /_dge slong ma dang /_dge bsnyen dang /_dge bsnyen ma rnams kyang bcom ldan 'das la blta ba dang /_phyag bya ba dang /_mchod pa dang /_bsnyen 
[\[101b.5\]]bkur bya ba dang /_chos mnyan pa'i phyir 'khor de nyid du 'dus par gyur to/_/sa bla na spyod pa'i lha'i bu rnams dang /_'dod pa na spyod pa dang /_gzugs na spyod pa dang /_gnas gtsang ma'i ris kyi lha'i bu rnams kyang /_bcom ldan 'das la blta ba dang /_phyag bya ba dang /_
[\[101b.6\]]mchod pa dang /_bsnyen bkur bya ba dang /_chos mnyan pa'i phyir 'khor de nyid du 'dus par gyur to/_/de nas bcom ldan 'das 'khor brgya stong du mas yongs su bskor cing mdun gyis bltas te 'di ltar byang chub sems dpa' sems dpa' chen po rnams kyi tshogs rnam par dag pa'i 
[\[101b.7\]]sgo bsdu ba yongs su bkang ba'i phyir chos ston to/_/'di lta ste/_byang chub sems dpa' rnams kyi sbyin pa'i tshogs ni sems can yongs su smin par byed par 'gyur ro/_/byang chub sems dpa' rnams kyi tshul khrims kyi tshogs ni smon lam yongs su rdzogs par 'gyur ro/_/
[\[102a\]]
[\[102a.1\]]byang chub sems dpa' rnams kyi bzod pa'i tshogs ni mtshan dang dpe byad bzang po yongs su rdzogs par 'gyur ro/_/byang chub sems dpa' rnams kyi brtson 'grus kyi tshogs ni sangs rgyas kyi chos thams cad yongs su rdzogs par 'gyur ro/_/byang chub 
[\[102a.2\]]sems dpa' rnams kyi bsam gtan gyi tshogs ni cang shes kyi sems su 'gyur ro/_/byang chub sems dpa' rnams kyi shes rab kyi tshogs ni nyon mongs pa thams cad spong bar 'gyur ro/_/byang chub sems dpa' rnams kyi chos bstan pa'i tshogs ni spobs pa thogs pa med par 
[\[102a.3\]]'gyur ro/_/byang chub sems dpa' rnams kyi bsod nams kyi tshogs ni sems can thams cad nye bar 'tsho bar 'gyur ro/_/byang chub sems dpa' rnams kyi ye shes kyi tshogs ni thogs pa med pa'i ye shes su 'gyur ro/_/byang chub sems dpa' rnams kyi zhi gnas kyi tshogs 
[\[102a.4\]]ni sems las su rung bar 'gyur ro/_/byang chub sems dpa' rnams kyi lhag mthong gi tshogs ni the tsom dang bral bar 'gyur ro/_/byang chub sems dpa' rnams kyi byams pa'i tshogs ni zhe 'gras pa med pa'i sems su 'gyur ro/_/byang chub sems dpa' rnams kyi snying rje'i tshogs 
[\[102a.5\]]ni yongs su mi skyo ba'i sems su 'gyur ro/_/dga' ba'i tshogs ni chos kyi kun dga' la dga' zhing mos par 'gyur ro/_/btang snyoms kyi tshogs ni rjes su chags pa dang /_khong khro ba spong bar 'gyur ro/_/byang chub sems dpa' rnams kyi chos mnyan pa'i tshogs ni sgrib pa 
[\[102a.6\]]spong bar 'gyur ro/_/byang chub sems dpa' rnams kyi mngon par 'byung ba'i tshogs ni yongs su 'dzin pa thams cad 'dor bar 'gyur ro/_/byang chub sems dpa' rnams kyi dgon pa la gnas pa'i tshogs ni byas pa'i las chud mi za bar 'gyur ro/_/dran pa'i tshogs ni gzungs 
[\[102a.7\]]thob par 'gyur ro/_/blo gros kyi tshogs ni blo rab tu 'byed par 'gyur ro/_/rtogs pa'i tshogs ni don rtogs pa'i rjes su 'gro bar 'gyur ro/_/dran pa nye bar gzhag pa'i tshogs ni lus dang /_tshor ba dang /_sems dang /_chos la so sor rtog par 'gyur ro/_/
[\[102b\]]
[\[102b.1\]]yang dag pa'i spong ba'i tshogs ni mi dge ba'i chos thams cad spong ba dang /_dge ba'i chos thams cad yongs su rdzogs par 'gyur ro/_/rdzu 'phrul gyi rkang pa'i tshogs ni lus dang sems yang bar 'gyur ro/_/dbang po lnga'i tshogs ni dbang po mchog dang mchog ma yin pa shes 
[\[102b.2\]]par 'gyur ro/_/stobs lnga'i tshogs ni nyon mongs pa can thams cad kyis mi rdzi bar 'gyur ro/_/byang chub kyi yan lag gi tshogs ni chos thams cad ji lta ba bzhin du khong du chud par 'gyur ro/_/lam gyi tshogs ni lam ngan pa thams cad las yang dag par 'da' bar 'gyur ro/_/
[\[102b.3\]]bden pa'i tshogs ni mi 'khrugs pa'i chos nyid du 'gyur ro/_/so so yang dag par rig pa'i tshogs ni sems can thams cad kyi the tsom gcod par 'gyur ro/_/rton pa'i tshogs ni gzhan la rag ma las pa'i ye shes su 'gyur ro/_/dge ba'i bshes gnyen gyi tshogs ni 
[\[102b.4\]]yon tan thams cad skye ba'i sgor 'gyur ro/_/bsam pa'i tshogs ni 'jig rten thams cad la mi slu bar 'gyur ro/_/lhag pa'i bsam pa'i tshogs ni khyad par du 'gro bar 'gyur ro/_/sbyor ba'i tshogs ni rtsom pa thams cad nyams 'og tu chud par 'gyur ro/_/nang du 
[\[102b.5\]]yang dag 'jog gi tshogs ni ji skad thos pa'i chos chud mi gzon par 'gyur ro/_/bsdu ba'i dngos po'i tshogs ni sems can yongs su smin par byed par 'gyur ro/_/dam pa'i chos yongs su 'dzin pa'i tshogs ni dkon mchog gsum gyi rigs rgyun mi gcod par 'gyur ro/_/
[\[102b.6\]]bsngo ba la mkhas pa'i tshogs ni sangs rgyas kyi zhing yongs su dag par 'gyur ro/_/byang chub sems dpa' rnams kyi thabs la mkhas pa'i tshogs ni thams cad mkhyen pa'i ye shes da yongs su rdzogs par 'gyur ro/_/de ltar bcom ldan 'das kyis byang chub sems dpa' sems dpa' 
[\[102b.7\]]chen po rnams la tshogs rnam par dag pa'i sgo bsdu ba zhes bya ba'i chos kyi rnam grangs rgyas par bshad do/_/tshogs rnam par dag pa'i sgo bsdu ba bstan pa 'di bshad pa'i tshe/_bcom ldan 'das kyi g.yas phyogs na gsang ba pa'i bdag po lag na rdo rje rdo rje thogs nas 'dug par gyur to/_
[\[103a\]]
[\[103a.1\]]de nas bcom ldan 'das la gsang ba pa'i bdag po lag na rdo rjes 'di skad ces gsol to/_/ji tsam du de bzhin gshegs pas byang chub sems dpa' sems dpa' chen po rnams kyi tshogs rnam par dag pa'i sgo bsdu ba zhes bgyi ba'i chos kyi rnam grangs 'di 
[\[103a.2\]]legs par gsungs pa ni bcom ldan 'das ngo mtshar lags so/_/yang bcom ldan 'das kyis ji skad bshad pa'i don bdag gis 'tshal ba ltar na/_bdag 'di snyam bgyid de/_bcom ldan 'das byang chub sems dpa' sems dpa' chen po rnams kyi tshogs de dag thams cad 
[\[103a.3\]]ni bsod nams kyi tshogs dang /_ye shes kyi tshogs kyi nang du 'dus shing rjes su zhugs par 'tshal bar bgyi'o/_/de ci'i slad du zhe na/_bcom ldan 'das byang chub sems dpa' sems dpa' chen po rnams kyi bsod nams kyi tshogs ni rnam par bsgrub pa thams cad rnam par 
[\[103a.4\]]sgrub po/_ye shes kyi tshogs ni sems can thams cad legs par bshad pas tshim par bgyid do/_/bcom ldan 'das de lta bas na/_byang chub sems dpa' sems dpa' chen pos bsod nams kyi tshogs dang /_ye shes kyi tshogs la brtson par bgyi'o/_/de ci'i 
[\[103a.5\]]slad du zhe na/_bcom ldan 'das bsod nams kyi tshogs kyis ni byang chub sems dpa' rnams kyi thabs la mkhas pa'i pha rol tu phyin pa yongs su rdzogs par bgyid do/_/ye shes kyi tshogs kyis ni shes rab kyi pha rol tu phyin pa yongs su rdzogs par bgyid de/_byang chub sems 
[\[103a.6\]]dpa'i lam 'di gnyis ni lam thams cad sdud par 'gyur ba lags so/_/byang chub sems dpa' lam la gnas pa ni bdud sdig can gyis thul bar dka'o/_/bdud kyi lam las yang dag par 'das pa'i byang chub sems dpa' ni bla na med pa yang dag par rdzogs pa'i byang chub 
[\[103a.7\]]las phyir mi ldog par 'gyur te/_phyir mi ldog pa'i byang chub sems dpa' la ni sangs rgyas bcom ldan 'das rnams de bzhin gshegs pa'i gsang ba thams cad ston te mi 'chab bo/_/de nas byang chub sems dpa' zhi ba'i blo gros kyis gsang ba pa'i bdag po lag na rdo rje la 
[\[103b\]]
[\[103b.1\]]'di skad ces smras so/_/gsang ba pa'i bdag po khyod ni de bzhin gshegs pa'i zhabs 'bring ba nye ba na 'dug pa yin na gsang ba'i bdag po de bzhin gshegs pa'i gsang ba'i gnas gang nyan thos dang /_rang sangs rgyas thams cad kyis yang ma yin na/_de ma yin pa'i sems can 
[\[103b.2\]]tha mal lta smos kyang ci dgos pa las brtsams te/_khyod spobs par gyis shig_/de skad ces smras pa dang /_gsang ba pa'i bdag po lag na rdo rjes cang mi smra bas khas blangs so/_/de nas byang chub sems dpa' zhi ba'i blo gros kyis gsang ba pa'i bdag po lag na rdo rjes cang mi smra 
[\[103b.3\]]bas khas blangs par rig nas bcom ldan 'das la 'di skad ces gsol to/_/bcom ldan 'das gang dag thos pas byang chub sems dpa' sems dpa' chen po rnams rab tu dga' bar gyur te/_byang chub kyi phyogs kyi chos rnams yang dag par sgrub pa dang /_de bzhin gshegs pa'i 
[\[103b.4\]]gsang ba yongs su rdzogs par bgyi ba'i slad du brtson par bgyid par de bzhin gshegs pa'i gsang ba 'khor 'di la 'chad par gsang ba pa'i bdag po lag na rdo rje spro bar mdzad du gsol/_de skad ces gsol pa dang /_bcom ldan 'das kyis gsang ba pa'i bdag po lag na rdo rje la 
[\[103b.5\]]'di skad ces bka' stsal to/_/gsang ba pa'i bdag po byang chub sems dpa'i gsang ba dang /_de bzhin gshegs pa'i gsang ba 'khor 'di/_nyan par 'dod de khyod la ngas bskul gyis/_de bzhin gshegs pa'i gsang ba las brtsams te 'khor 'dir spobs par gyis shig_/
[\[103b.6\]]de skad ces bka' stsal pa dang /_gsang ba pa'i bdag po lag na rdo rjes bcom ldan 'das la 'di skad ces gsol to/_/bcom ldan 'das 'di ltar sangs rgyas kyi mthu dang /_sangs rgyas kyi byin gyi rlabs kyis byang chub sems dpa'i gsang ba rnams dang /_de bzhin gshegs 
[\[103b.7\]]pa'i gsang ba rnams la gang cung zad 'jug par bgyi ba tsam zhig bstan pa bdag gis bstan par bgyi'o/_/bcom ldan 'das 'di lta ste dper bgyi na mtshan mo mun pa mun gnag gi nang na mar me'i mthus gzugs su gyur pa'i rnam pa thams cad gda' ba de bzhin du/_bcom ldan 
[\[104a\]]
[\[104a.1\]]'das sangs rgyas kyi mthu dang /_sangs rgyas kyi byin gyi rlabs kyis byang chub sems dpa'i gsang ba rnams dang /_de bzhin gshegs pa'i gsang ba rnams la gang cung zad 'jug par bgyi ba tsam bstan par bgyi'o/_/de nas gsang ba pa'i bdag po lag 
[\[104a.2\]]na rdo rjes byang chub sems dpa' sems dpa' chen po zhi ba'i blo gros la 'di skad ces smras so/_/rigs kyi bu de'i phyir ci nas byang chub sems dpa'i gsang ba rnams dang /_de bzhin gshegs pa'i gsang ba rnams thos nas mi dngang /_mi skrag_/skrag par mi 'gyur bar 'khor der 
[\[104a.3\]]legs par 'khod cig_/de nas byang chub sems dpa' sems dpa' chen po zhi ba'i blo gros kyis thams cad dang ldan pa'i 'khor la smras pa/_grogs po dag de bzhin gshegs pas bsam gyis mi khyab pa 'di bzhi gsungs te/_bzhi gang zhe na/_'di lta ste/_las bsam 
[\[104a.4\]]gyis mi khyab pa dang /_glu bsam gyis mi khyab pa dang /_bsam gtan pa bsam gyis mi khyab pa dang /_sangs rgyas bsam gyis mi khyab pa'o/_/yang grogs po dag gang gi phyir bla na med pa yang dag par rdzogs pa'i byang chub mngon par rdzogs par sangs rgyas nas bsam gyis mi 
[\[104a.5\]]khyab pa 'di bzhi rnam par bkod de bsam gyis mi khyab pa 'di bzhi'i nang na de bzhin gshegs pa bsam gyis mi khyab pa mchog tu gsungs so/_/grogs po dag de la khyed kyis byang chub sems dpa'i bsam gyis mi khyab pa dang /_de bzhin gshegs pa'i bsam gyis mi khyab pa 
[\[104a.6\]]thos nas mi dngang /_mi skrag_/skrag par mi 'gyur bar bya'o/_/thos nas lhag par dga' ba dang /_dad pa dang /_mchog tu dga' ba rgya cher bskyed par bya'o/_/de nas byang chub sems dpa' sems dpa' chen po zhi ba'i blo gros kyis ji ltar thams cad dang ldan pa'i 'khor 
[\[104a.7\]]de bzhin gshegs pa'i gsang ba nyan pa la mos par gyur cing /_thams cad dang ldan pa'i 'khor gyi dkyil 'khor du lha'i me tog gis pus mo nub tsam du bkram par gyur pa de lta bu'i byin gyi rlabs kyis byin gyis brlabs so/_/de nas gsang ba pa'i bdag po lag na rdo rjes byang chub 
[\[104b\]]
[\[104b.1\]]sems dpa' sems dpa' chen po zhi ba'i blo gros la 'di skad ces smras so/_/zhi ba'i blo gros de'i phyir shin tu legs par nyon la yid la zung shig dang /_byang chub sems dpa'i gsang ba'i gnas rnams bshad par bya'o/_/zhi ba'i blo gros gang tshun cad bcom ldan 'das 
[\[104b.2\]]de bzhin gshegs pa mar me mdzad kyis de bzhin gshegs pa byang chub sems dpar gyur pa na bla na med pa yang dag par rdzogs pa'i byang chub tu lung bstan pa de tshun cad kho bo byang chub sems dpa'i zhabs 'bring na 'dug 'dug na byang chub sems dpa'i lus 'gyur ba'am/_
[\[104b.3\]]lus tshul 'chos pa kho bos nam yang ma mthong ngo /_/ngag 'gyur ba 'am/_ngag gi kha gsag kyang ma thos so/_/sems 'gyur ba 'am/_sems g.yo ba yang ma mthong ngo /_/de lus dang lus kyi spyod lam gyis sems can rnams yongs su smin par byed de tshig tu 
[\[104b.4\]]ni mi smra'o/_/sems can yongs su smin par bya ba'i phyir de'i lus kyi spyod lam mtha' yas mu med par snang ste/_zhi ba'i blo gros sems can thams cad kyi lus kyi spyod lam ji snyed pa byang chub sems dpa'i lus kyi spyod lam yang de snyed du lhun gyis grub cing sgrim pa med par 
[\[104b.5\]]gnas so/_/'di lta ste/_bsam gtan gyis 'dul ba'i sems can rnams la bsam gtan gyi spyod lam ston to/_/rgyud kyi sgra dang /_glu'i dbyangs kyis 'dul ba'i sems can rnams la rgyud kyi sgra dang /_glu'i dbyangs kyi spyod lam dang /_khye'us 'dul ba'i 
[\[104b.6\]]sems can rnams la khye'u'i spyod lam dang /_bu mos 'dul ba'i sems can rnams la bu mo'i spyod lam dang /_bud med kyis 'dul ba'i sems can rnams la bud med kyi spyod lam dang /_skyes pas 'dul ba'i sems can rnams la skyes pa'i spyod lam dang /_gzhon 
[\[104b.7\]]nus 'dul ba'i sems can rnams la gzhon nu'i spyod lam dang /_bar mas 'dul ba'i sems can rnams la bar ma'i spyod lam dang /_rgan pos 'dul ba'i sems can rnams la rgan po'i spyod lam dang /_yan lag ma tshang bas 'dul ba'i sems can rnams la yan lag ma tshang ba'i spyod 
[\[105a\]]
[\[105a.1\]]lam dang /_gdol pa rkang lag chad pas 'dul ba'i sems can rnams la gdol pa rkang lag chad pa'i spyod lam dang /_lkugs pa dang /_'phye bos 'dul ba'i sems can rnams la lkugs pa dang 'phye bo'i spyod lam dang /_long ba dang /_'on pas 'dul 
[\[105a.2\]]ba'i sems can rnams la long ba dang /_'on pa'i spyod lam dang /_sems can dmyal ba pa'i gzugs kyis 'dul ba'i sems can rnams la sems can dmyal ba pa'i gzugs kyi spyod lam dang /_dud 'gro'i skye gnas dang gshin rje'i 'jig rten dang mis 'dul ba'i sems 
[\[105a.3\]]can rnams la dud 'gro'i skye gnas dang /_gshin rje'i 'jig rten dang mi'i spyod lam dang /_lhas 'dul ba'i sems can rnams la lha'i spyod lam dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen pos 
[\[105a.4\]]'dul ba'i sems can rnams la klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i spyod lam dang /_brgya byin gyis 'dul ba'i sems can rnams la brgya byin gyi spyod lam dang /_tshangs pas 'dul ba'i 
[\[105a.5\]]sems can rnams la tshangs pa'i spyod lam dang /_'jig rten skyong bas 'dul ba'i sems can rnams la 'jig rten skyong ba'i spyod lam dang /_'khor los sgyur bas 'dul ba'i sems can rnams la 'khor los sgyur ba'i spyod lam dang /_dge slong gis 'dul ba'i sems can 
[\[105a.6\]]rnams la dge slong gi spyod lam dang /_dge slong mas 'dul ba'i sems can rnams la dge slong ma'i spyod lam dang /_dge bsnyen gyis 'dul ba'i sems can rnams la dge bsnyen gyi spyod lam dang /_dge bsnyen mas 'dul ba'i sems can rnams la dge bsnyen ma'i spyod 
[\[105a.7\]]lam dang /_nyan thos kyis 'dul ba'i sems can rnams la nyan thos kyi spyod lam dang /_rang sangs rgyas kyis 'dul ba'i sems can rnams la rang sangs rgyas kyi spyod lam dang /_byang chub sems dpas 'dul ba'i sems can rnams la byang chub sems dpa'i spyod lam 
[\[105b\]]
[\[105b.1\]]dang /_de bzhin gshegs pas 'dul ba'i sems can rnams la de bzhin gshegs pa'i spyod lam ston te gzugs med pa ni ma gtogs so/_/zhi ba'i blo gros de ltar sems can thams cad kyi gzugs dang /_kha dog dang /_spyod lam ji snyed pa byang chub sems dpa'i gzugs 
[\[105b.2\]]dang /_kha dog dang /_spyod lam yang de snyed du lhun gyis grub cing yongs su mi rtog par kun du gnas so/_/de la byang chub sems dpa' rnam par mi rtog cing btang snyoms pa de lus kyis lus kyi spyod lam ston mod kyi lus kyi chos nyid las kyang mi g.yo'o/_/lus 
[\[105b.3\]]kyis lus kyi las byed mod kyi lus kyi dben pa yang mi 'dor ro/_/de lus yongs su dag pas lus kyi 'od kyis sems can dmyal ba pa'i sems can thams cad bde bar byed do/_/lus la mi lta bas sha za ba'i sems can ji snyed yod pa sha'i longs spyod gang dang gang 'dod pa de lta bu'i sha 
[\[105b.4\]]rnams bdag gi lus las de dag la bstabs nas bdag srog dang phral te sems can de dag la sbyin par byed do/_/khrag 'thung ba rnams la khrag sbyin par byed do/_/rkang za ba rnams la rkang sbyin par byed do/_/gzi byin za ba rnams la gzi byin sbyin par byed do/_/zhi ba'i blo gros 
[\[105b.5\]]de ltar sha'i longs spyod ji snyed pa de dag thams cad bdag gi lus las bstabs te srog dang phral nas sems can de dag la sbyin par byed do/_/de'i lus tshad med pa ni chos kyi dbyings tshod med pa'i rjes su 'gro bas mi zad do/_/de'i lus mi zad pa mngon par sgrub pa ni rten cing 'brel par 'byung 
[\[105b.6\]]ba mi zad pa mngon par sgrub pas rab tu rig par 'gyur ro/_/de lus kyis sems can rnams yongs su smin par byed de/_gang dag 'dod chags la spyod pa'i sdug pa'i rnam pa dang /_mtshan mar 'dzin pa'i sems can de dag gi mdun du bud med gzugs bzang zhing mdzes pa blta na 
[\[105b.7\]]sdug pa ston te/_de la sems can de dag chags pa skyes nas byugs shing kun tu byugs te de dag pang du 'jog go_/de dag skyes bu de dag gi pang du song ba dang rnyis shing skams nas 'chi ba'i dus byed do/_/mi gtsang zhing dri mi zhim par gyur pas skyes bu de dag des yid byung nas bor te song 
[\[106a\]]
[\[106a.1\]]ba dang /_shi ba'i ro de dag nyid las skyes bu de dag bla na med pa yang dag par rdzogs pa'i byang chub las phyir mi ldog par 'gyur ba'i chos bstan pa de lta bu yang 'byung ngo /_/yang zhi ba'i blo gros byang chub sems dpa' de stong gsum gyi stong chen po'i 'jig rten gyi khams 
[\[106a.2\]]'di lus kyis khyab par byas te sor mo'i rtse mos yungs 'bru la bya ba bzhin du rin po che'i gdugs kyis khebs par byed do/_/sreg pa'i bskal pa'i me lag pa'i sor mos g.yogs kyang de'i lus nyams par mi 'gyur ro/_/de lus kyis sangs rgyas bcom ldan 'das rnams la mchod cing 
[\[106a.3\]]rim gro byed de/_me tog gi gdugs ri rab tsam dag kyang 'bul lo/_/de bzhin gshegs pa rnams la mchod pa bya ba'i phyir me tog gi skon bu dag kyang 'thor ro/_/de bzhin gshegs pa rnams la mchod pa bya ba'i phyir de stong gsum gyi stong chen po'i 'jig rten gyi khams 'di 
[\[106a.4\]]spos kyi 'bru mar gyis gang ba'i snod gcig tu mos te/_ri rab tsam gyi snying po 'bar bar byas pa'i mar me 'bar bar byed do/_/de bzhin gshegs pa la mchod pa bya ba'i phyir gang gA'i klung gi bye ma snyed kyi mar me 'bar bar byed do/_/de bzhin gshegs pa la mchod pa bya ba'i phyir rang 
[\[106a.5\]]gi lus kyang ras bcos bus dkris nas mar dang 'bru mar gyis bskus te mar me 'bud do/_/de 'bar bar gyur pa'i tshe/_sangs rgyas kyi zhing gang gA'i klung gi bye ma snyed snang ba chen pos khyab par gyur te/_sems can dag gis kyang mthong zhing shes te/_byang chub sems dpa'i khyu mchog 
[\[106a.6\]]tu gyur pa de mthong nas kyang sems can tshad med grangs med pa dag ni bla na med pa yang dag par rdzogs pa'i byang chub tu sems bskyed do/_/nga rgyal dang /_rgyags pa dang /_dregs pas rlom pa'i sems can rnams la yang bdag gi gzugs tshan po che chen po dang /_sred med kyi bu dang /_
[\[106a.7\]]lag na rdo rje'i gzugs su ston te/_der sems can de dag sprul pas 'jigs skrag nas byang chub sems dpa' de la mngon par 'dud cing phyag 'tshal lo/_/de la chos kyang nyan par 'dod do/_/gang yang grong khyer chen po dag gi dur khrod chen po srog chags brgya stong du mas gang bar gyur 
[\[106b\]]
[\[106b.1\]]pa der yang /_byang chub sems dpa' sems dpa' chen po des bdag gi lus chen po shi zhing dus las 'das par ston te/_der yang sems can dud 'gro'i skye gnas su gyur pa de dag gis ci tsam 'dod par sha la zos nas tshe'i mthar phyin te 'chi ba'i dus su gyur cing shi nas bde 'gro mtho ris kyi 
[\[106b.2\]]'jig rten du lha'i nang du skye'o/_/de yang de dag gi yongs su mya ngan las 'das pa'i bar gyi rgyur 'gyur ro/_/de ni byang chub sems dpa' de nyid sngon gyi smon lam yongs su dag pa'i phyir te bdag 'chi ba'i dus su gyur nas/_shi ba'i lus la sems can gang dag gis zos pa de dag la de nyid 
[\[106b.3\]]mtho ris su skye ba nas yongs su mya ngan las 'da' ba'i bar gyi rgyur gyur cig ces yun ring po nas smon lam btab ste/_tshul khrims dang ldan pa de bsam pa 'grub/_'dod pa 'grub/_smon pa 'grub bo/_/zhi ba'i blo gros rnam grangs 'dis ji ltar byang chub sems dpa'i lus tshad med 
[\[106b.4\]]cing mtha' yas par khyod kyis 'di ltar rig par bya ste/_zhi ba'i blo gros sngon byung ba 'das pa'i dus na 'dzam bu'i gling du gtogs pa nam mkhas bskor ba 'di nyid du grong khyer brgyad khri bzhi stong pa phrag bzhi byung ste/_de na grong dang /_tshong dus dang /_ri khrod stong phrag mang po srog chags bye ba 
[\[106b.5\]]khrag khrig brgya stong mang po gnas pa yod de/_zhi ba'i blo gros de'i tshe de'i dus na/_nad chen po'i bskal pa bar ma byung ste/_der sems can dag nad sna tshogs kyis btab par gyur nas phal cher lus shu ba can dang /_lus rnags pa dang /_'bras dang /_phol mig dang /_me dbal 
[\[106b.6\]]dang /_thor bu dang /_rlung dang /_mkhris pa dang /_bad kan gyi nad rnams kyis rgyas par gyur to/_/de'i tshe sman pa stong phrag du ma sems can de dag gi nad de zhi bar bya ba'i phyir brtson par gyur kyang sems can de dag gi nad de bsal bar ma nus so/_/der sems can de dag gis gso 
[\[106b.7\]]ba'i dpyad ma rnyed de/_skyabs med rten med nas 'di skad du/_nad 'di las ni thar byed pa/_/lha 'am klu 'am dri za 'am/_/gnod sbyin dang ni mi yang rung /_/mi ma yin pa su zhig yod/_/sdug bsngal 'di las thar byed pa/_/de la nor rnams thams cad gtang /_/rjes su 
[\[107a\]]
[\[107a.1\]]bstan pa bzhin du bya/_/byas pa dag kyang gzo bar bya/_/zhes ku cho cher bton to/_/zhi ba'i blo gros 'di ltar bcom ldan 'das shAkya thub pa 'di de'i tshe de'i dus na lha'i dbang po brgya byin mig [{]bzangs [,]bzang [}]zhes bya bar gyur te/_des lha'i mig rnam par dag pa mi'i 
[\[107a.2\]]las 'das pas sems can de dag nad sna tshogs mang pos btab pa yang mthong /_lha'i rna ba rnam par dag pa mi'i las 'das pas ku cho chen po 'don pa'i sgra yang thos so/_/des de dag mthong zhing thos nas kyang snying rje chen po bskyed de/_de 'di snyam du bdag ci nas sems can gnas 
[\[107a.3\]]med pa 'di dag gi gnas su 'gyur bar bya'o/_/skyabs med pa dang /_rten med pa rnams kyi skyabs dang rten du 'gyur bar bya'o snyam du bsams nas des de ma thag tu 'dzam bu'i gling gi dbus na grong khyer chen po ku ru zhes bya ba zhig yod pa dang ha cang yang mi ring ba zhig tu srog chags des pa 
[\[107a.4\]]zhes bya bar rdzus te skyes nas steng gi bar snang la 'dug ste 'dzam bu'i gling gi mi thams cad la tshigs su bcad pas bskul pa/_ku ru'i grong khyer nye ba na/_/srog chags des ba zhes bya yod/_/de yi shal sus zos pa/_/de ni nad las thar bar 'gyur/_/'jigs par ma byed skrag 
[\[107a.5\]]par ma byed par/_/ji ltar 'dod pa de'i sha long shig_/de la khro med gshe med gnod sems med/_/'dzam bu'i gling 'dir de ni sman yin no/_/zhi ba'i blo gros de ltar grong dang /_grong khyer dang /_grong rdal dang /_tshong dus dang /_ri khrod de dag na sems can nad pa ji snyed yod 
[\[107a.6\]]pa de dag gis sgra de thos nas grong khyer chen po ku ru ga la ba dang /_srog chags kyi rnam pa des pa ga la ba der song ste phyin nas srog chags des pa'i lus las sha bcad cing bcad cing khyer yang de'i lus la sha zad par ma gyur nas des pas tshigs su bcad pa 'di smras so/_/bden pa gang gis byang chub 
[\[107a.7\]]thob 'gyur zhing /_/bdag gi ye shes zad par mi 'gyur ba/_/bden pa des ni bdag gi lus las sha/_/'dir ni nams kyang zad par ma gyur cig_/zhi ba'i blo gros de ltar na phyogs bzhi'i sems can nad pa ji snyed yod pa de dag gis srog chags kyi rnam pa des pa'i lus las 
[\[107b\]]
[\[107b.1\]]sha bcad cing bcad cing khyer yang /_de'i lus las bri ba'am/_gang bar yang mi mngon te yang bcad yang bcad kyang phyir skye bar gyur to/_/zhi ba'i blo gros de ltar sems can ji snyed kyis srog chags kyi rnam pa des pa'i sha zos pa de dag zos ma thag tu nad thams cad zhi bar gyur te/_nad 
[\[107b.2\]]med cing bde ba dang /_nyams pa med par gyur to/_/de nas mthar gyis 'dzam bu'i gling gi sems can gyi nad thams cad bsal bar gyur to/_/zhi ba'i blo gros de nas 'dzam bu'i gling gi skyes pa dang /_bud med dang /_khye'u dang /_bu mo dag 'di snyam du sems te srog chags kyi 
[\[107b.3\]]rnam pa des pa des bdag cag nad las yongs su thar cing nad med par byas te bde zhing nyams pa med par byas kyis bdag cag gis de la mchod pa'i gnas shig bya'o snyam nas de dag thams cad gcig tu 'dus te srog chags kyi rnam pa des pa ga la ba der song nas thal mo sbyar te srog 
[\[107b.4\]]chags kyi rnam pa des pa la tshigs su bcad pas smras pa/_khyod ni bdag cag gnas dang skyabs/_/khyod ni bdag cag sman pa sman/_/khyod la mchod pa gang bgyi ba/_/khyod kyis bdag cag bka' stsol cig_/de nas srog chags kyi rnam pa des pas lus de mi snang bar byas te bdag 
[\[107b.5\]]gis brgya byin gyi lus su 'dug nas skye bo'i tshogs chen po de la tshigs su bcad pas smras pa/_nga la nor dang zas skom dang /_/gser dang 'bru rnams dgos pa med/_/thams cad lhan cig 'thun par ni/_/dge ba bcu yi las lam srungs/_/sems can kun la phan pa'i phyir/_/
[\[107b.6\]]byang chub smon lam brtan pa thob/_/phan pa'i dngos po nyid kyi sems/_/gcig la gcig kyang byams pa bskyed/_/brgya byin las ni tshig 'di thos/_/sems can de dag rab dga' ste/_/shin tu yongs su dag pa yi/_/dge ba bcu yi las lam blangs/_/zhi ba'i blo gros de 
[\[107b.7\]]ltar de tshun chad 'dzam bu'i gling thams cad du skyes pa dang /_bud med dang /_khye'u dang /_bu mo de snyed las tha na/_/sems can gcig kyang log par ltung bar song ba mi dran no/_/de tshun chad de dag thams cad shi 'phos te shi ba'i dus byas nas kyang bde 'gro mtho ris kyi 
[\[108a\]]
[\[108a.1\]]'jig rten du sum cu rtsa gsum gyi lha rnams dang skal ba mnyam par skyes te/_de dag yang lha'i dbang po brgya byin des chos kyi gtam gyis yang dag par dga' bar byas/_yang dag par 'dzin du bcug_/yang dag par gzengs bstod nas/_de la kha cig 
[\[108a.2\]]gis ni bla na med pa yang dag par rdzogs pa'i byang chub tu sems bskyed do/_/kha cig ni chos rnams la chos kyi mig rdul med cing dri ma dang bral ba rnam par dag go_/zhi ba'i blo gros 'di ni byang chub sems dpa'i lus kyi gsang ba dang /_lus kyi las yongs su dag pa ste/_de ltar 
[\[108a.3\]]lus gcig yongs su btang bas na sems can tshad med grangs med pa dag yongs su smin par byas so/_/gzhan yang gsang ba pa'i bdag po lag na rdo rjes byang chub sems dpa' zhi ba'i blo gros la 'di skad ces smras so/_/zhi ba'i blo gros byang chub sems dpa'i lus ni 
[\[108a.4\]]mi shigs pa/_sra ba/_brtan pa/_'chi 'pho med pa/_rdzus te skye ba ste/_lus de ni 'jig pas 'dul ba'i sems can rnams 'dul ba'i dbang gi phyir 'jig go_/lus mi 'jig pas 'dul ba'i sems can rnams/_'dul ba'i dbang gi phyir thams cad kyi thams cad du mi 'jig ste/_
[\[108a.5\]]mes mi tshig_/mtshon gyis mi tshugs shing /_dngos rdo rje ltar sra zhing brtan te/_mi shigs pa'o/_/zhi ba'i blo gros de ltar byang chub sems dpa' ni lus kyis sems can yongs su smin par byed kyang byang chub sems dpa' mi sems mi rtog ste/_lus la lus kyi dben pa'i mtshan 
[\[108a.6\]]nyid kyang rab tu shes so/_/lus kyi dben pa'i mtshan nyid kyis kyang chos kyi dben pa'i mtshan nyid shes so/_/lus kyi dben pa'i mtshan nyid dang chos thams cad kyi dben pa'i mtshan nyid kyang gnyis su mi 'byed de/_lus kyi dben pa'i mtshan nyid kyi mtshan nyid gang yin pa de ni chos kyi 
[\[108a.7\]]dben pa'i mtshan nyid kyi mtshan nyid do/_/de ltar na dben pa'i mtshan nyid kyi rjes su 'jug go_/de rang gi lus kyi dben pa'i mtshan nyid dang /_sems can thams cad kyi lus kyi dben pa'i mtshan nyid mnyam par byed do/_/de rang gi lus kyi dben pa'i mtshan nyid dang /_sems can 
[\[108b\]]
[\[108b.1\]]thams cad kyi lus kyi dben pa'i mtshan nyid kyang chos kyi dbyings kyi dben pa'i mtshan nyid du shes so/_/chos phra rab tsam yang mi dmigs pas chos kyi dbyings kyi dben pa'i mtshan nyid dang /_chos thams cad kyi dben pa'i mtshan nyid kyang rjes su 'thob bo/_/de rang gi lus kyi de 
[\[108b.2\]]bzhin nyid kyis sems can thams cad kyi lus kyi de bzhin nyid shes so/_/sems can thams cad kyi lus kyi de bzhin nyid kyis rang gi lus kyi de bzhin nyid shes so/_/de rang gi lus kyi de bzhin nyid kyis chos thams cad kyi de bzhin nyid shes so/_/chos thams cad kyi de bzhin nyid kyis sangs 
[\[108b.3\]]rgyas thams cad kyi de bzhin nyid shes so/_/de rang gi lus kyi de bzhin nyid kyis 'das pa dang /_/ma 'ongs pa dang /_da ltar byung ba'i de bzhin nyid shes te/_'das pa'i de bzhin nyid kyang ma 'ongs pa'i de bzhin nyid dang 'gal bar mi byed do/_/'das pa dang /_ma 'ongs pa dang /_da ltar 
[\[108b.4\]]byung ba'i de bzhin nyid gang yin pa de phung po dang /_khams dang /_skye mched kyi de bzhin nyid do/_/phung po dang /_khams dang /_skye mched kyi de bzhin nyid gang yin pa de nyid kun nas nyon mongs pa dang /_rnam par byang ba'i de bzhin nyid do/_/kun nas nyon mongs pa dang /_rnam par byang ba'i 
[\[108b.5\]]de bzhin nyid gang yin pa de 'khor ba dang mya ngan las 'das pa'i de bzhin nyid do/_/'khor ba dang mya ngan las 'das pa'i de bzhin nyid gang yin pa de mngon par 'du mi byed pa'i de bzhin nyid do/_/mngon par 'du mi byed pa'i de bzhin nyid gang yin pa de mngon par 'du byed pa thams cad kyi de 
[\[108b.6\]]bzhin nyid kyang de nyid yin no/_/rigs kyi bu de bzhin nyid ces bya ba ni de kho na nyid dang /_de lta bu nyid dang /_gzhan ma yin pa nyid dang /_mi 'gyur ba nyid dang /_mi 'byung ba nyid dang /_rtsod pa med pa nyid dang /_gzugs med pa nyid do/_/de bzhin nyid la gzugs gang yang med de/_
[\[108b.7\]]gzugs med pa ni de bzhin nyid ces bya'o/_/ji ltar de bzhin nyid gzugs med pa de bzhin du gzugs thams cad kyang gzugs med pa ste/_byang chub sems dpa' sems can thams cad la gzugs de ston kyang de bzhin nyid gzugs su mi byed do/_/de gzugs med cing rtsod pa med kyang 
[\[109a\]]
[\[109a.1\]]lus dang gzugs thams cad kyang ston te de bzhin nyid kyang 'khrugs par mi byed do/_/de bzhin nyid kyi ye shes kyis de bzhin gshegs pa'i sku la rtog go_/de bzhin gshegs pa'i sku mnyam pa nyid kyis bdag gi lus mnyam pa nyid la rtog go_/lus ni shin tu ma skyes 
[\[109a.2\]]pa nyid yin pas na lus thams cad ni lus med par yang dag par mthong ngo /_/lus thams cad ni rten cing 'brel par 'byung bar rab tu shes so/_/shes nas chos kyi sku mngon par sgrub bo/_/de chos kyi sku mngon par bsgrubs pas chos kyi sku nyid du 'gyur te/_phung po dang /_
[\[109a.3\]]khams dang /_skye mched kyi lus ni ma yin no/_/de chos kyi skus rab tu phye bas na mthong bas kyang sems can rnams kyi don byed do/_/thos pa dang /_reg pas kyang sems can rnams kyi don byed do/_/zhi ba'i blo gros 'di lta ste dper na/_sman pa'i rgyal po 'tsho byed kyis rtsi thams 
[\[109a.4\]]cad bsdus te/_rtsi'i shing mang po las bu mo'i gzugs bzang zhing mdzes pa/_blta na sdug pa legs par byas te/_legs par zin cing legs par byi dor byas pa de 'ong ba 'am/_'gro ba 'am/_'greng ngam/_'dug gam/_nyal yang rtog pa med cing rnam par rtog pa med do/_/
[\[109a.5\]]der nad pa gang btsun pa 'am rgyal po'am/_rgyal po'i blon po chen po'am/_rgyal po'i bu 'am/_tshong dpon nam/_khyim bdag gam/_blon po'am/_rgyal phran gang dag 'ong ba de dag sman pa'i rgyal po 'tsho byed kyis sman gyi bu mo de dang phrad nas de dag phrad ma thag tu nad thams cad byang 
[\[109a.6\]]ste/_nad med cing bde la nyams pa med par 'gyur ro/_/zhi ba'i blo gros gang sman pa gzhan la med pa sman pa'i rgyal po 'tsho byed kyi 'jig rten gyi nad gso ba'i shes pa la ltos/_zhi ba'i blo gros de bzhin du byang chub sems dpa' chos kyi skus rab tu phye ba yang sems can bud med 
[\[109a.7\]]dang /_skyes pa dang /_khye'u dang /_bu mo 'dod chags dang /_zhe sdang dang /_gti mug gis yongs su gdungs pa ji snyed pa dag gis lus la reg na reg ma thag tu de dag gi nyon mongs pa thams cad rgyun chad par 'gyur ro/_/lus yongs su gdung ba dang bral bar yang 
[\[109b\]]
[\[109b.1\]]shes so/_/de ni 'di ltar byang chub sems dpa' de nyid kyi sngon gyi smon lam shin tu dag pa'i phyir ro/_/zhi ba'i blo gros chos kyi skus rab tu phye ba'i phyir 'di yang byang chub sems dpa'i lus kyi gsang ba'o/_/zhi ba'i blo gros byang chub sems dpa' chos kyi sku dang ldan pa rnams kyi 
[\[109b.2\]]lus ni zas skom gyis bskyed pa ma yin/_kham gyis za ba'i zas kyis kyang lus 'tsho ba ma yin te/_de zas thams cad yongs su shes pa dang ldan pas sems can la snying brtse ba'i phyir zas za'o/_/de zas za yang mid pa ma yin/_za yang khong du 'jug par mi byed do/_/chos kyi sku'i stobs 
[\[109b.3\]]kyis mi nyams yongs su mi nyams so/_/zhi ba'i blo gros byang chub sems dpa' chos kyi sku dang ldan pa la skye ba dang /_'chi 'pho dang /_'byung ba med kyang sems can yongs su smin par bya ba'i phyir skye ba dang /_'chi 'pho dang /_'byung ba yang ston to/_/de 'chi 'pho yang chos thams cad 
[\[109b.4\]]la 'chi 'pho med cing mngon par 'du byed pa med par rab tu shes so/_/'byung yang chos thams cad la 'pho ba med par rab tu shes so/_/skye yang chos thams cad la skye ba med par rab tu shes so/_/de chos kyi sku dang ldan/_chos kyi zas dang ldan/_chos kyi stobs dang ldan zhing chos la 
[\[109b.5\]]rton pas de bzhin gshegs pa'i sku rab tu shes te/_zhi ba'i blo gros de bzhin gshegs pa'i sku ni nam mkha'i sku/_mi mnyam pa dang mnyam pa'i sku/_'jig rten gsum po thams cad las bye brag tu 'phags pa'i sku/_sems can thams cad kyi de bzhin nyid dang ldan pa'i sku/_dpe med pa/_
[\[109b.6\]]'dra ba med pa/_dag pa/_dri ma med pa/_kun nas nyon mongs pa med pa'i sku/_rang bzhin gyis 'od gsal ba'i sku/_rang bzhin gyis ma skyes pa'i sku/_rang bzhin gyis ma byung ba'i sku/_sems dang /_yid dang /_rnam par shes pa dang ma 'brel ba'i sku/_sgyu ma dang /_smig rgyu dang /_
[\[109b.7\]]chu zla'i ngo bo nyid kyi sku stong pa nyid dang /_mtshan ma med pa dang /_smon pa med pa nges par brtags pa'i sku/_phyogs bcu ma lus pa'i nam mkha' khyab pa'i sku/_sems can thams cad la mnyam pa'i sku/_mtha' yas mu med pa'i sku/_'gyur ba med cing rnam par rtog pa med pa'i sku/_
[\[110a\]]
[\[110a.1\]]mi g.yo zhing rlom sems med pa'i sku/_gnas pa dang /_mi gnas pa dang /_mi g.yo ba thob pa'i sku/_gzugs kyi rang bzhin ma yin pa'i sku/_tshor ba dang /_'du shes dang /_'du byed dang /_rnam par shes pa'i rang bzhin ma yin pa'i sku ste/_sa'i khams kyis 
[\[110a.2\]]rab tu phye ba ma yin/_chu'i khams kyis ma yin/_me'i khams kyis ma yin/_rlung gi khams kyis kyang rab tu phye ba ma yin te/_ma byung ba kun nas ma byung ba'o/_/'byung ba chen po rnams kyis rab tu phye ba ma yin pa'o/_/'byung ba ma yin/_'byung ba'i chos ma yin pa'o/_/'jig 
[\[110a.3\]]rten thams cad dang mi 'thun pa'o/_/mig las ma byung ba'o/_/rna ba las mi gnas pa'o/_/snas shes par bya ba ma yin pa'o/_/lces rab tu phye ba ma yin pa'o/_/lus dang ldan pa ma yin pa'o/_/yid kyis nye bar sprad pa ma yin pa'o/_/sems dang mi/_'jug pa'o/_/yid kyi rnam par 
[\[110a.4\]]shes pa dang mi 'jug mi ldog rjes su mi 'jug pa ste/_zhi ba'i blo gros de bzhin gshegs pa'i sku ni de 'dra'o/_/de la byang chub sems dpas de bzhin gshegs pa'i sku mnyam pa nyid thob nas/_byang chub sems dpa'i spyod pa yongs su dag pa la spyod cing /_stong gsum gyi stong 
[\[110a.5\]]chen po'i 'jig rten gyi khams na gling bzhi pa'ang rung 'dzam bu'i gling yang rung /_grong dang /_grong khyer dang /_grong rdal dang /_yul 'khor dang /_pho brang 'khor ji snyed yod pa thams cad du byang chub sems dpa' mthong bar yang byed la bdud thams cad kyis mi mthong bar yang snang 
[\[110a.6\]]bar 'gyur ro/_/de mthong bar yang byed la mthong bar snang ba'ang mi byed do/_/mthong bar mi byed pas kyang mthong bar snang ngo /_/mthong ba dang /_thos pa dang /_rtogs pa dang /_rnam par rig pas rab tu phye ba yang ma yin no/_/sems can yongs su smin par byas pas rab tu phye ba 
[\[110a.7\]]yin yang lus su gtogs pa'i dran pa nye bar gzhag pa las kyang mi nyams yongs su mi nyams so/_/de lus mi rtag pa dang /_lus sdug bsngal ba dang /_lus bdag med par yang sems can rnams la ston la/_lus kyi zhi ba'i chos nyid kyang rab tu shes so/_/de lus rab tu 
[\[110b\]]
[\[110b.1\]]dbye ba yang sems can rnams la ston la/_rgyu gang dang /_dmigs pa gang dag gis lus mngon par 'grub pa'i rgyu de dag dang /_dmigs pa de dag kyang /_byed pa po med pa dang /_tshor ba po med par yang dag par rjes su mthong ngo /_/lus rtswa dang /_shing dang /_
[\[110b.2\]]rtsig pa dang /_lam dang /_mig yor lta bur yang rab tu shes shing de lus kyi las yongs su dag par yang sems can rnams la ston te/_zhi ba'i blo gros 'di ni de bzhin gshegs pa mar me mdzad tshun cad/_byang chub sems dpa'i lus kyi gsang ba dang /_lus kyi las yongs su 
[\[110b.3\]]dag pa'o/_/de bas lhag par byang chub sems dpa' sems dpa' chen po'i lus kyi las yongs su dag pa bskal pa brgya stong ngam/_de bas kyang lhag par bstan to/_/zhi ba'i blo gros gal te de bzhin gshegs pa nyid kyis byang chub sems dpa'i lus kyi gsang ba gang gA'i klung gi bye 
[\[110b.4\]]ma snyed kyi bskal par bstan kyang zad par mi 'gyur te/_byang chub sems dpa'i lus kyi gsang ba bstan pa de ni de tsam du tshad med pa bsam gyis mi khyab bo/_/des pa'i le'u ste dang po'o//_//bam po gnyis pa/_gzhan yang gsang ba pa'i bdag po lag na rdo rjes 
[\[110b.5\]]byang chub sems dpa' zhi ba'i blo gros la 'di skad ces smras so/_/zhi ba'i blo gros de la byang chub sems dpa' ngag gi gsang ba dang /_dag gis las yongs su dag pa gang zhe na/_zhi ba'i blo gros sems can rnams kyi skye ba'i gnas ji snyed par byang chub sems dpa'i skyes pa'i rabs kyang de snyed do/_/
[\[110b.6\]]byang chub sems dpa'i skyes pa'i rabs ji snyed par sgra la 'jug pa'ang de snyed do/_/sems can de dag gi sgra brjod pa dang /_tshig gi lam brjod pa dang /_nges pa'i tshig dang /_brda dang /_smra ba dang /_yang dag par smra ba dang /_mtshan ma dang /_spyod pa dang /_bde ba dang /_sdug bsngal brjod 
[\[110b.7\]]pa ji snyed pa'i sgra la 'jug pa de dag thams cad la byang chub sems dpa'i ye shes mthong ba thogs pa med par 'jug ste/_tha na srin bu dang /_sbrang bu dang /_sha sbrang dang /_sbrang ma dang /_phye ma leb kyi sgra dag la yang ye shes mthong ba 'jug go_/sgra'i rnam par rig pa bsgrag pa ji lta bus 
[\[111a\]]
[\[111a.1\]]sems can de dag gi lus shin tu sbyangs pa dang /_sems shin tu sbyangs pa skye bar 'gyur ba de lta bu'i sgra'i rnam par rig pa bsgrag pa byang chub sems dpa' de'i kha'i sgo nas 'byung ngo /_/de la 'di ni chos nyid yin te de la 'di skad ces bya'o/_/ji ltar sems can mtha' ma 
[\[111a.2\]]gang yang med/_/de ltar skyes pa'i rabs te dpag tu med/_/bskal pa brgya snyed bshad kyang mtha' ma med/_/bsam yas de dag ji ltar bshad par bya/_/skyon rnams med pa bdag nyid che ba'i tshig_/sems dang bsam pa rgya chen rab ston pa/_/nam mkha' lta bu'i gang med bri med 
[\[111a.3\]]pa/_/'on kyang dpe don ldan pa bshad par bya/_/zhi ba'i blo gros byang chub sems dpa'i tshig ni tshangs pa'i sgra skad du 'byin pa dang /_brgya byin gyi sgra skad du 'byin pa dang /_'jig rten skyong ba'i sgra skad du 'byin pa dang /_lha dang /_klu dang /_gnod sbyin dang /_dri za dang /_lha ma yin dang /_
[\[111a.4\]]nam mkha' lding dang /_mi'am ci dang /_lto 'phye chen po thams cad kyi sgra skad du 'byin pa dang /_sems can thams cad kyi sgra skad du 'byin pa dang yin te/_sems can thams cad kyi bsam pa tshim par byed pa'o/_/de la 'di skad ces bya ste/_bdag nyid chen po rnams kyi ma smad tshig_/
[\[111a.5\]]gang ba med cing bri med nam mkha' bzhin/_/sems dang bsam pa rgya chen bstan pa dag_/de dag brjod pa rnams la nan tan nyon/_/byams la sbyor dang snying rjer 'jug pa dang /_/dga' ba dang ni btang snyoms rab bshad de/_/tshangs pa las kyang 'das pa'i sgra phyung bas/_/legs 
[\[111a.6\]]bshad des ni tshangs pa tshim par byed/_/gang dag brgya byin rol mo yid 'ong sgra/_/de dag de yi sgra brjod zil gyis non/_/rol mo sgra dbyangs byung ba de las ni/_/chos rnams rab tu dbye ba dpag med 'byung /_/mi'am ci yi sgra dag gang yod pa/_/de bas de yi sgra mchog phun sum 
[\[111a.7\]]tshogs/_/de ni 'dod chags 'bar bar mi byed de/_/de yi tshig gis mi ci dga' bar 'gyur/_/'dod pa'i khams na yid 'ong sgra yod pa/_/rol mo'i sgra dang lha yi sgra mang po/_/chos kyi don 'byor dge bar ldan pa yi/_/de yi tshig gis kun tu tshim par byed/_/mi yi 'dren pa yi ni 
[\[111b\]]
[\[111b.1\]]tshig thos nas/_/'dod chags zhi zhing zhe sdang rab tu zhi/_/gti mug g.yo dang nga rgyal dregs pa zhi/_/don rnams gtan la phebs shing the tsom med/_/gzugs kyi khams na lha rnams gang gnas pa/_/de dag yid ni de yis tshim par byed/_/mi yi gtso bo'i tshig rnams thos nas ni/_/
[\[111b.2\]]'jig rten sangs rgyas gyur ces byang chub tshol/_/klu dbang dri za lto 'phye che rnams kyi/_rol mo sna tshogs sgra yod de dag pas/_/yon tan rgya mtsho ldan pa'i sgra bsgrags pa/_/thams cad rab tu dga' ba rgya chen byed/_/'dzam gling 'di na tha dad phyogs rnams su/_/kun na sgra skad 
[\[111b.3\]]mtha' yas gyur mod kyi/_de yi skad kyi rnam pa bsgrags gyur na/_/de thos mi rnams thar pa rjes su 'thob/_/sa bla'i lha dang de bzhin bar snang lha/_/de dag sgra skad 'jug pa ci 'dra ba/_/de ltar de la de yi sgra yang 'jug_/rnam par nges bden gtam yang de 'dra'o/_/ngang pa khrung khrung 
[\[111b.4\]]ka la ping ka dang /_/rma bya ne tso khu byug shang shang te'u/_/ri skegs dang ni ngur pa kun la kun/_/ji lta'i skad kyis de ni tshim par byed/_/stag dang seng ge de bzhin dom dang spre'u/_/gzig dang byi la [{]ri dgas [,]ri dwags [}]glang chen bse/_/rta dang khyi dang phag dang 'ug pa kun/_/ji lta'i skad kyis des 
[\[111b.5\]]ni tshim par byed/_/gang dag rkang bzhi pa dang rkang gnyis pa/_/rkang [{]mangs [,]mang [}]dang ni de bzhin rkang med rnams/_/bskul dang chad pas bcad dang phan gdags phyir/_/kun la de yi sgra skad shes pa 'jug_/sems can gang dag stong gsum 'jig rten na/_/rab bam 'bring ngam 'on te 
[\[111b.6\]]tha ma'am/_/dmyal ba dud 'gro gshin rje'i 'jig rten dang /_/lha mi rnams dang de ni skad kyang 'thun/_/ji ltar rigs par byed pa ston kyang ni/_/mi sems 'du shes med cing rtog pa med/_/mtshan ma med cing 'dzin med 'ching ba med/_/mnyam par bzhag pas sems ni 'khrul 
[\[111b.7\]]pa med/_/dag pa'i sems can gal te 'dod na yang /_/de la 'bad dang sems 'dzin med par ni/_/bye ba'i zhing dang de yi gong du yang /_/gang gA'i bye snyed dbyangs kyis go bar byed/_/stong gsum 'jig rten bdud gang ci yod pa/_/de dag de yi 'jigs chen sgra thos nas/_/chung 
[\[112a\]]
[\[112a.1\]]mar bcas te 'jigs skrag la gor du/_/thal mo sbyar te gus par 'dud par byed/_/sems can gang dag rab tu smra 'dod dang /_/nga rgyal zil non su la'ang mi 'dud pa/_/de dag de yi gsal ba'i tshig thos nas/_/thal mo sbyar te gus par 'dud par byed/_/
[\[112a.2\]]'on pa glen pa dag dang lce med dang /_/dig pa rnams dang gang dag skad 'dzer ba/_/de dag de yi legs smras snyan thos nas/_/sgra skad yid du 'ong ba 'byin par byed/_/nyon mongs gdungs shing nyon mongs gzir ba dang /_/nyes pa'i 'gyod pa brgya yis dkris pa rnams/_/de dag de 
[\[112a.3\]]yi dge tshig dag thos nas/_/'gyod pa btul bar gyur cing bsil bar gyur/_/sangs rgyas dang ni chos dang dge 'dun sgra/_/mi rtag sgra thos nas ni sems can rnams/_/sbyin dang thos dang tshul khrims bzod pa dang /_/brtson 'grus bsam gtan blo gros rtsom par byed/_/sangs rgyas 
[\[112a.4\]]dbyangs dang bar med gang gnas pa/_/mtha' yas dbyangs ldan mtha' yas ye shes can/_/de dag rnams kyi yon tan thams cad ni/_/bskal pa bye mang brjod kyang zad mi nus/_/zhi ba'i blo gros byang chub sems dpa'i ngag ni chags pa'am/_sdang ba 'am/_rmongs pa 'am/_nyon mongs pa 'am/_
[\[112a.5\]]thogs pa 'am/_nye bar thogs pa 'am/_dman pa 'am/_rab tu dman pa 'am/_brlang ba 'am/_zher 'debs pa 'am/_mi rdzogs pa'am/_rtsub pa'am/_rjes su chags pa'am/_khong khro ba'am/_byung rgyal lam/_bag la nyal ba'am/_'gal bar 'gyur ba'i tshig gam/_nyon mongs 
[\[112a.6\]]pa sna tshogs bag la nyal ba 'am/_mi brtan pa 'am/_gcam pa'am/_khengs pa 'am/_'gying ba'am/_myur ba 'am/_dus ma yin par smra ba 'am/_'dod pa dang ldan pa 'am/_sdug pa la mngon par dga' bar 'gyur ba 'am/_mngon par che ba 'am/_shin tu chags pa 'am/_/rab tu lhod 
[\[112a.7\]]pa 'am/_rab tu dngangs pa 'am/_rab tu ngal ba'am/_dbang po nyams pa 'am/_mdangs nyams pa'am/_/sems nyams pa 'am/_yo ba 'am/_dman pa 'am/_mi gsal ba 'am/_skad sub sub po 'am/_ngor byas te smra 'am/_'gal bar smra ba 'am/_glags pa 'am/_
[\[112b\]]
[\[112b.1\]]'byung ba ma yin pa'am/_gshe bar byed pa'am/_gzhan la gnod par 'gyur ba'am/_bdag dang pha rol gdung bar byed pa'am/_tshig blang bar 'os pa ma yin pa'am/_tshig gzung bar 'os pa ma yin pa 'am/_tshig dang ba ma yin pa 'am/_/rigs pa'i tshig ma yin pa'am/_
[\[112b.2\]]'byor ba'i tshig ma yin pa 'am/_mi dge ba'i tshig gam/_yang dag pa ma yin pa'i tshig gam/_gzhogs 'drid zer ba'am/_chos dang mi ldan pa'am/_'gal ba'am/_gnod pa'am/_dus las yol ba'am/_tshod las 'da' ba'am/_lung bstan pa la thogs pa'am/_tshul 
[\[112b.3\]]'chos pa'am/_kha gsag dang ldan pa 'am/_/rnyed pas rnyed pa 'dod pa'i tshig gam/_'byung ba ma yin pas ston pa'am/_mig 'khrul par gyur pa 'am/_rmongs par 'gyur ba 'am/_som nyi'i tshig gam/_sdud par byed pa'i tshig gam/_mi sdug cing gnad du 'bebs pa'i tshig gam/_
[\[112b.4\]]khyad du gsod pa'i tshig gam/_rang gi phyogs bstod pa'i tshig gam/_gzhan gyi phyogs tshar gcad pa'i tshig gam/_bdag bstod pa la rjes su chags pa'i tshig gam/_gzhan gyi bstod pa la bar du gcod pa smra ba 'am/_thing slad dang /_gzhogs 'drid kyi tshig gam/_gzhan la rab 
[\[112b.5\]]tu rlom pa'i tshig gam/_bya ba ma yin pa'i tshig gam/_bya ba dang 'gal ba'i tshig gam/_gsang brtol ba'i tshig gam/_ngag bsrungs pa ma yin pa'i tshig gam/_mkhas pas smad pa'i tshig gam/_'phags pa la skur pa 'debs pa'i tshig gam/_klang 'debs pa'i tshig gam/_
[\[112b.6\]]ngor mngon du stod pa'i tshig gam/_gzhan gyi nyes pa dus ma yin par gleng ba'i tshig gam/_zug rngus gnad du 'debs pa'i tshig gam/_gzhan gyi nyes pa kun rjod pa'i tshig gam/_kha 'og tu lus 'khrus par mi byed pa'i tshig gam/_mngon pa'i nga rgyal gyi brda sprod pa'i tshig gam/_
[\[112b.7\]]las dang 'gal ba'i tshig gam/_rjes su 'thun pa ma yin pa'i tshig mi 'byin to/_/zhi ba'i blo gros yang byang chub sems dpa'i ngag ni sgra'i mngon par shes pa'i ye shes kyi stobs dang /_bsod nams rnam par smin pa'i 'bras bu grub pas bden pa'i rjes su 'brang ba dang ldan pa yin te/_
[\[113a\]]
[\[113a.1\]]de gang smra ba de de lta bu nyid yin no/_/gal te de shing drung na 'dug gam/_'chag gam/_'dug gam/_nyal yang rung /_la la zhig 'ongs nas kye skyes bu shing ljon pa 'di dag la 'dab ma ji snyed cig yod ces zer na de shing ljon pa de la yang mi lta/_'dab ma la yang mi bgrang bar 
[\[113a.2\]]shing ljon pa de la 'dab ma ji snyed yod pa bzhin du mi nyung mi mang bar 'di snyed cig go zhes byang chub sems dpa' de'i ngag 'byung ngo /_/yang gang gA'i bye ma'i 'bru de brgya phrag ji snyed cig yod/_stong phrag ji snyed cig yod/_'bum phrag ji snyed cig yod/_bye ba phrag ji snyed cig yod/_
[\[113a.3\]]ther 'bum phrag ji snyed cig yod/_khrag khrig phrag ji snyed cig yod/_dkrigs phrag ji snyed cig yod/_gtams phrag ji snyed cig yod/_khyad phyin ji snyed cig yod/_mi 'khrugs pa ji snyed cig yod/_dpag tu med pa ji snyed cig yod/_grangs med pa ji snyed cig yod/_
[\[113a.4\]]gtan pa ji snyed cig yod/_phyin byed phrag ji snyed cig yod/_stobs phrag ji snyed cig yod/_glang po che'i stobs phrag ji snyed cig yod/_bgrang ba phrag ji snyed cig yod ces 'dri na de bye ma de dag la yang mi lta mi bgrang bar bye ma'i 'bru de dag ji snyed yod pa bzhin du 'di snyed cig go_/
[\[113a.5\]]zhes byang chub sems dpa' de'i ngag 'byung ste/_bye ma de ni de bzhin gshegs pa'i ye shes kyis 'di snyed cig yod do zhes mkhyen pa yin no/_/zhi ba'i blo gros de la de bzhin gshegs pa nyid mngon sum du gyur pa ma gtogs par lha 'am/_klu 'am/_gnod sbyin nam/_dri za 'am/_lha ma 
[\[113a.6\]]yin nam/_rlung lha'am/_nam mkha' lding ngam/_mi'am ci 'am/_lto 'phye chen po 'am/_nyan thos sam/_rang sangs rgyas kyi mngon sum ni ma yin no/_/zhi ba'i blo gros rnam grangs 'dis 'di ltar rig par bya ste/_zhi ba'i blo gros sngon byung ba 'das pa'i dus na/_drang srong snang ba zhes bya 
[\[113a.7\]]ba zhig byung ste/_de'i dus na bram za sngo sangs zhes bya ba zhig kyang byung ngo /_/yang de'i dus na shing n+ya gro d+ha'i rgyal po bzang po zhes bya ba yal ga dang 'dab ma mang pos yog pa/_khor yug tu tshad rgyang grags gcig yod pa zhig byung ste der drang srong snang ba de gnas so/_/de na gnas pa'i tshe des 
[\[113b\]]
[\[113b.1\]]mngon par shes pa'i stobs kyis shing n+ya gro d+ha'i rgyal po bzang po de'i yal ga grangs du yod pa/_lo bcu gnyis dang zhag bdun gyi bar du bgrangs te rtogs par byas shes par byas so/_/de nas dus gzhan zhig na bram ze sngo sangs zhes bya ba grong khyer nas kha zas bslangs te/_nyin mo gnas pa'i phyir 
[\[113b.2\]]shing n+ya gro d+ha'i rgyal po bzang po zhes bya ba ga la ba der song nas zas kyi bya ba byas te/_drang srong snang ba zhes bya ba ga la ba der song nas mngon sum du yang dag par mgu bar 'gyur ba dang /_yang dag par chags par 'gyur ba'i gtam mang po byas te phyogs gcig tu 'dug go_/de nas drang srong 
[\[113b.3\]]snang ba zhes bya bas bram ze sngo sangs zhes bya ba la 'di skad ces smras so/_/kye bram ze mi'i 'jig rten sems can gyi ris na gang shing n+ya gro d+ha'i rgyal po 'di'i 'dab ma'i grangs du yod pa rtsi ba 'am/_rtogs par byed pa 'am/_shes par byed nus pa'i sems can 'ga' yod dam/_smras 
[\[113b.4\]]pa btsun pa mchis so/_/drang srong gis smras pa/_bram ze de gang yin/_bram zes smras pa/_btsun pa bdag gis bgrang bar bgyi'o/_/drang srong gis smras pa/_kye bram ze de'i phyir grongs shig_/de nas bram ze sngo sangs de shing ljon pa de la yang mi lta/_'dab ma rnams la yang 
[\[113b.5\]]mi bgrang bar skad cig la 'dab ma rtogs pa la zhugs nas de'i tshe tshigs su bcad pa 'di dag smras so/_/mi 'khrugs drug cu pang steng phrag_/bcu drug dang ni khyad phyin phrag/_bcu gsum dang ni dkrigs pa phrag_/dgu bcu rtsa drug khrag khrig phrag_/sum cu rtsa dgu khrag khrig phrag/_
[\[113b.6\]]sum cu dang ni ther 'bum phrag_/brgyad stong dang yang bye ba phrag_/dgu bcu rtsa gnyis 'dab 'di mchis/_/bram ze dam pa bdag gis 'tshal/_/de skad thos nas sngo sangs la/_/snang bas smras pa bram ze'i mchog_/khyod ni bden pa'i tshig smra ba/_/legs so legs so 'di bden no/_/lo 
[\[113b.7\]]ni khyud kor bcu gnyis dang /_/nyi ma bdun du mngon shes kyis/_/'dab ma rnams ni bdag gis bgrangs/_/gtso bo khyod kyis skad cig mkhyen/_/khyed ni gzigs pa mi mdzad cing /_/bgrang ba mi mdzad skad cig tu/_/'dab rtogs pa yi rjes su zhugs/_/mkhyen 'di nyid kyi 'am lha yis bstan/_/
[\[114a\]]
[\[114a.1\]]bram ze bdag la don 'di gsungs/_/sngo sangs kyis smras pa/_kye btsun pa gson cig_/'di ni lha yis smras min mi yi ste/_/bdag tshig bden pa'i rjes 'brang don bzhin 'jug_/nam mkha' zad par grum par 'gyur srid kyi/_kho bo [{]brdzun [,]rdzun [}]du smra ba mi 
[\[114a.2\]]srid do/_/snang bar gyur pa bdag nyid chen po shA ri'i bu/_/bram ze sngo sangs gyur pa shAkya seng ge ste/_/yon tan rgya mtsho ldan pa rnams kyi ngag 'di 'dra/_/bden la gnas shing don dang chos dang ldan pa yin/_/zhi ba'i blo gros de ltar byang chub sems dpa' rnams ngag yongs su 
[\[114a.3\]]dag pa yin te/_'di ni byang chub sems dpa'i ngag gi gsang ba dang /_ngag yongs su dag pa la 'jug pa cung zad tsam zhig bstan par zad kyi/_de bas gong du bstan na byang chub sems dpa'i ngag yongs su dag pa tshad zin pa 'am mthar phyin par mi 'gyur ro/_/byang chub sems 
[\[114a.4\]]dpa'i ngag gi gsang ba'i le'u zhes bya ba ste/_gnyis pa'o//_//gzhan yang gsang ba pa'i bdag po lag na rdo rjes byang chub sems dpa' zhi ba'i blo gros la 'di skad ces smras so/_/zhi ba'i blo gros de la byang chub sems dpa'i sems kyi gsang ba dang /_
[\[114a.5\]]sems kyi las yongs su dag pa gang zhe na/_zhi ba'i blo gros 'di la byang chub sems dpa' rnams ni ye shes kyis byas pa'i las rnams byed kyi nga rgyal gyis byas pa rnams mi byed do/_/mngon par shes pa las kyang ma nyams la ye shes kyis byas pa'i las rnams kyang byed do/_/
[\[114a.6\]]mngon par shes pa kyang rnam par rtsen la bya ba thams cad kyang ston to/_/mngon par shes pa la yang gnas la 'jug pa chen po la yang gnas so/_/de dag gi mngon par shes pa de ni ye shes kyi rnam pa ste rnam pa thams cad kyi mchog dang ldan pa'o/_/de dag gi mngon par shes pa de 
[\[114a.7\]]ni shes rab kyi rnam pa ste chos thams cad mngon sum du mthong ba'o/_/de dag gi mngon par shes pa de ni mi zad pa'i rnam pa ste thams cad kyi rjes su 'brang ba'o/_/de dag gi mngon par shes pa de ni gzugs thams cad gzugs ma yin pa'i phyir gzugs thams cad mthong ba'o/_/de dag 
[\[114b\]]
[\[114b.1\]]gi mngon par shes pa de ni sngon gyi mtha' dang /_phyi ma'i mtha'i sgra mnyam pa nyid kyi phyir sgra thams cad kyi rjes su song ba'o/_/de dag gi mngon par shes pa de ni sems can thams cad kyi sems la lta ba dang /_sems kyi rang bzhin la so sor rtog cing lta ba'o/_/de dag gi mngon par 
[\[114b.2\]]shes pa de ni bskal pa mtha' yas pa rjes su dran pa dang /_sngon gyi mtha' dang phyi ma'i mtha' yongs su ma chad pa'o/_/de dag gi mngon par shes pa de ni rdzu 'phrul dang /_rnam par 'phrul pa thams cad mngon du gyur cing mngon par 'du bya ba med pa'i mtshan nyid do/_/de dag gi mngon 
[\[114b.3\]]par shes pa de ni zag pa zad pa'i rjes su 'thun pa dang /_dus la lta zhing dus las mi yol ba'o/_/de dag gi mngon par shes pa de ni 'jig rten las 'das pa 'phags pa la mngon par phyogs pa'i nges par 'byed pa'i cha dang 'thun pa'o/_/de dag gi mngon par shes pa de ni nyan thos 
[\[114b.4\]]dang /_rang sangs rgyas thams cad kyis rtogs par dka' ba'o/_/de dag gi mngon par shes pa de ni don zab cing bdud phyir rgol ba bcom pa'o/_/de dag gi mngon par shes pa de ni byang chub kyi snying po sgrub cing sangs rgyas kyi chos thams cad mngon par rdzogs par byang chub pa'i 
[\[114b.5\]]mchog go_/de dag gi mngon par shes pa de ni chos kyi 'khor lo skor ba dang 'thun pa'o/_/de dag gi mngon par shes pa de ni sems can thams cad 'dul bar byed pa'o/_/de dag gi mngon par shes pa de ni chos thams cad la dbang byed pa'i phyir dbang bskur ba thob pa'o/_/zhi 
[\[114b.6\]]ba'i blo gros 'di ni byang chub sems dpa'i sems kyi las yongs su dag pa'o/_/sems yongs su dag pa de nyon mongs pa med cing yongs su byang ba dang /_'od gsal ba dang /_nye ba'i nyon mongs pa dang bral ba dang /_rab tu dul ba dang /_legs par sbyangs pas bsam gtan dang /_
[\[114b.7\]]rnam par thar pa dang /_ting nge 'dzin dang /_snyoms par 'jug pa la mnyam par 'jog kyang shin tu zad pa dang mi skye ba nyid du ltung ba yang ma yin bsam bzhin du yang 'dir skye la 'dod pa'i khams na 'khrugs pa yang med/_bcings bzhin du skye ba yang ma yin/_bcings bzhin 
[\[115a\]]
[\[115a.1\]]du 'chi 'pho ba yang ma yin/_bcings bzhin du 'byung ba yang ma yin no/_/de ci'i phyir zhe na/_de ni yang dag pa ma yin pa kun du rtog pa las grol ba'o/_/kun nas nyon mongs pa'i 'ching ba las grol ba'o/_/phyin ci log tu 'dzin pa la gnas pa las 
[\[115a.2\]]grol ba'o/_/des na de grol bzhin du skye'o/_/grol bzhin du 'chi 'pho'o/_/grol bzhin du 'byung ngo /_/de skye yang theg pa chen po las nyams pa med la sangs rgyas kyi chos thams cad kyis kyang phun sum tshogs so/_/phyogs bcur sangs rgyas kyi chos de dag yongs su tshol yang 
[\[115a.3\]]mi rnyed mi dmigs so/_/des sangs rgyas kyi chos rnams dang /_chos thams cad kyang sangs rgyas kyi chos su rtogs so/_/de ltar na sangs rgyas kyi chos dang chos thams cad kyang chos ma yin la chos ma yin pa yang ma yin par khas len to/_/de ci'i phyir zhe na/_chos 
[\[115a.4\]]thams cad ni kun du btsal na yang mi rnyed do/_/mi dmigs so/_/chos gang yang dag pa ji lta ba bzhin du btsal na mi rnyed cing mi dmigs pa de la ni bgrang ba gang yang med de/_chos thams cad ni bgrang ba'i lam las yang dag par 'das pa'o/_/gang chos thams 
[\[115a.5\]]cad mnyam pa nyid du shes pa de ni chos sam chos ma yin pa la mngon par zhen pa med de mngon par zhen pa med pa ni chos rnams kyi don to/_/don la rlom sems su byed pa gang yin pa de nyid de'i gnod pa chen por 'gyur ro/_/gang yang rlom sems med pa la ni don nam don ma yin pa 
[\[115a.6\]]de'i mdun na mi 'dug go_/don du mi lta ba'i blo ni gang du yang thogs pa med do/_/de ni blo thogs pa med pa'o/_/gang blo thogs pa med pa de ni chags pa med pa'o/_/gang chags pa med pa de ni rgyun chad pa med pa'o/_/gang rgyun chad pa med pa de ni nyams pa med pa'o/_/gang 
[\[115a.7\]]nyams pa med pa de'i btsal ba don med par mi 'gyur ro/_/gang gi btsal ba don med par mi 'gyur ba de la skyon med do/_/gang la skyon med pa de la bdag gi ba med do/_/gang la bdag gi ba med pa de la yongs su 'dzin pa med do/_/gang la yongs su 'dzin pa med pa de la rtsod pa med do/_
[\[115b\]]
[\[115b.1\]]gang la rtsod pa med pa de la 'gyed pa med do/_/gang la 'gyed pa med pa de ni mi rtsod pa ste dge sbyong gi chos dang ldan pa zhes bya'o/_/gang dge sbyong gi chos dang ldan pa de nam mkha' dang lag mthil du mnyam pa'o/_/gang nam mkha' dang lag mthil du mnyam pa de ni 'dod pa'i khams su 
[\[115b.2\]]mi gtogs/_gzugs kyi khams su mi gtogs/_gzugs med pa'i khams su mi gtogs so/_/gang thams cad du gtogs pa ma yin pa de la ni kha dog med/_rtags med/_dbyibs med do/_/gang la kha dog med/_rtags med/_dbyibs med pa de ni de 'dra ba nyid rjes 
[\[115b.3\]]su rtogs so/_/de ci 'dra ba rjes su rtogs pa de 'dra ba nyid rab tu rtogs so/_/ci'i phyir rjes su rtogs pa dang /_rab tu rtogs pa zhes bya zhen/_de la rjes su rtogs par bya ba 'am/_rab tu rtogs par bya ba'i chos phra rab tsam yang mi dmigs pas de'i phyir rjes su rtogs pa dang /_
[\[115b.4\]]rab tu rtogs pa zhes bya ste/_zhi ba'i blo gros 'di yang byang chub sems dpa'i sems kyi gsang ba'o/_/zhi ba'i blo gros gzhan yang byang chub sems dpa'i sems kyi gsang ba ni gang byams pa yang yin la/_bdag med pa nyid kyang yin/_snying rje yang yin la/_sems can med pa nyid 
[\[115b.5\]]kyang yin/_dga' ba yang yin la/_srog med pa nyid kyang yin/_btang snyoms kyang yin la/_gang zag med pa nyid kyang yin/_sbyin pa yang yin la/_sems dul ba nyid kyang yin/_tshul khrims kyang yin la/_sems zhi ba nyid kyang yin/_bzod pa yang yin la/_sems mi zad 
[\[115b.6\]]pa nyid kyang yin/_brtson 'grus kyang yin la/_sems dben pa nyid kyang yin/_bsam gtan yang yin la/_sems nges par sems pa nyid kyang yin/_shes rab kyang yin la/_rgyu ba med pa'i sems nyid kyang yin/_dran pa nye bar gzhag pa rnams kyang yin la/_dran pa yid la byed pa 
[\[115b.7\]]med pa'i sems nyid kyang yin/_yang dag par spong ba rnams kyang yin la/_yang dag par sems mnyam pa nyid kyang yin/_rdzu 'phrul gyi rkang pa rnams kyang yin la/_spros pa med pa'i sems nyid kyang yin/_dad pa yang yin la/_chags pa med pa'i sems nyid kyang yin/_
[\[116a\]]
[\[116a.1\]]brtson 'grus kyang yin la/_lhun gyis grub pa'i sems nyid kyang yin/_dran pa yang yin la/_rang byung gi sems nyid kyang yin/_ting nge 'dzin kyang yin la/_mnyam pa nyid shes pa'i sems nyid kyang yin/_shes rab kyi dbang po yang yin la/_dbang po med pa'i 
[\[116a.2\]]sems nyid kyang yin/_dbang po rnams kyang yin la/_chos thams cad la dbang po med pa'i sems nyid kyang yin/_stobs rnams kyang yin la/_mi rdzi ba'i sems nyid kyang yin/_byang chub kyi yan lag rnams kyang yin la/_blos rab tu 'byed pa'i sems nyid kyang yin/_lam 
[\[116a.3\]]sgom pa nyid kyang yin la/_sgom pa med pa'i sems nyid kyang yin/_zhi gnas kyang yin la/_sems nye bar zhi ba nyid kyang yin/_lhag mthong yang yin la/_rjes su mi mthong ba'i sems nyid kyang yin/_'phags pa'i bden pa sgom pa yang yin la/_shin tu yongs su shes pa'i sems 
[\[116a.4\]]nyid kyang yin/_sangs rgyas yid la byed pa yang yin la/_yid la byed pa med pa'i sems nyid kyang yin/_chos yid la byed pa yang yin la/_/chos kyi dbyings su mnyam pa'i sems nyid kyang yin/_dge 'dun yid la byed pa yang yin la/_mi gnas pa'i sems nyid kyang yin/_sems 
[\[116a.5\]]can yongs su smin par yang byed la/_gzod ma nas dag pa'i sems nyid kyang yin/_dam pa'i chos yongs su 'dzin pa yang yin la/_chos kyi dbyings dang dbyer med pa'i sems nyid kyang yin/_sangs rgyas kyi zhing yongs su dag pa yang yin la/_sems nam mkha' dang mnyam 
[\[116a.6\]]pa nyid kyang yin/_mi skye ba'i chos la bzod pa yang yin la/_mi dmigs pa'i sems nyid kyang yin/_phyir mi ldog pa'i sa yang yin la/_ldog pa dang 'jug pa med pa'i sems nyid kyang yin/_mtshan rab tu thob pa yang yin la/_mtshan ma med pa'i sems nyid kyang yin/_
[\[116a.7\]]byang chub kyi snying po'i rgyan nyid kyang yin la/_khams gsum gyi snying po'i sems nyid kyang yin/_bdud tshar gcod pa yang yin la/_sems can thams cad la phan 'dogs pa'i sems nyid kyang yin/_byang chub kyang yin la/_chos thams cad ni dngos po med par khong du 
[\[116b\]]
[\[116b.1\]]chud pa'i sems nyid kyang yin/_chos kyi 'khor lo skor ba yang yin la/_mi 'jug mi ldog pa'i sems nyid kyang yin/_yongs su mya ngan las 'das pa chen po yang ston la/_'khor ba'i rang bzhin dang mnyam pa'i sems nyid kyang yin te/_zhi ba'i blo gros 'di ni bzod pa thob pa'i 
[\[116b.2\]]byang chub sems dpa' sems kyi gsang ba dang /_sems kyi las yongs su dag pa'o/_/sems dag pa des sems can thams cad kyi sems yongs su dag par rtogs te/_sems can thams cad kyi sems la byang chub kyi sems de rjes su zhugs pa yin no/_/byang chub kyi 
[\[116b.3\]]sems de la sems can thams cad kyi sems kyang snang bar gyur pa yin no/_/zhi ba'i blo gros/_'di lta ste dper na nam mkha' ni thams cad kyi rjes su song ba dang /_thams cad kyi rjes su zhugs pa yin no/_/zhi ba'i blo gros de bzhin du byang chub sems dpa'i sems ni thams cad kyi 
[\[116b.4\]]rjes su song ba dang thams cad kyi rjes su zhugs pa yin no/_/gsang ba pa'i bdag po lag na rdo rjes byang chub sems dpa'i lus dang /_ngag dang /_sems kyi gsang ba bstan pa 'di bshad pa na/_lha dang mi'i skye dgu'i srog chags las stong phrag bdun khri nyis stong gis bla na med pa yang dag 
[\[116b.5\]]par rdzogs pa'i byang chub tu sems bskyed do/_/byang chub sems dpa' sum khri nyis stong gis ni mi skye ba'i chos la bzod pa thob par gyur to/_/srog chags brgyad khri bzhi stong ni chos rnams la chos kyi mig rdul med cing dri ma dang bral ba rnam par dag go_/dge slong brgyad stong ni len pa 
[\[116b.6\]]med par zag pa rnams las sems rnam par grol lo/_/stong gsum gyi stong chen po'i 'jig rten gyi khams 'di yang rnam pa drug tu rab tu g.yos te/_'jig rten gyi khams 'di thams cad snang ba chen pos khyab par gyur te/_steng gi bar snang las kyang me tog gi char mngon par bab bo/_/
[\[116b.7\]]ma bskyod par sil snyan dang rol mo'i sgra stong snyed rab tu grag par gyur te/_sil snyan dang rol mo'i sgra de dag las kyang gang gsang ba pa'i bdag po lag na rdo rjes bstan pa 'di nyan pa dang /_thos nas kyang 'dzin cing mos par byed pa dang /_'chang ba dang /_klog pa dang /_kun chub 
[\[117a\]]
[\[117a.1\]]par byed pa dang /_gzhan dag la yang rgya cher yang dag par rab tu ston pa'i sems can de dag ni byang chub kyi sems la rmongs pa med pa'i bsam pa dang ldan te/_dge ba'i rtsa ba chung ngu dang ldan ba ma yin no/_/de dag ni sangs rgyas mang po la bsnyen bkur byas par 
[\[117a.2\]]rig par bya ste/_dge ba'i rtsa ba bskyed pa/_bsod nams kyi tshogs kyis nye bar brtan pa'o/_/sems can de dag ni sems can thams cad la phan thogs par gyur pa yin te sems can de dag ni lung bstan pa'i sa thob par 'gyur ro zhes de lta bu'i sgra byung ngo /_/byang chub sems 
[\[117a.3\]]dpa'i sems kyi gsang ba'i le'u zhes bya ste gsum pa'o//_//de nas bcom ldan 'das kyis byang chub sems dpa' sems dpa' chen po zhi ba'i blo gros la bka' stsal pa/_zhi ba'i blo gros/_sil snyan dang /_rol mo'i sgra las 'di lta bu'i sgra byung ba khyod kyis thos 
[\[117a.4\]]sam/_gsol pa/_bcom ldan 'das thos lags te 'di lta bu'i sgra byung ba de su'i mthu lags/_bcom ldan 'das kyis bka' stsal pa/_zhi ba'i blo gros 'di ni 'jig rten gyi khams sprin ldan zhes bya ba na bcom ldan 'das de bzhin gshegs pa sprin dbyangs rgyal po zhes bya ba'i 
[\[117a.5\]]drung nas byang chub sems dpa' sems dpa' chen po sgra dbyangs bsgrags pa zhes bya ba nga la blta ba dang /_phyag bya ba dang /_mchod pa dang /_bsnyen bkur bya ba dang /_chos mnyan pa dang /_lag na rdo rjes bstan pa'i chos kyi rnam grangs 'di yang mnyan pa dang /_byang chub sems 
[\[117a.6\]]dpa' sems dpa' chen po phyogs bcu nas 'dus pa 'di dag la yang blta ba'i phyir 'jig rten gyi khams mi mjed 'dir 'ongs te/_zhi ba'i blo gros byang chub sems dpa' sgra dbyangs bsgrags pa zhes bya ba de lus mi snang bar steng gi bar snang la gnas nas nga dang chos kyi rnam grangs 'di la 
[\[117a.7\]]mchod pa'i phyir 'di lta bu'i me tog gi char mngon par 'bebs shing sil snyan dang rol mo'i sgra yang rab tu phyung nas sil snyan dang rol mo'i sgra de dag las sgra 'di lta bu byung ngo /_/bcom ldan 'das kyis gsung de skad bka' stsal nas/_ring po ma lon par de nas byang chub sems 
[\[117b\]]
[\[117b.1\]]dpa' sgra dbyangs bsgrags pa zhes bya ba bar snang de las babs nas bcom ldan 'das kyi zhabs gnyis la mgo bos phyag 'tshal te/_lan brgya stong bskor ba byas nas/_bcom ldan 'das kyi spyan sngar 'dug ste/_bcom ldan 'das la 'di skad ces gsol to/_/bcom ldan 'das 
[\[117b.2\]]de bzhin gshegs pa sprin dbyangs rgyal pos bcom ldan 'das la snyun gsol te/_gnod pa chung ngam/_nyam nga ba nyung ngam/_bskyod pa yang ngam/_stobs dang bde ba la reg par gnas sam/_zhes snyun gsol lo/_/yang bcom ldan 'das de 'di skad du/_'di lta 
[\[117b.3\]]ste sangs rgyas kyi mthus/_gsang ba pa'i bdag pos bstan pa chen po 'di bstan to zhes gsung ngo /_/bcom ldan 'das 'di 'dra ba'i spyod pas sangs rgyas kyi chos tshad ma mchis pa thob par rngo thog lags sam/_de nas bcom ldan 'das kyis byang chub sems dpa' sgra dbyangs 
[\[117b.4\]]bsgrags pa la 'di skad ces bka' stsal to/_/rigs kyi bu khyod legs par 'ongs so/_/khyod 'dir 'ongs pa legs so/_/khyod kyis de bzhin gshegs pa'i gsang ba bsam gyis mi khyab pa'i le'u gsang ba pa'i bdag po las thos par 'gyur ro/_/sgra dbyangs bsgrags pa 'ongs 
[\[117b.5\]]pa'i le'u zhes bya ste bzhi pa'o//_//de nas 'khor de las byang chub sems dpa' kha cig 'di snyam du sems te/_gsang ba pa'i bdag po 'dis dge ba'i rtsa ba gang du bskyed/_sangs rgyas bcom ldan 'das ji snyed cig la 'dis bsnyen bkur byas/_'dis 
[\[117b.6\]]smon lam ci 'dra ba zhig btab na gang gi phyir 'di 'dra ba'i spobs pa dang ldan par gyur snyam mo/_/de nas bcom ldan 'das kyis byang chub sems dpa' de dag gi sems kyi rtog pa thugs kyis mkhyen nas byang chub sems dpa' zhi ba'i blo gros la bka' stsal pa/_zhi ba'i blo gros sngon byung ba 'das 
[\[117b.7\]]pa'i dus na bskal pa grangs med pa'i yang ches grangs med pa/_rgya chen po tshad med pa bsam gyis mi khyab pa/_dpag tu med par gyur pa de'i tshe de'i dus na bskal pa mdzes par snang ba zhes bya ba la 'jig rten gyi khams rnam par brgyan pa zhes bya bar/_de bzhin gshegs pa dgra bcom pa yang 
[\[118a\]]
[\[118a.1\]]dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba bla na med pa lha dang mi rnams kyi ston pa/_sangs rgyas bcom ldan 'das yon tan mtha' yas rin chen sna tshogs bkod pa'i rgyal 
[\[118a.2\]]po zhes bya ba 'jig rten du byung ngo /_/zhi ba'i blo gros 'jig rten gyi khams rnam par brgyan pa de yang 'byor pa/_rgyas pa/_bde ba/_lo legs pa/_nyams dga' ba/_lha dang mi mang pos gang ba/_lag mthil ltar mnyam par gyur pa/_gseg ma dang gyo mo med pa/_rtswa dag der skyes pa 
[\[118a.3\]]yang 'jam pa gos ka tsa lin di ka ltar reg na bde ba/_rma bya'i mgrin pa ltar sngo zhing g.yung drung 'khyil bar g.yas su 'khyil pa/_kha dog dang ldan pa/_dri dang ldan pa/_yid du 'ong ba/_gom pa bor na sor bzhi thur du dma' ba/_rkang pa bteg na sor bzhi gyen du mtho ba/_ha cang yang mi 
[\[118a.4\]]grang /_ha cang yang mi tsha ba'i rlung chung ngu bsil ba/_'dod pa dang 'thun par ldang ba'o/_/sa chen po de yang bai dUr+ya sngon pos brgyan pa'o/_/sems can de rnams kyang rnam pa bzang zhing mkhas pa dang ldan par gyur te/_'dod chags dang /_zhe sdang dang /_gti mug chung ba/_nyon mongs pa 
[\[118a.5\]]thams cad chung ba/_legs par bshad pa'i don kun shes par byed nus pa'i mthu dang ldan pa sha stag go_/bcom ldan 'das yon tan mtha' yas rin chen sna tshogs bkod pa'i rgyal po de bzhin gshegs pa de'i nyan thos kyi dge slong gi dge 'dun ni khrag khrig phrag bcu gnyis yod do/_/
[\[118a.6\]]byang chub sems dpa'i dge 'dun ni bye ba phrag sum cu rtsa gnyis yod do/_/de'i sku tshe'i tshad ni lo bye ba phrag sum cu rtsa drug thub bo/_/mi rnams kyang dus ma yin par blo bur du 'chi ba med do/_/zhi ba'i blo gros de'i tshe de'i dus na rnam par brgyan pa'i 'jig rten gyi khams de na/_mdzes par 
[\[118a.7\]]snang ba zhes bya ba gling bzhi pa'i 'jig rten bar ma rab tu 'byor ba/_rgyas pa/_bde ba/_rab tu lo legs pa/_yangs shing tha gru che ba byung ste/_gling bzhi pa re re yang dpag tshad brgyad khri bzhi stong brgyad khri bzhi stong par gyur to/_/der grong khyer chen po yang bar bar na dpag tshad gcig 
[\[118b\]]
[\[118b.1\]]yod pa/_grong dang /_tshong 'dus dang /_ri khrod stong gis bskor ba byung ngo /_/zhi ba'i blo gros gling bzhi pa mdzes par snang ba de'i dbus na pho brang grong khyer rnam par dag pa can zhes bya ba yangs shing rgya che ba/_byang dang lhor ni dpag tshad drug cu rtsa bzhi/_shar dang nub tu ni 
[\[118b.2\]]dpag tshad bzhi bcu rtsa gnyis yod pa/_skyed mos tshal khris rab tu brgyan pa/_grong dang /_tshong 'dus dang /_ri khrod khris kun nas bskor ba yod do/_/zhi ba'i blo gros rgyal po'i pho brang rnam par dag pa can zhes bya ba der 'khor los sgyur ba'i rgyal po yul 'khor srung zhes bya ba rin 
[\[118b.3\]]po che sna bdun dang ldan pa/_gling bzhi la dbang ba/_sngon gyi rgyal ba la lhag par bya ba byas pa/_dge ba'i rtsa ba bskyed pa/_bsod nams kyi gzi brjid kyis gzi dang ldan pa/_bla na med pa yang dag par rdzogs pa'i byang chub las phyir mi ldog pa zhig byung ngo /_/zhi ba'i blo gros rgyal 
[\[118b.4\]]po yul 'khor srung gi grong khyer gyi dbus na khang pa rgya che zhing yangs pa chu zheng du dpag tshad bcu drug yod pa rin po che sna bdun gyi ra ba rim bdun dang /_rta babs dang /_dril bu g.yer ka'i dra ba rim bdun gyis kun nas bskor ba brtsigs so/_/ra ba'i nang na skyed mos tshal chen 
[\[118b.5\]]po bzhi byas te/_'di lta ste/_me tog sna tshogs zhes bya ba'i skyed mos tshal chen po dang /_yon tan gyis mngon par dga' ba zhes bya ba dang /_rma byas mngon par dga' ba zhes bya ba dang /_dus kyi bde ba zhes bya ba'o/_/rdzing khyon dpag tshad phyed pa rin po che'i kha khyer gyis 
[\[118b.6\]]bskor ba 'dzam bu chu bo'i gser gyi glegs ma'i 'bab stegs can/_gser gyi bye ma bdal ba/_yan lag brgyad dang ldan pa'i chus gang ba/_rin po che'i pad mas kun nas khebs pa/_ngang ba dang /_chu skyar dang /_bya gag dang /_ngur pa dag sgra 'byin pa bzhi byas te/_'di 
[\[118b.7\]]lta ste dga' ba zhes bya ba dang /_dga' mchog ces bya ba dang /_spos mchog ces bya ba dang /_chu rgyun rjes su 'bab pa zhes bya ba'o/_/zhi ba'i blo gros rgyal po yul 'khor srung gi btsun mo'i 'khor bdun 'bum yod de thams cad kyang mtshan dang ldan pa'i na chung bud med rin po che'i longs 
[\[119a\]]
[\[119a.1\]]spyod dang 'dra ba sha stag go_/de dag thams cad kyang bla na med pa yang dag par rdzogs pa'i byang chub tu yang dag par rab tu zhugs par gyur pa dag go_/de la bu stong du tshang ba yod de/_dpa' ba/_rtul phod pa/_yan lag mchog gi gzugs dang ldan pa/_pha rol gyi 
[\[119a.2\]]sde rab tu 'joms pa/_skyes bu chen po'i mtshan nyi shu rtsa brgyad kyis brgyan pa/_lhag pa'i bsam pas bla na med pa yang dag par rdzogs pa'i byang chub tu zhugs pa sha stag go_/zhi ba'i blo gros de'i tshe de'i dus na bcom ldan 'das yon tan mtha' yas rin chen sna tshogs bkod pa'i rgyal po de bzhin 
[\[119a.3\]]gshegs pa de rnam par dag pa dang ldan pa'i rgyal po'i pho brang 'khor du rten cing bzhugs te/_rgyal po dang /_rgyal po'i blon po chen po dang /_bram ze dang /_khyim bdag dang /_grong rdal ba dang /_yul 'khor gyi mis bsti stang byas/_bla mar byas/_ri mor byas/_mchod pa byas so/_/
[\[119a.4\]]zhi ba'i blo gros rgyal po yul 'khor srung gis bcom ldan 'das yon tan mtha' yas rin chen sna tshogs bkod pa'i rgyal po de bzhin gshegs pa de la dge slong gi dge 'dun dang thabs cig tu lo bye ba tshang bar yid du 'ong ba'i bza' ba dang /_btung ba dang /_na bza' dang /_gtsug lag khang 
[\[119a.5\]]dang /_'chag sa'i longs spyod kyis bsnyen bkur byas te/_dge slong re re la yang rim gro bya ba dang spyod pa'i phyir g.yog gsum gsum phul lo/_/zhi ba'i blo gros rgyal bu gzhon nu de dag kyang de bzhin gshegs pa la bsti stang bya ba dang /_mchod pa bya bar mos pa dang /_chos mnyan 
[\[119a.6\]]pa don du gnyer bas bag yod par gyur te/_'dod pa'i yon tan don du mi gnyer ro/_/de dag bag yod cing dam pa'i chos nyan pa dang /_sems kyis nges par sems pas ring po ma lon par mngon par shes pa lnga bskyed par gyur to/_/de dag bskyed nas steng gi bar snang las ngang pa'i rgyal po 
[\[119a.7\]]bzhin du skyed mos tshal nas skyed mos tshal dang /_grong khyer nas grong khyer dang /_tshong 'dus nas tshong 'dus dang /_gling bzhi pa'i 'jig rten gyi khams thams cad du mthar gyis rgyu zhing tshigs su bcad pa 'di dag smras so/_/sangs rgyas 'byung ba brgya lam rnyed par 'gyur/_/mir skye ba yang 
[\[119b\]]
[\[119b.1\]]shin tu dka' ba rnyed/_/grogs po gang dag dad dang chos mnyan pa/_/'di 'dra bskal pa brgyar yang rnyed par dka'/_/mi dbang rgyal po de ni da byung ste/_/rab tu zhi bar 'gro ba'i chos ston gyis/_/bde bar gshegs pa de yi drung du deng /_/chos thos nas ni bde 'gror 'gro bar gyis/_/
[\[119b.2\]]chos thos pas ni ngan 'gro rnam par spong /_/chos thos pas ni bzang 'gror 'gro bar 'gyur/_/chos thos pas ni nyon mongs rnams kyang zhi/_/bsil ba'i dngos po dam pa thob par 'gyur/_/de dag tshigs bcad 'di dag rab brjod pas/_/sa 'di rnam pa drug tu rab tu g.yos/_/lha 
[\[119b.3\]]rnams a la la zhes lan brgya smra/_/lha yi me tog yid 'ong char du bab/_/ston pa blta phyir gang dag bskul ba rnams/_/rkang gnyis mchog gi zhabs la phyag 'tshal nas/_/de dag thal sbyar gus bcas 'khod gyur pa/_/de dag bgrang bas dpag par mi nus so/_/rgyal bas 
[\[119b.4\]]de dag rnams kyi bsam mkhyen nas/_/de dang 'thun pa'i chos ni rab tu bshad/_/bde bar gshegs las chos thos bye ba phrag_/sum cu rtsa drug byang chub mchog la zhugs/_/bye ba brgya phrag gsum tshang mi nyung ba/_/de dag chos mchog mig ni rnam par dag_/srid par kun tu yid byung 
[\[119b.5\]]sems gyur nas/_/de dag der ni bstan 'dir rab tu byung /_/gzhan yang bye ba khrag khrig de nyid du/_/bslab pa bzung zhing de bzhin gso sbyong blangs/_/ston la mchod pa byas shing chos mnyan nas/_/de dag slar yang rang gi gnas su dong /_/zhi ba'i blo gros de ltar rgyal bu gzhon nu de dag gis 
[\[119b.6\]]pha yul 'khor srung la mchod pa'i las kyi phyir lha'i tsan dan sbrul gyi snying po'i khang pa brtsegs pa rgya che zhing yangs pa/_bkod pas legs par brgyan pa/_ba gam dang /_rnam par rgyal ba'i ba dan dang /_rta babs dang /_kha khyer gyis bskor ba zhig byas te 'dzam bu'i gling ril gyis kyang 
[\[119b.7\]]tsan dan sbrul gyi snying po srang phyed kyi rin du mi chog pa de lta bu'i tsan dan sbrul gyi snying po'i khang pa brtsegs pa rgya che zhing yangs pa/_chu zheng du dpag tshad bcu yod pa/_rnam par bkra ba/_blta na sdug pa/_ka ba bzhi zug pa/_cha mnyam pa/_shin tu rnam par phye ba zhig byas par gyur to/_/
[\[120a\]]
[\[120a.1\]]de nas rgyal po yul 'khor srung de nam bcom ldan 'das de la blta ba dang /_phyag bya ba dang /_mchod pa bya ba dang /_bsnyen bkur bya ba dang /_chos mnyan pa'i phyir 'gro bar 'dod pa de'i tshe pha rgyal po yul 'khor srung dang /_rgyal bu gzhon nu de rnams dang /_btsun 
[\[120a.2\]]mo'i 'khor dang /_g.yog dang bcas pa dang /_gnyen gyi 'khor dang bcas te khang pa brtsegs pa der zhugs nas/_pad ma bkod pa'i seng ge'i khri la 'dug ste/_bla mar bya ba chen po dang /_bsti stang dang /_ri mor bya ba dang /_me tog dang /_phreng ba dang /_spos dang /_byug pa dang /_
[\[120a.3\]]phye ma dang /_gos dang /_gdugs dang /_rgyal mtshan dang /_ba dan dang /_rnam par rgyal ba'i ba dan dang /_sil snyan dang /_pheg rdob pa dang /_rol mo'i sgra dbyangs len pa'i mchod pa dam pa dang chas nas khang pa brtsegs pa de rin po che'i dra bas rab tu g.yogs te/_thams cad 
[\[120a.4\]]dang lhan cig tu 'dus nas khang pa brtsegs pa de sprul te/_steng gi nam mkha' bar snang la ngang pa'i rgyal po ltar thogs pa med par bcom ldan 'das yon tan mtha' yas rin chen sna tshogs bkod pa'i rgyal po de bzhin gshegs pa ga la ba der dong nas phyin pa dang khang pa brtsegs pa de sa 
[\[120a.5\]]la bzhag ste/_bcom ldan 'das de'i zhabs gnyis la mgo bos phyag 'tshal nas dge slong gi dge 'dun la yang phyag 'tshal te/_lan bdun bskor ba byas nas phyogs gcig tu 'khod do/_/rgyal po yul 'khor srung gi btsun mo'i 'khor dang /_gnyen gyi 'khor kyang khang pa 
[\[120a.6\]]brtsegs pa de las babs nas bcom ldan 'das de'i zhabs gnyis dang /_dge slong gi dge 'dun la mgo bos phyag 'tshal te lan bdun bskor ba byas nas chos mnyan pa'i phyir bcom ldan 'das kyi spyan sngar btsun mo'i 'khor dang /_gnyen gyi 'khor du bcas te 'dug go_/
[\[120a.7\]]bam po gsum pa/_de nas bcom ldan 'das de bzhin gshegs pa yon tan mtha' yas rin chen sna tshogs bkod pa'i rgyal pos rgyal po yul 'khor srung chos mnyan pa'i phyir 'ongs par mkhyen nas chos kyi gtam gyis yang dag par bstan/_yang dag par 'dzin du 
[\[120b\]]
[\[120b.1\]]bcug_/yang dag par gzengs stod/_yang dag par dga' bar mdzad do/_/de la bcom ldan 'das de'i chos kyi gtam ni 'di yin te/_rgyal po chen po chos bzhi po 'di dag ni theg pa chen po la yang dag par zhugs pa rnams yongs su mi nyams shing khyad par du 'gro bar 
[\[120b.2\]]'gyur ba'o/_/bzhi gang zhe na/_rgyal po chen po dad pa ni yongs su mi nyams shing khyad par du 'gro bar 'gyur ba'o/_/dad pa de gang zhe na/_dad pa gang gis 'phags pa'i drung du nye bar 'gro ba dang bya ba ma yin pa mi byed pa'o/_/rgyal po chen po gus pa ni khyad par du 'gro bar 'gyur ba ste/_
[\[120b.3\]]gus pa gang gis 'phags pa rnams kyi legs par bshad pa rnams gus par nyan pa dang /_rnab blags te chos nyan pa'o/_/rgyal po chen po nga rgyal med pa ni khyad par du 'gro bar 'gyur ba ste/_nga rgyal med pa gang gis 'phags pa rnams la mngon par 'dud pa dang /_rab tu 'dud 
[\[120b.4\]]pa dang /_phyag 'tshal ba'o/_/rgyal po chen po brtson 'grus ni khyad par du 'gro bar 'gyur ba ste brtson 'grus gang gis lus yang ba dang /_sems yang ba 'thob pa dang /_bya ba thams cad kyang nyams 'og tu chud par byed pa ste/_rgyal po chen po chos bzhi po de dag ni theg pa 
[\[120b.5\]]chen po la yang dag par zhugs pa rnams yongs su mi nyams shing khyad par du 'gro bar 'gyur ba'o/_/rgyal po chen po chos bzhi po 'di dag ni theg pa chen po la yang dag par zhugs pa rnams 'gyod pa med pa dang /_bag yod pa yongs su rdzogs par 'gyur ba'o/_/bzhi gang zhe na/_
[\[120b.6\]]dbang po sdom pa dang /_'dod pa rnams la skyon du lta ba dang /_yongs su 'dzin pa thams cad la mi rtag pa'i 'du shes dang /_chos la nges par sems pa ni srog gi dbang po'i dam pa ste/_/rgyal po chen po chos bzhi po de dag ni theg pa chen po la yang dag par zhugs pa rnams 
[\[120b.7\]]'gyod pa med pa dang /_bag yod pa yongs su rdzogs par 'gyur ba'o/_/rgyal po chen po chos bzhi dang ldan na rgyal po la chos kyi rgyal po zhes bya ste/_bzhi gang zhe na/_byang chub kyi sems rjes su mi gtong ba dang /_gzhan dag kyang byang chub la yang dag par 'dzud pa dang 
[\[121a\]]
[\[121a.1\]]dge ba'i rtsa ba thams cad byang chub tu sngo ba dang /_sangs rgyas kyi che ba nyid mthong ngam thos na sangs rgyas kyi che ba nyid la mos pa ma gtogs par lha dang /_mi dang /_nyan thos dang /_rang sangs rgyas thams cad kyi che ba nyid la mngon par dga' ba ma yin pa 
[\[121a.2\]]ste/_rgyal po chen po chos bzhi po de dag dang ldan na rgyal po la chos kyi rgyal po zhes bya'o/_/rgyal po chen po de lta bas na khyod rtag par bag yod par bya ba dang /_dad pa dang dang ba mang ba dang /_chos don du gnyer ba dang /_chos kyi kun dga' la dga' ba dang mos par bya'o/_/
[\[121a.3\]]khyod chos yongs su btsal ba la brtson pa dang /_chos 'dod par bya'i yul la chags par mi bya'o/_/de ci'i phyir zhe na/_rgyal po chen po 'dod pa rnams la chog pa med pa'i phyir te/_gang dag 'phags pa'i shes rab kyis ngoms pa de dag ni ngoms pa'o/_/rgyal po chen po 
[\[121a.4\]]mi rnams kyi srog ni thung ba tshe'i tshad kyang thung ba ste/_tshe rabs 'pho bar 'gro ba yin gyis/_khyod 'jig rten pha rol la 'jigs par blta bar bya'o/_/rgyal po chen po khyod kyis gang de bzhin gshegs pa la mchod pa dang /_rim gro byas pa'i dge ba'i rtsa ba de khyod kyis yongs su bsngo 
[\[121a.5\]]ba bzhis yongs su bsngo bar bya'o/_/bzhi gang zhe na/_longs spyod mi zad pa dang /_chos mi zad pa dang /_spobs pa mi zad pa dang /_ye shes mi zad pa ste bzhi po de dag go_/gzhan yang bzhi ste/_bzhi gang zhe na/_tshul khrims kyi tshogs kyis lus yongs su dag pa dang /_thos pa'i 
[\[121a.6\]]tshogs kyis ngag yongs su dag pa dang /_shes rab kyi tshogs kyis sems yongs su dag pa dang /_ye shes kyi tshogs kyis shes rab yongs su dag pa ste bzhi po de dag go_/gzhan yang bzhi ste/_/bzhi gang zhe na/_sems can yongs su smin par byed pas thabs yongs su rdzogs pa dang /_
[\[121a.7\]]bdud tshar gcod pas shes rab yongs su rdzogs pa dang /_ji skad smras pa de bzhin byed pas smon lam yongs su rdzogs pa dang /_sangs rgyas mthong ba dang phrad pas sangs rgyas kyi chos thams cad yongs su rdzogs pa'o/_/de nas bcom ldan 'das kyis rgyal po yul 'khor srung la 
[\[121b\]]
[\[121b.1\]]chos kyi gtam des yang dag par bstan/_yang dag par 'dzin du bcug_/yang dag par gzengs stod/_yang dag par dga' bar mdzad pas tshim zhing mgu la yi rangs te/_rab tu dga' nas dga' ba dang /_yid bde ba skyes te/_rin thang med pa'i mu tig gi do shal gyis de 
[\[121b.2\]]bzhin gshegs pa la mchod pa byas so/_/yongs su longs spyad par bya ba'i phyir rgyal srid thams cad kyang bcom ldan 'das de la phul lo/_/ji srid 'tsho'i bar du lnga pa tshangs par spyod pa dang /_bslab pa'i gzhi rnams mnos so/_/btsun mo'i 'khor de thams cad kyang bla na med 
[\[121b.3\]]pa yang dag par rdzogs pa'i byang chub tu sems bskyed par gyur to/_/lnga pa tshangs par spyod pa dang /_bslab pa'i gzhi rnams kyang mnos so/_/rgyal po'i btsun mo'i 'khor kyang bcom ldan 'das las chos kyi gtam thos nas tshim zhing mgu la yi rangs te/_rab tu dga' nas 
[\[121b.4\]]dga' ba dang /_yid bde ba skyes te/_gos dang rgyan ci thogs pa rnams bcom ldan 'das kyi sku la mngon par gsol bar gyur to/_/mngon par gsol nas kyang ji srid 'tsho'i bar du lnga pa tshangs par spyod pa dang bslab pa'i gzhi rnams mnos so/_/zhi ba'i blo gros de ltar rgyal po 
[\[121b.5\]]yul 'khor srung chos kyi rnyed pa phun sum tshogs pas rnyed pa chen po dang ldan nas btsun mo'i 'khor dang bcas/_gnyen gyi 'khor dang bcas shing 'khor dang bcas te/_bcom ldan 'das de'i zhabs gnyis dang /_dge slong gi dge 'dun gyi rkang pa la mgo bos phyag 'tshal nas lan 
[\[121b.6\]]gsum bskor ba byas te/_steng gi bar snang gi nam mkha' las khang pa brtsegs pa de nyid nas rgyal po'i pho brang rnam par dag pa can du slar 'khor nas rang gi khyim du phyin to/_/zhi ba'i blo gros de nas rgyal po yul 'khor srung dus gzhan zhig na zla ba nya ba'i tshe me tog sna tshogs zhes 
[\[121b.7\]]bya ba'i skyed mos tshal gyi sa bzang po blta ba'i phyir song nas/_de skyed mos tshal chen po de na gnas shing sil snyan dang /_pheg rdob pa dang /_rol mo'i sgra rab tu len pa dang /_rtse ba'i dam pas rtse dga' zhing dga' mgur spyod do/_/chung ma dam pa ma smad pa zhes bya ba dang /_dpe 
[\[122a\]]
[\[122a.1\]]med ma zhes bya ba de gnyis rdzing dga' ba zhes bya bar khrus byas te spos chus gos brlan nas seng ge'i khri pad ma'i 'byung gnas bzang po la 'dug go_/de gnyis der 'dug pa'i pang pa nas rgyal bu gzhon nu gzugs bzang ba/_mdzes pa/_blta na sdug pa/_kha dog 
[\[122a.2\]]bzang po rgyas pa/_mchog dang ldan pa gnyis skyil mo krung bcas par rdzus te byung ngo /_/de nas skad cig de nyid la steng gi bar snang las lha rnams kyis kye ma khye'u 'di ni chos sems pa'o/_/kye ma khye'u 'di ni chos kyi blo gros so zhes sgra byung ngo /_/zhi ba'i blo gros de ltar 'jig rten du khye'u 
[\[122a.3\]]de gnyis chos sems pa dang /_chos kyi blo gros zhes bya ba'i ming du gyur to/_/de la khye'u chos sems pa ni btsun mo ma smad pa'i pang pa nas byung ngo /_/chos kyi blo gros ni btsun mo dpe med ma'i bang pa nas byung ngo /_/khye'u de gnyis byung ma thag tu skyil mo krung ma nyams par gnyis kas 
[\[122a.4\]]tshigs su bcad pa 'di dag smras so/_/gang dag byang chub tu ni sems skyed cing /_/'jig rten mgon po yul du byung ba la/_/rab tu dang ba'i sems kyis phyag 'tshal ba/_/de dag rnyed pa rab rnyed grogs po dag_/gang zhig byang chub sems ni ma brjed pa/_/de ni srid pa'i rgya mtsho'i 
[\[122a.5\]]gting nas phyin/_/'khor ba'i 'khor lo las ni yid kyang log_/sems can rgya chen rnams kyis legs par gzung /_/steng gi phyogs na yan lag ma smad pa/_/'dren pa mtshan ni dus dpog rgyal po ste/_/de nas bdag cag chos don gnyer ba dang /_/'jig mgon yon tan 'byung gnas 
[\[122a.6\]]blta phyir mchis/_/khye'u de gnyis kyis skyil mo krung bshig nas/_/de yi tshe nam yi pang nas babs/_/yul 'khor srung po ga lar de gnyis dong /_/rkang par phyag 'tshal thal mo sbyar te 'dug_/yab cig bdag cag mchi ba gsan du gsol/_/bskal ba bye bar chos rnyed rab tu 
[\[122a.7\]]dka'/_/de rnyed nas ni byang chub ma thob par/_/mkhas pa dag ni gzhar yang mi gtong ngo /_/sangs rgyas 'byung ba rtag tu rab rnyed dka'/_/pha ma dag ni chos la gnas pa dang /_/dal ba 'byor dang chos 'dod grogs po dang /_/'thun par gnas dang bstan la dad rab dkon/_/
[\[122b\]]
[\[122b.1\]]'dun dang brtson 'grus de bzhin bag yod dang /_/rab tu byung thob rtag tu shes bzhin can/_/phan pa'i dngos dang mnyen dang ma khengs dang /_/ngo tsha khrel yod thos dang tshul khrims bzang /_/zhi dul srog chags rnams la snying rje byams/_/zab mo'i chos la chos kyi bzod ldan dang /_/
[\[122b.2\]]brtson 'grus mthu dang sems ni ma zhum dang /_/bsdu bas sems can yongs su smin byed dang /_/sems las rung zhing dben par gnas pa dang /_/lus dang de bzhin srog la mi lta dang /_/mgo dang gos la 'bar ltar chos sems pa/_/de dag sangs rgyas yon tan de 'dra 'thob/_/
[\[122b.3\]]bdag cag chos mchog gang dag rab brjod pa/_/chos mchog de dag yab gcig rab rnyed dka'/_/chos rnams de dag don du bdag cag lhags/_/nga ni rgyal ba'i drung du bzhud par bgyi/_/dkar po'i chos rnams kyis ni yongs zin cing /_/skad cig gis ni mngon shes lnga 
[\[122b.4\]]thob pa/_/rjes su dran pa sgom zhing ye shes can/_/byang chub sems dpa' mkhas pa de gnyis dong /_/rgyal po bu dang bcas shing bud med bcas/_/byang chub sems dpa' mngon shes thob mkhas gnyis/_/ston pa yon tan rgyal mchog ga la bar/_/nam mkha' las ni 
[\[122b.5\]]der yang mngon du dong /_/de bzhin gshegs pa'i zhabs la phyag 'tshal te/_/thams cad 'dus nas gus dang bcas par gnas/_/de nas rgyal sras chos kyi blo gros smras/_/byang chub lam de bdag cag bshad du gsol/_/rgyal bas de dag rnams kyi bsam mkhyen nas/_/
[\[122b.6\]]zab mo'i chos kyi gtam ni rab gsungs pa/_/chos rnams 'di dag brten nas byung ba ste/_/bdag po med cing byed pa po dang bral/_/nam yang stong zhing phyi rol rgyu ba med/_/chos rnams 'di dag gsog dang gsob yin te/_/lta dang bya ba dag cing g.yo ba med/_/nam mkha' lta 
[\[122b.7\]]bur rtag tu gzung du med/_/bde bar gshegs pas chos gtam rnam dag pa/_/rnam pa mang po de dag rnams la bshad/_/bye ba phrag gsum khrag khrig bdun cu drug_/mi skye bzod pa rjes su thob par gyur/_/zhi ba'i blo gros de ltar bcom ldan 'das de la rgyal po yul 
[\[123a\]]
[\[123a.1\]]'khor srung gis zhag bdun gyi bar du mchod pa byas nas btsun mo'i 'khor dang bcas/_gnyen gyi 'khor dang bcas te skad cig thang cig yud tsam de la rang gi khyim du slar phyin to/_/zhi ba'i blo gros de nas rgyal po yul 'khor srung gcig pu dben par song ste/_
[\[123a.2\]]bkod pa chen po'i khang pa brtsegs par seng ge'i khri pad ma'i 'byung gnas bzang po la 'dug nas nang du yang dag par bzhag cing 'di snyam du sems te/_bdag gi gzhon nu 'di dag thams cad ni bla na med pa yang dag par rdzogs pa'i byang chub la yang dag par zhugs pa sha stag na/_
[\[123a.3\]]gzhon nu 'di dag thams cad kyi nang na gang thog mar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba bdag gis brtag go snyam mo/_/de nas rgyal po yul 'khor srung gis de'i mod la rin po che sna bdun gyi bum pa byed du bcug ste/_
[\[123a.4\]]byi dor legs par byas shing legs par zin par byas nas gzhon nu de dag thams cad kyi ming bris te bum pa de'i nang du bcug nas rin po che sna bdun gyi pad ma sna tshogs blta na sdug pa byas nas pad ma de'i steng du bum pa de bzhag ste/_zhag bdun du lha'i mchod pa me tog thams cad dang /_
[\[123a.5\]]spos thams cad dang /_phye ma thams cad dang /_bdug pa thams cad dang /_byug pa thams cad dang /_rol mo'i sil snyan thams cad kyis mchod do/_/ming de dag mchod pa'i tshe na lha'i bu khri mchod pa'i las kyi phyir brtson par gyur to/_/zhag bdun du mchod pa byas nas btsun mo'i 
[\[123a.6\]]'khor dang /_de'i bu stong dang /_gzhon nu de gnyis kyi mdun du thams cad gser las byas pa'i khri'u bzang po'i steng du bum pa de bzhag nas nang gi mis bum pa de'i nang nas ming de rnams phyung ngo /_/zhi ba'i blo gros de'i tshe thams cad kyi thog mar rgyal bu gzhon nu rnam par dag pa'i blo 
[\[123a.7\]]gros zhes bya ba de'i ming byung bar gyur to/_/ming de byung ma thag tu skad cig de nyid las chen po 'di rnam pa drug tu g.yos so/_/btsun mo'i 'khor thams cad kyi bang na sil snyan yod pa de dag kyang ma dkrol bar bye ba phrag du ma'i sgra byung ngo /_/zhi ba'i blo gros 'di ji snyam du sems/_
[\[123b\]]
[\[123b.1\]]zhi ba'i blo gros de'i tshe de'i dus na thams cad kyi thog mar ming byung ba rgyal bu gzhon nu rnam par dag pa'i blo gros zhes bya bar gyur pa de gzhan yin par de ltar mi blta'o/_/de ci'i phyir zhe na/_de bzhin gshegs pa 'khor ba 'jig de de'i tshe de'i dus na rgyal bu gzhon nu rnam 
[\[123b.2\]]par dag pa'i blo gros zhes bya bar gyur to/_/de'i 'og tu rgyal bu gzhon nu rnam par rgyal ba'i sde zhes bya ba de'i ming byung ste/_bcom ldan 'das gser thub de de'i tshe de'i dus na rgyal bu gzhon nu rnam par rgyal ba'i sde zhes bya bar gyur to/_/de'i 'og tu rgyal bu gzhon nu dbang 
[\[123b.3\]]po zhi ba zhes bya ba de'i ming byung ste/_bcom ldan 'das 'od srung de de'i tshe de'i dus na rgyal bu gzhon nu dbang po zhi ba zhes bya bar gyur to/_/de'i 'og tu rgyal bu gzhon nu don thams cad grub pa zhes bya ba de'i ming byung ngo /_/de ni nga yin te de'i tshe de'i dus na rgyal bu gzhon nu don thams cad grub 
[\[123b.4\]]pa zhes bya bar gyur to/_/de'i 'og tu rgyal bu gzhon nu ska rags can zhes bya ba'i ming byung bar gyur te/_de ni byams pa zhes bya ba'i de bzhin gshegs par 'gyur ro/_/de'i 'og tu rgyal bu gzhon nu mchog gi blo gros zhes bya ba de'i ming byung ste/_de ni seng ge zhes bya ba'i de bzhin 
[\[123b.5\]]gshegs par 'gyur ro/_/de'i 'og tu rgyal bu gzhon nu glog gi lha zhes bya ba de'i ming byung ste/_de ni tog ces bya ba'i de bzhin gshegs par 'gyur ro/_/de'i 'og tu rgyal bu gzhon nu bzang po'i rgyal po zhes bya ba'i ming byung ste/_de ni me tog dam pa zhes bya ba'i de bzhin gshegs par 'gyur 
[\[123b.6\]]ro/_/de'i 'og tu rgyal bu gzhon nu 'od kyi dpal zhes bya ba'i ming byung ste/_de ni me tog ces bya ba'i de bzhin gshegs par 'gyur ro/_/de'i 'og tu rgyal bu gzhon nu rnam par snang ba'i pad ma zhes bya ba'i ming byung ste/_de ni skar ma rgyal zhes bya ba'i de bzhin gshegs par 'gyur ro/_/
[\[123b.7\]]de'i 'og tu rgyal bu gzhon nu dri ma med pa'i 'od ces bya ba'i ming byung ste/_de ni spyan legs pa zhes bya ba'i de bzhin gshegs par 'gyur ro/_/de'i 'og tu rgyal bu gzhon nu rdul med ces bya ba'i ming byung ste/_de ni lag [{]bzangs [,]bzang [}]zhes bya ba'i de bzhin gshegs par 'gyur ro/_/de'i 'og tu 
[\[124a\]]
[\[124a.1\]]rgyal bu gzhon nu blo gros rgyal po zhes bya ba'i ming byung ste/_de ni 'od ces bya ba'i de bzhin gshegs par 'gyur ro/_/de'i 'og tu rgyal bu gzhon nu dge ba bkod pa'i rgyal po zhes bya ba'i ming byung ste/_de ni skar ma la dga' ba zhes bya ba'i de bzhin gshegs par 'gyur ro/_/
[\[124a.2\]]de'i 'og tu rgyal bu gzhon nu phyogs 'byor pa zhes bya ba'i ming byung ste/_de ni mngon 'phags gshegs pa zhes bya ba'i de bzhin gshegs par 'gyur ro/_/de'i 'og tu rgyal bu gzhon nu rnam par dag pa bkod pa'i rgyal po zhes bya ba'i ming byung ste/_de ni yon tan gyi mchog mnga' ba zhes bya 
[\[124a.3\]]ba'i de bzhin gshegs par 'gyur ro/_/de'i 'og tu rgyal bu gzhon nu dpal sbas zhes bya ba'i ming byung ste/_de ni nor dpal zhes bya ba'i de bzhin gshegs par 'gyur ro/_/de'i 'og tu rgyal bu gzhon nu lus shin tu rnam par 'byed pa zhes bya ba'i ming byung ste/_de ni ye shes 'byung 
[\[124a.4\]]gnas zhes bya ba'i de bzhin gshegs par 'gyur ro/_/de'i 'og tu rgyal bu gzhon nu drag shul can zhes bya ba'i ming byung ste/_de ni rin po che 'byung gnas zhes bya ba'i de bzhin gshegs par 'gyur ro/_/de'i 'og tu rgyal bu gzhon nu rin chen grags pa zhes bya ba'i ming byung ste/_de ni 
[\[124a.5\]]kun tu snang ba zhes bya ba'i de bzhin gshegs par 'gyur ro/_/de bzhin du rgya cher bya ste/_zhi ba'i blo gros de ltar bu stong yod pa de'i nang nas gcig bzhag ste/_rgyal bu gzhon nu cod pan brgyan pa zhes bya ba'i ming gi bar du 'byung ngo /_/de ni yon tan mtha' yas grags pa zhes bya ba'i de 
[\[124a.6\]]bzhin gshegs par 'gyur ro/_/zhi ba'i blo gros de'i tshe rgyal bu gzhon nu thams cad kyi tha chung sa blo gros mtha' yas zhes bya ba de'i ming byung bar gyur pa dang snag gi gnyen mtshams thams cad dang /_spun rnams na re/_gang gi tshe bdag cag thams cad kyis sems can thams cad yongs su smin 
[\[124a.7\]]par byas shing sangs rgyas kyi bya ba thams cad byas pa de'i 'og tu khyod kyis ci zhig byar yod ces dpyas pa dang /_blo gros mtha' yas kyis smras pa/_sangs rgyas chos rnams 'di dag nam mkha' mtshungs shing 'dra/_/bdag gi yid la sems can zad pa med snyam bgyid/_/
[\[124b\]]
[\[124b.1\]]tshul khrims kyis ni bdag gi smon lam 'dir dag 'gyur/_/bdag gi smon lam ci 'dra thams cad 'dir gson cig_/khyed kyi tshe tshad ji tsam pa dag bsdoms pa dang /_/tshogs kyi rgyal po ji snyed de dag kun bsdoms pa/_/thams cad bsdoms pa de snyed bdag gi tsher 
[\[124b.2\]]'gyur te/_/bdag gi dge slong tshogs kyang de kun ma lus snyed/_/de yis tshigs su bcad pa de ni smras ma thag_/de yi tshe na legs zhes lha yis sgra phyung ste/_/sems can dag pa khyod kyis bsam pa rdzogs gyur cig_/khyod kyis ji ltar bsams bzhin sems can don mdzod 
[\[124b.3\]]cig_/zhi ba'i blo gros de ltar rgyal bu gzhon nu thams cad kyi tha [{]chungs su [,]chung du [}]gyur pa blo gros mtha' yas zhes bya ba de ni bskal pa bzang po 'di la de bzhin gshegs pa tham pa mos pa zhes bya bar 'gyur te/_zhi ba'i blo gros bskal pa bzang po'i de bzhin gshegs pa de dag thams cad 
[\[124b.4\]]kyi tshe'i tshad ji tsam pa dang /_nyan thos kyi dge 'dun ji snyed par 'gyur ba de bzhin gshegs pa mos pa de'i tshe'i tshad kyang de srid du 'gyur/_nyan thos kyi dge 'dun yang de snyed du 'gyur ro/_/bdag de ltar mos pas na de'i phyir mos pa zhes bya'o/_/zhi ba'i blo gros 'di ltar 
[\[124b.5\]]sangs rgyas stong du gcig gis ma tshang ba dag sangs rgyas kyi mdzad pa ji snyed mdzad pa de snyed de bzhin gshegs pa mos pas byed par 'gyur bas thabs mkhas pa'i tshul khrims phun sum tshogs pa'i rgyu 'thun pa/_smon lam yongs su rdzogs pa'i khyad par la ltos/_zhi ba'i blo gros de 
[\[124b.6\]]nas gzhon nu stong po de dag gis byang chub sems dpa' gzhon nu chos sems pa dang /_chos kyi blo gros dang de gnyis la 'di skad ces smras so/_/rigs kyi bu khyed gnyis kyis smon lam ji lta bu zhig btab/_chos sems pas smras pa/_grogs po dag bdag ni khyed thams cad 
[\[124b.7\]]kyi lag na rdo rjer gyur te/_nang na spyod cing de bzhin gshegs pa'i gsang ba thams cad las phyi rol du ma gyur la phyi nang gi sangs rgyas kyi chos thams cad nyan pa dang /_mos pa dang /_rtogs pa de ltar bdag smon lam 'debs so/_/chos kyi blo gros kyis smras pa/_snag 
[\[125a\]]
[\[125a.1\]]gi gnyen mtshams dag bgres rabs dag bdag ni khyed rnams thams cad kyis byang chub thob pa na chos kyi 'khor lo bskor bar bskul te/_bdag gis bskul bas khyed thams cad kyis chos kyi 'khor lo skor bar gyur cig ces smon lam 'di ltar 'debs so/_/zhi ba'i blo gros de 
[\[125a.2\]]gnyis kyang smon lam ji ltar btab pa bzhin du bcom ldan 'das des lung bstan par gyur to/_/zhi ba'i blo gros de'i tshe de'i dus na 'khor los sgyur ba'i rgyal po yul 'khor srung zhes bya bar gyur pa de khyod kyis gzhan yin par de ltar mi blta'o/_/de ci'i phyir zhe na/_bcom ldan 
[\[125a.3\]]'das mar me mdzad de de'i tshe de'i dus na 'khor los sgyur ba'i rgyal po yul 'khor srung zhes bya bar gyur to/_/de'i bu gzhon nu stong yod pa de dag ni bskal pa bzang po'i de bzhin gshegs pa sha stag go_/de bzhin gshegs pa 'khor ba 'jig nas bzung ste/_de bzhin gshegs 
[\[125a.4\]]pa mos pa zhes bya ba'i bar dag de'i tshe de'i dus na rgyal bu gzhon nur gyur to/_/zhi ba'i bla gros btsun mo ma smad pa zhes bya ba'i pang pa nas rdzus te byung ba khye'u chos sems pa zhes bya bar gyur pa de ni gsang ba pa'i bdag po lag na rdo rje 'di yin te/_de'i tshe de'i dus na khye'u chos sems pa zhes 
[\[125a.5\]]bya bar gyur to/_/zhi ba'i blo gros btsun mo dpe med ma zhes bya ba'i pang pa nas rdzus te byung ba khye'u chos kyi blo gros zhes bya ba de ni tshangs pa gtsug pud can 'di yin te/_de'i tshe de'i dus na khye'u chos kyi blo gros zhes bya bar gyur to/_/zhi ba'i blo gros rgyal po yul 'khor srung gi btsun mo'i 
[\[125a.6\]]'khor du gyur pa gang yin pa de dag ni 'khor 'dir 'dus pa'i byang chub sems dpa' rnams yin no/_/rgyal bu gzhon nu de rnams kyis sems can gang dag bla na med pa yang dag par rdzogs pa'i byang chub tu yongs su smin par byas pa/_theg pa chen po la yang dag par zhugs pa de 
[\[125a.7\]]dag thams cad ni bskal pa bzang po 'di nyid la mthar gyis lung bstan pa thob par 'gyur ro/_/zhi ba'i blo gros 'di ltar skyes bu dam pa de dag gi bsam pa thams cad 'byor pas/_dge ba'i rtsa ba'i rgyu las byung ba'i sems bskyed pa chud mi za ba rten cing 'brel bar 'byung ba'i mi 
[\[125b\]]
[\[125b.1\]]'gal ba la la ltos/_yul 'khor srung gi sngon gyi tshul gyi le'u ste lnga pa'o//_//zhi ba'i blo gros de lta bas na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa rnams 
[\[125b.2\]]kyang sems can chen po de dag gi rjes su bslab par bya'o/_/tshig lhur blang bar mi bya'i byang chub kyi lam la mngon par brtson par bsgrub pa snying por bya'o/_/de la byang chub kyi lam gang zhe na/_'di lta ste/_byams pa'i rjes su 'brang ba'i sems bskyed pas sems can thams 
[\[125b.3\]]cad la khong khro ba med pa dang /_pha rol tu phyin pa rnams la brtson pa dang /_bsdu ba'i dngos po'i rjes su 'brang ba dang /_tshangs pa'i gnas pa bzhi sgrub pa dang /_byang chub kyi phyogs kyi chos rnams la mngon par brtson pa dang /_mngon par shes pa yongs su sbyang ba yongs su 
[\[125b.4\]]bkang ba dang /_thabs la mkhas pas mngon par bsgrubs pa'i dge ba'i chos thams cad kyi tshogs sogs pa ste/_'di ni byang chub kyi lam zhes bya'o/_/zhi ba'i blo gros gzhan yang byang chub kyi lam ni 'di lta ste/_dad pa dang /_bsam pa dang /_lhag pa'i bsam pa yongs 
[\[125b.5\]]su dag pa dang /_drang ba nyid dang /_g.yo med pa nyid dang /_yangs pa nyid dang /_sgrib pa med pa nyid dang /_mnyam pa nyid dang /_sems snyoms pa nyid dang /_mi 'jigs pa nyid dang /_sdig pa thams cad mi byed pa nyid yin no/_/lam de ni sbyin pa'i pha rol tu phyin pas 'byor pa'o/_/
[\[125b.6\]]lam de ni tshul khrims kyi pha rol tu phyin pas bde bar 'gro ba'o/_/lam de ni bzod pa'i pha rol tu phyin pas gnod pa med pa'o/_/lam de ni brtson 'grus kyi pha rol tu phyin pas rgyun chad pa med pa'o/_/lam de ni bsam gtan gyi pha rol tu phyin pas mi 'khrugs pa'o/_/lam de ni 
[\[125b.7\]]shes rab kyi pha rol tu phyin pas legs par rtogs pa'o/_/lam de ni byams pa chen pos 'byung ba shes pa'i rjes su song ba'o/_/lam de ni snying rje chen pos phyir mi ldog pa'o/_/lam de ni dga' ba chen pos mchog tu dga' bar byed pa'o/_/lam de ni btang snyoms chen pos snying 
[\[126a\]]
[\[126a.1\]]po'i rjes su song ba'o/_/lam de ni 'dod pa la 'dod chags dang /_gnod sems dang /_'tshe ba'i rnam par rtog pa dang bral bas sdong dum dang /_tsher ma med pa'o/_/lam de ni zhe 'gras pa'i sems med pas bde bar 'gro ba'o/_/lam de ni gzugs dang /_
[\[126a.2\]]sgra dang /_dri dang /_ro dang /_reg pa dang bral bas g.yon can dang bral ba'o/_/lam de ni phung po dang /_khams dang /_skye mched la legs par brtags pas phyir rgol ba dang bral ba'o/_/lam de ni nyon mongs pa thams cad dang bral bas bdud phyir rgol ba bcom pa'o/_/
[\[126a.3\]]lam de ni nyan thos dang /_rang sangs rgyas kyi yid la byed pa dang bral bas sems rlabs po cher 'gro ba'o/_/lam de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis zhugs pa'o/_/lam de ni rnam pa thams cad mkhyen pa'i rin po che 
[\[126a.4\]]dang 'thun pas rin po che chen po sgrub pa'o/_/lam de ni chags pa med pa'i ye shes kyi snang bas rtag tu gsal ba'o/_/lam de ni dge ba'i bshes gnyen gyis legs par yongs su zin pas dge ba ston pa'o/_/lam de ni rjes su chags pa dang /_khong khro ba med pas mthon dman 
[\[126a.5\]]med pa'o/_/lam de ni gnod sems dang /_tha ba dang /_khro ba med pas rdul dang bral ba'o/_/lam de ni mi dge ba'i chos thams cad dang bral bas bde 'gror 'gro ba'o/_/lam de ni mya ngan las 'das pa'i mthar 'gro bas bde ba'i phyogs su 'gro ba'o/_/zhi ba'i blo gros de ltar 
[\[126a.6\]]na gang la nyan thos dang rang sangs rgyas thams cad kyi 'gro ba med pa dang /_lam ma yin pa de 'dra ba de ni byang chub sems dpa'i lam ste/_lam de la gnas na byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya'o/_/byang chub kyi 
[\[126a.7\]]lam gyi le'u ste drug pa'o//_//de nas byang chub sems dpa' zhi ba'i blo gros kyis gsang ba pa'i bdag po lag na rdo rje la 'di skad ces smras so/_/gsang ba pa'i bdag po de bzhin gshegs pa'i gsang ba ci 'dra/_de bzhin gshegs pa'i gsang ba pa'i phyogs 
[\[126b\]]
[\[126b.1\]]tsam zhig la khyod spobs par gyis shig_/de skad ces smras pa dang /_gsang ba pa'i bdag po lag na rdo rjes byang chub sems dpa' zhi ba'i blo gros la 'di skad ces smras so/_/sangs rgyas kyi mthu dang /_sangs rgyas kyi byin gyi rlabs kyis bstan gyis rigs kyi bu nyon cig_/zhi ba'i 
[\[126b.2\]]blo gros gsum po 'di dag ni de bzhin gshegs pa'i gsang ba'o/_/gsum gang zhe na 'di lta ste/_sku'i gsang ba dang /_gsung gi gsang ba dang /_thugs kyi gsang ba'o/_/zhi ba'i blo gros de la de bzhin gshegs pa'i sku'i gsang ba gang zhe na/_zhi ba'i blo gros 'di la de bzhin gshegs 
[\[126b.3\]]pa ni mi dgongs shing rab tu mi rtog par spyod lam thams cad kyang kun du ston te/_rigs kyi bu de la lha dang mi kha cig 'dug pa gtso bor byed pa de dag gis ni de bzhin gshegs pa bzhugs par mthong ngo /_/lha dang mi kha cig 'chag pa gtso bor byed pa de dag gis ni de bzhin gshegs 
[\[126b.4\]]pa 'chag par mthong ngo /_/lha dang mi kha cig 'greng ba gtso bor byed pa de dag gis ni de bzhin gshegs pa 'greng bar mthong ngo /_/lha dang mi kha cig nyal ba gtso bor byed pa de dag gis ni de bzhin gshegs pa mnal bar mthong ngo /_/lha dang mi kha cig chos ston pa gtso bor 
[\[126b.5\]]byed pa de dag gis ni de bzhin gshegs pa chos ston par mthong ngo /_/lha dang mi kha cig mi smra ba gtso bor byed pa de dag gis ni de bzhin gshegs pa mi gsung bar gyur par mthong ngo /_/lha dang mi kha cig bsam gtan gtso bor byed pa de dag gis ni de bzhin gshegs pa 
[\[126b.6\]]bsam gtan la snyoms par zhugs par mthong ngo /_/lha dang mi kha cig langs pa gtso bor byed pa de dag gis ni de bzhin gshegs pa bzhengs par mthong ngo /_/lha dang mi kha cig mig mi 'dzums par lta ba gtso bor byed pa de dag gis ni de bzhin spyan mi 'dzums par 
[\[126b.7\]]gzigs par mthong ngo /_/lha dang mi kha cig 'dzum pa byed pa gtso bor 'dzin pa de dag gis ni de bzhin gshegs pa 'dzum pa mdzad par mthong ngo /_/lha dang mi kha cig mdog gser gyi kha dog lta bu gtso bor byed pa de dag gis ni de bzhin gshegs pa sku mdog gser gyi kha dog lta 
[\[127a\]]
[\[127a.1\]]bur mthong ngo /_/de bzhin du la las ni dngul gyi mdog tu mthong ngo /_/de bzhin du shel gyi mdog dang /_bai dUr+ya'i mdog dang /_rdo'i snying po'i mdog dang /_spug gi mdog dang /_mu tig dmar po'i mdog dang /_mu tig dkar po'i mdog dang /_mdog dmar po 
[\[127a.2\]]dang /_mdog dkar po dang /_btsod ka'i mdog dang /_mdog sngon po dang /_mdog ser po dang /_zla ba'i mdog dang /_nyi ma'i mdog dang /_me'i mdog dang /_'od kyi mdog dang /_brgya byin gyi mdog dang /_tshangs pa'i mdog dang /_ba mo'i mdog dang /_ldong ros kyi mdog dang /_
[\[127a.3\]]mtshal gyi mdog tu mthong ngo /_/la las ni chu'i mdog dang /_la las ni mya ngan 'tshang gi me tog gi mdog dang /_tsam pa ka'i mdog dang /_sna ma'i me tog gi mdog dang /_bar shi ka'i mdog dang /_pad ma'i mdog dang /_ku mu da'i mdog dang /_pad ma dkar po'i mdog dang /_
[\[127a.4\]]dpal gyi mdog dang /_rnam thos kyi bu'i mdog dang /_ngang pa'i rgyal po ngang skya'i mdog dang /_pad ma sar pa'i mdog dang /_dpal gyi snying po'i mdog dang /_rin po che bye ru'i mdog dang /_nor bu rin po che'i mdog dang /_and rnyil gyi mdog dang /_nam mkha' dag pa'i gzi 
[\[127a.5\]]brjid kyi mdog dang /_lha dang mi kha cig yon tan gyi bsngags pa mtha' yas par mos pa de dag gis ni de bzhin gshegs pa'i sku'i yon tan gyi bsngags pa mtha' yas pa dang ldan par mthong ngo /_/zhi ba'i blo gros de ltar yongs su brtag pa nye bar bzung ste/_stong gsum gyi stong 
[\[127a.6\]]chen po'i 'jig rten gyi khams na sems can ji snyed yod pa dang /_gang yang gang gA'i klung gi bye ma snyed kyi 'jig rten gyi khams kyi sems can de dag thams cad mi'i lus thob par gyur la/_de'i nang nas sems can gcig gis sems can de dag ji snyed pa de snyed la de bzhin gshegs 
[\[127a.7\]]pa'i sku'i gzugs dang /_mdog dang /_rtags dang /_dbyibs dang spyod lam du sems shing mos te mngon par sgrub la sems can gcig gis ji lta ba de bzhin du sems can de dag thams cad re res kyang de snyed la de bzhin gshegs pa'i sku'i gzugs dang /_mdog dang /_
[\[127b\]]
[\[127b.1\]]rtags dang /_dbyibs dang /_spyod lam du sems shing mos te mngon par sgrub la/_sems can gcig gi sems kyi mos pa gang yin pa de sems can gnyis pa'i ma yin te/_zhi ba'i blo gros rnam grangs des na de bzhin gshegs pa sems can de dag thams cad kyi sems 
[\[127b.2\]]kyi mos pa tshim par mdzad de/_ji ltar mos pa bzhin du sems can de dag gis de bzhin gshegs pa'i sku'i gzugs dang /_mdog dang /_rtags dang /_dbyibs dang /_spyod lam du shes mod kyi/_de la de bzhin gshegs pa'i sku 'am/_thugs kyi mdzad pa ni ma yin te/_de bzhin 
[\[127b.3\]]gshegs pa sngon gyi spyod pa yongs su sbyangs pa'i khyad par gyis lhun gyis grub pas sems can thams cad kyi sems kyi bsam pa tshim par mdzad pa'i gzugs dang /_mdog dang /_rtags dang /_dbyibs dang /_spyod lam gyis kun du bzhugs so/_/zhi ba'i blo gros 'di lta 
[\[127b.4\]]ste dper na/_me long gi dkyil 'khor yongs su dag pa la gzugs su snang ba ci 'dra ba nye bar gzhag pa de 'dra ba nyid kyi gzugs brnyan de na lhag chad med par mtshungs par snang yang me long gi dkyil 'khor ni mi sems mi rtog go_/zhi ba'i blo gros de bzhin du de bzhin gshegs pa 
[\[127b.5\]]yang mi dgongs mi rtog par lhun gyis grub pas sems can thams cad kyi sems kyi bsam pa'i rnam par rig pa tshim par mdzad de/_/zhi ba'i blo gros 'di ni de bzhin gshegs pa'i sku'i gsang ba'o/_/zhi ba'i blo gros gzhan yang de bzhin gshegs pa'i sku ni phung pos rab tu 
[\[127b.6\]]phye ba ma yin/_khams kyis rab tu phye ba ma yin/_skye mched kyis rab tu phye ba ma yin/_las las byung ba ma yin/_nyon mongs pa las byung ba ma yin/_pha ma las byung ba ma yin/_'byung ba chen po'i nur nur po las byung ba ma yin/_sha dang khrag gis g.yogs pa ma yin/_
[\[127b.7\]]dus pa dang chu ba'i bog des sbrel ba ma yin/_dbugs phyi nang du rgyu ba dang /_srog dang 'brel pa ma yin te/_zhi ba'i blo gros de bzhin gshegs pa'i sku ni sku med pa ste/_chos kyi sku dang /_gzugs dang mtshan ma med pa'i sku dang /_spros pa med cing rgyu ba med pa'i sku yin yang de 
[\[128a\]]
[\[128a.1\]]gzugs dang mtshan gtso bor byed pa'i sems can sku bstan pas 'dul ba rnams kyi mig la snang bar 'gyur ro/_/gzugs las dben pa chos kyi mtshan nyid gtso bor byed pa'i sems can rnams la ni lha'i mig gis kyang thams cad kyi thams cad du bltar snang 
[\[128a.2\]]bar mi 'gyur ro/_/zhi ba'i blo gros de la 'khor gcig tu 'dus pa'i sems can gyi nang nas kyang kha cig gis ni de bzhin gshegs pa'i sku mthong /_kha cig gis ni mi mthong /_kha cig gis ni rgyang ring po na 'dug kyang mthong /_kha cig gis ni nye ba na 'dug kyang mi mthong /_kha cig 
[\[128a.3\]]gis ni thag ring po na 'dug kyang mthong /_/kha cig gis ni nye ba na 'dug kyang mi mthong ngo /_/la las ni dran pa'i rnam pas mthong la g.yeng ba'i rnam pas mi mthong ngo /_/la las ni g.yeng ba'i rnam pas mthong la dran pa'i rnam pas mi mthong ngo /_/la las ni gzhan gyis nye bar 
[\[128a.4\]]bstan pas mthong zhing bdag gis bltas pas mi mthong ngo /_/la las ni bdag gis bltas pas mthong la gzhan gyis bstan pas mi mthong ngo /_/la las ni rmi lam na mthong la sad pa na mi mthong ngo /_/la las ni sad pa na mthong la rmi lam na mi mthong ngo /_/la las ni mnyam 
[\[128a.5\]]par bzhag na mthong la langs na mi mthong ngo /_/la las ni langs na mthong la mnyam par bzhag na mi mthong ngo /_/la las ni sdug pa'i rnam par mthong la mi sdug pa'i rnam par ma yin no/_/la las ni mi sdug pa'i rnam par mthong la sdug pa'i rnam par ma yin no/_/la las ni 
[\[128a.6\]]ma btsal bas mi mthong la btsal bas mthong ngo /_/la las ni ma btsal bas mthong la btsal bas mi mthong ngo /_/la las ni bsgrims na mthong la ma bsgrims nam yin no/_/la las ni ma bsgrims na mthong la bsgrims nam yin no/_/zhi ba'i blo gros de ltar de bzhin gshegs pa'i 
[\[128a.7\]]sku ni 'di dag dang /_gzhan yang tshad med pa'i rnam par ston par mdzad do/_/gang yang gzugs na spyod pa'i lha'i bu lus dang /_spyod pa dang spyod lam rab tu zhi ba/_mnyam par bzhag pa/_lus zhi ba dul ba de dag gi mig kyang 'khrul par 'gyur te/_de bzhin gshegs 
[\[128b\]]
[\[128b.1\]]pa'i sku la dpag par bya ba 'am/_mtshan ma gzung bar mi nus so/_/de ci'i phyir zhe na/_zhi ba'i blo gros de bzhin gshegs pa'i sku ni kha dog tha dad pas tshad med pa'o/_/chos kyi skus rab tu phye ba'i phyir nam mkha' dang mtshungs so/_/zhi ba'i blo gros nam mkhas ji tsam du khyab pa 
[\[128b.2\]]de tsam du de bzhin gshegs pa'i skus khyab bo/_/zhi ba'i blo gros 'di lta ste dper na nam mkha' ni thams cad kyi rjes su song ba'o/_/zhi ba'i blo gros de bzhin du de bzhin gshegs pa'i sku yang thams cad kyi rjes su song ba'o/_/zhi ba'i blo gros 'di lta ste dper na nam mkha' ni spros pa 
[\[128b.3\]]med pa'o/_/zhi ba'i blo gros de bzhin du de bzhin gshegs pa'i sku yang spros pa mi mnga' ba'o/_/zhi ba'i blo gros 'di lta ste/_dper na nam mkha' ni sems can thams cad kyi nye bar 'tsho ba'o/_/zhi ba'i blo gros de bzhin du de bzhin gshegs pa'i sku yang sems can thams cad 
[\[128b.4\]]kyi nye bar 'tsho ba'o/_/zhi ba'i blo gros 'di lta ste dper na nam mkha' ni 'gyur ba med cing rnam par rtog pa med do/_/zhi ba'i blo gros de bzhin du de bzhin gshegs pa'i sku yang 'gyur ba mi mnga' zhing rnam par rtog pa mi mnga'o/_/zhi ba'i blo gros 'di lta ste dper na nam mkha' ni 
[\[128b.5\]]gzugs su snang ba thams cad du zhugs pa'o/_/zhi ba'i blo gros de bzhin du de bzhin gshegs pa'i sku yang sems can du snang ba thams cad du zhugs pa'o/_/zhi ba'i blo gros 'di lta ste dper na nam mkha'i nang du ni gzugs su snang ba thams cad 'dus so/_/zhi ba'i blo gros 
[\[128b.6\]]de bzhin du de bzhin gshegs pa'i sku'i nang du yang sems can du snang ba thams cad 'dus so/_/zhi ba'i blo gros 'di lta ste dper na nam mkha' la ni rtswa dang /_shing gel pa dang /_sman dang /_nags tshal thams cad rnam par 'phel lo/_/zhi ba'i blo gros de bzhin du de bzhin 
[\[128b.7\]]gshegs pa'i sku las kyang sems can thams cad kyi dge ba'i rtswa ba dag rnam par 'phel lo/_/zhi ba'i blo gros 'di lta ste dper na nam mkha' ni rtag pa yang ma yin/_mi rtag pa yang ma yin te cir yang brjod pa ma yin no/_/zhi ba'i blo gros de bzhin du de bzhin gshegs pa'i 
[\[129a\]]
[\[129a.1\]]sku yang rtag pa yang ma yin/_mi rtag pa yang ma yin te/_cir yang brjod pa ma yin no/_/zhi ba'i blo gros de bzhin gshegs pa dgra bcom pa yang dag par rdzogs pa'i sangs rgyas rnams ni sbyi gtsug bltar mi mthong ba ste/_zhi ba'i blo gros gang de bzhin gshegs 
[\[129a.2\]]pa'i spyi gtsug mthong bar nus pa de ni kho bos lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu dang /_lha dang mi dang lha ma yin du bcas pa'i 'jig rten na ma mthong ngo /_/de ci'i phyir zhe na/_zhi ba'i blo gros kho 
[\[129a.3\]]bos 'di ltar mngon par shes te/_bcom ldan 'das mngon par rdzogs par sangs rgyas nas ring po ma lon te chos kyi 'khor lo bskor nas grong khyer bA ra NA sI na drang srong lhung ba [{]ri dgas [,]ri dwags [}]kyi nags na bzhugs pa'i dus gcig na shar phyogs logs kyi de bzhin gshegs pa tsam pa ka'i 
[\[129a.4\]]mdog gi sangs rgyas kyi zhing 'jig rten gyi khams dgra 'dul nas byang chub sems dpa' shugs 'chang zhes bya ba de bcom ldan 'das la blta ba dang /_phyag bya ba dang /_mchod pa dang /_bsnyen bkur bya ba'i phyir 'jig rten gyi khams mi mjed 'dir 'ongs te/_des 
[\[129a.5\]]bcom ldan 'das kyi zhabs la mgo bos phyag 'tshal nas lan gsum bskor ba byas te bcom ldan 'das kyi spyan sngar 'dug go_/de nas sangs rgyas kyi mthus byang chub sems dpa' shugs 'chang 'di snyam du sems te/_sangs rgyas bcom ldan 'das rnams ni spyi gtsug bltar 
[\[129a.6\]]mi mthong la sku tshad med cing mtha' yas kyang /_bdag gis de bzhin gshegs pa'i sku'i tshad dang mtha' yongs su btsal bar bya'o snyam mo/_/de nas byang chub sems dpa' shugs 'chang gis rang gi lus dpag tshad brgyad khri bzhi stong du byin gyis brlabs te/_de bzhin 
[\[129a.7\]]gshegs pa'i sku la bltas nas des de bzhin gshegs pa'i sku dpag tshad 'bum phrag drug cu rtsa brgyad par mthong nas des 'di snyam du sems te/_bdag ni mngon par shes pa thob pa rdzu 'phrul gyi rkang pas rnam par rtse ba yin gyis bdag gis de bas kyang rgya cher de bzhin 
[\[129b\]]
[\[129b.1\]]gshegs pa'i sku'i tshad btsal bar bya'o snyam nas de sangs rgyas kyi mthu dang /_rang gi rdzu 'phrul gyi stobs bskyed pas steng gi phyogs logs su sangs rgyas kyi zhing gang gA'i klung bye ba phrag brgya'i bye ma snyed 'das te 'jig rten gyi khams pad ma can zhes bya ba de na/_de bzhin 
[\[129b.2\]]gshegs pa pad ma'i dpal gyi rgyal po'i snying po zhes bya ba da lta na bzhugs shing 'tsho la gzhes te/_chos kyang ston pa der byang chub sems dpa' shugs 'chang phyin nas de 'jig rten gyi khams der gnas kyang /_de bzhin gshegs pa'i spyi gtsug mthong bar ma nus shing /_
[\[129b.3\]]de bzhin gshegs pa'i sku'i tshad dam mtha' yang ma dmigs so/_/de nas byang chub sems dpa' shugs 'chang bcom ldan 'das de bzhin gshegs pa pad ma'i dpal gyi rgyal po'i snying po ga la ba der song ste phyin nas bcom ldan 'das pad ma'i dpal gyi rgyal po'i snying po de'i 
[\[129b.4\]]zhabs la mgo bos phyag 'tshal te/_lan bdun bskor ba byas nas bcom ldan 'das de'i spyan sngar 'dug ste/_des bcom ldan 'das de la 'di skad ces gsol to/_/bcom ldan 'das bdag thag ji srid cig nas mchis/_bcom ldan 'das des bka' stsal pa/_rigs 
[\[129b.5\]]kyi bu gang gA'i klung bye ba phrag brgya'i bye ma snyed kyi sangs rgyas kyi zhing 'das pa nas khyod 'jig rten gyi khams 'dir 'ongs so/_/byang chub sems dpa' shugs 'chang gis gsol pa/_bcom ldan 'das bdag thag ring mo zhig nas mchis kyang bcom ldan 'das de bzhin 
[\[129b.6\]]gshegs pa shAkya thub pa de'i dbu'i gtsug mthong bar yang rngo ma thog la/_sku'i tshad dam mtha' rtogs par yang rngo ma thog lags so/_/bcom ldan 'das des bka' stsal pa/_rigs kyi bu khyod gal te shugs 'di nyid dang /_rdzu 'phrul gyi stobs bskyed pa 'di nyid kyis gang 
[\[129b.7\]]gA'i klung gi bye ma snyed kyi bskal par steng gi phyogs logs su song du zin kyang bcom ldan 'das de'i sku'i mtha' rtogs par mi nus so/_/rigs kyi bu gang yang dpe gzhag pa ji snyed pa de bzhin gshegs pa'i tshul khrims kyi dper bya ba 'am/_ting nge 'dzin dang /_shes rab dang /_
[\[130a\]]
[\[130a.1\]]rnam par grol ba dang /_rnam par grol ba'i ye shes mthong ba dang /_sku dang gsung dang thugs dang /_gzugs dang mtshan gyi dper bya ba'i dpe dgod pa de dag thams cad ni de bzhin gshegs pa la skur ba 'debs pa'o/_/dpe gcig ni ma gtogs te/_
[\[130a.2\]]'di ltar dpe nam mkha'o/_/nam mkha' ji tsam par de bzhin gshegs pa'i tshul khrims kyang de tsam mo/_/ting nge 'dzin kyang de tsam mo/_/shes rab kyang de tsam mo/_/rnam par grol ba yang de tsam mo/_/rnam par grol ba'i ye shes mthong ba yang de tsam mo/_/sku yang 
[\[130a.3\]]de tsam mo/_/gsung yang de tsam mo/_/thugs kyang de tsam mo/_/gzugs kyang de tsam mo/_/mtshan kyang de tsam mo/_/de bas na nam mkha' tshad med pas de bzhin gshegs pa'i sku tshad med par khong du chud par bya'o zhes bstan to/_/zhi ba'i blo gros de nas byang chub sems 
[\[130a.4\]]dpa' shugs 'chang gis bcom ldan 'das de las bstan pa 'di thos nas ngo mtshar du gyur te/_tshim zhing mgul yi rangs nas rab tu dga' ste/_dga' ba dang yid bde ba skyes nas bcom ldan 'das de'i zhabs la mgo bos phyag 'tshal te/_lan bdun bskor ba byas nas 
[\[130a.5\]]sangs rgyas kyi zhing de nyid nas mi snang bar gyur pa dang /_sangs rgyas kyi mthu dang /_rang gi rdzu 'phrul gyi stobs kyis sems kyi rnam par rtog pa tsam gyis 'jig rten gyi khams mi mjed 'dir bcom ldan 'das shAkya thub pa'i spyan sngar phyin te/_des bcom ldan 'das kyi zhabs 
[\[130a.6\]]la mgo bos phyag 'tshal nas bcom ldan 'das la lan gsum bskor ba byas te/_bcom ldan 'das kyi spyan sngar 'dug nas thal mo sbyar te de'i tshe tshigs su bcad pa 'di dag gsol to/_/nam mkha' mtshungs shing 'dra ba yi/_/sangs rgyas chos la mi gang zhig_/pha rol 
[\[130a.7\]]tu ni mchi 'tshal ba/_/de ni nyam thag 'gyur ba lags/_/sangs rgyas sku ni blta slad du/_/gang gA bye ba phrag brgya yi/_/bye ma ji snyed de snyed kyi/_/zhing rnams su ni bdag mchis so/_/de snyed zhing du mchis nas ni/_/pad ma can gyi zhing du mchis/_/'on kyang khyod kyi dbu 
[\[130b\]]
[\[130b.1\]]gtsug dang /_/sku yi tshad kyang ma mthong lags/_/zhing de na ni 'dren bzhugs pa/_/mtshan ni dpal gyi snying po lags/_/de yis bdag gi bsam mkhyen nas/_/'di skad du ni bka' stsal to/_/la las sangs rgyas chos rnams la/_/dpe dgod ji snyed byed pa ni/_/
[\[130b.2\]]de dag sangs rgyas mi 'tsham ste/_/de dag rgyal la skur pa 'debs/_/'di la dpe gcig yang dag ste/_/nam mkha'i khams su bstan pa lags/_/de ni sangs rgyas chos dang 'thun/_/gang na 'ang de yi tshad ma mchis/_/nam mkha' 'di ni ji tsam par/_/sangs rgyas 
[\[130b.3\]]gyi ni tshul khrims dang /_/ting nge 'dzin dang rnam grol dang /_/rnam grol ye shes mthong de tsam/_/nam mkha'i tshad ni ji tsam pa/_/sangs rgyas gzugs kyang de tsam ste/_/'jig rten mgon po'i dbu gtsug kyang /_/nam mkha'i khams dang mtshungs pa lags/_/nam mkhas 
[\[130b.4\]]ji snyed khyab gyur pa/_/skus kyang de snyed khyab pa lags/_/sku yis ji snyed khyab gyur pa/_/'od kyis kyang ni de snyed khyab/_/'od kyis ji snyed khyab gyur pa/_/gsung gis kyang ni de snyed khyab/_/gsung gis ji snyed khyab gyur pa/_/thugs kyis kyang ni de snyed khyab/_/thugs kyis 
[\[130b.5\]]ji snyed khyab gyur pa/_/byams pas kyang ni de snyed khyab/_/byams pas ji snyed khyab gyur pa/_/ye shes kyis ni de snyed khyab/_/ye shes ji snyed khyab gyur pa/_/sku yis kyang ni de snyed khyab/_/gang gis byang chub blo bskyed pa/_/de snyed bsod nams khyab par bgyid/_/byang chub sems 
[\[130b.6\]]kyi bsod nams gang /_/de la gal te gzugs mchis na/_/nam mkha'i khams ni kun gang ste/_/de ni de bas lhag par 'gyur/_/sems can kun gyi bsod nams kyi/_phung po ji snyed yongs bzung ba/_/de snyed byang chub sems dpa' yi/_/byang chub sems las rab tu byung /_/
[\[130b.7\]]byang chub sems kyi bsod nams kyi/_phung po ji snyed brjod pa bas/_/dam pa'i chos ni yongs 'dzin na/_/de bas bsod nams ches mang ngo /_/dam chos 'dzin pa'i bsod nams ni/_/sangs rgyas kun gyis nan tan du/_/bskal pa bye bar brjod mdzad kyang /_/
[\[131a\]]
[\[131a.1\]]mtha' mar phyin par 'gyur ma lags/_/dam pa'i chos ni 'dzin pa dang /_/byang chub sems kyi bsod nams de/_/stong pa nyid la mos pa yi/_/bcu drug cha yang mi ri lags/_/stong pa nyid la 'dir mos nas/_/byang chub sems kyang mi gtong dang /_/
[\[131a.2\]]dam pa'i chos ni 'dzin bgyid pa/_/de ni bsod nams sdud pa lags/_/byang chub sems dpa' grags chen po/_/chos kyi rtogs pa 'di thos nas/_/de yis byang chub spyad spyod cing /_/sangs rgyas yon tan thob par 'gyur/_/tshigs su bcad pa brjod pa na/_/
[\[131a.3\]]zhing rnams bye ba rab tu g.yos/_/lha ni bye ba phrag stong gis/_/rol mo sil snyan bye ba blangs/_/sangs rgyas kyi ni che ba nyid/_/shugs 'chang gis ni bshad thos nas/_/srog chags bye ba phrag stong dag_/byang chub tu ni sems bskyed do/_/sangs rgyas thams cad 
[\[131a.4\]]gzigs pa po/_/rang byung rnams kyi gsang ba'i gnas/_/gnas 'di bsam gyis mi khyab ste/_/dpag yas bla na ma mchis lags/_/zhi ba'i blo gros 'di yang de bzhin gshegs pa'i sku'i gsang ba'o//_//bam po bzhi pa/_zhi ba'i blo gros de na sems 
[\[131a.5\]]can du ma 'khor gcig tu 'dus pa dag las kha cig gis ni de bzhin gshegs pa'i sku mthong ngo /_/kha cig gis ni ma mthong ngo /_/de la gang dag gis mthong ba de dag ni dga' ba skyes nas lta'o/_/gang dag gis ma mthong ba de dag ni cang mi smra bar gyur cing sdod do/_/zhi ba'i 
[\[131a.6\]]blo gros de bzhin gshegs pa ni zhal zas mi gsol mod kyi sems can rnams kyis de bzhin gshegs pa'i zhal zas gsol bar mthong ngo /_/zhi ba'i blo gros de la byang chub kyi rim gro ba'i lha gzi brjid kyi stobs zhes bya ba dag rtag tu de bzhin gshegs pa'i zhabs 'bring du 'brang 
[\[131a.7\]]zhing de dag de bzhin gshegs pa'i zhal zas snod du zed na sems can rnams kyis de bzhin gshegs pas kham tshad du blangs te gsol bar mthong ngo /_/de bzhin gshegs pas kham tshad du blangs pa de yang snod de nyid na 'dug pa de lha de dag gis khyer nas de bzhin gshegs pas 
[\[131b\]]
[\[131b.1\]]'dul ba'i sems can sngon dge ba'i rtsa ba bskyed pa/_las kyi sgrib pa'i dbang gis skye gnas de dang de dag tu 'phangs pa/_bza' ba dang /_btung ba dang /_zas mi rnyed pa/_bkres pas nyam chung bar gyur pa ji snyed pa de dag la de bzhin gshegs pa'i bshos kyi pham babs 
[\[131b.2\]]de byin nas sems can de dag gis kyang zas de zos pa dang /_bkres skom dang bral te/_bde zhing lus tshim nas bsam pa thag pa nas bla na med pa yang dag par rdzogs pa'i byang chub tu sems bskyed do/_/gang dag log par ltung ba [{]yi dgas [,]yi dwags [}]sam gshin rje'i 'jig rten na gnas 
[\[131b.3\]]pa byang chub tu sems bskyed par mi nus pa de dag la yang de nyid mya ngan las 'das pa'i bar gyi rgyur 'gyur ro/_/zhi ba'i blo gros rnam grangs 'dis na yang khyod kyis ji ltar de bzhin gshegs pa zhal zas mi gsol zhing de bzhin gshegs pa chos kyi zhal zas can du de ltar rig par bya 
[\[131b.4\]]ste/_zhi ba'i blo gros de bzhin gshegs pa'i sku ni sred med kyi bu ltar mkhregs pa/_sra ba snying po can/_mi shigs pa/_rdo rje'i rang bzhin no/_/zhi ba'i blo gros de bzhin gshegs pa'i sku la ni pho ba dang long ka med do/_/rnag gam/_khrag gam/_mchi ma 'am/_ngar snabs sam/_
[\[131b.5\]]ngan skyugs sam/_mi gtsang ba med kyi zhi ba'i blo gros de bzhin gshegs pa'i sku ni 'dzam bu'i chu bo'i gser gyi gar bu lta bu ste/_khong stong ma yin pa/_bu ga med pa/_kha na ma tho ba med pa'o/_/zhi ba'i blo gros 'di ltar lci khyad rdo rje dang 'dra yang 'jam khyad ka tsa lin di ka ltar reg na bde bar 
[\[131b.6\]]'gyur bas de bzhin gshegs pa'i sku'i che ba nyid la ltos/_zhi ba'i blo gros gang gi tshe gzi brjid che ba gzi brjid che ba'i lha'i bu rnams dang /_lha'i bu mo rnams de bzhin gshegs pa'i zhabs la phyag 'tshal ba na/_sngon ma reg pa'i reg pa reg nas bla na med pa yang dag par rdzogs pa'i 
[\[131b.7\]]byang chub tu sems bskyed de/_/de dag nyon mongs pa skyed par mi 'gyur ba'i dus de dang tshod de yod do/_/zhi ba'i blo gros sems can 'dod chags la spyod pa gang dag gis de bzhin gshegs pa'i sku mthong ba de dag de bzhin gshegs pa'i sku mthong ma thag tu bdag nyid 'dod chags dang bral 
[\[132a\]]
[\[132a.1\]]bar shes so/_/zhe sdang la spyod pa gang dag gis mthong na de dag byams pa 'thob bo/_/gti mug la spyod pa gang dag gis mthong na de dag ye shes kyi snang ba 'thob bo/_/cha mnyam pa la spyod pa gang dag gis mthong na de dag nyon mongs pa dang bral bar shes so/_/
[\[132a.2\]]ser sna can gang dag gis mthong na de dag gtong ba la mos par 'gyur ro/_/tshul khrims 'chal pa gang dag gis mthong na de dag tshul khrims la mos par 'gyur ro/_/gnod sems can gang dag gis mthong na de dag bzod pa 'thob bo/_/le lo can gang dag gis mthong na de 
[\[132a.3\]]dag brtson 'grus la mos par 'gyur ro/_/sems g.yeng ba gang dag gis mthong na de dag ting nge 'dzin 'thob bo/_/shes rab 'chal pa gang dag gis mthong na de dag shes rab la mos par 'gyur ro/_/rigs kyi bu mdor na sems can dkar po'i chos gang dang gang dag 
[\[132a.4\]]dang bral ba dag gis de bzhin gshegs pa'i sku mthong ba de dang de dag de bzhin gshegs pa'i sku mthong ma thag tu mi dge ba'i rnam par rtog pa thams cad rgyun chad nas dge ba'i sems la rab tu gnas par 'gyur te de la yang de bzhin gshegs pa rnam par rtog pa mi mnga' zhing 
[\[132a.5\]]btang snyoms pa ste/_zhi ba'i blo gros 'di yang de bzhin gshegs pa'i sku'i gsang ba'o/_/zhi ba'i blo gros/_de bzhin gshegs pas sprul pa gang sprul pa de yang lhun gyis 'grub cing sgrim pa mi mnga' ba dang /_mngon par 'du mdzad pa mi mnga' bas mdzad de de bzhin 
[\[132a.6\]]gshegs pa 'di snyam du ngas sprul pa dag sprul to/_/sprul lo/_/sprul par bya'o snyam du mi dgongs mod kyi 'on kyang sprul pas 'dul ba'i sems can ji snyed par 'jig rten gyi khams 'di 'am/_'jig rten gyi khams grangs med pa brgya stong de dang de dag tu sems can yongs 
[\[132a.7\]]su smin par mdzad pa'i don du de bzhin gshegs pa'i sprul pa de snyed du bzhud de/_zhi ba'i blo gros 'di yang de bzhin gshegs pa'i sku'i gsang ba'o/_/zhi ba'i blo gros de bzhin gshegs pas sems can yongs su smin par mdzad pa'i don du sku las 'od kha dog du ma/_kha dog tha dad pa/_
[\[132b\]]
[\[132b.1\]]kha dog brgya stong pa gang phyung ste/_'od des phyogs bcu'i sangs rgyas kyi zhing gang gA'i klung gi bye ma snyed snang bar byed pa de yang lhun gyis grub cing sgrim pa mi mnga' ba dang /_mngon par 'du mdzad pa mi mnga' bas mdzad de/_zhi ba'i blo gros 'di yang de bzhin gshegs pa'i sku'i gsang ba dang /_
[\[132b.2\]]sku'i phrin las te/_sku'i phrin las yongs su dag pa la 'jug pa cung zad tsam zhig bstan du zad kyi bskal pa 'am/_de bas lhag par brjod kyang de bzhin gshegs pa'i sku'i phrin las yongs su dag pa'i yon tan bsngags pa'i mthar phyin par mi nus so/_/de bzhin gshegs pa'i gsang 
[\[132b.3\]]ba bsam gyis mi khyab pa bstan pa 'di bshad pa na srog chags khris ni bla na med pa yang dag par rdzogs pa'i byang chub tu sems bskyed do/_/byang chub sems dpa' brgya stong ni mi skye ba'i chos la bzod pa thob par gyur to/_/thams cad dang ldan pa'i 'khor des kyang de bzhin gshegs 
[\[132b.4\]]pa dang /_gsang ba pa'i bdag po lag na rdo rje la lha dang mi'i me tog rnams kyis mngon par gtor to/_/bcom ldan 'das kyis kyang phyag g.yas pa gser gyi kha dog can brkyang ste/_gsang ba pa'i bdag po lag na rdo rje'i spyi bo la bzhag nas gsang ba pa'i bdag po lag na 
[\[132b.5\]]rdo rje khyod kyis de bzhin gshegs pa'i gsang ba bstan pa 'di legs par smras pa legs so legs so/_/de bzhin gshegs pas kyang gnang zhing rjes su dgyes so/_/legs so zhes bya ba gnang ngo /_/de bzhin gshegs pa'i sku'i gsang ba'i le'u ste bdun pa'o//_//
[\[132b.6\]]gsang ba pa'i bdag po lag na rdo rjes gzhan yang byang chub sems dpa' sems dpa' chen po zhi ba'i blo gros la 'di skad ces smras so/_/zhi ba'i blo gros de la de bzhin gshegs pa'i gsung gi gsang ba dang /_gsung gi phrin las yongs su dag pa gang zhe na/_zhi ba'i blo gros gang gi 
[\[132b.7\]]nub mo de bzhin gshegs pas bla na med pa yang dag par rdzogs pa'i byang chub mngon par sangs rgyas pa dang /_gang gi nub mo len pa mi mnga' bar yongs su mya ngan las 'da' bar 'gyur ba de'i bar du de bzhin gshegs pas tha na yi ge'i 'bru gcig kyang ma gsungs so/_/gsung 
[\[133a\]]
[\[133a.1\]]bar mi 'gyur ro/_/de ci'i phyir zhe na/_zhi ba'i blo gros de bzhin gshegs pa ni rtag tu mnyam par bzhag pa ste/_de bzhin gshegs pa la dbugs 'byung ba 'am rngub pa mi mnga'o/_/rnam par mi rtog go_/rnam par mi dpyod do/_/rnam par rtog pa dang rnam 
[\[133a.2\]]par dpyod pa med pa na ngag mi 'byung ste/_de bzhin gshegs pa de yang rnam par mi rtog_/rnam par mi dpyod/_rtog par mi mdzad/_rnam par rtog par mi mdzad/_mi gsung /_mi rjod/_gsung bar mi mdzad kyang sems can rnams 'di snyam du sems te/_de bzhin gshegs 
[\[133a.3\]]pa ni gsung ngo snyam mo/_/de bzhin gshegs pa ni shin tu mnyam par bzhag pa ste/_yi ge'i rnam par rtog pa thams cad kyi thams cad du rnam par rig par mi mdzad kyang sems can yi ge lhur len pa rnams 'di snyam du sems te/_de bzhin gshegs pa ni bdag 
[\[133a.4\]]cag la chos ston to/_/bdag cag ni de bzhin gshegs pa'i chos bstan pa kun shes so snyam mo/_/de la yang de bzhin gshegs pa ni rnam par mi rtog cing btang snyoms su mdzad do/_/zhi ba'i blo gros de bzhin gshegs pa'i tshems dang /_sgros dang /_zhal gyi rkan dang /_
[\[133a.5\]]ljags dang /_zhal gyi sgo nas sgra 'byung ba yang med la 'byung bar yang grag go_/de bzhin gshegs pa'i gsung gi sgra 'byung ba de ni nam mkha' las 'byung na sems can rnams 'di snyam du sems te/_sgra 'di ni de bzhin gshegs pa'i zhal gyi sgo nas 'byung ngo snyam mo/_/
[\[133a.6\]]zhi ba'i blo gros de bzhin gshegs pa'i gsung ni rnam pa drug cu rtsa bzhi dang ldan par 'byung ste/_rnam pa drug cu rtsa bzhi gang zhe na/_'di lta ste mnyen pa'i gsung 'byung ba dang /_'jam pa dang /_yid du 'ong ba dang /_yid du 'thad pa dang /_dag pa dang /_dri ma med pa dang /_
[\[133a.7\]]'od gsal ba dang /_snyan cing 'jebs pa dang /_mnyan par 'os pa dang /_mi tshugs pa dang /_snyan pa dang /_dul ba dang /_mi rtsub pa dang /_mi brlang ba dang /_rab tu dul ba dang /_rnar snyan pa dang /_lus sim par byed pa dang /_sems tshim par byed pa dang /_
[\[133b\]]
[\[133b.1\]]snying dga' bar byed pa dang /_dga' bde skyed pa dang /_yongs su gdung ba med pa dang /_kun du shes par bya ba dang /_rnam par rig par bya ba dang /_rnam par gsal ba dang /_dga' bar byed pa dang /_mngon par dga' bar byed pa dang /_kun shes par byed pa dang /_
[\[133b.2\]]rnam par rig par byed pa dang /_rigs pa dang 'brel pa dang /_zlos pa'i skyon med pa dang /_seng ge'i sgra'i shugs can dang /_glang po che'i sgra skad dang /_'brug gi sgra dbyangs dang /_klu'i dbang po'i sgra dang /_dri za'i glu dbyangs dang /_bya ka la ping ka'i sgra dbyangs dang /_tshangs 
[\[133b.3\]]pa'i sgra dbyangs bsgrags pa dang /_shang shang te'u'i sgra dbyangs su grag pa dang /_lha'i dbang po'i dbyangs ltar snyan pa dang /_rnga'i sgra dang /_ma khengs pa dang /_mi dma' ba dang /_sgra thams cad kyi rjes su zhugs pa dang /_tshig zur chag pa med pa dang /_ma tshang ba med pa dang /_
[\[133b.4\]]ma zhum pa dang /_mi zhan pa dang /_rab tu dga' ba dang /_khyab pa dang /_chub pa dang /_rgyun chags pa dang /_'brel pa dang /_sgra thams cad rdzogs par byed pa dang /_dbang po thams cad tshim par byed pa dang /_ma smad pa dang /_mi 'gyur ba dang /_ma brtabs pa dang /_'khor 
[\[133b.5\]]kun du grag pa dang /_'dod chags zhi bar byed pa dang /_zhe sdang 'dul ba dang /_gti mug sel ba dang /_bdud tshar gcod pa dang /_rnam pa thams cad kyi mchog dang ldan par 'byung ba ste/_zhi ba'i blo gros de bzhin gshegs pa'i gsung ni yan lag drug cu rtsa bzhi po de dag dang 
[\[133b.6\]]ldan par 'byung ngo /_/zhi ba'i blo gros gzhan yang de bzhin gshegs pa'i gsung ni phyogs bcu'i 'jig rten gyi khams thams cad rgyas par 'gengs shing sems can thams cad kyi bsam pa yang dag par tshim par mdzad kyang /_zhi ba'i blo gros de bzhin gshegs pa ni 'di snyam du nga mdo'i 
[\[133b.7\]]sde'am/_dbyangs kyis bsnyad pa'i sde'am/_lung bstan pa'i sde'am/_tshigs su bcad pa'i sde'am/_ched du brjod pa'i sde 'am/_gleng gzhi'i sde 'am/_de lta bu byung ba'i sde 'am/_skyes pa rabs kyi sde 'am/_shin tu rgyas pa'i sde 'am/_rmad du byung ba'i chos kyi sde 'am/_gtan la 
[\[134a\]]
[\[134a.1\]]dbab par bstan pa'i sde'am/_dpe 'am/_sngon gyi tshul lam/_rtogs pa brjod pa'i sde 'am/_kun tu bsnyad pa 'di ston to zhe 'am/_rab tu gsal bar mdzad do zhe 'am/_rab tu shes par mdzad do zhe 'am/_rab tu 'jog go zhe 'am/_rnam 
[\[134a.2\]]par 'byed do zhe 'am/_rnam par 'grel to zhe 'am/_rjod do zhe 'am/_yang dag par bsgrags par mdzad do snyam du mi dgongs so/_/de lta mod kyi/_de bzhin gshegs pa'i 'khor 'dus pa ci 'dra ba dge slong gi 'khor ram/_dge slong ma'i 'khor ram/_dge bsnyen gyi 'khor ram/_
[\[134a.3\]]dge bsnyen ma'i 'khor ram/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i 'khor kyang rung ste/_der de dag gi dbang po'i rim pa dang /_de dag ci 'dra ba'i chos kyi sbyin pa thos pas dgos par 'gyur 
[\[134a.4\]]ba de 'dra ba'i chos kyi sbyin pa thos pa de de bzhin gshegs pa'i zhal gyi sgo nas 'byung bar shes kyang chos bstan pa de ni phan tshun gyi nges pa'i tshig tha dad pa la gnod pa med par thams cad kyang rang rang gi chos rnam par rig pa kun tu shes te/_zhi ba'i blo gros/_'di ni de bzhin gshegs pa'i 
[\[134a.5\]]gsung gi gsang ba'o/_/zhi ba'i blo gros/_gzhan yang de bzhin gshegs pas sems can tshad med pa dag gi spyod pa tshad med pa gsung na/_sems can gyi spyod pa brgyad khri bzhi stong zhes 'byung ba ni/_sems can dbang po mthu chung ba rnams gzud pa'i phyir bstan pa 'di de bzhin 
[\[134a.6\]]gshegs pas bstan gyi/_zhi ba'i blo gros/_sems can gyi spyod pa ni tshad med de sems can 'dod chags la spyod pa rnams kyi spyod pa gang yin pa de bskal pa tsam du bshad kyang de bas lhag par 'gyur ro/_/zhe sdang la spyod pa rnams kyi gang yin pa dang /_gti mug la spyod pa 
[\[134a.7\]]rnams kyi gang yin pa dang /_sems can cha mnyam pa la spyod pa rnams kyi spyod pa gang yin pa de dag bskal pa tsam du bstan kyang de dag re re yang de bas lhag par 'gyur ro/_/zhi ba'i blo gros/_gal te de bzhin gshegs pa'i sku tshe'i tshad bskal pa brgya stong du 
[\[134b\]]
[\[134b.1\]]bzhugs pas/_sems can rnams la chos bstan pa gzhan gyi skabs mi dbye bar sems can gyi spyod pa nyid bstan kyang de bzhin gshegs pa'i sku tshe mthar thug par 'gyur gyi/_sems can gyi spyod pa la mthar thug pa gang yang med do/_/sems can 
[\[134b.2\]]rnams mgo rmongs su 'ong zhes sems can gyi spyod pa de tsam du tshad med pa de yang de bzhin gshegs pas tshad dang ldan par ston to/_/zhi ba'i blo gros/_de la de bzhin gshegs pa'i gsung ni ji ltar spyod pa khong du chud par 'gyur ba de bzhin du/_sems can gyi spyod pa 
[\[134b.3\]]thams cad la 'byung ste/_zhi ba'i blo gros/_'di yang de bzhin gshegs pa'i gsung gi gsang ba'o/_/zhi ba'i blo gros/_sems can gang dag de bzhin gshegs pa'i gsung gi gsang ba'i ye shes kyi rjes su zhugs pa de dag ni de bzhin gshegs pa'i gsung 
[\[134b.4\]]zhal gyi sgo nas 'byung bar mi shes kyi nam mkha' las 'byung bar shes so/_/zhi ba'i blo gros/_sems can rnams kyis de bzhin gshegs pa'i gsung zhal gyi sgo nas 'byung bar shes so snyam du khyod sems na de ltar mi blta'o/_/de ci'i phyir zhe na/_
[\[134b.5\]]zhi ba'i blo gros/_sems can gang dag de bzhin gshegs pa'i gsung gtsug tor nas byung bar shes pa dang /_spyi gtsug nas byung bar shes pa dang /_dbu skra rnams las byung bar shes pa dang /_phrag pa nas byung bar shes pa dang /_'phral ba dang /_
[\[134b.6\]]smin mtshams dang /_mdzod spu dang /_spyan dang /_snyan dang /_shangs dang /_'gram pa dang /_zhal dang /_mgur nas byung bar shes pa dang /_de bzhin du dpung pa dang /_phyag dang /_sor mo dang /_rtsib logs dang /_brang dang /_rgyab dang /_lte ba dang /_gsang ba'i 
[\[134b.7\]]gnas dang /_brla dang /_pus mo'i lha nga dang /_byin pa dang /_long bu dang /_zhabs kyi mthil dang /_mtshan rnams dang /_dpe byad bzang po rnams dang /_spu'i khung bu thams cad nas de bzhin gshegs pa'i gsung 'byung bar shes pa'i sems can kha cig yod de/_zhi ba'i 
[\[135a\]]
[\[135a.1\]]blo gros 'di yang de bzhin gshegs pa'i gsung gi gsang ba'o/_/zhi ba'i blo gros mos pa ji lta ba dang /_yongs su smin pa ji lta ba dang /_bsam pa ji lta ba de bzhin du de bzhin gshegs pa'i gsung 'byung bar shes kyang zhi ba'i blo gros de la de bzhin gshegs 
[\[135a.2\]]pa ni rnam par rtog pa mi mnga' ste btang snyoms pa'o/_/zhi ba'i blo gros 'di lta ste dper na rol mo sil snyan gyi 'khrul 'khor de tsam du legs par sbyar ba byas pa gang dag la lag gis ma reg par rlung gis bskyod pas sgra snyan pa 'byung ba dag kyang yod do/_/'on kyang de la sgra 'byin 
[\[135a.3\]]par spro ba ni gang yang med mod kyi yongs su sbyang ba byas pa'i khyad par gyis sgra snyan pa yang 'byung ngo /_/zhi ba'i blo gros de bzhin du de bzhin gshegs pa'i gsung yang sems can gyi bsam pa'i shes pas bskyod na 'byung ste/_'on kyang de la de bzhin gshegs pa'i gsung 'byin par 
[\[135a.4\]]spro ba yang mi mnga' mod kyi sngon yongs su sbyang ba mdzad pa'i khyad par gyis de bzhin gshegs pa'i gsung sems can thams cad kyi yul gyi rjes su 'jug par yang 'gyur ro/_/zhi ba'i blo gros 'di lta ste dper na brag cha'i sgra ni gzhan rnam par rig par byed par yang 'byung la de ni nang na 
[\[135a.5\]]yang ma yin/_phyi rol na yang ma yin/_gnyi ga med pa las kyang mi dmigs so/_/zhi ba'i blo gros de bzhin du de bzhin gshegs pa'i gsung yang sems can gyi bsam pa rnam par rig par byed par yang 'byung la de ni nang na yang ma yin/_phyi rol na yang ma yin la gnyi ga med 
[\[135a.6\]]par yang mi dmigs so/_/zhi ba'i blo gros 'di lta ste dper na/_rgya mtsho chen po'i nang na yid bzhin gyi nor bu rin po che bsam pa thams cad yongs su skong ba zhes bya ba yod de/_de rgyal mtshan gyi rtse mo la btags na sems can gang gi bsam pa ci 'dra bar gyur pa de 'dra ba'i sgra de 
[\[135a.7\]]las 'byung yang nor bu rin po che de ni rnam par mi rtog go_/zhi ba'i blo gros de bzhin du de bzhin gshegs pa'i gsung rin po che lhag pa'i bsam pas yongs su dag pa yang snying rje chen po'i rgyal mtshan gyi rtse mo la btags na sems can gang gi bsam pa ci 'dra bar gyur pa de 'dra bar 
[\[135b\]]
[\[135b.1\]]de bzhin gshegs pa'i gsung 'byung bar des shes kyang de la de bzhin gshegs pa ni rnam par rtog pa mi mnga' zhing btang snyoms pa ste/_zhi ba'i blo gros 'di yang de bzhin gshegs pa'i gsung gi gsang ba'o/_/zhi ba'i blo gros sangs rgyas bcom ldan 'das rnams ni gsung 
[\[135b.2\]]dbyangs tshad med pa ste/_zhi ba'i blo gros gang zhig de bzhin gshegs pa'i dbyangs kyi tshad dam mtha' gzung bar nus pa de ni kho bos lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu dang /_lha dang 
[\[135b.3\]]mi dang /_lha ma yin du bcas pa'i 'jig rten na ma mthong ngo /_/de ci'i phyir zhe na/_zhi ba'i blo gros kho bos mngon par shes te/_bcom ldan 'das rgyal po'i khab bya rgod kyi phung po'i ri 'di nyid la byang chub sems dpa'i tshogs kyis bskor cing bzhugs te/_byang chub sems 
[\[135b.4\]]dpa' sems dpa' chen po byams pa la brten nas dbyangs kyi dkyil 'khor yongs su dag pa zhes bya ba'i chos kyi rnam grangs rgya cher rab tu ston pa de mjug tu phyin pa'i dus kyi tshe tshe dang ldan pa maud gal gyi bu chen po 'di snyam du sems te/_de bzhin gshegs pa'i gsung 
[\[135b.5\]]gi dkyil 'khor ji srid cig tu ring du 'gro ba zhig bdag gis de bzhin gshegs pa'i gsung gi dkyil 'khor dpag par bya'o snyam mo/_/de nas gnas brtan maud gal gyi bu chen po rang gi stan gyi steng nas mi snang bar gyur te/_ri rab kyi rtse mor phyin nas de de na 'dug na yang de 
[\[135b.6\]]bzhin gshegs pa'i gsung de 'dra ba kho nar thos so/_/rang gi rdzu 'phrul gyi stobs kyis 'jig rten gyi khams mi mjed 'di'i nub phyogs kyi ri rab las 'das shing gling bzhi pa las kyang 'das khor yug las kyang 'das te/_'jig rten gyi bar gyi khor yug gi zom la 'dug na 
[\[135b.7\]]yang bcom ldan 'das kyi gsung lhag chad med cing mnyam par de 'dra ba kho nar thos so/_/de nas bcom ldan 'das kyis 'di snyam du dgongs te/_kye ma maud gal gyi bu 'di nga'i sgra skad dpog par 'dod kyis ngas 'di la rdzu 'phrul gyis bstang ngo snyam nas bcom ldan 'das kyis de la rdzu 'phrul 
[\[136a\]]
[\[136a.1\]]gyis bstangs pa dang /_de sangs rgyas kyi mthu dang /_rang gi rdzu 'phrul gyi stobs kyis sangs rgyas kyi zhing 'di nas nub phyogs logs su sangs rgyas kyi zhing gang gA'i klung dgu bcu rtsa dgu'i bye ma snyed 'das pa na 'jig rten gyi khams 'od zer gyi rgyal mtshan zhes bya ba 
[\[136a.2\]]de na de bzhin gshegs pa 'od zer gyi rgyal po zhes bya ba da lta na bzhugs shing 'tshol gzhes te chos kyang ston pa der gnas brtan maud gal gyi bu chen pos phyin te/_de na 'dug kyang bcom ldan 'das kyi sgra skad de 'dra ba kho nar thos te/_'di lta ste dper na 'dom gang tsam gyi phyogs na 
[\[136a.3\]]'dug pa'i mis mi cig shos kyi sgra thos pa de bzhin du gnas brtan maud gal gyi bu chen po 'jig rten gyi khams de na gnas kyang bcom ldan 'das kyi gsung sgra thos so/_/bcom ldan 'das de bzhin gshegs pa 'od zer gyi rgyal po de'i sku'i khrun ni dpag tshad tsam mo/_/byang chub sems 
[\[136a.4\]]dpa' de dag gi lus kyi khrun ni dpag tshad phyed do/_/de na byang chub sems dpa' de dag gi spyad par bya ba'i lhung bzed kyi rten ma gdu bu de la gnas brtan maud gal gyi bu chen po 'chag cing 'dug go_/de nas byang chub sems dpa' de dag rab tu dga' nas bcom ldan 'das de la 
[\[136a.5\]]'di skad ces gsol to/_/bcom ldan 'das dge sbyong gi kha dog 'dra ba'i srog chags lhung bzed kyi rten ma'i gdu bu la 'chag cing mchis pa 'di ga las mchis pa zhig bcom ldan 'das des bka' stsal pa/_rigs kyi bu khyed 'di la brnyas pa'i sems ma skyed cig_/de ci'i 
[\[136a.6\]]phyir zhe na/_'di ni gnas brtan maud gal gyi bu chen po zhes bya ste/_bcom ldan 'das shAkya thub pa'i nyan thos kyi mchog go_/nyan thos chen po rnams kyi nang na rdzu 'phrul dang ldan pa'i mchog go_/de nas bcom ldan 'das de bzhin gshegs pa 'od zer gyi rgyal pos maud gal 
[\[136a.7\]]gyi bu chen po la 'di skad ces bka' stsal to/_/maud gal gyi bu khyod la byang chub sems dpa' 'di dag khyad du gsod kyis/_khyod kyis 'di lta ste/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de nyid kyi byin gyi 
[\[136b\]]
[\[136b.1\]]rlabs kyis rang gi rdzu 'phrul gyi cho 'phrul ston cig_/de nas gnas brtan maud gal gyi bu chen pos bcom ldan 'das de'i zhabs la mgo bos phyag 'tshal te/_lan bdun bskor ba byas nas bcom ldan 'das de la 'di skad ces gsol to/_/bcom ldan 'das rin 
[\[136b.2\]]po che'i gling 'di skyil mo krung gcig gis khyab par bgyi'o/_/bka' stsal pa/_maud gal gyi bu khyod kyis de'i dus la bab par shes na gyis shig_/de nas gnas brtan maud gal gyi bu chen po steng gi nam mkha' la shing ta la bdun tsam gyi gong du mngon par 'phags te/_rin 
[\[136b.3\]]po che'i gling de skyil mo krung gcig gis khyab par byas so/_/skyil mo krung de las kyang mu tig gi rgyan phreng bye ba khrag khrig brgya stong mngon par 'phyang ngo /_/mu tig gi rgyan phreng gi 'bru thams cad las kyang 'od zer brgya stong byung ngo /_/'od zer de dag thams cad kyi rtse mo 
[\[136b.4\]]dag las kyang pad ma rnams byung ngo /_/pad ma thams cad kyi snying po rnams la yang bcom ldan 'das shAkya thub pa ci 'dra ba de 'dra ba'i de bzhin gshegs pa'i gzugs bzhugs par snang ngo /_/de bzhin gshegs pa'i gzugs de dag thams cad kyang bcom ldan 'das shAkya 
[\[136b.5\]]thub pa'i dbyangs kyi dkyil 'khor yongs su dag pa'i chos kyi rnam grangs las brtsams te bsngags pa gsung ngo /_/de nas gnas brtan maud gal gyi bu chen pos bcom ldan 'das de la 'di skad ces gsol to/_/bcom ldan 'das gling bzhi pa'i 'jig rten gyi khams 'di 
[\[136b.6\]]skyil mo krung gcig gis khyab par bgyi'o/_/de bzhin du sbyar te/_de ltar stong dang stong gnyis pa khyab par bgyi'o/_/bcom ldan 'das stong gsum gyi stong chen po'i 'jig rten gyi khams 'di skyil mo krung gcig gis khyab par bgyi'o/_/bcom ldan 'das des bka' stsal pa/_
[\[136b.7\]]maud gal gyi bu khyod kyis de'i dus la bab par shes na gyis shig_/de nas gnas brtan maud gal gyi bu chen pos rdzu 'phrul de bsdus te bcom ldan 'das kyi spyan sngar 'dug go_/de nas byang chub sems dpa' de dag ngo mtshar du gyur te/_bcom ldan 'das de la 'di 
[\[137a\]]
[\[137a.1\]]skad ces gsol to/_/bcom ldan 'das gnas brtan maud gal gyi bu chen po 'di ci zhig gi slad du 'jig rten gyi khams 'dir mchis/_bcom ldan 'das des bka' stsal ba/_rigs kyi bu dag bcom ldan 'das shAkya thub pa de'i dbyangs kyi dkyil 
[\[137a.2\]]'khor shes par 'dod nas 'jig rten gyi khams 'dir 'ongs so/_/de nas bcom ldan 'das des gnas brtan maud gal gyi bu chen po la 'di skad ces bka' stsal to/_/maud gal gyi bu khyod de bzhin gshegs pa gsung dbyangs tshad med pa'i gsung gi dkyil 'khor shes 
[\[137a.3\]]par 'dod pas 'jig rten gyi khams 'dir phyin gyi/_khyod kyis lan gnyis su de lta bu'i sems ma skyed cig_/gal te maud gal gyi bu khyod shugs 'di nyid dang /_rdzu 'phrul gyi stobs 'di nyid kyis nub phyogs logs su gang gA'i klung gi bye ma snyed kyi bskal par song yang khyod 
[\[137a.4\]]kyis 'di ltar bcom ldan 'das shAkya thub pa de'i gsung gi dkyil 'khor gyi mtha' rtogs par mi nus te/_sangs rgyas bcom ldan 'das rnams ni de ltar gsung dbyangs tshad med pa dang ldan no/_/de nas gnas brtan maud gal gyi bu chen pos bcom ldan 'das de'i zhabs gnyis la phyag 
[\[137a.5\]]'tshal te/_nyes pa bshags pa/_bcom ldan 'das de bzhin gshegs pa'i gsung dbyangs tshad ma mchis pa'i gsung gi dkyil 'khor rtogs par 'tshal bas bdag ni nongs pa can te nongs pa 'chags so/_/bcom ldan 'das bdag ji srid cig gnas mchis/_bcom ldan 'das 
[\[137a.6\]]des bka' stsal pa/_'jig rten gyi khams gang gA'i klung dgu bcu rtsa dgu'i bye ma snyed 'das pa nas khyod 'jig rten gyi khams 'dir 'ongs so/_/maud gal gyi bus gsol ba/_bcom ldan 'das bdag ni ring mo zhig nas mchis pas lus dub ste/_'jig rten gyi khams mi mjed der 
[\[137a.7\]]mchi ba'i rngo mi thog go_/bcom ldan 'das des bka' stsal pa/_maud gal gyi bu 'di ji snyam du sems/_khyod rang gi rdzu 'phrul gyi stobs kyis 'jig rten gyi khams 'dir phyin snyam du sems na khyod kyis de ltar mi blta'o/_/de ci'i phyir zhe na/_khyod ni bcom ldan 'das 
[\[137b\]]
[\[137b.1\]]shAkya thub pa de nyid kyi byin gyi rlabs kyis 'jig rten gyi khams 'dir phyin gyis/_khyod bcom ldan 'das de nyid la phyag 'tshol cig dang /_de nyid kyis khyod slar khrid par 'gyur ro/_/maud gal gyi bu gal te khyod rang gi rdzu 'phrul gyi stobs kyis 'jig rten gyi khams der 'gro na 
[\[137b.2\]]ni bskal pa srid kyis kyang phyin par mi nus te/_'jig rten gyi khams der ma phyin par bar du yongs su mya ngan las 'da' bar 'gyur ro/_/maud gal gyi bu 'di ji snyam du sems/_shar ram/_lho 'am/_nub bam/_byang ngam/_phyogs gang zhig tu phyin/_gsol pa/_bcom 
[\[137b.3\]]ldan 'das bdag phyogs bslad de gang nas 'dir mchis pa ma 'tshal to/_/bcom ldan 'das des bka' stsal pa/_maud gal gyi bu khyod kyis rnam grangs 'dis kyang 'di ltar rig par bya ste/_gal te khyod rang gi rdzu 'phrul gyi stobs kyis 'jig rten gyi khams der 'gro na 
[\[137b.4\]]ni bskal pas kyang phyin par mi nus so/_/gsol pa/_bcom ldan 'das phyogs gang na bcom ldan 'das shAkya thub pa de bzhugs/_bka' stsal pa/_maud gal gyi bu bcom ldan 'das de bzhin gshegs pa shAkya thub pa de ni shar phyogs logs na bzhugs so/_/de nas 
[\[137b.5\]]gnas brtan maud gal gyi bu chen pos de'i tshe yan lag lnga sa la gtugs te/_shar phyogs su phyag 'tshal nas de'i tshe tshigs su bcad pa 'di smras so/_/mthu chen mnga' ba lha dang mis mchod pa/_/ye shes mtha' yas mtha' yas gsung ldan pa/_/rkang gnyis rnams kyi dam 
[\[137b.6\]]pa dgongs su gsol/_/slar yang zhing der rab tu mchi bar bgyi/_/zhi ba'i blo gros de ltar sangs rgyas kyi mthus/_bcom ldan 'das kyi thams cad dang ldan pa'i 'khor bya rgod kyi phung po'i ri la gnas pa des gnas brtan maud gal gyi bus gsol ba btab pa'i sgra de thos 
[\[137b.7\]]so/_/thos nas kyang tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das 'di ltar gsol ba 'debs pa 'di su zhig lags/_bcom ldan 'das kyis bka' stsal pa/_kun dga' bo 'di ni maud gal gyi bu ste/_
[\[138a\]]
[\[138a.1\]]sangs rgyas kyi zhing 'di nas nub phyogs logs su sangs rgyas kyi zhing gang gA'i klung dgu bcu rtsa dgu'i bye ma snyed 'das par song ste/_'jig rten gyi khams 'od zer gyi rgyal mtshan zhes bya bar bcom ldan 'das 'od zer gyi rgyal po'i sangs rgyas kyi zhing na 
[\[138a.2\]]gnas te de 'jig rten gyi khams 'dir 'ong bar 'dod nas gsol ba 'debs pa'i sgra de lta bu phyung ngo /_/kun dga' bos gsol pa/_bcom ldan 'das maud gal gyi bu chen po ci'i slad du 'jig rten gyi khams der mchis/_bka' stsal pa/_kun dga' bo maud gal gyi 
[\[138a.3\]]bu 'dir slar 'ongs pa dang 'di nyid du thos par 'gyur ro/_/de nas thams cad dang ldan pa'i 'khor des thal mo sbyar te bcom ldan 'das la 'di skad ces gsol to/_/bcom ldan 'das 'jig rten gyi khams 'od zer gyi rgyal mtshan de dang /_de bzhin gshegs pa 'od 
[\[138a.4\]]zer gyi rgyal po de dang /_byang chub sems dpa' de dag dang /_gnas brtan maud gal gyi bu chen po blta bar 'tshal lo/_/de nas bcom ldan 'das kyi 'khor des gsol ba btab pa mkhyen nas mdzod spu nas thams cad kyi rjes su song ba zhes bya ba'i 'od zer 
[\[138a.5\]]phyung ste 'od zer des sangs rgyas kyi zhing gang gA'i klung dgu bcu rtsa dgu'i bye ma snyed po de dag las thal te 'jig rten gyi khams 'od zer gyi rgyal mtshan de snang ba chen pos khyab par gyur to/_/de na thams cad dang ldan pa'i 'khor des 'jig rten gyi khams 'od zer gyi rgyal mtshan de dang /_
[\[138a.6\]]de bzhin gshegs pa 'od zer gyi rgyal po de dang /_byang chub sems dpa' de dag dang /_gnas brtan maud gal gyi bu chen po yan lag lnga sa la gtugs te/_bcom ldan 'das la gsol ba 'debs pa mthong ngo /_/de nas bcom ldan 'das kyis tshe dang ldan pa 
[\[138a.7\]]maud gal gyi bu chen po la bka' stsal pa/_maud gal gyi bu 'od kyi dkyil 'khor 'di'i rjes su 'brangs te shog shig_/de nas gnas brtan maud gal gyi bu chen pos bcom ldan 'das kyi 'od kyi dkyil 'khor la brten te/_sems kyi rnam par rtog pa tsam gyis 
[\[138b\]]
[\[138b.1\]]'jig rten gyi khams mi mjed 'dir bcom ldan 'das shAkya thub pa'i spyan sngar phyin nas des bcom ldan 'das kyi zhabs la mgo bos phyag 'tshal te/_lan bdun bskor ba byas nas spyan sngar yan lag lnga sa la gtugs te phyag 'tshal nas nyes pa bshags pa/_bcom ldan 'das 
[\[138b.2\]]bdag de bzhin gshegs pa'i gsung dbyangs tshad ma mchis pa'i gsung dbyangs kyi dkyil 'khor rtogs par 'tshal nas de srid du ring du mchis pas bdag nongs pa can te nongs pa 'chags so/_/bcom ldan 'das de srid du ring du mchis kyang de bzhin gshegs pa'i gsung ni 'di 
[\[138b.3\]]na ji tsam pa de tsam lags so/_/bcom ldan 'das kyis bka' stsal pa/_maud gal gyi bu chen po ji skad smras pa de de bzhin no/_/de bzhin gshegs pa'i gsung la ni tshad gang yang med de/_maud gal gyi bu gang de bzhin gshegs pa'i gsung gi tshad dam mtha' yongs su 
[\[138b.4\]]tshol bar sems pa de ni nam mkha'i tshad dam/_mtha' yongs su tshol bar sems pa yin no/_/de ci'i phyir zhe na/_nam mkha' ji tsam du khyab pa de tsam du de bzhin gshegs pa'i gsung gis khyab bo/_/gnas brtan maud gal gyi bu chen po 'gro ba dang /_'ong ba'i le'u 'di 
[\[138b.5\]]bshad pa na srog chags khris bla na med pa yang dag par rdzogs pa'i byang chub tu sems bskyed do/_/zhi ba'i blo gros 'di yang de bzhin gshegs pa'i gsung gi gsang ba'o/_/zhi ba'i blo gros 'di ji snyam du sems/_sems can thams cad kyi sems dang sems las byung ba'i 
[\[138b.6\]]'jug pa gang dag yin pa de dag ci mang ba yin nam/_zhi ba'i blo gros kyis smras pa/_gsang ba pa'i bdag po sems can gcig gi sems dang sems las byung ba'i 'jug pa gang dag yin pa de dag kyang stong gsum gyi stong chen por gtogs pa'i sems can thams cad rang sangs rgyas 
[\[138b.7\]]su gyur pa rnams kyis bskal par yang bsam pa'am/_gzhal ba 'am/_brtsi ba'am/_brtag par mi nus na/_sems can thams cad kyi lta smos kyang ci dgos/_lag na rdo rjes smras pa/_zhi ba'i blo gros khyod mos par bya'o/_/khyod kyis khong du chud par bya'o/_/sems 
[\[139a\]]
[\[139a.1\]]can thams cad kyi sems dang sems las byung ba'i 'jug pa ji snyed par 'di lta ste/_sems can thams cad tshim par bya ba'i phyir de bzhin gshegs pa chos ston pa'i gsung gi yan lag gi rnam pa yang de snyed du 'byung ste/_de la yang de bzhin gshegs pa ni 
[\[139a.2\]]rnam par mi rtog cing /_btang snyoms pa'o/_/de la 'di skad ces bya ste/_stong gsum sems can gang yin pa/_/de dag rang rgyal 'dren gyur pas/_/bskal par sems can gcig cig gi_/sems kyi khams kyang mi shes so/_/sems can gcig yid ji snyed pa/_/
[\[139a.3\]]sangs rgyas kyis ni rab mkhyen kyang /_/nga yis yid 'di shes so zhes/_/de ni rtog par mi 'gyur ro/_/dus gsum sems can thams cad kyi/_sems pa dag ni ji snyed pa/_/'jig rten mgon po chos ston tshe/_/dbyangs kyi yan lag de snyed do/_/chos kyi bdag po gsung 
[\[139a.4\]]ba na/_/dbyangs kyi yan lag ji snyed pa/_/chos kyi ming gis bshad pa yi/_/chos bstan pa yang de tsam mo/_/sems can kun gyi gzugs dang ni/_/ming dang sems pa ji snyed pa/_/sems can snying po'i spu gcig nas/_/'od zer 'byung ba de snyed do/_/'jig rten 
[\[139a.5\]]mgon po'i spu kun gyi/_/'od zer dag ni ji snyed pa/_/mi yi dbang po chos ston tshe/_/gsung gi yan lag de bas mang /_/dpe bkod nas ni sangs rgyas kyis/_/bskal par rab tu bstan mdzad kyang /_/sangs rgyas kyi ni gsung dbyangs kyi/_mtha' ma rnyed par mi 'gyur ro/_/
[\[139a.6\]]nyon mongs gzugs can ma yin rnams/_/gzugs can min pa'i tshig gis brjod/_gzugs can min pa'i tshig gis ni/_/nyon mongs gzugs med zhi bar byed/_/ji ltar tshig ni gzugs med pa/_/thams cad du ni mi dmigs te/_/de ltar nyon mongs gzugs med pa/_/
[\[139a.7\]]shin tu dmigs par mi 'gyur ro/_/ji ltar tshig ni yod min te/_/nang dang phyi rol mi gnas pa/_/de ltar nyon mongs rnams med cing /_/nang dang phyi rol mi gnas so/_/ji ltar phyogs bcur sangs rgyas gsungs/_/gang yang rnyed par mi 'gyur ba/_/de ltar nyon mongs mi dmigs 
[\[139b\]]
[\[139b.1\]]kyang /_/de ni tshig gis brjod pa yin/_/sems can dag ni kun gyi tshig_/rab 'bring tha ma gang yin pa/_/de dag lus dang sems mi gnas/_/gnas pa med pa'ang ma yin no/_/ji ltar sil snyan 'khrul 'khor byas/_/rlung gis bskyod nas sgra 'byung ba/_/sgra 
[\[139b.2\]]'byin byed pa gang yang med/_/'on kyang sgra rnams de dag 'byung /_/de ltar sngon chad rnam dag phyir/_/sems can kun gyi bsam pas bskyod/_/sangs rgyas kyi ni gsung 'byung yang /_/'di la de ni rtog mi mnga'/_/ji ltar brag cha rnams kyi sgra/_/nang dang phyi rol mi 
[\[139b.3\]]gnas pa/_/de ltar mi yi dbang po'i gsung /_/nang dang phyi rol mi gnas so/_/ji ltar rin chen mi rtog par/_/snang bas sems can tshim byed pa/_/de ltar rgyal ba mi rtog gsung /_/sgra kun rab tu rdzogs par byed/_/zhi ba'i blo gros gzhan yang de bzhin gshegs 
[\[139b.4\]]pa'i gsung gi gsang ba ni sems can thams cad kyi skad kyi 'jug pa ji lta ba bzhin du chos ston par khong du chud par bya'o/_/zhi ba'i blo gros stong gsum gyi stong chen po'i 'jig rten gyi khams 'di na skye ba'i gnas tha dad pa dag yod pa rnams su de bzhin gshegs pas 
[\[139b.5\]]sems can rnams kyi skad kyi 'jug pa ji lta ba bzhin du bden pa rnams kyi ming tha dad pa dag gis rnam par gzhag go_/zhi ba'i blo gros 'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba 
[\[139b.6\]]gang yin pa de sa bla pa'i lha rnams kyi 'di skad ces bya ste/_za ba dang /_za ba'i rtsa ba dang /_za ba sel dang /_za ba 'gog byed ces bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam 
[\[139b.7\]]zhes bya ba gang yin pa de/_bar snang gi lha rnams kyi 'di skad ces bya ste/_'jug pa dang /_kun tu 'jug byed pa dang /_kun tu 'jug bral dang /_kun tu 'jug sgrol zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_
[\[140a\]]
[\[140a.1\]]sdug bsngal 'gog par 'gro ba'i lam zhes bya ba gang yin pa de rgyal chen bzhi'i ris kyi lha rnams kyi 'di skad ces bya ste/_'byung ba dang /_dpog pa dang /_sreg pa dang /_'jig byed ces bya'o/_/'dir sdug bsngal dang /_sdug bsngal kun 'byung ba dang /_
[\[140a.2\]]sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de sum cu rtsa gsum pa'i lha rnams kyi 'di skad ces bya ste/_'khor ba dang /_kun snyen dang /_zad pa dang /_zad pa ldog byed ces bya'o/_/'dir sdug bsngal dang /_sdug bsngal 
[\[140a.3\]]kun 'byung ba dang /_/sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de 'thab bral gyi lha rnams kyi 'di skad ces bya ste/_gnod pa dang /_gnod pa snyen dang /_gnod pa zad dang /_gnod pa zad par sgom pa zhes bya'o/_/'dir sdug 
[\[140a.4\]]bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de dga' ldan gyi lha rnams kyi 'di skad ces bya ste/_shin tu mi srun dang /_mi srun rtsa ba dang /_ldog pa dang /_yang dag par ldog byed ces bya'o/_/
[\[140a.5\]]'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de 'phrul dga'i lha rnams kyi 'di skad ces bya ste/_rkyal pa dang /_kun tu rgyal byed dang /_rkyal zad dang /_rkyal zad sgo zhes 
[\[140a.6\]]bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de gzhan 'phrul dbang byed kyi lha rnams kyi 'di skad ces bya ste/_ha ha ho dang /_ha ha thob byed dang /_ha ha bral dang /_
[\[140a.7\]]ha ha bral byed ces bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de bdud kyi ris kyi lha rnams kyi 'di skad ces bya ste/_me mur dang /_me mur gnod dang /_me mur 
[\[140b\]]
[\[140b.1\]]'dor 'dod dang /_me mur sgrol zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de tshangs pa'i lha rnams kyi 'di skad ces bya ste/_sdug pa dang /_sdug byed dang /_
[\[140b.2\]]sdug pa nyal dang /_sdug par 'khor zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de tshangs ris kyi lha rnams kyi 'di skad ces bya ste/_'dzag pa dang /_
[\[140b.3\]]kun tu 'dzag byed dang /_rgyun gcod dang /_shin tu 'byung zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de tshangs pa'i mdun na 'don gyi lha rnams kyi 'di 
[\[140b.4\]]skad ces bya ste/_rma dang /_rma'i mtshams sbyor ba dang /_rma rub dang /_rma nye bar zhi byed ces bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam 
[\[140b.5\]]zhes bya ba gang yin pa de tshangs chen gyi lha rnams kyi 'di skad ces bya ste/_rkyal byed dang /_rnam par rkyal byed dang /_rkyal pa mthar byed dang /_byed pa thob byed ces bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam 
[\[140b.6\]]zhes bya ba gang yin pa de 'od chung gi lha rnams kyi 'di skad ces bya ste/_ha hi dang /_he hi dang /_hu hu dang /_ha ra nu san d+hi zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang 
[\[140b.7\]]yin pa de dge chung gi lha rnams kyi 'di skad ces bya ste/_o hi ta dang /_ni ba hi ta dang /_ni ga k+Shi ta dang /_ni ga ma ni zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin 
[\[141a\]]
[\[141a.1\]]pa de tshad med dge ba'i lha rnams kyi 'di skad ces bya ste/_sten pa dang /_yang dag par sten pa dang /_zad pa sten pa dang /_kun tu sten pa zhes bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 
[\[141a.2\]]'gro ba'i lam zhes bya ba gang yin pa de dge rgyas kyi lha rnams kyi 'di skad ces bya ste/_yongs gcod dang /_yongs gcod 'byung dang /_khyim mtha' dang /_rtag tu rnam dag ces bya'o/_/'dir sdug bsngal dang /_sdug bsngal kun 'byung ba dang /_sdug bsngal 'gog pa dang /_sdug 
[\[141a.3\]]bsngal 'gog par 'gro ba'i lam zhes bya ba gang yin pa de mi che ba'i lha rnams kyi 'di skad ces bya ste/_rjes su 'gro ba dang /_mi 'ong ma yin pa dang /_rjes kyi mtshams dang /_rjes kyi mtshams 'gro zhes bya'o/_/'dir sdug bsngal dang /_sdug bsngal kun 'byung ba 
[\[141a.4\]]dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de mi gdung ba'i lha rnams kyi 'di skad ces bya ste/_dag pa dang /_dag pa can dang /_dag pa yongs dag dang /_dag pa 'gro zhes bya'o/_/'dir sdug bsngal dang /_sdug 
[\[141a.5\]]bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de gya nom snang gi lha rnams kyi 'di skad ces bya ste/_ma ma ma ma dang /_ma ma ma me dang /_ma na nu na ya dang /_ma na nu ga ma zhes bya'o/_/'dir sdug bsngal dang /_sdug 
[\[141a.6\]]bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de shin tu mthong gi lha rnams kyi 'di skad ces bya ste/_grol ba dang /_grol ba can dang /_grol ba'i rtsa ba dang /_grol ba'i bye brag phyed par mtshams sbyor ba zhes bya'o/_/'dir sdug 
[\[141a.7\]]bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de 'bras bu che ba'i lha rnams kyi 'di skad ces bya ste/_mi bya ba dang /_mi byed pa dang /_byed bral dang /_byed pa mthar thug ces bya'o/_/'dir sdug 
[\[141b\]]
[\[141b.1\]]bsngal dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam zhes bya ba gang yin pa de gnas gtsang ma'i ris 'og min gyi lha rnams kyi 'di skad ces bya ste/_mthar thug dang /_shin tu mthar thug dang /_mi rtog pa dang /_nying 
[\[141b.2\]]mtshams sbyor ba med pa zhes bya'o/_/zhi ba'i blo gros de ltar ji ltar lha rnams kyi bden pa rnam par gzhag pa de bzhin du klu rnams kyi yang gzhan no/_/gnod sbyin rnams kyi yang gzhan no/_/dri za rnams kyi yang gzhan no/_/lha ma yin rnams kyi yang gzhan no/_/nam mkha' lding 
[\[141b.3\]]rnams kyi yang gzhan no/_/mi 'am ci rnams kyi yang gzhan no/_/lto 'phye chen po rnams kyi yang gzhan no/_/gnod sbyin lag na gzhong thogs rnams kyi yang gzhan no/_/phreng thogs rnams kyi bden pa rnam par gzhag pa yang gzhan yin no/_/zhi ba'i blo gros gang yul chen po bcu 
[\[141b.4\]]drug tu bsdu bas bsdus pa'i yul stong gis 'dzam bu'i gling 'di yongs su gang ste/_gang na mi rnams kyi tshig kyang gzhan/_nges pa'i tshig kyang gzhan/_brda yang tha dad pa der yang de bzhin gshegs pas skad kyi 'jug pa ji lta ba bzhin du ming tha dad pa rnams kyis bden pa dag rnam 
[\[141b.5\]]par bkod de/_'di lta ste/_yul ka sha dang /_pa hu pa dang /_tho gar yul dang /_ya ba na dang /_kam po dza dang /_kha sha dang /_hu na dang /_rgya yul dang /_da ra ta dang /_u ra sha dang /_pi lin dang /_po ma dang /_bram ze dang /_rgyal rigs dang /_rje'u rigs dang /_dmangs rigs dang /_
[\[141b.6\]]da tsi pa dang /_ki ra ta dang /_pu lin ta dang /_pun dra dang /_ku ru na dang /_lnga len dang /_shar phyogs dang /_phu ru ra ba dang /_lho phyogs dang /_ka ling ka dang /_gcer bu dang /_ba na sa ka dang /_ba na ta dang /_sbal ka dang /_khyi gdong dang /_wa gdong dang /_kri ba sha'i gdong dang /_spyi'u tshugs 
[\[141b.7\]]pa dang /_gnam gdong po dang /_phyi phyogs gdong dang /_byang mtshams gdong dang /_rjes su rgyug dang /_rgya mtsho khol ba dang /_yul mthas gtugs pa dang /_ang ku ra dang /_mang gur dang /_sna med dang /_glo bkra dang /_phyogs kyi gcer bu dang /_gshog thogs gcer bu dang /_
[\[142a\]]
[\[142a.1\]]dgus te 'gro dang /_rdzogs byed rnam pa dang /_'jig rten gyi bar na gnas pa'i yul la sogs pa yul stong gis 'dzam bu'i gling yongs su gang ste/_zhi ba'i blo gros gang na mi rnams kyi tshig dang /_nges pa'i tshig dang /_brda tha dad pa der yang de bzhin 
[\[142a.2\]]gshegs pas skad kyi 'jug pa ji lta ba bzhin du ming tha dad pa rnams kyis bden pa dag bstan kyang de bzhin gshegs pa'i gsung sems kyi rjes su 'brang ba ma yin zhing /_rnam par shes pa'i rjes su 'brang ba ma yin pa 'byung ngo /_/zhi ba'i blo gros stong gi 'jig rten gyi 
[\[142a.3\]]khams 'di na bden pa ming tha dad pas bstan pa bye ba khrag khrig brgya stong phrag dgu bcu rtsa bzhi yod de bden pa bstan pa de dag thams cad kyang 'di lta ste/_don dam pa'i bden pa dang /_skye ba med pa'i bden pa dang /_ji lta ba bzhin gyi bden pa dang /_mi 'khrugs pa'i bden par don 
[\[142a.4\]]gcig tu yang dag par 'dus te/_zhi ba'i blo gros 'di yang de bzhin gshegs pa'i gsung gi gsang ba'o//_//bam po lnga pa/_zhi ba'i blo gros gzhan yang de bzhin gshegs pa'i gsung ni sems can thams cad kyi dogs pa gcod pa/_sems can thams cad 
[\[142a.5\]]kyi som nyi sel ba'o/_/zhi ba'i blo gros phyogs bcu'i 'jig rten gyi khams tshad med grangs med pa dag na sems can du bsdu bar bsdus pa'i sems can ji snyed yod pa/_sangs rgyas kyi ye shes kyis mkhyen pa'i sems can gyi khams ni ches mang gi_/sa'i khams ni de lta ma yin no 
[\[142a.6\]]zhes bya ste/_zhi ba'i blo gros yongs su brtag pa nye bar bzung nas sems can de dag thams cad snga phyi med par mi'i lus thob par gyur la/_zhi ba'i blo gros sems can thams cad 'di lta ste/_gnas brtan shwa ra dwa ti'i bu'i shes rab dang /_ye shes de lta bu dang ldan par gyur la/_shA 
[\[142a.7\]]ri'i bu lta bu'i sems can de dag thams cad kyi shes rab dang /_ye shes gang yin pa'i shes rab dang /_ye shes de sems can gcig dang ldan par gyur cing rnam grangs 'dis sems can thams cad shes rab dang /_ye shes de lta bu dang ldan par gyur la/_zhi ba'i blo gros sems 
[\[142b\]]
[\[142b.1\]]can de dag thams cad kyis bskal pa'am/_bskal pa las lhag par the tsom gyi dri ba bsams shing gzhal te/_yongs su bcal la/_sems can gcig gi the tshom dri ba gang yin pa de gnyis pa'i ma yin zhing /_zhi ba'i blo gros rnam grangs 'dis sems can thams cad kyis the tsom gyi 
[\[142b.2\]]dri ba tha dad pa bsams te/_bcom ldan 'das kyi gan du dong nas se gol gtogs pa srid la the tshom gyi dri ba de dag gsol kyang des sems can gcig gi rjes su zhugs pa'i dran pas thams cad bzung nas gsung brjod pa gcig gis de dag gi the tsom gyi dri ba thams cad gcod de/_de dag 
[\[142b.3\]]thams cad kyang rang rang gi the tsom gyi dri ba khyad par shes shing bcom ldan 'das kyis zhus pa lung bstan pas thams cad kyang sems rangs par 'gyur te/_zhi ba'i blo gros de ltar na de bzhin gshegs pa'i gsung ni sems can thams cad kyi dogs pa gcod cing sems can thams cad kyi 
[\[142b.4\]]som nyi sel kyang de bzhin gshegs pa ni de la thugs kyis mdzad pa'am/_gsung du brjod pa yang mi mnga' la mdzad pa de yang mdzad de/_zhi ba'i blo gros 'di yang de bzhin gshegs pa'i gsung gi gsang ba'o/_/'di ni gsung rmad du byung ba'o/_/'di ni gsung yongs su dag pa'o/_/de bzhin 
[\[142b.5\]]gshegs pa'i gsung ngo mtshar can dang gsung gi gsang ba 'di gsang ba pa'i bdag po lag na rdo rjes bshad pa'i tshe srog chags sum khri nyis stong gis bla na med pa yang dag par rdzogs pa'i byang chub tu sems bskyed do/_/bskal pa bzang po pa'i byang chub sems dpa' sangs rgyas kyi 
[\[142b.6\]]zhing gang dang gang na sangs rgyas bcom ldan 'das rnams kyi thad na tshangs par spyad pa spyod pa'i byang chub sems dpa' de dag gis gsang ba pa'i bdag po lag na rdo rje la mchod pa'i las kyi phyir me tog rnams kyis kyang gtor/_rin po che'i gdugs rnams kyang gtong ngo /_/de nas me tog 
[\[142b.7\]]de dag bcom ldan 'das kyi sku la yang phog_/gsang ba pa'i bdag po lag na rdo rje'i lus la yang phog cing 'khor thams cad la yang 'thor ro/_/rin po che'i gdugs de dag kyang bar snang la gnas te/_bcom ldan 'das kyi dbu'i gtsug gi steng na 'dug go_/rin po che'i gdugs de dag 
[\[143a\]]
[\[143a.1\]]las kyang bcom ldan 'das bdag cag ni bcom ldan 'das la mchod pa bgyi ba dang /_des de bzhin gshegs pa'i chos nyid rmad du byung ba 'di bstan pas gsang ba pa'i bdag po lag na rdo rje rjes su gzung ba'i slad du bskal pa bzang po ba'i byang chub sems 
[\[143a.2\]]dpa' rnams kyis btang ba lags so zhes sgra byung ngo /_/de nas thams cad dang ldan pa'i 'khor de ngo mtshar du gyur nas gsang ba pa'i bdag po lag na rdo rje la phyag 'tshal zhing gus pa cher bskyed de/_/tshig 'di skad ces bdag cag gis gsang ba pa'i bdag po lag na rdo 
[\[143a.3\]]rje mthong ba dang /_de bzhin gshegs pa'i gsung bsam gyis mi khyab pa 'di thos pa ni bdag cag gis rnyed pa legs par rnyed do/_/gang dag bstan pa 'di thos nas mos shing som nyi za bar mi 'gyur ba'i sems can de dag ni don yod pa'i mi nyid rnyed par 'gyur ro/_/de dag ni de 
[\[143a.4\]]bzhin gshegs pas 'dul bar 'gyur zhing bla na med pa yang dag par rdzogs pa'i byang chub las phyir mi ldog par yang 'gyur ro zhes smras so/_/de nas bcom ldan 'das kyis 'khor thams cad la legs so zhes bya ba gnang ste/_byang chub sems dpa' sems dpa' chen po zhi ba'i blo 
[\[143a.5\]]gros la bka' stsal pa/_zhi ba'i blo gros de bzhin gshegs pa'i yang dag pa/_de bzhin gshegs pa'i chos 'jig rten thams cad dang mi 'thun pa/_de bzhin gshegs pa'i gnas pa gang yin pa de dag ni gsang ba'i bdag po lag na rdo rjes chos kyi rnam grangs 'di'i nang du 
[\[143a.6\]]bstan to/_bsnyad do/_/yang dag par bshad do/_/gang dag chos bstan pa 'di la mos pa'i sems can de dag ni ring po mi thogs par chos nyid 'di lta bu dang ldan par 'gyur ro/_/gang dag chos kyi rnam grangs 'di thos nas mos pa dang /_'chang ba dang /_mi dngang mi skrag skrag par mi 'gyur ba dang /_don rtogs 
[\[143a.7\]]pa'i rjes su rtog pa dang /_de bzhin nyid du sgrub pa de nyid de dag gi bla na med pa yang dag par rdzogs pa'i byang chub tu lung bstan par 'gyur ro/_/gsang ba pa'i bdag po lag na rdo rjes bstan pa 'di bshad pa na phyogs bcu'i 'jig rten gyi khams grangs med dpag tu med pa dag rnam pa drug tu rab tu 
[\[143b\]]
[\[143b.1\]]g.yos te snang ba chen pos khyab par gyur to/_/me tog gi char chen po yang bab po/_/sil snyan dang rol mo'i sgra yang byung ngo /_/sems can grangs med pa dag gis ni byang chub tu sems bskyed do/_/byang chub sems dpa' grangs med pa dag gis ni rjes su 'thun pa'i chos la bzod 
[\[143b.2\]]pa thob par gyur to/_/byang chub sems dpa' grangs med pa dag gis ni mi skye ba'i chos la bzod pa thob par gyur to/_/byang chub sems dpa' grangs med pa dag gis ni skye ba gcig gis thogs par 'gyur ba'i dge ba'i rtsa ba rnams yongs su smin par byas so/_/de nas 'khor gyi khyams 
[\[143b.3\]]de'i dbus nas bcom ldan 'das kyi spyan sngar chu'i rgyun shing rta'i srog shing tsam gyis sa chen po dpag tshad stong phrag drug cu rtsa brgyad pa brtol te mngon du byung bar snang ngo /_/de dag steng gi bar snang nas tshangs pa'i 'jig rten gyi bar du mngon par 'phags te/_stong gsum gyi stong chen po'i 
[\[143b.4\]]'jig rten gyi khams 'di thams cad spos chus chag chag btab par gyur to/_/de nas bcom ldan 'das kyis byang chub sems dpa' zhi ba'i blo gros la bka' stsal pa/_zhi ba'i blo gros khyod kyis chu'i rgyun mngon par 'phags pa 'di dag mthong ngam/_gsol ba/_bcom ldan 
[\[143b.5\]]'das mthong lags te 'di su'i snga ltas lags/_bcom ldan 'das kyis bka' stsal pa/_zhi ba'i blo gros chu'i rgyun 'di dag sems med kyang ji ltar 'di dag gis sa chen po brtol te mngon par 'phags pa de bzhin du gang dag chos kyi rnam grangs 'di 'chang ba dang /_de 
[\[143b.6\]]bzhin nyid du sgrub par byed pa'i sems can de dag kyang mngon par 'phags par 'gyur te/_de dag ni ma rig pa dang /_lta bar gyur pa'i sgo glegs bcag nas chos kyi snang ba mi zad pa dang /_shes rab dang /_spobs pa 'byung bar 'gyur ro/_/des skyes bu de dag gis legs par bshad 
[\[143b.7\]]pas sems can thams cad kyi sems rnams tshim par byed par 'gyur te/_'di ni chos kyi rnam grangs 'di'i ma 'dres pa'i mtshan nyid du rig par bya'o/_/de bzhin gshegs pa'i gsung gi gsang ba bsam gyis mi khyab pa bstan pa'i le'u ste brgyad pa'o//_//
[\[144a\]]
[\[144a.1\]]gsang ba pa'i bdag po lag na rdo rjes gzhan yang byang chub sems dpa' sems dpa' chen po zhi ba'i blo gros la 'di skad ces smras so/_/zhi ba'i blo gros de la de bzhin gshegs pa'i thugs kyi gsang ba dang /_thugs kyi phrin las yongs su dag pa 
[\[144a.2\]]gang zhe na/_zhi ba'i blo gros 'di lta ste dper na gzugs med pa na spyod pa'i lha'i ris su sems can gang dag skyes pa de dag rnam par shes pa'i dmigs pa gcig gis bskal pa brgyad khri bzhi stong du gnas kyang ting nge 'dzin gyi tshe'i mthar ma thug gi bar du de dag gi rnam par 
[\[144a.3\]]shes pa de rnam par shes pa gzhan gyi rjes su mi 'brang ste/_de nas shi 'phos nas las ji ltar bsags pa bzhin du skye ba yongs su 'dzin to/_/zhi ba'i blo gros de bzhin du de bzhin gshegs pa'i rnam par shes pa yang mi gnas pa ste gang gi nub mo byang chub sems dpa' 
[\[144a.4\]]bla na med pa yang dag par rdzogs pa'i byang chub mngon par rdzogs par sangs rgyas pa dang /_gang gi nub mo de bzhin gshegs pa phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ba'i bar du de bzhin gshegs pa'i thugs la ldog pa mi 
[\[144a.5\]]mnga'/_thugs la rtog pa mi mnga'/_thugs la rnam par dpyod pa mi mnga'/_thugs la 'gyur ba mi mnga'/_thugs kyi tshad mi mnga'/_thugs la 'khrug pa mi mnga'/_thugs la sel ba mi mnga'/_thugs la g.yeng ba mi mnga'/_thugs la khengs pa mi mnga'/_thugs 
[\[144a.6\]]la dma' ba mi mnga'/_thugs la kun du srung ba mi mnga'/_thugs la rgyu ba mi mnga'/_thugs la shin tu rangs pa mi mnga'/_thugs la rnam par 'khrug pa mi mnga'/_thugs la 'khon du 'dzin pa mi mnga'/_thugs la g.yo ba mi mnga'/_thugs la nges par sems pa mi mnga'/_
[\[144a.7\]]thugs la dgyes pa mi mnga'/_thugs la gnod pa mi mnga'/_thugs la 'jug pa mi mnga'/_thugs la rab tu rgyu ba mi mnga'/_thugs la rtog pa mi mnga'/_thugs la rnam par rtog pa mi mnga'/_thugs la yongs su rtog pa mi mnga'/_thugs la zhi gnas mi mnga'/_thugs 
[\[144b\]]
[\[144b.1\]]la lhag mthong mi mnga'/_thugs rnam par shes pa'i rjes su 'brang ba mi mnga'/_rang gi thugs la gnas pa mi mnga'/_gzhan gyi sems la lta ba mi mnga'/_thugs mig la gnas pa mi mnga'/_thugs rna ba dang /_sna dang /_lce dang /_lus dang /_yid la gnas pa mi mnga'/_
[\[144b.2\]]thugs gzugs la gnas pa mi mnga'/_thugs sgra dang /_dri dang /_ro dang /_reg la gnas pa mi mnga'/_thugs chos la gnas pa mi mnga'/_thugs dmigs pa la gnas pa mi mnga'/_thugs yid la gnas pa mi mnga'/_thugs nang na gnas pa mi mnga'/_thugs phyi rol na 
[\[144b.3\]]gnas pa mi mnga'o/_/thugs de chos rnams la mi 'jug go_/thugs de ye shes la mi 'jug go_/thugs de 'das pa 'am/_ma 'ongs pa 'am/_da ltar byung ba la mi rtog go_/zhi ba'i blo gros de bzhin gshegs pa ni de ltar thugs yongs su dag pa ste/_
[\[144b.4\]]thugs kyis chos gang yang mngon par mi sgrub la chos thams cad la yang de'i ye shes ma chags ma thogs pa 'jug go_/rang gi thugs yongs su dag pas sems can gang gi sems kyang yongs su ma dag par mi gzigs te/_de gzigs kyang gzigs pa ma yin zhing rnam par 
[\[144b.5\]]mi rtog go_/gzigs kyang spros par mi mdzad do/_/gzigs pas kun gzigs pa dang rnam par gzigs pa mi gzigs so/_/de bzhin gshegs pa'i ye shes de ni sha'i mig gi mthong ba dang ldan pa ma yin/_lha'i mig gi mthong ba dang ldan pa ma yin/_shes rab kyi mig 
[\[144b.6\]]gi mthong ba dang ldan pa ma yin/_chos kyi mig gi mthong ba dang ldan pa ma yin/_sangs rgyas kyi spyan gyi gzigs pa dang ldan pa ma yin/_lha'i rna ba'i thos pa dang ldan pa ma yin/_gzhan gyi sems la lta ba dang ldan pa ma yin/_sngon gyi gnas rjes su dran pa dang ldan pa ma yin/_
[\[144b.7\]]rdzu 'phrul rnam par 'phrul ba dang ldan pa ma yin/_zag pa zad pa shes pa dang ldan pa yang ma yin la/_de chos thams cad dang mi ldan pa yang ma yin te/_chos thams cad la chags pa med par ldan pa yin no/_/de'i de bzhin gshegs pa'i ye shes kyi rgyun rnams ni bsgrim pa mi mnga' 
[\[145a\]]
[\[145a.1\]]zhing lhun gyis grub la mngon par 'du mdzad pa mi mnga' bar gnas so/_/sems can gyi spyod pa thams cad la yang gzigs so/_/sems can thams cad kyi kun nas nyon mongs pa dang /_rnam par byang ba yang rab tu mkhyen to/_/de'i stobs bcu dang /_mi 'jigs pa 
[\[145a.2\]]dang /_sangs rgyas kyi chos ma 'dres pa [{]bcwa [,]bco [}]brgyad mkhyen pa yang bsnyel ba mi mnga' ste/_de bzhin gshegs pa'i chos de dag ni lhun gyis grub cing bsgrim pa mi mnga' la mngon par 'du mdzad pa mi mnga' bar 'jug go_/de bzhin gshegs pa ni sems dang yid dang /_rnam par shes pa dang 
[\[145a.3\]]yang bral la ting nge 'dzin gyi gnas kyang mi 'dor ro/_/sangs rgyas kyi mdzad pa thams cad kyang mdzad la de'i chos thams cad la chags pa mi mnga' ba'i ye shes kyang gang du yang mi chags so/_/zhi ba'i blo gros 'di lta ste dper na/_de bzhin gshegs pas sprul pa'i de bzhin gshegs pa gnyis pa 
[\[145a.4\]]gang yin pa de la ni sems kyang mi mnga'/_yid kyang mi mnga'/_rnam par shes pa yang mi mnga'/_sku'i 'du byed kyang mi mnga'/_gsung gi 'du byed kyang mi mnga'/_thugs kyi 'du byed kyang mi mnga' mod kyi/_'di lta ste/_sangs rgyas kyi mthu nyid kyis sangs rgyas kyi mdzad pa thams cad kyang 
[\[145a.5\]]mdzad do/_/zhi ba'i blo gros de bzhin du de bzhin gshegs pa yang sprul pa dang mtshungs pas mnyam mo/_/sprul pa'i chos nyid kyis rnam par mi rtog go_/de la sku'i rtsom pa dang /_gsung gi rtsom pa dang /_thugs kyi rtsom pa yang mi snang la sangs rgyas kyi mdzad pa thams cad kyang mdzad de/_
[\[145a.6\]]de yang lhun gyis grub cing bsgrim pa mi mnga' la mngon par 'du mdzad pa mi mnga' bas mdzad do/_/de ci'i phyir zhe na/_zhi ba'i blo gros de bzhin gshegs pas sprul pa'i rang bzhin gyi mtshan nyid du chos thams cad mngon par rdzogs par sangs rgyas te/_mngon par rdzogs par sangs rgyas 
[\[145a.7\]]nas kyang sems can la thugs brtse bas de bzhin du bstan to/_/zhi ba'i blo gros de bzhin gshegs pa'i ye shes ni 'dus byas la gnas pa ma yin/_'dus ma byas la gnas pa ma yin/_phung po la gnas pa ma yin/_khams la gnas pa ma yin/_skye mched la gnas pa ma yin/_
[\[145b\]]
[\[145b.1\]]nang la gnas pa ma yin/_phyi rol la gnas pa ma yin/_dge ba la gnas pa ma yin/_mi dge ba la gnas pa ma yin/_'jig rten pa la gnas pa ma yin/_'jig rten las 'das pa la gnas pa ma yin/_kha na ma tho ba dang bcas pa la gnas pa ma yin/_kha na ma tho ba med 
[\[145b.2\]]pa la gnas pa ma yin/_zag pa dang bcas pa la gnas pa ma yin/_zag pa med pa la gnas pa ma yin/_'das pa la gnas pa ma yin/_ma 'ongs pa la gnas pa ma yin/_da ltar byung ba la gnas pa ma yin/_so sor brtags pa la gnas pa ma yin/_so sor 
[\[145b.3\]]brtags pa ma yin pa la gnas pa ma yin te/_zhi ba'i blo gros de ltar de bzhin gshegs pa'i ye shes gnas pa mi mnga'o/_/de chos gang yang mngon par mi sgrub la sems can la thugs brtse bas sems can thams cad kyi sems dang /_spyod pa dang /_
[\[145b.4\]]bsam pa rnams la yang de'i ye shes mthong ba chags pa mi mnga' zhing thogs pa mi mnga' ba 'jug ste/_de yang lhun gyis grub cing bsgrim pa mi mnga' la mngon par 'du bya ba mi mnga' bas 'jug go_/zhi ba'i blo gros 'di yang de bzhin gshegs pa'i thugs kyi gsang ba ste/_mnyam 
[\[145b.5\]]par bzhag pa'i gnas kyang mi 'dor la sems can thams cad la sems rnam par rig par yang mdzad pas thugs bsam gyis mi khyab pa nyid do/_/de bzhin gshegs pa'i thugs kyi gsang ba'i le'u zhes bya ba ste dgu pa'o//_//de nas bcom ldan 
[\[145b.6\]]'das la tshe dang ldan pa shA ri'i bus 'di skad ces gsol to/_/bcom ldan 'das phyogs bcu dag na bskal pa bzang po pa'i byang chub sems dpa' gang dag sangs rgyas bcom ldan 'das rnams kyi thad na da ltar tshangs par spyad pa spyod pa'i byang chub sems dpa' de dag thams cad kyi slad 
[\[145b.7\]]na yang gsang ba pa'i bdag po mchis lags sam/_bcom ldan 'das kyis bka' stsal pa/_shA ri'i bu bya ba 'di bsam gyis mi khyab kyis zhog shig_/lha dang bcas pa'i 'jig rten byang chub sems dpa'i spyod pa 'di la mgo rmongs par 'gyur ro/_/de lta mod kyi shA ri'i bu gang dag dad cing 
[\[146a\]]
[\[146a.1\]]dge ba'i bshes gnyen gyis yongs su zin pa de dag gnas 'di la skrag par mi 'gyur ro/_/gsol pa/_bcom ldan 'das kyis bshad du gsol/_bdag de bzhin gshegs pa la yid ches par mchi'o/_/bcom ldan 'das kyis bka' 
[\[146a.2\]]stsal pa/_shA ri'i bu khyod kyis gsang ba pa'i bdag po lag na rdo rje rtag tu nga'i phyi bzhin 'brang ba mthong ngam/_gsol pa/_bcom ldan 'das de ltar sangs rgyas kyi mthus mthong lags te/_'di bdag gis sngon ni nam yang ma mthong ngo /_/bka' stsal pa/_shA ri'i bu de 
[\[146a.3\]]bzhin du gsang ba pa'i bdag po lag na rdo rje 'di ni bskal pa bzang po pa'i byang chub sems dpa' rnams kyi rgyab rgyab na yang gnas te sngon gyi smon lam gyi stobs dang /_mngon par shes pa'i stobs kyis thams cad du yang lag na rdo rje'i gzugs su kun du ston to/_/shA ri'i bu stong 
[\[146a.4\]]gsum gyi stong chen po'i 'jig rten gyi khams na sems can ji snyed 'khod pa'i sems can de dag thams cad kyi rgyab rgyab tu/_gsang ba pa'i bdag po lag na rdo rjes lag na rdo rje'i gzugs kun du bstan kyang des ye shes kyi byin gyi rlabs yongs su rdzogs par bstan par mi 'gyur ro/_/
[\[146a.5\]]shA ri'i bu khyod kyis byang chub sems dpa' byams pa'i rgyab na lag na rdo rje 'dug pa mthong ngam/_gsol pa/_bcom ldan 'das bdag gis da gdod mthong lags te/_sngon ni ma mthong ngo /_/bka' stsal pa/_'di ni de'i rgyab na rtag tu gnas na khyod kyis de ma mthong ba ma gtogs par byang 
[\[146a.6\]]chub sems dpa' 'am/_brgya byin nam/_tshangs pa 'am/_'jig rten skyong ba gang dag 'jig rten gyi khams gzhan nas lhags pa de dag gis ni byang chub sems dpa' byams pa'i rgyab na lag na rdo rje rdo rje thogs shing rtag tu 'dug par mthong ngo /_/shA ri'i bu byang chub sems dpa' byams pa 
[\[146a.7\]]dang /_bskal pa bzang po pa'i byang chub sems dpa' thams cad kyis sprul pa bye ba khrag khrig brgya stong dag sprul kyang de dag thams cad kyi rgyab na yang gsang ba pa'i bdag po lag na rdo rje gnas par snang ste byin gyi rlabs de dag thams cad ni gsang ba pa'i bdag po'i yin no/_/shA ri'i bu de bzhin 
[\[146b\]]
[\[146b.1\]]gshegs pas sprul pa gang yin pa de dag gi rgyab na yang 'di'i byin gyi rlabs kyis gsang ba pa'i bdag po lag na rdo rje gnas te/_shA ri'i bu gsang ba pa'i bdag po lag na rdo rje ni de ltar ye shes dang mngon par shes pa'i byin gyi rlabs kyi stobs dang ldan no/_/gsang ba pa'i bdag po lag na rdo rje'i 
[\[146b.2\]]yon tan yongs su brjod pa'i le'u zhes bya ste bcu pa'o//_//de nas byang chub sems dpa' zhi ba'i blo gros kyis gsang ba pa'i bdag po lag na rdo rje la 'di skad ces smras so/_/gsang ba pa'i bdag po byang chub sems dpa'i dka' ba spyod pa dang /_byang chub 
[\[146b.3\]]kyi snying por 'gro ba dang /_bdud 'dul ba dang /_chos kyi 'khor lo bskor ba dang /_bkod pa bstan pa las brtsams te/_de na rmad du byung ba'i rgyu gang dag byung ba gang du khyod la mngon sum du gyur pa la khyod spobs par gyis shig_/gsang ba pa'i bdag pos smras pa/_zhi ba'i blo gros 
[\[146b.4\]]byang chub sems dpa'i yon tan bkod pa byung ba ni tshad med de/_de dag ni tshe'i tshad bskal par gnas pas kyang rgyas par rnam par phye ste bstan par sla ba ma yin mod kyi/_'on kyang cung zad tsam zhig brjod par bya'o/_/zhi ba'i blo gros byang chub sems dpa'i dka' ba spyod pa ni rnam 
[\[146b.5\]]pa gcig ma yin te/_mu stegs can gzhom pa'i phyir byang chub sems dpa' spyad do/_/dka' thub dang /_lus la yongs su gdung ba ji snyed dang /_lus kyi spyod lam ji snyed kyis pha rol mu stegs can dag mngon par snyems pa de bas ches khyad par du 'phags pa'am/_ches 
[\[146b.6\]]mchog tu gyur pa'i bya dka' ba dang /_brtul zhugs dang /_dka' thub gang dag de dag gis bya bas kun tu bstan par mi nus pa de dag thams cad byang chub sems dpas kun tu bstan te/_/zhi ba'i blo gros de la kha cig gis ni byang chub sems dpa' rkang pa ya gcig btsugs te/_
[\[146b.7\]]'dug par mthong /_kha cig gis ni lag pa bteg ste 'dug par mthong /_kha cig gis ni nyi ma la lta zhing 'dug par mthong /_kha cig gis ni gdung ba lngas gdung bar mthong /_/kha cig gis ni tsog tsog por 'dug cing spong ba la sbyor bar brtson par mthong /_kha cig gis ni rkang 
[\[147a\]]
[\[147a.1\]]pa btsugs te mi 'gul bar mthong /_kha cig gis ni rkang pa gyen du bsgreng ste 'dug par mthong /_kha cig gis ni khas bub tu 'dug par mthong /_kha cig gis ni tsher ma'i steng na nyal bar mthong /_kha cig gis ni ba lang gi lci ba'i nang na nyal bar mthong /_
[\[147a.2\]]kha cig gis ni rdo leb la skyil mo krung bcas te 'dug par mthong /_kha cig gis ni rtsig pa la snyes pa dang /_kha cig gis ni shing leb la snyes pa dang /_kha cig gis ni gtun shing la snyes pa dang /_kha cig gis ni phyag dar khrod na nyal ba dang /_kha cig gis ni nyi ma yongs 
[\[147a.3\]]su sgyur ba dang /_kha cig gis ni shing leb gyon pa dang /_kha cig gis ni rtswa mun dza'i gos gyon pa dang /_kha cig gis ni rtswa bal pa dza'i gos gyon pa dang /_kha cig gis ni rtswa ku sha'i gos gyon pa dang /_kha cig gis ni [{]ri dgas [,]ri dwags [}]kyi pags pa gyon pa dang /_kha cig gis ni rtswa tsi 
[\[147a.4\]]ra gyon pa dang /_kha cig gis ni sgren mor 'dug pa dang /_kha cig gis ni rtswa dar b+ha'i gos gyon pa dang /_kha cig gis ni shing shun gyi gos gyon pa dang /_kha cig gis ni sred za ba dang /_kha cig gis ni nas za bar mthong ngo /_/kha cig gis ni rtsa ba za ba dang /_lo ma za ba dang /_
[\[147a.5\]]me tog za ba dang /_'bras bu za ba dang /_sdong bu za ba dang /_gzegs ma za ba dang /_pad+ma'i rtsa ba za ba dang /_zhag drug smyung ba dang /_sha mi za ba dang /_rgya shug za ba dang /_nas shin te za ba dang /_ci tse za ba dang /_mon sran sde'u za ba dang /_mon sran gre'u za ba dang /_bra yos za ba dang /_
[\[147a.6\]]til za ba dang /_'bras skam za ba dang /_chu 'thung ba tsam gyis 'tsho ba dang /_mar gyi thigs pa tsam gyis 'tsho ba dang /_sbrang rtsi'i thigs pa tsam gyis 'tsho ba dang /_'o ma'i thigs pa tsam gyis 'tsho ba dang /_kha cig gis ni zas mi za ba dang /_kha cig gis ni gnyid dang bral bar mthong ngo /_/
[\[147a.7\]]kha cig gis ni 'dug pa 'ba' shig tu mthong ngo /_/kha cig gis ni 'greng ba 'ba' shig tu mthong ngo /_/zhi ba'i blo gros de ltar byang chub sems dpa' spyod lam de dag dang /_dka' ba spyod pa tshad med pa gzhan dag kyang ston te/_lo drug tshang bar spyod lam gcig kyang ma 'khrugs par thams cad 
[\[147b\]]
[\[147b.1\]]rdzogs par bstan par gyur to/_/brtul zhugs shin tu khyad par du 'phags pa dang /_brtson 'grus shin tu sbyangs pa dang /_dka' thub shin tu brtan pos lo drug tu brtul zhugs dang /_dka' thub thams cad ston kyang sems can gzhan dang gzhan la ma mos pa dag gis brtul 
[\[147b.2\]]zhugs dang /_dka' thub gzhan dang gzhan du mi mthong ste/_gzhan du na ci 'dra ba'i brtul zhugs dang /_dka' thub ci 'dra ba dag gis sems can de dag 'dul bar 'gyur ba de 'dra ba'i brtul zhugs dang /_dka' thub mthong ba ni ma gtogs so/_/zhi ba'i blo gros de la byang chub sems dpa' 
[\[147b.3\]]ni thams cad du kha na ma tho ba med pa'i btang snyoms can yang yin la bya ba de dag kyang kun tu ston te/_dka' ba spyod pa 'dis lha dang mi bye ba phrag drug cu rtsa bzhi theg pa gsum po dag la yongs su smin par byas so/_/zhi ba'i blo gros lha dang /_mi gang dag rgya chen po la mos pa yongs su sbyong ba 
[\[147b.4\]]byas pa de dag gis ni byang chub sems dpa' rin po che'i khang pa brtsegs pa na 'dug cing mkha' khyab kyi bsam gtan la bsam gtan byed pa dang /_mi g.yo ba dang /_bde ba myong ba dang /_lo drug lon nas byang chub sems dpa' ting nge 'dzin de las langs par mthong ngo /_/zhi ba'i blo gros 
[\[147b.5\]]de la lha dang mi chos can chos 'dod pa chos bstan pas yongs su smin par bya ba gang yin pa de dag gis ni byang chub sems dpa' las gzhan mi byed par rgyun mi 'chad par chos ston par mthong ste/_zhi ba'i blo gros 'di ni byang chub sems dpa'i snying rje chen po la sbyor ba/_ye shes chen 
[\[147b.6\]]po yang dag par 'byung ba zhes bya'o/_/chos kyi tshul la 'jug pa bsam gyis mi khyab pa la 'jug pa zhes bya'o/_/bya dka' ba'i ye shes la 'jug pa/_bdud dang /_phas kyi rgol ba thams cad 'dul ba zhes bya'o/_/zhi ba'i blo gros de ltar lo drug tshang nas byang chub sems dpa' ji skad 
[\[147b.7\]]smos pa'i brtul zhugs dang /_dka' thub de dag las langs te klung ne ran dza na'i 'gram du song nas 'jig rten dang 'thun par khrus byas te/_lus gtsang mar byas nas klung ne ran dzan nas byung ste 'dug par gyur to/_/de na grong mi'i bu mo legs skyes ma zhes bya ba des ba stong gi 'o ma bskol ba sbrang 
[\[148a\]]
[\[148a.1\]]rtsi dang bsres pa'i 'o thug khyer te byang chub sems dpa' ga la ba der song ngo /_/gzhan lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po bye ba phrag drug cu yang rang rang gi zas 
[\[148a.2\]]thogs te 'khod nas so so nas tshig 'di skad du/_kye skyes bu dam pa bdag gi bshos gsol cig_/kye skyes bu dam pa bdag gi bshos gsol cig ces zer ro/_/zhi ba'i blo gros de na byang chub sems dpas grong mi'i bu mo legs skyes ma la sogs pa lha dang /_
[\[148a.3\]]klu dang /_gnod sbyin dang /_dri za bye ba phrag drug cu po de dag thams cad kyi kha zas de dag blangs nas thams cad zos kyang phan tshun ma mthong ngo /_/lha'i bu re res kyang byang chub sems dpa' bdag gi bshos gsol te/_byang chub sems dpa' bdag gi bshos gsol nas bla na med 
[\[148a.4\]]pa yang dag par rdzogs pa'i byang chub mngon par rdzogs par 'tshang rgya bar 'gyur bar shes so/_/de dag thams cad kyang byang chub sems dpas bla na med pa yang dag par rdzogs pa'i byang chub tu yongs su smin par byas par gyur te/_zhi ba'i blo gros 'di ni byang chub sems dpa' 
[\[148a.5\]]zas len par sbyor ba dka' ba spyod pa yang dag 'phags zhes bya ba'o/_/zas len pa sems can yongs su smin par byed pa dka' ba spyod pa yang dag 'phags kyi le'u zhes bya ba ste bcu gcig pa'o//_//de nas byang chub sems dpa' lus bkrus te lus 
[\[148a.6\]]stobs dang ldan par gyur nas zas zos te byang chub kyi snying po ga la ba der song ngo /_/de song ba dang sa la spyod pa'i lha'i bus [{]bzangs [,]bzang [}]zhes bya bas sa la spyod pa'i lha'i bu thams cad la bos te smras pa/_sa 'dzin gang zhig mi g.yo mi bskyod pa/_/sred pas bsal cing 
[\[148a.7\]]khong khro rab spangs pa/_/byang chub sems dpa' de ni shing drung byon/_/sa gzhi dag ni legs par brgyan par bya/_/legs so zhes te sa la spyod rnams dga'/_/stong gsum thams cad yongs su phyag dar byed/_/me tog sil ma bkram zhing spos mchog bdugs/_/
[\[148b\]]
[\[148b.1\]]spos chu dag gis sa gzhi chag chag btab/_/lag na gzhong thogs de bzhin phreng ba thogs/_/gzhal med khang gnas de bzhin bar snang ba/_/de dag byang chub sems dpa' mthong nas dga'/_/de tshe me tog sna tshogs char du phab/_/gling bzhi pa dag rnams ni 
[\[148b.2\]]skyong ba bzhi/_/ji snyed pa dag thams cad 'khor bcas te/_/rnam par 'dren la mchod pa bya ba'i phyir/_/gser gyi dra bas stong gsum thams cad bkab/_/stong gsum 'jig rten brgya byin rdzu 'phrul che/_/de dag byang chub sems dpa' mchod pa'i phyir/_/
[\[148b.3\]]sum cu rtsa gsum rnam rgyal khang mdzes pa/_/de ltas stong gsum thams cad mdzes par brgyan/_/'thab bral lha rnams thams cad rab dga' ste/_/skyes bu mchog la yang dag mchod pa'i phyir/_/mi mjed 'jig rten khams kyi stong gsum kun/_/
[\[148b.4\]]nam mkha' bai dUr+ya yi dra bas bkab/_/dga' ldan rab dang dga' ldan lha rnams kyang /_/de dag mu tig dra bas brgyan pa byas/_/rgyan phreng de bzhin zla gam rnams kyang thogs/_/mu tig sil ma'i char yang rab tu 'bebs/_/lha'i rgyal po rab tu 'phrul gyi 
[\[148b.5\]]bar/_/rab tu dga' nas 'dzam bu'i chu gser gyi/_/dril bu'i dra ba gser gyi drar bcas dang /_/sgra snyan bcas pas stong gsum thams cad bkab/_/thams cad don la mi 'jigs mchod pa'i phyir/_/dbang sgyur dag gis lha yi rin po che/_/rnam par dag cing 
[\[148b.6\]]gzi brjid mtha' yas pa/_/'od gsal dri med dra ba gcig kyang sprul/_/klu dang dri za lto 'phye chen po dang /_/lha min mkha' lding mi'am ci kun gyis/_/rang rang gnas dang bkod pa rnams kyis ni/_/'dod khams legs par brgyan nas mdzes par byas/_/
[\[148b.7\]]zhi ba'i blo gros de nas stong gsum gyi dbang po tshangs pa chen po dbang sgyur zhes bya bas byang chub sems dpa' byang chub kyi snying po la mngon du phyogs par mthong nas tshangs ris kyi lha rnams la smras pa/_grogs po dag shes par gyis shig_/byang chub sems dpa' sems dpa' 
[\[149a\]]
[\[149a.1\]]chen po go cha chen po mnabs pa/_dam bcas pa chen po ma bor ba/_go cha sra ba mnabs pa/_thugs yongs su mi skyo ba/_byang chub sems dpa'i spyod pa thams cad las nges par byung ba/_pha rol tu phyin pa thams cad kyi pha rol tu byon pa/_byang chub 
[\[149a.2\]]sems dpa'i sa thams cad la mnga' dbang brnyes pa/_byang chub sems dpa'i bsam pa thams cad shin tu rnam par dag pa/_sems can thams cad kyi dbang po'i rjes su zhugs pa/_de bzhin gshegs pa'i gsang ba thams cad la shin tu zhugs pa/_bdud 
[\[149a.3\]]kyi las kyi lam thams cad las yang dag par 'das pa/_dge ba'i rtsa ba thams cad la gzhan gyi dring mi 'jog pa/_de bzhin gshegs pa thams cad kyis byin gyis brlabs pa/_sems can thams cad la rab tu thar pa'i lam ston pa ded dpon chen por gyur pa/_
[\[149a.4\]]bdud kyi dkyil 'khor thams cad 'joms par mdzad pa/_stong gsum na dpa' bo gcig pur gyur pa/_chos kyi sman thams cad yang dag par bsgrubs pa/_sman pa'i rgyal po chen po/_rnam par grol ba'i thabs brnyes pa/_chos kyi rgyal po chen po/_shes 
[\[149a.5\]]rab kyi 'od chen po gtong ba tog chen po'i rgyal po/_'jig rten gyi chos brgyad kyis ma gos pa pad+ma chen po lta bu/_chos thams cad kyi gzungs ma bsnyel ba rgya mtsho chen po dang 'dra ba/_rjes su chags pa dang /_khong khro ba dang bral ba/_mi g.yo ba/_mi bskyod 
[\[149a.6\]]pa/_ri rab chen po lta bu/_shin tu dri ma med pa/_shin tu yongs su dag pa/_shin tu dkar ba'i blo dang ldan pa/_nor bu rin po che chen po dang 'dra ba/_chos thams cad la dbang sgyur ba/_sems las su rung ba/_tshangs pa chen po lta bu'i byang chub sems dpa' de bdud kyi 
[\[149a.7\]]sde rab tu gdul ba dang /_bla na med pa yang dag par mngon par rdzogs par byang chub par bzhed pa dang /_stobs bcu dang /_mi 'jigs pa dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par mdzad pa dang /_chos kyi 'khor lo chen po bskor ba dang /_
[\[149b\]]
[\[149b.1\]]seng ge'i sgra chen po bsgrag pa dang /_chos kyi sbyin pas sems can thams cad tshim par mdzad pa dang /_sems can thams cad kyi chos kyi mig rnam par sbyang ba dang /_phas kyi rgol ba thams cad chos dang 'thun pas tshar gcad pa dang /_sngon dam bcas pa 
[\[149b.2\]]yongs su rdzogs pa/_sangs rgyas bcom ldan 'das rnams la bstan par bzhed pa dang /_chos thams cad la dbang phyug gi mnga' dbang brnyes par mdzad pa'i phyir byang chub kyi snying por bzhud kyis/_de la grogs po dag khyed byang chub sems dpa' la mchod pa 
[\[149b.3\]]dang rim gro bya ba la spro bar gyis shig_/de nas stong gsum gyi bdag po tshangs pa chen po mi mjed kyi bdag po de yid rab tu dga' nas tshangs ris kyi lha thams cad la smras pa/_grogs po dag bskal pa brgya stong mang por brtul zhugs dang dka' thub bsags pa/_
[\[149b.4\]]skyes bu chen po dam pa de byang chub kyi snying po ga la ba der bzhud kyis/_de la khyed kyis bkod pa chen po rnams kyis stong gsum gyi stong chen po thams cad brgyan par gyis shig_/de nas tshangs pa chen po mi mjed kyi bdag pos de'i tshe tshigs su bcad pa 'di dag smras 
[\[149b.5\]]so/_/sems can rnam dag brtul zhugs chos nges pa/_/lhar bcas 'jig rten dag la phan bzhed pa/_/lha dang mi yis mchod pa lha yi lha/_/thub pa chen po byang chub snying por gshegs/_/sde dang bcas pa'i bdud ni gdul ba dang /_/thams cad 
[\[149b.6\]]mkhyen gyi ye shes 'tshang rgya dang /_/rdzogs pa'i sangs rgyas chos rnams yongs bkang dang /_/dam pa'i chos kyi 'khor lo bskor ba dang /_/mkhas pa seng ge'i sgra chen bsgrag pa dang /_/sems can thams cad tshim par bya ba dang /_/dam pa'i chos mig yongs su 
[\[149b.7\]]sbyang ba'i phyir/_/'dren pa byang chub snying por nye bar gshegs/_/phas kyi rgol ba rnams ni tshar gcad dang /_/sngon gyi dam bcas yongs su bkang ba dang /_/rdzogs sangs rgyas kyi mdzad pa bstan pa'i phyir/_/'dren pa byang chub snying por nye bar gshegs/_/
[\[150a\]]
[\[150a.1\]]legs par thams cad lhan cig 'dus nas ni/_/sa yi gzhi ni legs par brgyan par bya/_/stong gsum brgyan par gyur la ltos shig kye/_/'dod pa'i khams kyang brgyan par gyur pa ltos/_/'dod pa'i khams ni ji ltar brgyan pa bzhin/_/de ltar 
[\[150a.2\]]gzugs kyi khams kyang brgyan par bya/_/tshangs pa rnams ni sems dang legs so zhes/_/rab tu dga' nas stong gsum brgyan par gyur/_/ji ltar 'dod pa'i khams na bkod snang ba/_/de bas lhag pa'i mchod pa de dag bstan/_/me tog rnams kyis bkang zhing 
[\[150a.3\]]spos kyis bkang /_/rin chen rnams kyis mchod cing sil snyan bsgrags/_/tshangs pa la sogs 'og min lha yi rnams/_/rab tu dga' nas stong gsum thams cad kyang /_/dga' bar 'gyur dang phyag bya'i 'os su byas/_/rang rang gnas kyi gzhi yang bkod pa byas/_/
[\[150a.4\]]lha rnams kyis ni gong nas gong du yang /_/lhag pa lhag pa'i rgyan rnams rab tu bstan/_/lha yi bu mo bye ba drug cu brgyas/_/byang chub rdo rje gdan ni rgyan par byed/_/spos chu yis ni kun tu chag chag 'debs/_/me tog sna tshogs dag kyang 'thor bar byed/_/sa gzhi dag 
[\[150a.5\]]la rin chen rnams kyang bkram/_/byang chub snying por rgyan rnams rab tu bstan/_/thams cad tshig gis brjod par mi nus pa/_/de snyed tshad kyi bkod pa 'dir byas gyur/_/zhi ba'i blo gros byang chub sems dpa' de byang chub kyi snying por 'gro ba na stong gi dbang po tshangs pa chen po 
[\[150a.6\]]mi mjed kyi bdag pos tshangs ris kyi lha thams cad la smras pa/_grogs po dag bskal pa bye ba khrag khrig brgya stong mang por brtul zhugs dang /_dka' thub rnams kyi spyod pa spyad pa sems can gyi mchog skyes bu chen po 'di byang chub kyi snying por bzhud kyis/_de la khyed kyis stong 
[\[150a.7\]]gsum gyi stong chen po'i 'jig rten gyi khams thams cad bkod pa chen po rnams kyis brgyan par gyis shig_/de nas mi mjed kyi bdag po tshangs pas tshangs ris kyi lha'i bu rnams la tshigs su bcad pa 'di dag smras so/_/sems can rnam dag brtul zhugs chos des pa/_/phan bzhed 
[\[150b\]]
[\[150b.1\]]'jig rten don mdzad bdag nyid che/_/de ni blo ngan sder bcas bdud 'dul du/_/shing gi dbang po byang chub drung du bzhud/_/thams cad 'dus te lhan cig 'dong bar bya/_/stong gsum mi mjed 'di ni brgyan par bya/_/'di ni lhar bcas 'jig rten chos kyi dbang /_/yang dag 
[\[150b.2\]]mchod na bsod nams mtha' yas 'gyur/_/tshangs pa de dag tshig mchog de thos nas/_/stong gsum thams cad ma lus rgyan byed cing /_/legs par phyags te me tog rgyal mtshan brgyan/_/'jig rten khams ni rin chen rang bzhin sprul/_/nyi ma zla ba'i 'od kyi 
[\[150b.3\]]bkod pa dang /_/bye ba'i gdugs rnams nam mkhar de dag sprul/_/sA la'i shing rnams me tog mchog spras pa/_/dga' tshal lta bu de dag rnams kyis sprul/_/lam gang nas ni drang srong che gshegs pa/_/de ni shing rta bdun bstams tshad du sprul/_/rin 
[\[150b.4\]]chen gzhi la gser gyi pad+ma bkram/_/kha khyer rim pa bdun gyis yongs su bskor/_/brgya byin gyis der bkod pa gang byas pa/_/de dag lha mi rnams kyis sngon ma mthong /_/sum cu gsum dbang rnam rgyal khang 'dra bar/_/de ltar gling bzhi dag ni mdzes par 
[\[150b.5\]]brgyan/_/'thab bral lha dang dga' ldan 'phrul ba dang /_/gzhan 'phrul ba dang 'og min lha yi rnams/_/stobs dang shugs 'chang thams cad brtson par ni/_/byang chub snying po dam pa rgyan par byed/_/byang chub snying por gshegs pa'i bar der ni/_/'dod pa'i khams 
[\[150b.6\]]'dir dkon mchog gang yod pa/_/lha 'am klu 'am mi 'am ci rnams kyi/_/de dag thams cad skad cig de la bstan/_/phyogs bzhi dag nas lha mo bye ba lhags/_/me tog rnams dang spos dang byug pa yis/_/byang chub shing ni mngon du rgyan par byed/_/spos chu yis 
[\[150b.7\]]ni kun tu chag chag 'debs/_/byang chub shing ni legs par brgyan byas te/_/sum cu rtsa gsum lha yi yongs 'du 'dra/_/lha rnams bye ba dag gis mdzes sprul pa/_/bkod pa de dag tshig gis brjod mi nus/_/zhi ba'i blo gros de nas byang chub sems dpa' byang chub kyi 
[\[151a\]]
[\[151a.1\]]snying por 'gro ba na rkang pa'i mthil 'khor lo rtsibs stong pa gnyis las 'di 'dra ba'i 'od phyung ste 'od des sems can dmyal ba dang /_dud 'gro'i skye gnas dang /_gshin rje'i 'jig rten pa'i sems can thams cad kyi sdug bsngal gyi tshor ba rnams rgyun 
[\[151a.2\]]bcad do/_/klu'i rgyal po nag po'i gnas kyang snang ba chen pos khyab par gyur to/_/de nas klu'i bdag po nag pos byang chub sems dpa'i 'od mthong nas tshim zhing mgul yi rangs te/_rab tu dga' nas/_dga' ba dang yid bde ba skyes te thams cad dang ldan pa'i rang gi 
[\[151a.3\]]'khor la tshigs su bcad pas smras pa/_gser gyi kha dog 'dra ba'i 'od/_/gnas 'dir lhang nger gyur pas na/_/kho bo'i lus ni rab tu tshim/_/sems kyang rab tu dga' bar gyur/_/kho bos sngon gyi sangs rgyas kyi/_/ltas bzang mthong ba ltar na ni/_/gdon 
[\[151a.4\]]mi za bar dpa' chen po/_/sangs rgyas 'jig rten 'byung bar 'gyur/_/legs par phye ma phreng ba dang /_/spos dang me tog byug pa dang /_/gser dang nor bu mu tig dang /_/dung dang rgyan phreng mchog rnams dang /_/rol mo sil snyan rnams thogs la/_/gdugs dang 
[\[151a.5\]]rgyal mtshan thogs nas ni/_/ba dan dag kyang bsgreng byas te/_/ston pa la ni mchod par bya/_/klu yi rgyal po'i gnas 'di na/_/bzang po'i rgyan rnams ji snyed pa/_/de dag rab tu dga' ba yis/_/sangs rgyas la ni rim gro bya/_/de nas klu'i rgyal po nag po chung ma'i 'khor 
[\[151a.6\]]dang bcas/_gnyen gyi 'khor dang bcas te/_me tog dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan thogs pa dang /_sil snyan dang /_pheg rdob pa dang /_rol mo'i sgra 'byin pa rnams dang lhan cig tu rang gi gnas nas 
[\[151a.7\]]byung ste spos chus gang ba'i sprin mngon par sprul nas spos chu'i char pa ni 'bebs/_klu'i mu tig dang /_klu'i me tog gi char ni 'bebs shing /_klu'i mthu chen po dang /_klu'i rdzu 'phrul chen pos byang chub sems dpa' ga la ba der song ste phyin nas 'khor dang bcas pas byang chub sems dpa' la 
[\[151b\]]
[\[151b.1\]]mchod pa byas te zhabs la phyag 'tshal nas/_rol mo dang /_sil snyan len pa dang /_bcas pas byang chub sems dpa' la bskor ba byas te phyogs gcig tu 'dug nas mngon par bstod do/_/de la 'di skad ces bya ste/_skyes bu mchog gi 'od ni rab bkye bas/_/sangs rgyas 
[\[151b.2\]]zhing 'di thams cad snang bar gyur/_/skad cig de la ngan song gsum yang zhi/_/nag po'i gnas kyang 'od kyis khyab par gyur/_/klu yi rgyal po de yis 'od mthong nas/_/rab tu dga' ste de tshe tshig smras pa/_/gser gyi mdog gi 'od 'di byung lags na/_/de ring sangs rgyas 
[\[151b.3\]]'byung du gdon mi za/_/klu mo khrag khrig dag gis mdun bdar te/_/gdugs dang me tog gos mchog thogs nas su/_/byang chub sems dpa' de ni ga lar song /_/phyag byas mchod pa byas nas gus bcas 'dug_/sa kun rin chen me tog rnams kyis gang zhing de tshe mdzes 
[\[151b.4\]]par brgyan/_/shing mchog kun dang sman dang rtswa rnams de dag byang chub shing la 'dud/_/'di na yod pa'i chu klung thams cad mi 'bab mkha' la rlung mi ldang /_/de ring bdud btul nas ni 'jig rten thams cad zil gyis gnon par 'gyur/_/srid pa gsum na brgya byin tshangs pa 
[\[151b.5\]]nyi ma zla ba'i 'od mi snang /_/mtshungs med khyod kyi 'od kyis reg nas de ring ngan song gsum po zhi/_/bdag gi gnas su 'od byung nas ni sangs rgyas 'byung ba ston par bgyid/_/de ring rgyal ba byon par 'gyur gyis dgyes mdzod rangs shing tshim pa skyed/_/bum pa gang ba 'di dag nam 
[\[151b.6\]]mkhar song ste khyod la skor ba dang /_/tsa sha'i tshogs rnams 'di dag nam mkhar song ste khyed la skor ba dang /_/lhar bcas mir bcas 'jig rten dag kyang mchod par brtson par gnas pa las/_/de ring 'gro ba'i sbyin gnas 'gyur zhing shes rab 'dod pa'i lam du 'gyur/_/bde bar gshegs 
[\[151b.7\]]pa bdag gis rnyed pa legs rnyed gzi brjid che ldan pa/_/mi mchog 'khor ba 'jig dang de bzhin gser thub ces ni bya ba mchod/_/mi mchog 'od srung dang ni shAkya mchog khyod de ring bdag gis mchod/_/bdag ni sangs rgyas dpa' mthong ma bral byang chub dam pa don du gnyer/_/sa ni grum zhing 
[\[152a\]]
[\[152a.1\]]ri rnams g.yos la 'gro ba thams cad med 'gyur srid/_/su zhig byang chub tu ni sems nges lhag pa'i bsam pas 'phags gyur pa/_/de ni de ring stobs bcu ldan par mi 'gyur gnas ni mchis ma lags/_/seng ge'i sgra bsgrags 
[\[152a.2\]]tshangs pa'i dbyangs can bcom ldan 'dren pa gsung phyung shig_/zhi ba'i blo gros de nas klu'i rgyal po nag po'i chung ma dam pa gser 'od ces bya ba de klu'i bu mo rab tu mang pos bskor cing mdun du bdar nas gdugs sna tshogs thogs pa dang /_ras bcos bu sna tshogs 
[\[152a.3\]]thogs pa dang /_mu tig gi rgyan phreng sna tshogs thogs pa dang /_nor bu rin po che sna tshogs thogs pa dang /_lha'i dang mi'i phreng ba brgyus pa thogs pa dang /_pog por sna tshogs thogs pa dang /_sil snyan dang /_rol mo'i sgra sna tshogs len pa rnams dang lhan cig tu rin 
[\[152a.4\]]po che'i me tog sna tshogs kyis byang chub sems dpa' 'ong ba la 'thor zhing tshigs su bcad pa 'di dag gis mngon par bstod do/_/'khrul pa mi mnga' mi dngang mi bsnyengs bag mi tsha/_/ma zhum mi dman rab dgyes mi thub chags mi mnga'/_/sdang dang rmongs dang brkam pa mi 
[\[152a.5\]]mnga' chags bral ba/_/rnam grol drang srong chen po khyod la phyag 'tshal lo/_/dogs bral zug rngu bral zhing dul la ma rig sel/_/'gro ba thams cad sdug bsngal rnams las rab tu 'grel/_/gnas dang skyabs dang gling ma mchis pa mkhyen nas ni/_/gnas khyod skyabs khyod 
[\[152a.6\]]'jig rten gsum po dag tu byung /_/ji ltar lha yi tshogs rnams dad cing rab dga' ste/_/mkha' las me tog char chen rab tu 'bebs pa dang /_/ji ltar gos chen dag kyang 'dor bar bgyid lags na/_/drang srong chen po mgon po rgyal bar der 'gyur snyam/_/dgyes skyed shing dbang drung gshegs 
[\[152a.7\]]mi bsnyengs bzhugs mdzod la/_/bdud sde pham par mdzod de nyon mongs dra ba drol/_/ji ltar sngon gyi rgyal dbang de dag sangs rgyas pa/_/de ltar byang chub rab mchog zhi ba 'tshang rgyar mdzod/_/gang gi don du khyod kyis bskal pa bye mang du/_/'gro ba dag ni dgrol phyir dka' ba rnams kyang spyad/_/
[\[152b\]]
[\[152b.1\]]khyod kyi dgongs pa de rdzogs shing dbang drung gshegs te/_/byang chub mchog la reg par mdzad pa'i dus 'di lags//_//bam po drug pa/_zhi ba'i blo gros de nas byang chub sems dpa' klu'i rgyal po nag po'i gnas nas byung nas byang chub kyi snying po ga la ba der song ste 
[\[152b.2\]]'gro ba na lam gyi g.yas rol na rtswa 'tshong bkra shis pa zhes bya ba rtswa brnga zhing 'dug pa des byang chub sems dpa' byang chub kyi snying po la mngon du phyogs pa mthong ste/_lha rnams kyis bskul nas rtswa 'jam pa/_shin tu gzhon pa/_nyams dga' ba/_yid dga' bar byed pa/_
[\[152b.3\]]rma bya'i mgrin pa lta bu dga' ba 'khyil pa/_g.yas su 'khyil pa/_kha dog dang ldan pa/_dri dang ldan pa/_katsa lin di ka ltar reg na bde ba spar gang blangs te/_byang chub sems dpa' ga la ba der song nas phyin pa dang /_rtswa spar gang byang chub sems dpa' la byin te/_bsam pa thag pa 
[\[152b.4\]]nas bla na med pa yang dag par rdzogs pa'i byang chub tu sems bskyed do/_/zhi ba'i blo gros khyod rtswa 'tshong bkra shis pa mi snga mi 'phyi bar byang chub tu sems bskyed cing rtswa yang byin no snyam du sems na de ltar mi blta'o/_/de ci'i phyir zhe na/_de ni rtswa 'tshong bkra shis pa'i sngon gyi smon lam 
[\[152b.5\]]yin te/_ji ltar kho bo bskal pa bzang po pa'i byang chub sems dpa' rnams kyi byang chub kyi snying por khri shom pa bzhin no/_/de ci'i phyir zhe na/_zhi ba'i blo gros kho bos mngon par shes te/_'das pa'i dus na bskal pa bzang po 'di'i snga rol bskal pa dgu bcu rtsa gcig na de bzhin gshegs 
[\[152b.6\]]pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das rnam par gzigs zhes bya ba 'jig rten du 
[\[152b.7\]]byung ste/_de'i gsung rab la dge slong stong tham pa tshangs par spyod pa spyad nas bcom ldan 'das des khyed cag bskal pa bzang po la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/zhes de dag lung bstan to/_/de'i tshe na khyim bdag blo gros 
[\[153a\]]
[\[153a.1\]]ldan zhes bya ba zhig 'khor de nyid du 'dus par gyur te 'dug pa des/_byang chub sems dpa' de dag lung bstan pa de thos nas bla na med pa yang dag par rdzogs pa'i byang chub tu sems bskyed de/_'di skad du bskal pa bzang po pa'i byang chub sems dpa' de dag byang chub kyi 
[\[153a.2\]]snying por 'gro ba na seng ge'i khri byi dor bya'o/_/zhes smon lam btab bo/_/zhi ba'i blo gros de'i tshe de'i dus na khyim bdag blo gros ldan zhes bya bar gyur pa de gzhan zhig yin pa snyam du khyod dogs shing the tshom za ba'am/_yid gnyis su gyur na khyod kyis de ltar mi blta'o/_/de ci'i phyir zhe na/_
[\[153a.3\]]rtswa 'tshong bkra shis pa 'di de'i tshe de'i dus na khyim bdag blo gros ldan zhes bya bar gyur to/_/zhi ba'i blo gros khyod kyis rnam grangs 'dis kyang rtswa 'tshong bkra shis pa'i sngon gyi smon lam 'di ltar rig par bya ste/_sems can rnams kyi mos pa ji lta ba dang /_dbang po yongs su smin pa ji lta bu bzhin 
[\[153a.4\]]du de kha cig la ni rtswa spar gang 'bul bar 'gyur/_kha cig la ni rin po che bkod pa'i seng ge'i khri 'bul bar 'gyur ro/_/zhi ba'i blo gros de nas byang chub sems dpa' byang chub kyi snying po'i shing drung du song ba dang /_byang chub kyi snying po'i lha rnams lha'i bu mo me tog gi skon bu thogs pa dang /_
[\[153a.5\]]spos dang /_phye ma'i phur ma thogs pa khri dang lhan cig tu byang chub kyi snying po ga la ba der song ste phyin pa dang /_byang chub sems dpa'i rkang pa la mgo bos phyag 'tshal nas ji ltar thogs pa'i me tog dang /_phye ma dang /_spos dang /_phreng ba dang /_byug pa rnams kyis byang chub sems dpa' 
[\[153a.6\]]la gtor te/_tshigs su bcad pa 'di dag gis mngon par bstod do/_/bdag nyid chen po mi bsnyengs dpa' zhing dul zhi ba/_/dgyes shing tshim pa brtan pa khyod la phyag 'tshal lo/_/'bar ba nyams dgyes kha na ma tho mi mnga' ba/_/skyon las grol ba'i ston pa khyod la phyag 'tshal 
[\[153a.7\]]lo/_/sdug bsngal chen por bying ba mgon med 'gro 'di la/_/khyod ni bde ba rab tu stsol ba'i mgon po gcig_/'gro ba'i nyon mongs nad rnams spang ba'i phyir byung ba/_/sman pa'i rgyal chen grags ldan khyod la phyag 'tshal lo/_/ji ltar lha tshogs dad cing rab tu dga' ba yis/_/
[\[153b\]]
[\[153b.1\]]lha yi me tog char pa rab tu 'bebs pa las/_/bdud dag sde dang bcas pa byams pas bcom nas ni/_/khyod kyis byang chub dam pa de ring brnyes su nges/_/shing dbang drung du gshegs te khri der bzhugs nas su/_/bdud btul nas ni mun pa thams cad gzhom par mdzod/_/ji ltar sngon gyi 
[\[153b.2\]]thub dbang de dag sangs rgyas pa/_/de ltar byang chub zhi ba mchog rab 'tshang rgyar mdzod/_/ji ltar khyod kyis 'gro ba dgrol ba'i don du ni/_/bskal pa bye bar dka' mdzad rnam par dag 'gyur ba/_/drang srong chen po khyod kyi dgongs mchog deng rdzogs kyis/_/shing dbang drung du bzhugs te byang chub 
[\[153b.3\]]'tshang rgyar mdzod/_/zhi ba'i blo gros de nas byang chub sems dpas rtswa spar gang khyer nas byang chub kyi snying po ga la ba der song ste phyin pa dang /_byang chub kyi shing drung du bdag nyid kyis rtswa'i gding ba bting nas byang chub kyi shing la phyag 'tshal te lan bdun bskor ba byas so/_/zhi ba'i blo gros byang chub sems dpa' 
[\[153b.4\]]rtswa'i gding ba bting ma thag tu de nas lha'i bu brgyad khri bzhi stong gis seng ge'i khri sna tshogs blta na sdug pa/_mtho ba/_yangs pa/_rin po che thams cad kyis spras pa/_rin po che'i kha khyer can/_rin po che'i dra bas g.yogs pa/_rin po che'i dril bu g.yer ka'i dra ba bres pa/_mu tig gi rgyan phreng rab tu sbyangs 
[\[153b.5\]]pa ras bcos bu brgya stong du ma bting ba brgyad khri bzhi stong byang chub sems dpa'i ched du bshams so/_/zhi ba'i blo gros de na byang chub sems dpa' seng ge'i khri brgyad khri bzhi stong po de dag thams cad la bdag nyid 'dug par kun tu bstan par gyur to/_/lha'i bu de dag gis kyang gzhan dang gzhan du 
[\[153b.6\]]mi mthong mi shes te/_lha'i bu re res kyang 'di ltar byang chub sems dpa' ni bdag gi seng ge'i khri la bzhugs so/_/bdag gi seng ge'i khri la bzhugs nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bar shes te/_de dag dga' ba dang /_mchog tu dga' ba 
[\[153b.7\]]de nyid kyis bla na med pa yang dag par rdzogs pa'i byang chub las phyir mi ldog par gyur to/_/byang chub kyi snying por bzhud pa'i le'u zhes bya ba ste bcu gnyis pa'o//_//zhi ba'i blo gros byang chub sems dpa' seng ge'i khri de la 'dug ma thag tu de nas smin mtshams kyi mdzod spu'i bar nas bdud bskul ba 
[\[154a\]]
[\[154a.1\]]zhes bya ba'i 'od phyung ste 'od des stong gsum gyi stong chen po'i 'jig rten gyi khams 'di na 'khod pa'i bdud bye ba phrag bzhi brgya la reg go/_/'od des de dag la reg ma thag tu rang rang gi gnas na 'khod bzhin du spu zing zhes byed de/_rang gi bdud kyi gnas tshig cing mog 
[\[154a.2\]]mog por gyur par shes nas de dag 'di snyam du sems te/_gang gi phyir gnas 'di dag mog mog por gyur par snang ba 'di la rgyu ni ci zhig yod rkyen ni ci zhig yod/_byang chub sems dpa' 'am cig byang chub kyi snying por 'dug nas bla na med pa yang dag par rdzogs pa'i byang chub 
[\[154a.3\]]mngon par rdzogs par 'tshang rgya bar mi 'gyur grang snyam ste/_rnam par bltas pa dang byang chub sems dpa' byang chub kyi snying po la 'dug par mthong ngo /_/de nas bdud sdig can de dag rang rang gi gnas nas mi snang bar gyur nas bdud re re yang gnod sbyin kha dog rnam pa mang po dang /_
[\[154a.4\]]cha byad rnam pa mang po dang /_dbyibs rnam pa mang po dang /_chu zheng rnam pa mang po dang /_g.yo ba rnam pa mang po dang /_mgo rnam pa mang po dang /_mtshon cha rnam pa mang po dang /_rgyal mtshan rnam pa mang po thogs pa bye ba khrag khrig brgya stong dag gis bskor te/_smra ba rnam pa mang po 
[\[154a.5\]]smra zhing bdud kyi mthu chen po dang /_bdud kyi rdzu 'phrul chen pos bdud re res kyang bdud kyi 'khor gyis rgyar dpag tshad nyi khri nyi khri ste/_khor yug tu dpag tshad brgyad khri bzhi stong bkang nas byang chub kyi shing drung du dong ngo /_/zhi ba'i blo gros 'khor chen po de dag dong ma thag tu de nas 
[\[154a.6\]]de'i tshe yid du mi 'ong ba/_mnyan par mi 'os pa/_mi snyan pa/_u dug ces bya ba dang /_pi tsig ces bya ba dang /_hu lu hu lu zhes bya ba dang /_rgyob shig_/zung shig_/sod cig_/chings shig ces bya ba'i sgra chen po de lta bu phyung bar gyur to/_/gal te 'dod chags dang ma bral 
[\[154a.7\]]ba'i sems can rnams kyis sgra de thos la/_zhi ba'i blo gros gal te byang chub sems dpas sgra de mi grag par ma byas na ni de dag kha nas khrag dron po skyug cing 'chi ba 'am/_shi la thug pa'i sdug bsngal chen po rnyed par 'gyur ro/_/de ni byang chub sems dpa' snying rje chen pos 
[\[154b\]]
[\[154b.1\]]non pas sems can la rnam par 'tshe bar 'gyur du 'ong ngo zhes sgra de mi grag par byas par gyur to/_/zhi ba'i blo gros 'di yang byang chub sems dpa'i thabs la mkhas pa'i yul yin no/_/zhi ba'i blo gros sgra de lta bu de thos kyang byang chub sems dpa' ni tha na spu g.yos par yang ma gyur to/_/
[\[154b.2\]]de ci'i phyir zhe na/_sgra 'di thams cad brag cha dang mtshungs par legs par rtogs pa'i phyir ro/_/zhi ba'i blo gros byang chub kyi bsnyen bkur ba'i lha rnams kyis bdud lhags par rig nas bdud sdig can de dag la bzlog pa rnam pa bcu drug gis zlog par byed de/_sdig can dag phongs par 'gyur 
[\[154b.3\]]ba gdon par dka' ba rnam pa 'di lta bu 'di dag gis ci zhig byas thong shig_/de ci'i phyir zhe na/_sdig can khyed ni gyad stobs chung ngu la gyad stobs chen po bab pa ltar do mod byang chub sems dpas brdabs par 'gyur ro/_/sdig can khyed ni dpa' bo chen pos pha rol gyi sde bcom pa ltar do 
[\[154b.4\]]mod byang chub sems dpas pham par byas par 'gyur ro/_/sdig can khyed ni srin bu me khyer la zla ba'i dkyil 'khor bab pa ltar do mod byang chub sems dpas zil gyis non par 'gyur ro/_/sdig can khyed ni phub ma spar gang la rlung mar bab pa ltar do mod byang chub sems dpas gtor 
[\[154b.5\]]bar 'gyur ro/_/sdig can khyed ni shing sA la chen po rtsa ba nas chad pa ltar do mod byang chub sems dpas sgyel bar 'gyur ro/_/sdig can khyed ni [{]ri dgas [,]ri dwags [}]kyi tshogs la seng ge bab pa ltar do mod byang chub sems dpas dngangs par byas par 'gyur ro/_/sdig can khyed ni brjes kyi chu 
[\[154b.6\]]la nyi tshan bab pa ltar do mod byang chub sems dpas yongs su zad par byas par 'gyur ro/_/sdig can khyed ni mi mdza' ba'i grong khyer la rgyal po chen po bab pa ltar do mod byang chub sems dpas rlag par 'gyur ro/_/sdig can khyed ni mi g.yo can gsad par bya ba shor ba ltar do mod byang 
[\[154b.7\]]chub sems dpas 'bros par byed par 'gyur ro/_/sdig can khyed ni tshong pa lam rgyags mang po mes tshig pa ltar do mod byang chub sems dpas mgo 'khor bar byed par 'gyur ro/_/sdig can khyed ni chos kyi rgyal po rgyal srid nyams pa ltar do mod byang chub sems dpas mya ngan byed du 
[\[155a\]]
[\[155a.1\]]bcug par 'gyur ro/_/sdig can khyed ni khrung khrung rgan po 'dab ma bregs pa ltar do mod byang chub sems dpas sems khongs su bcug par 'gyur ro/_/sdig can khyed ni 'brog dgon par lam rgyags chad pa ltar do mod byang chub sems dpas phongs par 
[\[155a.2\]]byas par 'gyur ro/_/sdig can khyed ni rgya mtsho chen po'i dbus su gru zhig pa ltar do mod byang chub sems dpas smre sngags 'don du bcug par 'gyur ro/_/sdig can khyed ni bsreg pa'i bskal pas rtswa dang nags tshal ltar do mod byang chub sems dpas rnyis par byas par 
[\[155a.3\]]'gyur ro/_/sdig can khyed ni rdo ba la rdo rje chen po bab pa ltar do mod byang chub sems dpas rnam par gtor bar 'gyur ro/_/zhi ba'i blo gros de ltar byang chub kyi bsnyen bkur ba'i lha rnams kyis bzlog pa rnam pa bcu drug gis bdud sdig can rnams zlog par byed kyang bdud sdig can de 
[\[155a.4\]]dag phyir ma log go_/de nas byang chub sems dpa' bskal pa grangs med pa bye ba khrag khrig brgya stong du sbyin pa dang /_dul ba dang /_legs par sdom pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_byams pa dang /_snying rje 
[\[155a.5\]]dang /_dga' ba dang /_btang snyoms dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_zhi gnas dang /_lhag mthong dang /_rig pa dang /_rnam par grol ba yongs su sbyang ba 
[\[155a.6\]]byas pas lag pa g.yas pa 'jam zhing gzhon la shin tu gzhon pa gser gyi kha dog ltar 'dug pa brkyang ste/_snying rje chen pos bskyod pa dang /_sems can thams cad rab tu thar bar bya ba'i lhag pa'i bsam pas spyi bo nas bzung ste/_lus thams cad la byugs nas 'jig rten gyi 
[\[155a.7\]]khams thams cad kyi sangs rgyas bcom ldan 'das rnams mngon du byas te dran pa dang ldan zhing shes bzhin dus chen po la brdabs so/_/zhi ba'i blo gros byang chub sems dpas sa chen po la brdabs ma thag tu de nas de'i tshe sa chen po rnam pa drug tu g.yos so/_/rab tu g.yos so//
[\[155b\]]
[\[155b.1\]]kun tu rab tu g.yos so/_/'gul to/_/rab tu 'gul to/_/kun tu rab tu 'gul to/_/ldeg go/_/rab tu ldeg go/_/kun tu rab tu ldeg go/_/'khrugs so/_/rab tu 'khrugs so/_/kun tu rab tu 'khrugs so/_/'ur 'ur ro/_/rab tu 'ur 'ur ro/_/kun tu rab tu 'ur 'ur ro/_/chem 
[\[155b.2\]]chem mo/_/rab tu chem chem mo/_/kun tu rab tu chem chem mo/_/shar phyogs dma' na nub phyogs mtho'o/_/nub phyogs dma' na shar phyogs mtho'o/_/lho phyogs dma' na byang phyogs mtho'o/_/byang phyogs dma' na lho phyogs mtho'o/_/mtha' mtho na dbus dma'o/_/dbus mtho na 
[\[155b.3\]]mtha' dma'o/_/zhi ba'i blo gros de ltar rnam pa drug dang /_ltas chen po [{]bcwa [,]bco [}]brgyad du sa g.yos pa chen po 'jig rten du byung bar gyur to/_/bdud sdig can rnams kyis kyang 'ur sgra dang /_tug chem gyi sgra chen po dang /_zung shig dang /_rgyob cig pa dang /_chings shig pa dang /_sod cig pa'i sgra 
[\[155b.4\]]thos so/_/bdud kyi 'khor gyis ni byang chub sems dpa'i mthus steng gi bar snang la 'di lta bu'i sgra 'di thos so/_/drang srong nang na drang srong mchog_/'di ni mi 'jigs sbyin pa ste/_/srog chags kun gyi skyabs yin gyis/_/'di la skyabs su 'gro bar gyis/_/zhi ba'i blo gros 
[\[155b.5\]]bdud kyi 'khor gyis sgra de thos pa dang /_gnod sbyin bye ba khrag khrig brgya stong phrag brgyad cu khas bub tu sa la sgyel nas skyes bu chen po yongs su bskyab tu gsol/_yongs su bskyab tu gsol/_zhes tshig de skad smras so/_/bdud sdig can lhag ma rnams ni dpung gi tshogs dang 
[\[155b.6\]]lhan cig tu 'bros par 'dod na 'bros ma nus nas de dag la snying brtse ba'i phyir byang chub sems dpa' lus las 'od phyung ba dang /_'od des de dag 'jigs pa thams cad dang bral te/_rang rang gi gnas su dong ngo /_/zhi ba'i blo gros byang chub sems dpas bdud 'dul ba'i rnam par sprul pa 'di 
[\[155b.7\]]bstan pa na bdud kyi 'khor de las gnod sbyin bye ba khrag khrig brgya stong phrag brgyad cus ni bla na med pa yang dag par rdzogs pa'i byang chub tu sems bskyed do/_/srog chags bye ba khrag khrig brgya stong phrag dgu bcu rtsa dgus ni bla na med pa yang dag par rdzogs pa'i byang chub tu sems bskyed do/_
[\[156a\]]
[\[156a.1\]]lha'i bu sngon sbyang ba byas pa brgyad khri bzhi stong ni mi skye ba'i chos la bzod pa thob par gyur to/_/bdud btul ba'i le'u zhes bya ba ste bcu gsum pa'o//_//zhi ba'i blo gros de ltar lha dang mi kha cig gis ni de ltar bdud 'dul ba tshad med pa 
[\[156a.2\]]dang ldan par shes so/_/kha cig gis ni bdud yong thams cad du ma 'ongs par shes so/_/kha cig gis ni byang chub sems dpa' rtswa bting ba la 'dug par shes so/_/kha cig gis ni byang chub sems dpa' rin po che'i pad ma bkod pa'i seng ge'i khri la 'dug par mthong ngo /_/
[\[156a.3\]]kha cig gis ni byang chub sems dpa' sa la 'dug par mthong ngo /_/kha cig gis ni byang chub sems dpa' nam mkha'i dkyil na gnas pa'i seng ge'i khri la 'dug par mthong ngo /_/kha cig gis ni byang chub kyi shing shing gi rgyal po a shwad thar mthong ngo /_/kha cig gis ni byang chub 
[\[156a.4\]]kyi shing yongs 'dus brtol du mthong ngo /_/kha cig gis ni byang chub kyi shing rin po che thams cad kyi rang bzhin can du mthong ngo /_/lha dang mi kha cig gis ni byang chub kyi shing shing ta la srid tsam du mthong zhing seng ge'i khri shing ta la phyed tsam du mthong ngo /_/kha cig gis ni byang chub 
[\[156a.5\]]kyi shing shing ta la bdun srid tsam du mthong zhing seng ge'i khri shing ta la phyed dang gnyis kyi srid tsam du mthong ngo /_/kha cig gis ni byang chub kyi shing dpag tshad brgyad khri bzhi stong pa'i bar du mthong zhing seng ge'i khri dpag tshad bzhi khri nyis stong bar mthong ngo /_/lha dang mi kha cig gis ni 
[\[156a.6\]]byang chub sems dpa' bdud 'dul bar mthong ngo /_/kha cig gis ni bdud gcig mthong ngo /_/kha cig gis ni bdud rgya chen por mthong ngo /_/kha cig gis ni byang chub sems dpa' bdud 'joms pa la rtse bar mthong ngo /_/kha cig gis ni byang chub sems dpa' nam mkha'i dkyil na 
[\[156a.7\]]gnas shing nam mkha' la 'dug pa'i byang chub kyi shing drung na seng ge'i khri la 'dug cing byang chub sems dpa' byang chub mngon par rdzogs par 'tshang rgya bar mthong ste/_zhi ba'i blo gros de ltar na byang chub sems dpa' rnams ni yul mtha' med pa yin te byang chub kyi snying po mchog dam pa na 
[\[156b\]]
[\[156b.1\]]'khod pa de dag gi yon tan gyi rgyu'i khyad par ni tshad med par snang ngo /_/zhi ba'i blo gros byang chub sems dpa' byang chub kyi snying po mchog dam par 'dug pa dang /_sngon 'thun par spyod pa'i byang chub sems dpa' grangs med dpag tu med pa dag phyogs bcu'i 'jig rten gyi khams tshad med 
[\[156b.2\]]grangs med pa dag nas lhags te/_mi 'jigs pa'i sgra rjod cing shis pa'i sgra dang /_bde ba'i sgra dang /_kun dga' ba'i sgra dang /_mgyogs pa'i sgra dang /_myur ba'i sgra dang /_legs pa'i sgra dang /_don yod pa'i sgra dang /_dpa' ba'i sgra dang /_skyes bu dam ba'i sgra dang /_
[\[156b.3\]]phyir mi ldog pa'i sgra dang /_rgyas pa'i sgra dang /_bkra shis pa'i sgra dang /_mi gdung ba'i sgra dang /_ma zhum pa'i sgra dang /_sngon gyi bsam pa'i sgra dang /_spong ba don yod pa'i sgra dang /_yid bde ba'i sgra dang /_rdo rje ltar mkhregs pa'i sgra dang /_skyes bu dam pa rtsen pa'i sgra dang /_phan 
[\[156b.4\]]pa'i sgra dang /_skad cig gcig dang ldan pa'i sgra dang /_thams cad mkhyen pa'i ye shes kyi sgra dang /_mngon par rdzogs par byang chub pa'i sgra rjod de/_/zhi ba'i blo gros de ltar byang chub kyi snying po mchog dam pa la 'dug pa'i byang chub sems dpa' la phyogs bcu'i 'jig rten gyi khams 
[\[156b.5\]]nas 'dus pa'i byang chub sems dpa' rnams kyi dbugs 'byin pa rnam pa sna tshogs brgya stong dag gis dbugs 'byin to/_/mchod pa rnam pa sna tshogs byed do/_/bstod pa rnam pa sna tshogs byed do/_/'di ni byang chub sems dpa'i sngon legs par spyad pa ste/_des na phyogs 
[\[156b.6\]]bcu'i 'jig rten gyi khams nas 'dus pa'i byang chub sems dpa' de dag byang chub sems dpa' byang chub kyi snying po mchog dam pa la 'dug pa la dbugs 'byin cing mchod pa byed kyang byang chub sems dpa' de la yang rjes su chags pa med la bdud kyi sde la yang khong khro ba med do/_/
[\[156b.7\]]zhi ba'i blo gros byang chub sems dpa' rjes su chags pa dang /_khong khro ba dang bral bas skad cig gcig dang ldan pa'i shes rab kyis shes par bya ba dang /_blta bar bya ba dang /_thob par bya ba dang /_mngon par rdzogs par byang chub par bya ba gang ci yang rung ste de thams cad mngon par 
[\[157a\]]
[\[157a.1\]]rdzogs par sangs rgyas so/_/zhi ba'i blo gros byang chub brnyes pa'i de bzhin gshegs pa la phyogs bcu nas sangs rgyas bcom ldan 'das grangs med dpag tu med pa dag gis phyag g.yas pa brkyang ste/_sku ma mnyel tam zhes snyun gsol lo/_/mnyel ba mi 
[\[157a.2\]]mnga' bar byang chub bam/_rang byung du mngon par rdzogs par byang chub bam/_sgrib pa mi mnga' bar mngon par rdzogs par byang chub bam/_mnyam pa nyid kyi ye shes kyis mngon par rdzogs par byang chub bam/_kun tu ye shes kyis mngon par rdzogs par byang chub bam/_spyod 
[\[157a.3\]]yul ma 'dres pa dang ldan nam/_snying rje chen po'i go cha bgos sam/_dkon mchog gsum gyi rigs bsabs sam/_chos thams cad la dbang sgyur ram zhes yongs su 'dri'o/_/de la sems can gang dag dbang po yongs su smin pa de dag gis ni bya ba de shes so/_/sems 
[\[157a.4\]]can gang dag dbang po yongs su ma smin pa de dag gis ni bya ba de mi shes so/_/zhi ba'i blo gros byang chub brnyes pa'i de bzhin gshegs pa zhag bdun gyi bar du spyan mi 'dzums par chos kyi dga' ba'i bde ba nyams su bstar ro/_/spyan mi 'dzums par byang chub kyi shing la 
[\[157a.5\]]yang gzigs so/_/lha'i bu stong yang de la mchod do/_/bstod do/_/phyag 'tshal lo/_/lha'i bu mo brgya stong dag kyang de la mchod pa byed do/_/bstod do/_/phyag 'tshal lo/_/de bzhin gshegs pa'i spyod lam mthong nas bla na med pa yang dag par rdzogs pa'i byang chub tu 
[\[157a.6\]]sems kyang bskyed do/_/zhi ba'i blo gros de bzhin gshegs pas byang chub brnyes pa dang /_rgyal po chen po bzhi lhung bzed rnams thogs te de bzhin gshegs pa'i gan du dong bar gyur to/_/bzhi gang zhe na/_yul 'khor srung dang /_'phags skyes po dang /_mig mi bzang dang /_rgyal po 
[\[157a.7\]]chen po rnam thos kyi bu ste rgyal po chen po bzhi po de dag go/_/gling bzhi pa 'di nas ji ltar dong ba de bzhin du gling bzhi pa bye ba phrag brgya nas rgyal po chen po bye ba phrag bzhi brgya lhung bzed rnams thogs te de bzhin gshegs pa'i gan du dong ngo /_/zhi ba'i blo gros de la de bzhin gshegs pas lhung 
[\[157b\]]
[\[157b.1\]]bzed bye ba phrag bzhi brgya rnams bzhes te/_bzhes nas kyang lhung bzed gcig tu byin gyis brlabs nas rgyal po chen po re re yang 'di snyam du de bzhin gshegs pas bdag gi lhung bzed bzhes so/_/de bzhin gshegs pas bdag gi lhung bzed du gsol lo snyam du sems te/_de dag dga' 
[\[157b.2\]]ba dang /_mchog tu dga' ba de nyid kyis bla na med pa yang dag par rdzogs pa'i byang chub las phyir mi ldog par gyur to/_/zhi ba'i blo gros de bzhin gshegs pas byang chub brnyes nas tshong pa ga gon dang bzang po dang /_gzhan yang lha'i bu drug khri de bzhin gshegs pa'i thog ma'i zhal zas 
[\[157b.3\]]thogs nas dong bar gyur te/_de dag ni sngon 'di skad du bdag cag gis de bzhin gshegs pa la thog mar zhal zas dbul lo zhes smon lam btab par gyur pa dag go/_/de dag gis de bzhin gshegs pa la thog mar zhal zas phul nas dga' ba dang /_mchog tu dga' ba de nyid kyis bla na med 
[\[157b.4\]]pa yang dag par rdzogs pa'i byang chub las phyir mi ldog par gyur to/_/zhi ba'i blo gros de ltar byang chub sems dpa' byang chub kyi snying po mchog dam par 'dug ste thams cad mkhyen pa ma thob pa las byang chub brnyes pa dang /_de bzhin gshegs pas chos kyi 'khor lo ma bskor ba'i bar 
[\[157b.5\]]du sems can gyi don mdzad pa de ni rab tu mang gi/_/sems dang po bskyed pa nas bzung ste byang chub kyi snying por song ba'i bar du ni de lta ma yin no/_/zhi ba'i blo gros khyod kyis rnam grangs 'dis kyang ji lta ji ltar byang chub sems dpa' byang chub la nye bar gyur pa de lta de ltar sems can tshad med 
[\[157b.6\]]pa'i don byed pa de ltar shes par bya'o/_/zhi ba'i blo gros de bzhin gshegs pas byang chub brnyes nas tshangs pa gtsug phud can zhes bya ba tshangs ris kyi lha'i bu 'bum phrag drug cu rtsa brgyad kyis bskor cing mdun du bdar te tshangs pa'i 'jig rten nas mi snang bar gyur nas bcom ldan 'das kyi spyan sngar phyin te/_
[\[157b.7\]]bcom ldan 'das kyi zhabs la mgo bos phyag 'tshal nas lan bdun bskor ba byas te/_bcom ldan 'das la chos kyi 'khor lo bskor ba'i phyir sems can chos kyi snod du gyur pa dag mchis te/_de dag de bzhin gshegs pa'i chos bstan pa 'tshal bar 'gyur gyis/_bcom ldan 'das kyis 
[\[158a\]]
[\[158a.1\]]chos bstan du gsol/_bde bar gshegs pas chos bstan du gsol/_zhes gsol ba btab bo/_/de ni sngon gyi smon lam gyis gyur pa ste/_gang gis rgyal po yul 'khor srung gi bur khas blangs nas bdag gis bskal pa bzang po pa'i de bzhin gshegs 
[\[158a.2\]]pa byang chub brnyes pa thams cad la chos kyi 'khor lo skor bar bskul lo zhes smon lam btab pa yin no/_/zhi ba'i blo gros tshangs pa gtsug pud can nyid kyis de bzhin gshegs pa la chos kyi 'khor lo skor bar gsol ba btab kyis gzhan dag gis ni ma yin no snyam du 
[\[158a.3\]]khyod sems na de ltar mi blta'o/_/de ci'i phyir zhe na/_ji ltar tshangs pa gtsug phud can gyis gsol ba btab pa de bzhin du tshangs pa bye ba phrag bcus kyang de bzhin gshegs pa la gsol ba btab par gyur to/_/brgya byin bye ba phrag bcu dang /_byang chub sems dpa' bye ba phrag 
[\[158a.4\]]bcus kyang bcom ldan 'das la chos kyi 'khor lo skor bar gsol ba btab par gyur to/_/gang gi tshe bcom ldan 'das kyis chos kyi 'khor lo skor bar gnang ba de'i tshe tshangs pa gtsug pud can gyis grong khyer bA ra NA sI drang srong lhung ba [{]ri dgas [,]ri dwags [}]kyi nags su bcom ldan 'das kyi seng ge'i khri 
[\[158a.5\]]'phang du dpag tshad bzhi khri nyis stong yod pa/_rnam pa thams cad kyi mchog dang ldan pa/_bkra ba/_blta na sdug pa/_/sa'i steng na 'dug pa bshams par gyur to/_/ji ltar tshangs pa gtsug pud can gyis de bzhin gshegs pa'i seng ge'i khri bshams par gyur pa de bzhin du tshangs pa bye 
[\[158a.6\]]ba phrag bcu dang /_brgya byin bye ba phrag bcu dang /_byang chub sems dpa' 'khor dang bcas pa bye ba phrag bcus kyang bcom ldan 'das kyi seng ge'i khri bkra ba/_blta na sdug pa/_rnam pa thams cad kyi mchog dang ldan pa/_bshams par gyur to/_/zhi ba'i blo gros de nas bcom ldan 
[\[158a.7\]]'das grong khyer chen po ba ra NA sI ga la ba dang /_drang srong lhung ba [{]ri dgas [,]ri dwags [}]kyi nags ga la ba der gshegs te byon nas/_seng ge'i khri de dag thams cad la bdag nyid bzhugs par kun tu bstan to/_/de na re res kyang de bzhin gshegs pa bdag gi seng ge'i khri la bzhugs so/_
[\[158b\]]
[\[158b.1\]]bdag gi seng ge'i khri la bzhugs nas chos kyi 'khor lo skor bar 'gyur bar shes te/_de dga' ba dang mchog tu dga' ba de nyid kyis bla na med pa yang dag par rdzogs pa'i byang chub las phyir mi ldog par gyur to/_/bcom ldan 'das seng ge'i khri de la bzhugs ma thag tu de nas de'i 
[\[158b.2\]]tshe phyogs bcu mtha' yas mu med pa'i 'jig rten gyi khams rab tu g.yos te snang ba chen pos khyab par gyur to/_/de nas de'i tshe bcom ldan 'das kyis yul mtha' yas pa zhes bya ba'i ting nge 'dzin la mnyam par gzhag go/_/bcom ldan 'das kyis yul mtha' yas pa'i ting nge 'dzin 
[\[158b.3\]]de la mnyam par bzhag ma thag tu de nas de'i tshe stong gsum gyi stong chen po'i 'jig rten gyi khams mnyam par gyur par gnas te lag mthil ltar gyur to/_/stong gsum gyi stong chen po'i 'jig rten gyi khams na sems can dmyal ba pa 'am/_dud 'gro'i skye gnas pa 'am/_gshin rje'i 
[\[158b.4\]]'jig rten pa'am/_mi'am/_lha'am/_sems can ji snyed yod pa de dag thams cad de'i tshe bde ba dang ldan par gyur te/_sems can gang la yang 'dod chags kyis gnod pa med cing zhe sdang gis ma yin/_gti mug gis ma yin te/_nyon mongs pa thams cad kyis gnod pa med 
[\[158b.5\]]cing gcig la gcig pha ma tsam du 'du shes te byams pa'i sems dang ldan par gyur to/_/bcom ldan 'das kyis yul bsam gyis mi khyab pa'i ting nge 'dzin de la mnyam par bzhag ma thag tu de nas de'i tshe bcom ldan 'das la chos ma nyan pa'i phyir phyogs bcu nas byang chub sems 
[\[158b.6\]]dpa' grangs med dpag tu med pa dag lhags par gyur to/_/stong gsum gyi stong chen po'i 'jig rten gyi khams na dbang che ba dbang che bar grags pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi 
[\[158b.7\]]ma yin pa ji snyed 'khod pa de dag thams cad kyang bcom ldan 'das la chos mnyan pa'i phyir bcom ldan 'das ga la ba der dong ngo /_/zhi ba'i blo gros de ltar de'i tshe stong gsum gyi stong chen po'i 'jig rten gyi khams 'di na bcom ldan 'das la chos nyan pa dbang che ba dbang che bar grags pa dag gis sa phyogs 
[\[159a\]]
[\[159a.1\]]gang khyab par ma gyur pa de ni tha na skra'i rtse mo'i cha gzhag pa tsam yang med do/_/de nas bcom ldan 'das kyis 'khor chen po de 'dus par mkhyen nas/_dran pa dang ldan zhing mkhyen bzhin du ting nge 'dzin de las bzhengs te/_de bzhin gshegs pa'i spyan thugs rje chen pos 
[\[159a.2\]]bskyod pas thams cad dang ldan pa'i 'jig rten la rnam par gzigs nas dge sbyong ngam/_bram ze 'am/_su yang rung bas chos dang 'thun par 'jig rten du ma bskor ba'i chos kyi 'khor lo bskor to/_/zhi ba'i blo gros de bzhin gshegs pas chos kyi 'khor lo de ni ci nas kyang 'khor 'dus pa'i sems 
[\[159a.3\]]can rnams rang rang gi rnam par rig pa bzhin du kun tu shes te sems can thams cad kyi sems kyi bsam pa tshim par bya ba'i phyir bskor to/_/gang gi tshe bcom ldan 'das kyis chos kyi 'khor lo bskor ba de'i tshe chos mnyan pa'i phyir phyogs bcu nas byang chub sems dpa' grangs med dpag tu 
[\[159a.4\]]med pa dag 'dus par gyur to/_/'dod pa na spyod pa dang /_gzugs na spyod pa'i lha'i bu bye ba khrag khrig brgya stong dag kyang 'dus par gyur to/_/zhi ba'i blo gros de la gang gi tshe bcom ldan 'das kyis gsung 'di skad du kau di n+ya mig mi rtag go/_/zhes bka' stsal pa de la sdug bsngal gyi sgras 'dul ba 
[\[159a.5\]]rnams kyis ni mig sdug bsngal lo zhes thos so/_/bdag med pas 'dul ba rnams kyis ni mig bdag med pa'o zhes thos so/_/stong pa nyid kyis 'dul ba rnams kyis ni mig stong ngo zhes thos so/_/zhi bas 'dul ba rnams kyis ni mig zhi ba'o zhes thos so/_/dben pas 'dul ba 
[\[159a.6\]]rnams kyis ni mig dben pa'o zhes thos so/_/mi rtag pas 'dul ba rnams kyis ni mig mi rtag pa'o zhes thos so/_/gnas med pas 'dul ba rnams kyis ni mig gnas med pa'o zhes thos so/_/sgyu ma lta bus 'dul ba rnams kyis ni mig sgyu ma lta bu'o zhes thos so/_/rmi lam lta 
[\[159a.7\]]bus 'dul ba rnams kyis ni mig rmi lam lta bu'o zhes thos so/_/chu zla lta bus 'dul ba rnams kyis ni mig chu zla lta bu'o zhes thos so/_/mig yor lta bus 'dul ba rnams kyis ni mig mig yor lta bu'o zhes thos so/_/brag ca lta bus 'dul ba rnams kyis ni mig brag ca lta bu'o zhes 
[\[159b\]]
[\[159b.1\]]thos so/_/de bzhin du stong pa nyid dang /_mtshan ma med pa dang /_smon pa med pa dang /_mngon par 'du byed pa med pa dang /_ma skyes pa dang /_skye ba med pas 'dul ba rnams kyis ni mig stong pa nyid dang /_mtshan ma med pa dang /_smon pa med pa dang /_mngon par 'du byed pa med 
[\[159b.2\]]pa dang /_ma skyes pa dang /_ma byung bar thos so/_/rten cing 'brel par 'byung bas 'dul ba rnams kyis ni mig rten cing 'brel par 'byung ba'o zhes thos so/_/mig la ji lta ba de bzhin du yid kyi bar du yang rten cing 'brel par 'byung ba'o zhes thos so/_/de bzhin du gzugs 
[\[159b.3\]]rnams dang /_sgra rnams dang /_dri rnams dang /_ro rnams dang /_reg bya rnams dang /_chos rnams stong ngo zhes thos so/_/kha cig gis ni phung po mi rtag pa dang /_kha cig gis ni khams mi rtag par thos so/_/kha cig gis ni skye mched bdag med pa'o zhes thos so/_/kha cig 
[\[159b.4\]]gis ni phung po mi rtag pa nyid du thos la khams la mi rtag pa nyid du ma yin no/_/kha cig gis ni khams la mi rtag pa nyid du thos la phung po mi rtag pa nyid du ma yin no/_/kha cig ni sdug bsngal gyi sgras rnam par grol lo/_/kha cig ni kun 'byung ba'i sgras rnam par grol lo/_/kha 
[\[159b.5\]]cig ni 'gog pa'i sgras rnam par grol lo/_/kha cig ni lam gyi sgras rnam par grol lo/_/kha cig gis ni dran pa nye bar gzhag pa'i gtam du thos so/_/kha cig gis ni yang dag par spong ba'i gtam du thos so/_/kha cig gis ni rdzu 'phrul gyi rkang pa'i gtam du thos so/_/kha 
[\[159b.6\]]cig gis ni dbang po'i gtam du thos so/_/kha cig gis ni stobs kyi gtam du thos so/_/kha cig gis ni byang chub kyi yan lag gi gtam du thos so/_/kha cig gis ni lam gyi gtam du thos so/_/kha cig gis ni zhi gnas kyi gtam du thos so/_/kha cig gis ni lhag mthong 
[\[159b.7\]]gi gtam du thos so/_/kha cig gis ni brten pa'i gtam du thos so/_/kha cig gis ni nyan thos dang rab tu ldan pa'i gtam du thos so/_/kha cig gis ni rang sangs rgyas dang rab tu ldan pa'i gtam du thos so/_/kha cig gis ni theg pa chen po dang rab tu ldan pa'i gtam du thos te/_/zhi 
[\[160a\]]
[\[160a.1\]]ba'i blo gros de ltar na de bzhin gshegs pas sems can thams cad kyi sems kyi bsam pa tshim par bya ba'i phyir chos kyi 'khor lo bskor to/_/zhi ba'i blo gros de ltar de bzhin gshegs pas chos kyi 'khor lo bskor ba la sems can gyi don mdzad pa gang yin pa de ni/_
[\[160a.2\]]dge slong shA ri'i bus kyang sems can de dag bgrang ba'i rtogs pas/_lo brgya yang rtogs par mi nus na sems can gzhan dag gis lta smos kyang ci dgos/_bcom ldan 'das kyis dka' ba spyad pa dang /_byang chub kyi snying por 'gro ba dang /_bdud 'dul ba dang /_bkod pa dang /_seng 
[\[160a.3\]]ge'i sgra dang /_rnam par rol pa dang /_chos kyi 'khor lo bskor ba bstan pa 'di bshad pa na/_srog chags brgyad khri bzhi stong gis bla na med pa yang dag par rdzogs pa'i byang chub tu sems bskyed do/_/sems can tshad med pa dag ni theg pa gsum la yongs su smin par byas so/_/chos kyi 
[\[160a.4\]]'khor lo bskor ba'i le'u zhes bya ba ste bcu bzhi pa'o//_//de nas bcom ldan 'das la gsang ba'i bdag po lag na rdo rjes 'di skad ces gsol to/_/bcom ldan 'das bdag gis de skad bstan pas de bzhin gshegs pa la skrur pa'am/_gcig tu ma gyur lags sam/_
[\[160a.5\]]'on te de bzhin gshegs pa bstan pa dang rjes su 'thun pa 'am/_gcig tu lta'ang lags sam/_bcom ldan 'das de bzhin gshegs pa'i bstan pa ni zab pa lags/_bcom ldan 'das de bzhin gshegs pa'i gsang ba ni zab ste/_'jig rten thams cad dang mi 'thun pa lags/_bcom ldan 'das de bzhin 
[\[160a.6\]]gshegs pa'i thugs nges par dgongs pa ni zab pa lags te/_bcom ldan 'das bdag gis gang bstan pa de ni 'di ltar de bzhin gshegs pa'i ye shes bdag gi lus la gnas pas lags kyi/_'di bdag gi rtsal gyis ni ma lags par 'tshal to/_/bcom ldan 'das kyis bka' stsal pa/_gsang ba 
[\[160a.7\]]pa'i bdag po de de bzhin no/_/ji skad smras pa de bzhin te/_gsang ba pa'i bdag po gang su dag de bzhin gshegs pa'i rjes su 'gro ba'i phyir chos smra ba de dag thams cad kyi lus la de bzhin gshegs pa'i ye shes gnas so/_/de ci'i phyir zhe na/_gsang ba pa'i bdag po gnas ma yin zhing go skabs med de/_gang 
[\[160b\]]
[\[160b.1\]]de bzhin gshegs pas byin gyis ma brlabs par sems can de dag de bzhin gshegs pa'i gsang ba smra ba 'am/_/de bzhin gshegs pa'i chos nyid dang 'thun pa de ni gnas ma yin no/_/de ci'i phyir zhe na/_de bzhin gshegs pas byin gyis ma brlabs pa rnams kyis de bzhin gshegs pa'i 
[\[160b.2\]]gsang ba shes par ram/_mnyan par ram/_bshad par nus pa su zhig yod/_gsang ba pa'i bdag po de bzhin gshegs pa'i chos nyid ni mchog tu yang dag pa'o/_/de bzhin gshegs pa'i chos nyid ni de kho na'o/_/de bzhin gshegs pa'i bzhugs pa ni yang dag pa'o zhes yang dag par 
[\[160b.3\]]smra bas smra ba ni chos kyi rnam grangs 'di nyid yang dag par smra bas smra ba'o/_/de ci'i phyir zhe na/_gsang ba pa'i bdag po 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi bla na med pa yang dag par rdzogs pa'i byang chub 'jig rten thams cad dang mi 'thun pa gang yin pa de ni chos 
[\[160b.4\]]kyi rnam grangs 'dir bstan to/_/bsnyad do/_/rab tu bshad do/_/gsang ba pa'i bdag po gang dag chos kyi rnam grangs 'di thos nas mos pa dang yid ches par 'gyur ba'i sems can de dag kyang 'jig rten thams cad dang mi 'thun par 'gyur ro/_/gsang ba pa'i bdag po ri'i rgyal po ri rab ni mgo bos bsgyel ba 'am 
[\[160b.5\]]phrag pa la thogs par nus kyi/_dge ba'i rtsa ba ma bskyed pa'i sems can rnams kyis ni chos kyi rnam grangs 'di la mos par ram/_dad par ram/_yid ches par yang mi nus na/_blang bar ram/_kun chub par ram/_kun chub par bya bar ram/_gzung bar ram/_sbyor bar bya ba lta smos kyang ci dgos te/_de ni gnas ma 
[\[160b.6\]]yin no/_/gsang ba pa'i bdag po gang dag chos kyi rnam grangs 'di nyan pa dang /_mos pa'i sems can de dag ni sangs rgyas gcig la bsnyen bkur byas pa ma yin pa nas sangs rgyas bcu la bsnyen bkur byas pa ma yin gyi/_gsang ba pa'i bdag po skyes bu dam pa de dag ni sangs rgyas bye ba khrag khrig brgya stong 
[\[160b.7\]]mang po la bsnyen bkur byas pa dang /_bsod nams kyi tshogs kyis brtan pa dang /_theg pa chen po 'di la nges par byas par rig par bya'o/_/gsang ba pa'i bdag po sems can de dag ni sangs rgyas gcig la bsnyen bkur byas pa ma yin/_gnyis la ma yin/_gsum la ma yin/_bzhi 
[\[161a\]]
[\[161a.1\]]la ma yin/_lnga la ma yin/_sangs rgyas bcu la bsnyen bkur byas pa ma yin gyi/_gsang ba pa'i bdag po sems can de dag ni sangs rgyas mang po la bsnyen bkur byas pa dang /_yongs su sbyang ba byas pa dang /_theg pa chen po 'di la dge ba'i rtsa ba'i sa bon 
[\[161a.2\]]btab pa yin no/_/de nas bcom ldan 'das la byang chub sems dpa' zhi ba'i blo gros kyis 'di skad ces gsol to/_/bcom ldan 'das nye bar zhi ba nye bar zhi ba zhes bgyi ba la nye bar zhi ba zhes bgyi ba 'di ni gang lags/_gang nye bar zhi bas nye bar zhi ba zhes bgyi/_bcom ldan 'das kyis bka' 
[\[161a.3\]]stsal ba/_rigs kyi bu nye bar zhi ba nye bar zhi ba zhes bya ba 'di ni nyon mongs pa nye bar zhi ba'i tshig [{]bla dgas [,]bla dwags [}]so/_/nyon mongs pa nye bar zhi ba zhes bya ba 'di ni kun tu rtog pa dang /_rnam par rtog pa dang /_yongs su rtog pa nye bar zhi ba'i tshig [{]bla dgas [,]bla dwags [}]so/_/kun tu rtog pa dang /_rnam par rtog 
[\[161a.4\]]pa dang /_yongs su rtog pa nye bar zhi ba zhes bya ba 'di ni 'du shes yid la byed pa nye bar zhi ba'i tshig [{]bla dgas [,]bla dwags [}]so/_/'du shes yid la byed pa nye bar zhi ba zhes bya ba 'di ni phyin ci log nye bar zhi ba'i tshig [{]bla dgas [,]bla dwags [}]so/_/phyin ci log nye bar zhi ba zhes bya ba 'di ni rgyu dang dmigs pa nye bar zhi ba'i tshig 
[\[161a.5\]{]bla dgas [,]bla dwags [}]so/_/rgyu dang dmigs pa nye bar zhi ba zhes bya ba 'di ni ma rig pa dang srid pa'i sred pa nye bar zhi ba'i tshig [{]bla dgas [,]bla dwags [}]so/_/ma rig pa dang /_srid pa'i sred pa nye bar zhi ba zhes bya ba 'di ni ngar 'dzin pa dang /_nga yir 'dzin pa nye bar zhi ba'i tshig [{]bla dgas [,]bla dwags [}]so/_/ngar 'dzin pa dang /_nga yir 'dzin pa 
[\[161a.6\]]nye bar zhi ba zhes bya ba 'di ni ming dang gzugs nye bar zhi ba'i tshig [{]bla dgas [,]bla dwags [}]so/_/ming dang gzugs nye bar zhi ba zhes bya ba 'di ni chad pa dang /_/rtag par lta ba nye bar zhi ba'i tshig [{]bla dgas [,]bla dwags [}]so/_/chad pa dang rtag par lta ba nye bar zhi ba zhes bya ba 'di ni 'jig tshogs la lta ba nye bar zhi ba'i tshig [{]bla dgas [,]bla dwags [}]so/_/zhi ba'i 
[\[161a.7\]]blo gros de ltar na dmigs pa dang /_rgyu dang lta ba dang ldan pa'i kun nas nyon mongs pa 'byung ba gang yin pa de dag thams cad ni 'jig tshogs la lta ba las 'byung ngo /_/'jig tshogs la lta ba nye bar zhi na/_lta ba thams cad nye bar zhi'o/_/'jig tshogs la lta ba nye bar zhi na smon pa thams cad nye bar 
[\[161b\]]
[\[161b.1\]]zhi'o/_/'jig tshogs la lta ba nye bar zhi na/_nyon mongs pa thams cad nye bar zhi'o/_/zhi ba'i blo gros 'di lta ste dper na/_shing gi rtsa ba bcad na/_yal ga dang lo ma dang /_yal ga phra'u thams cad skam par 'gyur ro/_/zhi ba'i blo gros de bzhin du 'jig tshogs la lta ba nye bar zhi na nyon 
[\[161b.2\]]mongs pa thams cad nye bar zhi bar 'gyur ro/_/zhi ba'i blo gros 'jig tshogs la lta ba yongs su mi shes na nye bar len pa dang /_nye ba'i nyon mongs pa thams cad 'byung ngo /_/'jig tshogs la lta ba yongs su shes par gyur na nye bar len pa dang nye ba'i nyon mongs pa thams cad mi 'byung ste/_gnod par 
[\[161b.3\]]mi 'gyur ro/_/zhi ba'i blo gros kyis gsol ba/_/bcom ldan 'das 'jig tshogs la lta ba yongs su 'tshal ba ji lta bu lags/_bcom ldan 'das kyis bka' stsal pa/_zhi ba'i blo gros bdag kun nas mi slong ba ni 'jig tshogs la lta ba yongs su shes pa'o/_/sems can kun nas mi slong ba dang /_
[\[161b.4\]]srog dang gang zag tu lta ba kun nas mi slong ba ni 'jig tshogs la lta ba yongs su shes pa'o/_/zhi ba'i blo gros lta ba de ni nang na yang mi gnas/_phyi rol na yang mi gnas so/_/lta ba gnas pa med pa de la mi gnas par shes pa gang yin pa 'di ni/_zhi ba'i blo gros 'jig tshogs la lta ba yongs su shes pa'o/_/
[\[161b.5\]]zhi ba'i blo gros 'jig tshogs la lta ba yongs su shes pa zhes bya ba 'di ni stong pa nyid kyi tshig [{]bla dgas [,]bla dwags [}]te/_stong pa nyid kyi rjes su 'thun pa'i bzod pas lta ba de mi 'dzin pa gang yin pa 'di yang zhi ba'i blo gros 'jig tshogs la lta ba yongs su shes pa'o/_/zhi ba'i blo gros mtshan ma med pa dang /_smon pa med pa dang /_
[\[161b.6\]]mngon par 'du byed pa med pa dang /_ma skyes pa dang /_skye ba med pa'i lta bas 'jig tshogs zhes bya ba'i lta ba de mi 'dzin pa 'di yang zhi ba'i blo gros 'jig tshogs la lta ba yongs su shes pa'o/_/zhi ba'i blo gros 'jig tshogs zhes bya ba de ni tshogs ma yin pa/_'byung ba ma yin pa/_rnam par 'byung ba ma yin pa 
[\[161b.7\]]ste/_de ni gzod ma nyid nas byung ba ma yin pa/_kun brtags pa'o/_/byung ba ma yin zhing kun brtags pa gang yin pa de ni yongs su brtag pa ma yin/_rnam par brtag pa ma yin no/_/yongs su brtag pa ma yin/_rnam par brtag pa ma yin pa gang yin pa de ni bya ba ma yin pa/_rnam par bsgrub pa ma yin pa/_
[\[162a\]]
[\[162a.1\]]bslang ba ma yin pa/_shes par bya ba ma yin pa'o/_/bya ba ma yin pa dang /_rnam par bsgrub pa ma yin pa dang /_bslang ba ma yin pa dang /_shes par bya ba ma yin pa gang yin pa de ni zhi ba zhes bya'o/_/gsol pa/_nye bar zhi ba dang ldan pa/_nye bar zhi ba dang 
[\[162a.2\]]ldan pa zhes bgyi ba/_gang nye bar zhi bas nye bar zhi ba dang ldan pa zhes bgyi/_bka' stsal pa/_dmigs pas sems 'bar bar byed de/_gang phyis dmigs par mi byed pa de mi 'bar ro/_/mi 'bar na nye bar zhi ba dang ldan pa zhes bya'o/_/zhi ba'i blo gros 'di lta ste dper na me ni rgyu las 
[\[162a.3\]]'bar gyi/_rgyu med na 'chi bar 'gyur ro/_/de bzhin du dmigs pa las sems 'bar gyi/_dmigs pa med na zhi bar 'gyur ro//_//bam po bdun pa/_zhi ba'i blo gros de la byang chub sems dpa' thabs la mkhas pa shes rab kyi pha rol tu phyin pa yongs su 
[\[162a.4\]]dag pa ni dmigs pa zhi ba nyid du yang rab tu shes la/_dge ba'i rtsa ba la dmigs pa yang zhi bar mi byed do/_/nyon mongs pa la dmigs pa yang mi skyed la pha rol tu phyin pa la dmigs pa yang skyed do/_/bdud dang nye ba'i nyon mongs pa'i dmigs pa yang spong la byang chub kyi phyogs dang 
[\[162a.5\]]'thun pa'i chos la dmigs pa yang mi spong ngo /_/nyan thos dang /_rang sangs rgyas kyi chos 'dod pa la dmigs pa yang mi len la thams cad mkhyen pa nyid kyi sems la dmigs pa yang mi 'dor ro/_/stong pa nyid du dmigs pa la yang rab tu rtog la sems can thams cad snying rje 
[\[162a.6\]]chen po'i dmigs par yang blta'o/_/zhi ba'i blo gros de ltar byang chub sems dpa' thabs la mkhas pa shes rab kyi pha rol tu phyin pa yongs su dag pa ni dmigs pa la dbang 'thob ste/_ma skyes pa'i dmigs pa la yang nges par sems la bsams bzhin du skye ba'i dmigs pa 
[\[162a.7\]]yang mi spong ngo /_/mngon par 'du bya ba med pa'i dmigs pa la yang 'jug la dge ba'i rtsa ba mngon par 'du bya ba'i dmigs pa yang nyams 'og tu chud par byed do/_/mtshan ma med pa'i dmigs pa la yang dpyod la byang chub kyi sems kyi dmigs pa yang chud mi gzon to/_/
[\[162b\]]
[\[162b.1\]]smon pa med pa'i dmigs pa yang rnam par mthong la khams gsum pa'i dmigs pa la yang mi smod do/_/shes rab dang thabs las nges par byung ba de ni dmigs pa thams cad la yang dbang byed par 'gyur te de mi sdug pa la dmigs nas de bzhin gshegs pa'i sku sdug pa la sems 
[\[162b.2\]]gnas so/_/mi rtag pa la dmigs nas 'khor ba la sems yongs su mi skyo ba nyid du sems gnas so/_/sdug bsngal la dmigs nas sems can thams cad mya ngan las 'das pa bde ba la dgod par sems gnas so/_/bdag med pa la dmigs nas/_sems can thams 
[\[162b.3\]]cad la snying rje chen po'i sems gnas so/_/'dod chags la dmigs nas sems can 'dod chags la spyod pa rnams la mi sdug pa'i sman chen po yang dag par bstan par sems gnas so/_/zhe sdang la dmigs nas sems can zhe sdang la spyod pa rnams la byams pa 
[\[162b.4\]]chen po'i sman chen po yang dag par bstan par sems gnas so/_/gti mug la dmigs nas sems can gti mug la spyod pa rnams la rten cing 'brel par 'byung ba'i sman chen po yang dag par bstan par sems gnas so/_/cha mnyam pa la dmigs nas sems can 
[\[162b.5\]]cha mnyam pa la spyod pa rnams la mi rtag pa'i 'du shes kyi sman chen po yang dag par bstan par sems gnas so/_/'dod chags dang bral ba la dmigs nas nyan thos su 'dul bar sems gnas so/_/zhe sdang dang bral ba la dmigs nas rang sangs rgyas su 'dul bar sems 
[\[162b.6\]]gnas so/_/gti mug dang bral ba la dmigs nas byang chub sems dpar 'dul bar sems gnas so/_/gzugs la dmigs nas de bzhin gshegs pa'i gzugs thob par bya bar sems gnas so/_/sgra la dmigs nas de bzhin gshegs pa'i sgra dbyangs thob par 
[\[162b.7\]]bya bar sems gnas so/_/dri la dmigs nas de bzhin gshegs pa'i tshul khrims kyi dri bsung thob par bya bar sems gnas so/_/ro la dmigs nas de bzhin gshegs pa'i skyes bu chen po'i mtshan ro bro ba'i mchog thob par bya bar sems gnas so/_/reg bya la dmigs 
[\[163a\]]
[\[163a.1\]]nas de bzhin gshegs pa'i phyag dang zhabs 'jam zhing gzhon pa thob par bya bar sems gnas so/_/chos la dmigs nas de bzhin gshegs pa'i sems nges par sems pa thob par bya bar sems gnas so/_/sbyin pa la dmigs nas mtshan dang dpe byad 
[\[163a.2\]]bzang po thob par bya bar sems gnas so/_/tshul khrims la dmigs nas sangs rgyas kyi zhing yongs su dag par bya bar sems gnas so/_/bzod pa la dmigs nas tshangs pa'i sgra dbyangs dang gser gyi mdog tu 'dug pa'i pags pa thob par bya bar sems gnas so/_/brtson 
[\[163a.3\]]'grus la dmigs nas sems can thams cad bsgral bar sems gnas so/_/bsam gtan la dmigs nas mngon par shes pa bskyed par sems gnas so/_/shes rab la dmigs nas sems can thams cad kyi lta ba dang /_nyon mongs pa'i kun nas nyon mongs pa rgyun 
[\[163a.4\]]bcad par sems gnas so/_/byams pa la dmigs nas sems can thams cad la khong khro ba'i sems med par bya bar sems gnas so/_/snying rje la dmigs nas dam pa'i chos yongs su gzung bar sems gnas so/_/dga' ba la dmigs nas chos bstan pa la mchog tu dga' bar 
[\[163a.5\]]bya bar sems gnas so/_/btang snyoms la dmigs nas sems can rjes su chags pa dang /_khong khro ba spang ba la sbyar bar sems gnas so/_/bsdu ba'i dngos po la dmigs nas sems can yongs su smin par bya bar sems gnas so/_/ser sna'i skyon la dmigs nas bdog pa thams 
[\[163a.6\]]cad yongs su gtang bar sems gnas so/_/'chal pa'i tshul khrims kyi skyon la dmigs nas tshul khrims rnam par dag par bya bar sems gnas so/_/gnod sems kyi skyon la dmigs nas bzod pa'i stobs dang /_des pa la sems gnas so/_/le lo'i skyon la dmigs nas de bzhin 
[\[163a.7\]]gshegs pa'i stobs yongs su bsgrub par sems gnas so/_/g.yeng ba'i skyon la dmigs nas de bzhin gshegs pa'i bsam gtan thob par bya bar sems gnas so/_/'chal pa'i shes rab kyi skyon la dmigs nas chags pa med pa'i ye shes rab tu rdzogs par bya bar sems gnas so/_/
[\[163b\]]
[\[163b.1\]]nyan thos dang /_rang sangs rgyas yid la byas nas theg pa chen po yang dag par bsgrub par sems gnas so/_/yid 'byung ba yid la byas nas sdig pa thams cad mi bya bar sems gnas so/_/ngan 'gro ngan song yid la byas nas ngan 'gro ngan song dang /_mi khom par skyes pa'i 
[\[163b.2\]]sems can thams cad yongs su bskyab par sems gnas so/_/lha yid la byas nas 'byor pa thams cad mthar rgud par 'gyur bar sems gnas so/_/mi yid la byas nas snying po blang bar sems gnas so/_/sangs rgyas rjes su dran pa yid la byas nas sangs rgyas 
[\[163b.3\]]dang phrad par bya bar sems gnas so/_/chos rjes su dran pa yid la byas nas slob dpon gyi chos la dpe mkhyud med par bya bar sems gnas so/_/dge 'dun rjes su dran pa yid la byas nas phyir mi ldog pa'i chos thob par bya bar sems gnas so/_/gtong ba rjes su dran pa yid la byas 
[\[163b.4\]]nas gtang ba thams cad yongs su gtang bar sems gnas so/_/tshul khrims rjes su dran pa yid la byas nas smon pa dang /_bsam gtan dang /_byang chub kyi yan lag yongs su rdzogs par bya bar sems gnas so/_/lha rjes su dran pa yid la byas nas/_lha thams cad kyis bstod 
[\[163b.5\]]cing bsngags pa'i sangs rgyas kyi ye shes la gnas par bya bar sems gnas so/_/lus yid la byas nas/_sangs rgyas kyi sku thob par bya bar sems gnas so/_/ngag yid la byas nas sangs rgyas kyi gsung thob par bya bar sems gnas so/_/sems yid la byas nas sangs rgyas dang mnyam pa'i 
[\[163b.6\]]sems thob par bya bar sems gnas so/_/'dus byas la dmigs nas de bzhin gshegs pa'i ye shes yongs su rdzogs par bya bar sems gnas so/_/'dus ma byas la dmigs nas sangs rgyas kyi ye shes yongs su rdzogs par bya bar sems gnas te/_zhi ba'i blo gros de ltar na byang chub sems dpa' 
[\[163b.7\]]thams cad mkhyen pa'i ye shes kyi phyir yid la mi byed pa'i dmigs pa de gang yang med do/_/byang chub sems dpa' de'i dmigs pa thams cad ni byang chub tu yongs su bsngo pa'o/_/chos thams cad byang chub kyi rjes su song bar mthong ba 'di yang byang chub sems dpa'i thabs la mkhas pa ste/_zhi ba'i blo gros 
[\[164a\]]
[\[164a.1\]]'di lta ste/_dper na stong gsum gyi stong chen po'i 'jig rten gyi khams na sa las skye ba ni skye ba ji lta bar skyes pa'i sems can rnams kyi yongs su spyad par mi 'gyur ba gang yang med do/_/zhi ba'i blo gros de bzhin du byang chub sems dpa' thabs la mkhas pa'i 
[\[164a.2\]]byang chub kyi phyir yongs su spyad pa dang /_byang chub kyi phyir phan 'dogs par mi mthong ba'i dmigs pa gang yang med do/_/zhi ba'i blo gros 'di lta ste/_dper na gzugs gang ci yang rung ste de thams cad ni 'byung ba chen po bzhi las gyur pa'o/_/zhi ba'i blo gros de bzhin du thabs la 
[\[164a.3\]]mkhas pa'i byang chub sems dpa' rnams kyi dmigs pa gang ci yang rung ste/_de thams cad ni byang chub kyi rnam pa dang yang dag par ldan pa'o/_/zhi ba'i blo gros sems can gang dag 'jungs pa dang /_byas pa mi gzo ba de dag las byang chub sems dpa'i sbyin pa'i pha rol tu phyin pa dang /_
[\[164a.4\]]tshul khrims kyi pha rol tu phyin pa yongs su rdzogs par 'gyur ro/_/sems can gang dag khro ba la spyod pa dang /_/le lo can de dag las byang chub sems dpa'i bzod pa'i pha rol tu phyin pa dang /_brtson 'grus kyi pha rol tu phyin pa yongs su rdzogs par 'gyur ro/_/sems can gang 
[\[164a.5\]]dag glen pa dang /_rmongs pa de dag las byang chub sems dpa'i bsam gtan gyi pha rol tu phyin pa dang /_shes rab kyi pha rol tu phyin pa yongs su rdzogs par 'gyur ro/_/sems can gang dag phan mi 'dogs pa de dag las byang chub sems dpa' khong khro ba'i sems su mi 'gyur ro/_/sems can 
[\[164a.6\]]gang dag phan 'dogs pa de dag la byang chub sems dpa' rjes su chags pa'i sems su mi 'gyur ro/_/sems can gang dag bsngags pa rjod pa de dag la yang byang chub sems dpa' khengs par mi 'gyur ro/_/sems can gang dag bsngags pa mi rjod pa de dag la yang byang chub sems dpa'i sro shi bar 
[\[164a.7\]]mi 'gyur ro/_/sems can gang dag sdug bsngal ba de dag la byang chub sems dpa' snying rje chen po skye'o/_/sems can gang dag bde ba de dag la byang chub sems dpa' dga' ba dang mchog tu dga' ba skye'o/_/sems can gang dag gdul dka' ba dang /_dmu rgod de dag la byang chub sems dpa' zhi gnas kyi 
[\[164b\]]
[\[164b.1\]]sems skye'o/_/sems can gang dag cang shes pa de dag la byang chub sems dpa' byas pa gzo ba'i blo skye'o/_/sems can gang dag rkyen gyi stobs can yin pa de dag la byang chub sems dpa' rjes su srung ba'i blo skye'o/_/sems can gang dag rgyu'i stobs can yin pa de dag la byang 
[\[164b.2\]]chub sems dpa' chad pas gcad pa dang /_bsdigs pa dang /_gdams pa'i blo skye'o/_/sems can gang dag zur tsam gyis go ba de dag la byang chub sems dpas zab mo'i gtam brjod par bya'o/_/sems can gang dag rnam par spros pas go ba de dag la byang chub sems dpas 
[\[164b.3\]]gtam rgyas par brjod par bya'o/_/sems can gang dag bkri dgos pa de dag la byang chub sems dpas gtam [{]go rims su [,]go rim du [}]phab ste brjod par bya'o/_/sems can gang dag tshig lhur len pa de dag la tshig dang yi ge bsnyungs te gtam brjod par bya'o/_/gang dag zhi gnas sngon 
[\[164b.4\]]du 'gro ba de dag la lhag mthong gi gtam brjod par bya'o/_/gang dag lhag mthong sngon du 'gro ba de dag la ting nge 'dzin la 'dug pa'i gtam brjod par bya'o/_/gang dag tshul khrims la chags pa de dag la mthar phyin pa ma yin pas yang sems can dmyal ba'i gtam brjod par 
[\[164b.5\]]bya'o/_/sems can gang dag thos pa la chags pa de dag la 'byung ba'i gtam brjod par bya'o/_/sems can gang dag ting nge 'dzin la chags pa de dag la shes rab la 'jug pa'i gtam brjod par bya'o/_/sems can gang dag dgon pa'i gnas la chags pa de dag la sems 
[\[164b.6\]]dben par bya ba'i gtam brjod par bya'o/_/gang dag sbyangs pa'i yon tan dang /_yo byad bsnyungs pa la chags pa de dag la 'phags pa'i shes rab kyi dbang po'i gtam brjod par bya'o/_/gang dag gti mug che ba de dag la thos pas snang ba'i gtam brjod par bya'o/_/gang 
[\[164b.7\]]dag 'dod chags kyis non pa de dag la mi sdug pa'i gtam brjod par bya'o/_/gang dag zhe sdang gis non pa de dag la byams pa'i gtam brjod par bya'o/_/gang dag gti mug gis non pa de dag la rten cing 'brel par 'byung ba'i gtam brjod par bya'o/_/sems can gang dag cha 
[\[165a\]]
[\[165a.1\]]mnyam pa la spyod pa de dag la skabs skabs su gtam rgyas par brjod par bya ste/_'di lta ste/_mi sdug pa'i gtam dang /_byams pa'i gtam dang /_rten cing 'brel par 'byung ba'i gtam brjod par bya'o/_/sems can gang dag rjes su 'thun pa'i 
[\[165a.2\]]gtam gyis 'dul ba de dag la lhag pa'i tshul khrims kyi gtam brjod par bya/_lhag pa'i sems kyi gtam brjod par bya/_lhag pa'i shes rab kyi gtam brjod par bya'o/_/gang dag sangs rgyas kyis 'dul ba de dag la bden pa'i gtam gyi rjes su 'thun pa/_byang chub kyi 
[\[165a.3\]]phyogs kyi chos kyi gtam brjod par bya'o/_/sems can gang dag sma dbab pas 'dul ba de dag la gdong bsgyur te phyis chos kyi gtam brjod par bya'o/_/gang dag rgyun mi 'chad par bstan pas 'dul ba de dag la rtag par rgyun du brtan pa bstan par bya'o/_/dbang po yongs su 
[\[165a.4\]]ma smin pa rnams la ni chos kyi gtam brjod par bya'o/_/gang dag sna tshogs kyi gtam gyis 'dul ba de dag la rtogs pa brjod pa gtan la dbab pa bstan pa dang /_dpe dgod pa'i gtam brjod par bya'o/_/sems can gang dag zab mo'i gtam gyis 'dul ba de dag la rten cing 
[\[165a.5\]]'brel par 'byung ba'i gtam dang /_sems can med pa'i gtam dang /_gang zag med pa'i gtam brjod par bya'o/_/lta bar bying ba rnams la stong pa nyid kyi gtam brjod par bya'o/_/rnam par rtog pa la spyod pa rnams la mtshan ma med pa'i gtam brjod par bya'o/_/sems can smon lam la 
[\[165a.6\]]spyod pa rnams la smon pa med pa'i gtam brjod par bya'o/_/phung po la gnas pa rnams la sgyu ma'i chos kyi gtam brjod par bya'o/_/khams la gnas pa rnams la rab tu dben pa'i gtam brjod par bya'o/_/skye mched la gnas pa rnams la rmi lam lta bu'i gtam brjod par bya'o/_/'dod pa'i khams la 
[\[165a.7\]]gnas pa rnams la kun tu 'bar ba'i gtam brjod par bya'o/_/gzugs kyi khams la gnas pa rnams la 'du byed thams cad sdug bsngal ba'i gtam brjod par bya'o/_/gzugs med pa'i khams la gnas pa rnams la 'du byed thams cad mi rtag pa'i gtam brjod par bya'o/_/sdug bsngal gyis 'dul ba rnams la 
[\[165b\]]
[\[165b.1\]]'phags pa'i rigs chog shes pa'i gtam brjod par bya'o/_/bde bas 'dul ba rnams la bsam gtan dang tshad med pa'i gtam brjod par bya'o/_/lhas 'dul ba rnams la gcig tu bde ba'i gtam brjod par bya'o/_/mtshan mas 'dul ba rnams la nga'i ba med pa dang yongs 
[\[165b.2\]]su 'dzin pa med pa'i gtam brjod par bya'o/_/nyan thos kyis 'dul ba rnams la rjes su bstan pa dang de'i bya ba'i gtam brjod par bya'o/_/rang sangs rgyas kyis 'dul ba rnams la don nyung ba dang bya ba nyung ba'i gtam brjod par bya'o/_/sems dang po bskyed pa'i byang chub sems 
[\[165b.3\]]dpa' rnams la lhag pa'i bsam pa dang snying rje chen po'i gtam brjod par bya'o/_/spyod pa la zhugs pa'i byang chub sems dpa' rnams la 'khor bas yongs su mi skyo ba'i gtam brjod par bya'o/_/phyir mi ldog pa'i byang chub sems dpa' rnams la sangs rgyas kyi zhing yongs su 
[\[165b.4\]]sbyang ba'i gtam brjod par bya'o/_/skye ba gcig gis thogs pa'i byang chub sems dpa' rnams la byang chub kyi snying po'i rgyan gyi gtam brjod par bya'o/_/sems can gang dag sangs rgyas kyis 'dul ba de dag la byang chub sems dpas ma tshang ba med pa dang /_'bras bu yod 
[\[165b.5\]]pa'i gtam brjod par bya'o/_/zhi ba'i blo gros de ltar na byang chub sems dpa' thabs dang /_shes rab yongs su dag cing dmigs pa la dbang thob pa ni 'bras bu yod pa'i chos ston pa yin/_legs par bshad pas sems can thams cad tshim par byed pa yin no/_/bstan pa 
[\[165b.6\]]'di bshad pa na srog chags khris bla na med pa yang dag par rdzogs pa'i byang chub tu sems bskyed do/_/byang chub sems dpa' lnga brgya ni mi skye ba'i chos la bzod pa skyes so/_/dmigs pa'i le'u zhes bya ba ste bco lnga pa'o//_//de nas 'khor de'i nang nas 
[\[165b.7\]]byang chub sems dpa' kha cig 'di snyam du sems te/_kye ma gsang ba pa'i bdag po lag na rdo rje 'di ji srid cig na bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/_de'i sangs rgyas kyi zhing ni ming ci zhes bya bar 'gyur/_de byang chub thob pa'i ming ni ci zhes bya bar 
[\[166a\]]
[\[166a.1\]]'gyur/_de'i byang chub sems dpa'i 'khor ni ci 'dra ba zhig tu 'gyur snyam mo/_/de nas bcom ldan 'das kyis de'i tshe byang chub sems dpa' de dag gi sems kyi yongs su rtog pa thugs kyis mkhyen nas de'i tshe 'dzum pa mdzad do/_/'di ni sangs rgyas bcom 
[\[166a.2\]]ldan 'das rnams kyi chos nyid de gang gi tshe 'dzum pa mdzad pa de'i tshe/_'od zer kha dog sna tshogs 'byung bas/_de nas bcom ldan 'das kyi zhal gyi sgo nas 'od zer kha dog du ma dang ldan pa kha dog tha dad pa 'di lta ste/_sngon po dang /_ser po dang /_dmar po dang /_dkar po dang /_leb rgan dang /_
[\[166a.3\]]shel dang /_dngul gyi kha dog lta bu byung nas 'od des 'jig rten gyi khams mtha' yas mu med pa khyab par byas te/_tshangs pa'i 'jig rten gyi bar du mngon par 'phags nas slar log ste/_bcom ldan 'das la lan gsum bskor ba byas nas/_bcom ldan 'das kyi dbu'i gtsug tu nub 
[\[166a.4\]]par gyur to/_/de nas byang chub sems dpa' sems dpa' chen po zhi ba'i blo gros kyis tshigs su bcad pa'i dbyangs kyis bcom ldan 'das la 'dzum pa mdzad pa'i don zhus pa/_'od bzang dri ma mi mnga' gser dang 'dra/_/zla ba'i zhal 'dra zhi gnas legs par bzhugs/_/nyi ma lta bu 
[\[166a.5\]]mun pa 'joms mdzad pa/_/mi mchog ci yi slad du 'dzum pa bstan/_/mos pas zhi gnas rdzing du rab tu bzhugs/_/thugs rje chu ba brtson 'grus stobs kyis 'khrungs/_/dran pas kha bye yon tan dri zhim ldan/_/bde gshegs pad ma ci slad 'dzum pa mdzad/_/dran pa snod bzang zhi 
[\[166a.6\]]gnas mar lags te/_/snying po thugs rje dri ma gsum sel mdzad/_/shes rab mar mes mun pa sel mdzad pa/_/bde gshegs mar me ci slad 'dzum pa mdzad/_/dkyil 'khor thugs rje lhag mthong 'od ldan pa/_/rab rib sel ba srid pa skam mdzad pa/_/'gro ba rgyas mdzad mig ni 
[\[166a.7\]]spyod mdzad pa/_/bde gshegs nyi ma ci slad 'dzum pa mdzad/_/khyod ni 'gro ba'i bsam pa rab tu mkhyen/_/khyod ni lhar bcas 'gro na'ang lhang nge ba/_/drang srong chen po'i zhal du 'khor rnams lta/_/mi mchog ci slad 'dir ni 'dzum pa mdzad/_/de skad ces gsol pa dang /_bcom ldan 'das kyis byang chub 
[\[166b\]]
[\[166b.1\]]sems dpa' sems dpa' chen po zhi ba'i blo gros la 'di skad ces bka' stsal to/_/zhi ba'i blo gros gsang ba pa'i bdag po lag na rdo rje 'di ni rdo rje thogs nas bskal pa bzang po pa'i de bzhin gshegs pa dgra bcom pa yang dag par rdzogs pa'i sangs rgyas thams cad la mchod pa byed par 
[\[166b.2\]]'gyur/_dam pa'i chos kyang yongs su 'dzin par 'gyur/_de bzhin gshegs pa'i gsang ba pa'i chos kyi rnam grangs 'di yang rgyas par byed par 'gyur/_sems can tshad med pa dag kyang byang chub kyi phyir yongs su smin par byed par 'gyur ro/_/de bskal pa bzang po de 'das nas de bzhin 
[\[166b.3\]]gshegs pa mos pa'i bar gyi dam pa'i chos nub pa na de bzhin gshegs pa mi 'khrugs pa'i sangs rgyas kyi zhing du skye bar 'gyur te/_de 'jig rten gyi khams mngon par dga' ba der skyes nas de bzhin gshegs pa mi 'khrugs pa des phyag rgya brgya rtsa brgyad byang chub sems dpa' de dag la bstan pas 
[\[166b.4\]]'dzin par 'gyur/_don gyi tshul la yang 'jug par 'gyur/_de bzhin nyid du yang dag par sgrub par 'gyur ro/_/de'i 'og tu de bzhin gshegs pa grangs med dpag tu med pa mnyes par byed par 'gyur/_bsti stang du byed par 'gyur/_bla mar byed par 'gyur/_/rim gro byed par 'gyur/_mchod pa 
[\[166b.5\]]byed par 'gyur/_de dag gi gnan tshangs par spyod par 'gyur/_dam pa'i chos kyang srung bar 'gyur/_sems can bye ba khrag khrig brgya stong tshad med pa dag kyang yang dag par rdzogs pa'i byang chub tu yongs su smin par byed par 'gyur ro/_/de de'i 'og tu bskal pa gang gA'i klung gi bye ma snyed 
[\[166b.6\]]'das pa na byang chub kyi phyogs kyi chos rnams yongs su rdzogs par byas nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_bskal pa rnam par sbyong ba zhes bya ba la 'jig rten gyi khams kun nas yongs su dag pa zhes bya bar de bzhin gshegs 
[\[166b.7\]]pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_/sangs rgyas bcom ldan 'das rdo rjes rnam par gnon pa zhes bya bar 
[\[167a\]]
[\[167a.1\]]'jig rten du 'byung bar 'gyur ro/_/bcom ldan 'das de bzhin gshegs pa rdo rjes rnam par gnon pa de'i sangs rgyas kyi zhing 'jig rten gyi khams kun nas yongs su dag pa de ni 'byor pa dang /_rgyas pa dang /_lo legs pa dang /_nyams dga' ba dang /_lha dang mi mang pos 
[\[167a.2\]]gang ba dang /_byang chub sems dpas gang bar 'gyur ro/_/sangs rgyas kyi zhing de rin po che sna bdun 'di lta ste/_gser dang /_dngul dang /_bai dUr+ya dang /_shel dang /_byi ru dang /_spug dang /_rdo'i snying po dang /_mu tig dmar pos legs par brgyan par 'gyur ro/_/'jig rten gyi khams de mig [{]mangs [,]mang [}]ris 
[\[167a.3\]]su byas pa/_lag mthil ltar mnyam par gyur pa/_ka tsa lin di ka ltar reg na bde ba/_dar gyi lda ldi mang po bres pa/_gdugs dang /_rgyal mtshan dang /_ba dan bsgreng bas legs par brgyan pa/_lha'i me tog dang /_rin po che'i me tog gis khebs par byas pa/_spos kyi snying po dam 
[\[167a.4\]]pas bdugs pa/_steng gi bar snang la lha'i rol mo'i sgra len pa can du 'gyur ro/_/'jig rten gyi khams de ngan song dang /_mi khom pa thams cad dang bral bar 'gyur ro/_/'jig rten gyi khams de dga' ldan gyi lha'i yongs su spyod pa dang 'dra ba dang yid la bsam pas zas dang 
[\[167a.5\]]skom dang /_skyed mos tshal dang /_gzhal med khang dang /_gos dang /_rgyan grub cing legs par brgyan par 'gyur ro/_/lha dang mi thams cad kyang khang pa brtsegs pa la mtshungs par yongs su spyod par 'gyur ro/_/lha dang mi de dag thams cad kyang rgya chen po la mos par 'gyur te/_
[\[167a.6\]]'di lta ste/_sangs rgyas kyi ye shes la mos pa sha stag go/_/'jig rten gyi khams de na 'di lta ste/_nyan thos kyi theg pa'am/_rang sangs rgyas kyi theg pa yang rung ste/_theg pa gnyis kyi ming yang mi grag par 'gyur ro/_/bcom ldan 'das de ni byang chub sems dpa'i gtam 'ba' 
[\[167a.7\]]zhig gsung bar 'gyur ro/_/de bzhin gshegs pa rdo rjes rnam par gnon pa de'i byang chub sems dpa'i 'khor ni 'bum phrag mang por 'gyur ro/_/'jig rten gyi khams de ni sems can gang yang cho ga nyams pa'am/_'tsho ba nyams pa'am/_tshul khrims nyams pa'am/_lta ba nyams par 
[\[167b\]]
[\[167b.1\]]mi 'gyur ro/_/zhar ba'am/_'theng po'am/_sgur po'am/_gtum po'am/_dig pa'am/_mi srun pa'am/_kla klo can nam/_lkugs pa'am/_grum po'am/_dbang po ma tshang bar mi 'gyur ro/_/lha dang mi de dag thams cad kyang mtshan nyi shu rtsa brgyad kyis brgyan par 'gyur ro/_/
[\[167b.2\]]de bzhin gshegs pa de'i tshe'i tshad ni bar gyi bskal pa brgyad thub par 'gyur ro/_/lha dang mi rnams kyang glo bur du 'chi bar mi 'gyur ro/_/zhi ba'i blo gros de ltar de bzhin gshegs pa rdo rjes rnam par gnon pa de'i yon tan tshad med pa'i rgyu'i khyad par ni 'di dag dang gzhan yang 
[\[167b.3\]]mang du yod do/_/de bzhin gshegs pa de nam chos ston par 'gyur ba de'i tshe sku las 'od phyung ba dang /_de nas sems can de dag gis 'od de mthong nas 'di snyam du sems par 'gyur te de bzhin gshegs pa chos ston par 'gyur gyis/_bdag cag bcom ldan 'das la chos 
[\[167b.4\]]nyan du 'dong ngo snyam mo/_/de na kha cig ni mngon par shes pa'i rdzu 'phrul gyi stobs kyis 'ong bar 'gyur/_kha cig ni de bzhin gshegs pa'i byin gyi rlabs kyis 'ong bar 'gyur ro/_/der lha dang mi de dag 'dus pa dang /_de bzhin gshegs pa de steng gi bar snang la shing ta la 
[\[167b.5\]]'bum srid du mngon par 'phags te gling bzhi pa chen po'i 'jig rten gyi khams su skyil mo krung du bzhugs nas skus khyab par mdzad de/_sems can thams cad kyi sems kyi bsam pa tshim par bya ba'i phyir phyogs bcu'i 'jig rten gyi khams tshad med pa sangs rgyas kyi gsung 
[\[167b.6\]]dbyangs kyis go bar mdzad de/_de bzhin gshegs pa'i gsung gis byang chub sems dpa' de dag la chos ston par 'gyur ro/_/de'i nang na gang de bzhin gshegs pa'i chos ston pa dang 'gal bar byed pa'am/_zlog par byed pa'i sems can ni gcig kyang med do/_/sems 
[\[167b.7\]]can de dag thams cad ni dbang po rno ba/_mgo smos pas go bar 'gyur ba sha stag go/_/'jig rten gyi khams de na chos kyi rgyal po de bzhin gshegs pa rdo rjes rnam par gnon pa de ma gtogs par rgyal po gzhan gang yang med par 'gyur ro/_/'jig rten gyi khams de nang yi ba med 
[\[168a\]]
[\[168a.1\]]cing yongs su 'dzin pa med par 'gyur ro/_/sems can de dag thams cad ni nga yi ba med cing yongs su 'dzin pa med par 'gyur ro/_/zhi ba'i blo gros de bzhin gshegs pa rdo rjes rnam par gnon pa de lha'i bu'am/_mir gyur pa gang la bsod snyoms blang bar bzhed par 
[\[168a.2\]]gyur pa'i lha'i bu'am/_mir gyur pa de'i mdun du de bzhin gshegs pa'i gzugs lhung bzed thogs pa nye bar gnas pa dang /_der lha'i bu'am/_mir gyur pa des de bzhin gshegs pa'i gzugs mthong nas 'di snyam du sems par gyur te/_bcom ldan 'das de bzhin gshegs 
[\[168a.3\]]pa rdo rjes rnam par gnon pa bdag las bshos gsol bar bzhed do snyam nas yid kyis bsams pas 'khor gyi khyams su stan dang /_zas dang /_skom dang /_ro brgya pa'i zas sbyar nas bcom ldan 'das de la gdugs tshod la bab ces gsol pa dang /_der de bzhin gshegs pa de bshos 
[\[168a.4\]]gsol lo/_/bshos gsol nas slar bzhud par 'gyur ro/_/de bzhin gshegs pa de gang gi tshe/_nang du yang dag 'jog la 'jug par 'gyur ba de na/_byang chub sems dpa' de dag ting nge 'dzin gyi bkod pas gnas par 'gyur ro/_/'jig rten gyi khams de ni yon tan gyi rgyu'i 
[\[168a.5\]]khyad par 'di dag dang /_gzhan yang tshad med pa dag dang ldan par 'gyur te/_de'i phyir 'jig rten gyi khams de kun nas yongs su dag pa zhes bya'o/_/gsang ba pa'i bdag po lag na rdo rje'i lung bstan pa bshad pa 'di bstan pa na srog chags nyi khris bla na med pa yang dag par rdzogs pa'i 
[\[168a.6\]]byang chub tu sems bskyed de/_/sangs rgyas kyi zhing der skye bar shog shig ces smon lam yang btab bo/_/de dag thams cad kyang bcom ldan 'das de bzhin gshegs pa rdo rjes rnam par gnon pa'i sangs rgyas kyi zhing 'jig rten gyi khams kun nas yongs su dag pa der skye bar bcom ldan 
[\[168a.7\]]'das kyis lung bstan to/_/de nas gsang ba pa'i bdag po lag na rdo rjes rang gi lung bstan pa 'di thos nas tshim zhing mgu la yi rangs te rab tu dga' nas dga' ba dang yid bde ba skyes te/_rdo rje de nam mkha'i dkyil du 'phangs so/_/rdo rje de 'phangs ma thag tu de nas de'i tshe stong gsum gyi 
[\[168b\]]
[\[168b.1\]]stong chen po'i 'jig rten gyi khams 'di rnam pa drug tu g.yos so/_/me tog gi char yang bab bo/_/rol mo sil snyan brgya'i sgra yang byung ngo /_/'khor thams cad kyi lag pa g.yas par yang me tog kha dog sna tshogs kyi phreng ba dag byung ngo /_/de nas gsang ba pa'i bdag po 
[\[168b.2\]]lag na rdo rjes bcom ldan 'das la tshigs su bcad pa 'di dag gis mngon par bstod do/_/chos kyi dbang phyug rgya chen mi zad chos kyi mdzod/_/chos rnams rab tu 'byed la mkhas pa 'gro don bzhed/_/chos la thugs ma zhum zhing rtag tu lhug par btang /_/chos kyi rjes 
[\[168b.3\]]'thun chos sgrub gnas la phyag 'tshal lo/_/sems can dag pa khyod kyi ye shes spyod rnam dag_/yon tan rgyal grags snyan pa 'jig rten gsum du grags/_/ye shes rgyun ni dus gsum rtag tu bas ma 'tshal/_/chags 'das zhabs mnyam legs pa khyod la phyag 
[\[168b.4\]]'tshal lo/_/zla ba las lhag yongs dag tshul khrims rnam par dag_/nyi ma las lhag 'od mdzes 'od mnga' gzi brjid mchog_/tshangs pa las lhag gsung snyan tshangs pa'i gsung mnga' ba/_/dkon mchog gsum ldan gser 'dra khyod la phyag 'tshal lo/_/khyod ni sku 
[\[168b.5\]]yang ston la sku dang ldan ma lags/_/khyod ni gsung yang rjod la sgra skad rtog mi mnga'/_/khyod ni chos kyang gsung la chos kyi 'du shes bral/_/sems can thar bar mdzad la sems can 'du shes bral/_gang dag khyod bstan thos nas ji ltar bstan pa ltar/_/bsgrub pa snying 
[\[168b.6\]]por gnas pa dag ni ma gtogs par/_'gro ba thams cad rtag tu rab tu byung yang ni/_/khyod kyi bka' drin lan lon nam yang rngo mi thog_/de nas gsang ba pa'i bdag po lag na rdo rje dang thams cad dang ldan pa'i 'khor des ji ltar thogs thogs pa'i rin po che sna tshogs kyi me tog 
[\[168b.7\]]gi phreng ba rnams bcom ldan 'das la mngon par gtor to/_/me tog gi phreng ba de dag gtor ma thag tu de nas de'i tshe 'di lta ste/_sangs rgyas kyi mthus stong gsum gyi stong chen po'i 'jig rten gyi khams 'di me tog sna tshogs kyi phreng bas legs par brgyan par gyur cing mig [{]mangs [,]mang [}]ris su gnas 
[\[169a\]]
[\[169a.1\]]par kun tu snang ngo /_/gsang ba pa'i bdag po lag na rdo rje lung bstan pa'i le'u zhes bya ba ste bcu drug pa'o//_//de nas byang chub sems dpa' zhi ba'i blo gros kyis/_gsang ba pa'i bdag po lag na rdo rje la 'di skad ces smras so/_/
[\[169a.2\]]gsang ba pa'i bdag po khyod de bzhin gshegs pas lung bstan mod/_smras pa/_rigs kyi bu rmi lam gyi rang bzhin lta bu'i lung bstan pas bdag lung bstan to/_/smras pa/_ci zhig thob par bya ba'i phyir khyod lung bstan/_smras pa/_rigs kyi bu thob par bya ba med par 
[\[169a.3\]]lung bstan pa thob bo/_/smras pa ci zhig thob pa med/_smras pa/_sems can dang /_srog dang /_gang zag dang /_gso ba dang /_skyes bu thob pa med do/_/phung po rnams dang /_khams rnams dang /_skye mched rnams thob pa med do/_/dge ba dang /_mi dge ba dang /_
[\[169a.4\]]kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'jig rten pa dang /_'jig rten las 'das pa dang /_'dus byas dang /_'dus ma byas dang /_kun nas nyon mongs pa dang /_rnam par byang ba dang /_'khor ba dang /_
[\[169a.5\]]mya ngan las 'das pa'i bar du thob pa med do/_/smras pa/_gal te thob pa med na 'dir ci zhig lung ston/_smras pa/_mi dmigs pa gang yin pa de'i rjes su 'gro ba'i ye shes lung ston to/_/smras pa ye shes gang lung bstan/_smras pa/_gang gnyis kyis rab tu ma phyi ba'o/_/
[\[169a.6\]]smras pa/_gal te gnyis kyis rab tu phye bar gyur na/_lung bstan pa thob par mi 'gyur te/_gang gi phyir ye shes gnyis kyis rab tu phye ba ma yin pa de'i phyir gnyis su med pa'i lung bstan pa nyid byang chub sems dpa'i lung bstan pa'o/_/smras pa/_gal te ye shes 
[\[169a.7\]]gnyis su med pas rab tu phye ba yin na/_lung ston pa ni su zhig_/lung ni su la ston/_smras pa/_lung ston pa gang yin pa dang su la lung bstan pa de dag ni mnyam pa nyid du gyur pa'o/_/de dag ni gnyis su med pa'i mtha' la gnas pa'o/_/smras pa/_gsang ba pa'i bdag 
[\[169b\]]
[\[169b.1\]]po gnyis su med pa'i mtha' gang yin pa de la lung bstan du ci yod/_smras pa/_mtha' gang yin pa de nyid gnyis su med pa'i mtha' ste mtha' de nyid lung bstan pa'o/_/smras pa/_gang la gnas na lung bstan pa thob pa'i mtha' gang yin/_smras pa/_bdag gi mtha' la 
[\[169b.2\]]gnas na lung bstan pa thob par 'gyur ro/_/sems can gyi mtha' dang /_srog dang /_gang zag gi mtha' la gnas na/_lung bstan par 'gyur ro/_/bdag gi mtha'i gnas gang gi gnas yin/_smras pa/_bdag gi mtha'i gnas ni de bzhin gshegs pa'i rnam par grol 
[\[169b.3\]]ba'i mtha'i gnas so/_/smras pa/_de bzhin gshegs pa'i rnam par grol ba'i mtha' gang gi gnas yin/_smras pa/_de bzhin gshegs pa'i rnam par grol ba'i mtha'i gnas ni ma rig pa dang /_srid pa'i sred pa'i mtha'i gnas so/_/smras pa/_ma rig pa dang /_
[\[169b.4\]]srid pa'i sred pa'i mtha'i gnas gang gi gnas yin/_smras pa/_shin tu ma skyes ma byung ba'i mtha'i gnas so/_/smras pa/_ma skyes pa dang ma byung ba'i gnas gang yin/_smras pa/_rnam par rig pa ma yin pa'i mtha' ni gnas so/_/smras pa/_rnam par rig pas ci zhig 
[\[169b.5\]]rig par byed/_smras pa/_gal te rnam par rig par byed na/_rnam par rig pa ma yin par mi 'gyur ro/_/smras pa/_ci zhig rnam par rig par mi byed/_smras pa/_rnam par rig pa thams cad rnam par rig par mi byed do/_/smras pa/_gal te rnam par rig par mi byed na ji ltar kun shes 
[\[169b.6\]]par byed/_smras pa/_gal te kun shes par byed na rnam par rig par byed pa ma yin te/_gang gi phyir rnam par rig par mi byed pa de'i phyir kun shes par byed do/_/smras pa/_kun shes par byed pa ji lta bu yin/_smras pa/_gang gi tshe rnam par rig pa khas mi len pa'o/_/smras pa/_ji 
[\[169b.7\]]ltar na rnam par rig pa khas mi len/_smras pa/_gang gi tshe tshig 'bru'i rjes su mi rgyug pa'o/_/smras pa/_ji ltar na tshig 'bru'i rjes su mi rgyug_/smras pa gang gi tshe don la rton pa'o/_/smras pa/_don la rton pa ji lta bu yin/_smras pa/_gang gi tshe don mi mthong ba'o/_/smras pa/_don mi mthong ba ji lta bu yin/_
[\[170a\]]
[\[170a.1\]]smras pa/_gang gi tshe don dang don ma yin pa don du mi gnyer ba'o/_/smras pa/_gang gi tshe don dang don ma yin pa don du mi gnyer bar gyur pa de'i tshe ci zhig don du gnyer bar 'gyur/_smras pa/_gang gi tshe don dang don ma yin pa don du mi gnyer bar gyur pa de'i tshe chos don du 
[\[170a.2\]]gnyer bar 'gyur ro/_/smras pa/_gal te chos don du gnyer bar gyur na de don du gnyer ba nyid ma yin nam/_smras pa/_rigs kyi bu chos don du gnyer ba ni ci yang don du gnyer ba ma yin no/_/de ci'i phyir zhe na/_gang gis gang don du gnyer ba de ni chos ma yin te ni chos su mi rung ngo /_/
[\[170a.3\]]smras pa/_chos gang yin/_smras pa/_gang la chos kyi sgra yang mi dmigs pa'o/_/smras pa/_gang la chos kyi sgra yang mi dmigs pa de la chos gang yin/_smras pa/_rigs kyi bu gang la yi ge rnams kun tu mi 'byung ba de nyid chos yin no/_/de bas na chos thams cad ni brjod du med pa/_sgra 
[\[170a.4\]]med pa brjod pa med pa'o/_/rigs kyi bu su zhig bdag smra'o zhes smra ba de 'chal par smra ba'o/_/gang 'chal par smra ba de la chos med do/_/'dul ba med do/_/smras pa/_gsang ba pa'i bdag po gang chos gsung ba'i de bzhin gshegs pa 'chal par gsung bar mi 'gyur ram/_smras pa/_zhi ba'i blo gros 
[\[170a.5\]]de bzhin gshegs pas yi ge gcig kyang ma gsungs so/_/ma brjod do zhes kho bos sngar ma bshad dam/_de lta mod kyi smon lam gyi dbang gis de bzhin gshegs pa'i gsung sems can rnams kyis dmigs so/_/smras pa/_smras na nyes pa ci yod/_smras pa/_ngag gi las kyi nyes 
[\[170a.6\]]par 'gyur ro/_/smras pa/_ngag gi las las nyes pa ci zhig 'byung /_smras pa/_yi ge la sems pas bklags pa'i nyes par 'gyur ro/_/smras pa/_nyes pa med pa gang yin/_smras pa/_gang mi smra mi rjod pa de la rnam par rig pa gang yang med do/_/rnam par rig pa med pa ni nyes 
[\[170a.7\]]pa med pa'o/_/gang bdag la rnam par rig par mi byed pa dang /_gzhan la rnam par rig par mi byed pa de nyes pa med pa'o/_/smras pa/_nyes pa'i rtsa ba gang yin/_smras pa/_nyes pa'i rtsa ba ni 'dzin pa'o/_/smras pa/_'dzin pa'i rtsa ba ci yin/_/smras pa/_mngon par zhen pa ni rtsa ba'o/_/
[\[170b\]]
[\[170b.1\]]smras pa/_mngon par zhen pa'i rtsa ba ci yin/_smras pa/_yang dag pa ma yin pa kun brtags pa ni rtsa ba'o/_/smras pa/_yang dag pa ma yin pa kun brtags pa'i rtsa ba ci yin/_smras pa/_lhag par dmigs pa'i lta ba ni rtsa ba'o/_/smras pa/_ci zhig la lhag par dmigs/_
[\[170b.2\]]smras pa/_gzugs rnams dang /_sgra rnams dang /_dri rnams dang /_ro rnams dang /_reg bya rnams dang /_chos rnams la lhag par dmigs so/_/smras pa/_lhag par mi dmigs pa ji lta bu/_smras pa/_gal te srid pa'i bag la nyal la lhag par mi dmigs pa ste/_zhi ba'i 
[\[170b.3\]]blo gros de lta bas na sred pa la dmigs pa spang ba'i phyir/_de bzhin gshegs pas chos bstan to/_/gsang ba pa'i bdag po lag na rdo rjes bstan pa 'di bshad pa na/_dge slong lnga brgya ni sems rnam par grol lo/_/byang chub sems dpa' nyis brgya ni mi skye ba'i chos la bzod pa 
[\[170b.4\]]thob par gyur to/_/gnyis su med pa brjod pa'i le'u zhes bya ba ste bcu bdun pa'o//_//de nas gsang ba pa'i bdag po lag na rdo rje brnag pa yongs su rdzogs par lung bstan pas dbugs phyin pa thob ste/_tshim zhing mgu la yi rangs nas rab tu dga' ste/_dga' ba dang /_
[\[170b.5\]]yid bde ba skyes nas bcom ldan 'das la 'di skad ces gsol to/_/bcom ldan 'das bdag la thugs brtse bar dgongs te/_byang chub sems dpa' rnams dang thabs cig_/nyan thos chen po rnams dang thabs cig tu gsang ba pa bdag gi gnas lcang lo can gyi pho brang 'khor du gshegs 
[\[170b.6\]]shing dgung bdun zhig bzhugs par ci gnang /_de ci'i slad du zhe na/_bcom ldan 'das lcang lo can gyi pho brang 'khor na gnod sbyin dang /_grul bum dang /_srin po dang /_sha za dang /_dri za dang /_lto 'phye chen po mang du mchis te/_sems can gyi rigs rnam pa sna tshogs gnas pa de dag gis/_
[\[170b.7\]]bcom ldan 'das mthong zhing chos kyang thos na yun ring po'i don dang /_sman pa dang /_bde ba dang /_grub pa dang /_bde bar 'gyur lags so/_/des na yang khro ba dang sdang ba'i sems ma mchis par 'gyur lags so/_/rgyal po chen po bzhi'i g.yog 'khor gang lags pa de dag gi yun ring po'i 
[\[171a\]]
[\[171a.1\]]don dang /_sman pa dang /_bde ba dang /_grub pa dang /_bde bar 'gyur lags so/_/bcom ldan 'das kyis gsang ba pa'i bdag po lag na rdo rje la thugs brtse ba dang /_sems can tshad med pa gang dag gi dge ba'i rtsa ba rnam par spel ba dang /_gsang ba pa'i bdag po 
[\[171a.2\]]lag na rdo rje'i bsam pa yongs su bkang ba'i phyir byang chub sems dpa' sems dpa' chen po rnams dang /_nyan thos chen po rnams dang thabs cig tu gsang ba pa'i gnas lcang lo can gyi pho brang 'khor du gshegs te zhag bdun bzhugs par gnang ngo /_/de nas gsang ba pa'i bdag 
[\[171a.3\]]po lag na rdo rjes/_bcom ldan 'das kyis cang mi gsung bas gnang bar mdzad pa rig nas tshim zhing mgu la yi rangs te/_rab tu dga' nas/_dga' ba dang /_yid bde ba skyes te/_bcom ldan 'das kyi zhabs la mgo bos phyag 'tshal nas bcom ldan 'das la lan bdun bskor 
[\[171a.4\]]ba byas te/_bcom ldan 'das kyi thad nas song nas lcang lo can gyi pho brang 'khor ga la ba der song ste rang gi gnas su phyin to/_/de nas gsang ba pa'i bdag po lag na rdo rjes 'di snyam du bsams te/_bdag gis bcom ldan 'das de bzhin gshegs pa la mchod pa'i las kyi 
[\[171a.5\]]phyir ci nas 'dod pa na spyod pa dang /_gzugs na spyod pa'i lha'i bu thams cad ngo mtshar du sems par 'gyur ba dang /_phyogs bcu nas 'dus pa'i byang chub sems dpa' thams cad kyang dga' ba skye bar 'gyur ba dang /_bdag gis kyang de bzhin gshegs pa la mchod pa rgya chen po byas 
[\[171a.6\]]par 'gyur ba de lta bu'i 'khor gyi khyams bkod pa bya'o snyam mo/_/des yang 'di snyam du bsams te bdag gis mngon par shes te/_dus gcig cig na bcom ldan 'das de bzhin gshegs pa bkod pa'i rgyal po'i sangs rgyas kyi zhing du byang chub sems dpa' khri lung bstan pa'i phyir 
[\[171a.7\]]bcom ldan 'das mtshan mo mi nyal tsam na spyod pa bsam gyis mi khyab pa dang ldan pa zhes bya ba'i ting nge 'dzin la snyoms par zhugs te/_'jig rten gyi khams 'di nas shar phyogs logs su sangs rgyas kyi zhing gang gA'i klung gi bye ma snyed 'das te/_'jig rten gyi khams yon tan rin 
[\[171b\]]
[\[171b.1\]]po che mtha' yas pa bkod pa zhes bya bar gshegs pa'i tshe sangs rgyas kyi zhing der bdag gis lha'i dang /_mi'i bkod pa bsam gyis mi khyab pa las yang dag par 'das pa'i bkod pa mthong gis/_bcom ldan 'das la mchod pa'i las kyi phyir/_bdag gis 'jig rten gyi 
[\[171b.2\]]khams yon tan rin po che mtha' yas pa bkod pa de'i bkod pa ci 'dra ba de 'dra ba'i 'khor gyi khyams bkod par bya'o snyam mo/_/de nas gsang ba pa'i bdag po lag na rdo rjes de'i tshe bkod pa chen po'i rgyal po zhes bya ba'i ting nge 'dzin la snyoms par zhugs so/_/gsang ba pa'i bdag 
[\[171b.3\]]po lag na rdo rje bkod pa chen po'i rgyal po'i ting nge 'dzin la snyoms par zhugs ma thag tu de nas de'i tshe 'jig rten gyi khams yon tan rin po che mtha' yas pa bkod pa de'i bkod pa ci 'dra ba de 'dra ba'i 'khor gyi khyams bkod pa zhig lcang lo can gyi pho brang 'khor gyi dbus na gnas par snang 
[\[171b.4\]]ngo /_/'khor gyi khyams de yang yangs shing rgya che ste/_shar nub tu chur ni dpag tshad drug cu rtsa bzhi yod pa/_lho byang du rgyar ni dpag tshad bzhi bcu rtsa gnyis yod pa/_sa gzhi ni bai dUr+ya sngon po'i rang bzhin du gnas pa/_phyir ni an da rnyil las byas pa/_zung gi phrugs rin po che 
[\[171b.5\]]thams cad kyis spras pa/_'dzam bu'i chu bo'i gser gyi pad mas brgyan pa/_rgyan phreng sna tshogs du mas spras pa/_ras bcos bu du ma bting ba/_mu tig gi rgyan phreng du ma spyangs pa/_dar gyi lda ldi du mas mdzes par byas pa/_me tog gi phreng ba du mas bkab pa/_pog por du 
[\[171b.6\]]ma nas bdugs pa/_lha'i me tog kha dog du ma dang /_kha dog sna tshogs bkram pa/_bkra ba/_blta na sdug pa/_yid du 'ong ba/_lus sim par byed pa/_sems la dga' ba bskyed pa/_yon tan gyi tshogs mtha' yas pa dang ldan pa/_bsngags pa'i bstan pa tshad med pa ste/_
[\[171b.7\]]'khor gyi khyams der seng ge'i khri rin po che'i rtsa bas brgyan pa/_rin po che'i kha khyer gyis bskor ba/_rin po che'i pad ma bkod pa dang ldan pa/_mu tig gi dra bas g.yogs pa/_mig [{]mangs [,]mang [}]ris su bres pa/_lha'i ras bcos bu du ma bting ba/_steng du rin po che'i dra ba bres pa/_bkod pa 
[\[172a\]]
[\[172a.1\]]sngon ma mthong ma thos pa/_'jig rten gyi khams mang po dag na med pa brgya stong mang po byung ngo /_/zhal zas ro bro ba brgyas bsgos pa'ang bshams so/_/seng ge'i khri sa la mi rten pa brgya stong yang bzhag ste/_seng ge'i khri re re'i bar snang la yang rin po che'i gdugs 
[\[172a.2\]]rnam pa thams cad kyi mchog dang ldan pa dag bres so/_/de nas gsang ba pa'i bdag po lag na rdo rjes 'khor gyi khyams bkod pa dang /_seng ge'i khri bkod pa rnam pa de lta bu byas nas dran pa dang ldan zhing shes bzhin du ting nge 'dzin de las langs te/_de'i nub mo nyid de bzhin gshegs pa la 
[\[172a.3\]]mchod par 'os pa'i zhal zas/_byang chub sems dpa'i bsam pas yongs su dag pa/_ro bro ba mang po sna tshogs dang ldan pa/_bsod pa mang po yang bshams nas nam nangs pa dang /_rgyal po chen po bzhi la smras pa/_grogs po dag shes par gyis shig_/kho bos bcom ldan 'das 
[\[172a.4\]]byang chub sems dpa' rnams dang /_nyan thos chen po rnams dang thabs cig tu/_gsang ba pa rang gi gnas su spyan drangs na/_bcom ldan 'das kyis kho bo la thugs brtse ba'i phyir gnang gis/_de la khyed dpung dang bcas/_g.yog 'khor dang bcas par mi g.yeng ba'i sems kyis zhag bdun gyi bar du 
[\[172a.5\]]las gzhan mi byed par de bzhin gshegs pa la mchod pa dang /_rim gro bya bar spro bar gyis shig_/lcang lo can gyi pho brang 'khor na gnod sbyin dang /_srin po dang /[ {]yi dgas [,]yi dwags [}]dang /_sha za dang /_dri za dang /_grul bum dang /_gsang ba pa dang /_lto 'phye chen po ji snyed 'khod pa dang /_de ma yin pa'i sems 
[\[172a.6\]]can gzhan dag 'khod pa de dag la yang grogs po dag shes par gyis shig_/kho bos bcom ldan 'das lcang lo can gyi pho brang 'khor 'dir spyan drangs na gshegs par gnang gis/_de la khyed kyis ngan sems med pa dang /_sdang ba med pa dang /_dga' ba dang /_dad pa dang /_mchog tu dga' ba mang pos bcom ldan 'das 
[\[172a.7\]]de la bsnyen bkur gyis shig_/chos kyang nyon cig ces bsgo'o//_//bam po brgyad pa/_de nas gsang ba pa'i bdag po lag na rdo rjes bu thu bo rdo rje'i sde zhes bya ba la smras pa/_bzhin [{]bzangs [,]bzang [}]khyod rang gi rdzu 'phrul gyi stobs kyis song la tshangs ris nas bzung ste/_'og min gyi bar gyi lha rnams la bcom 
[\[172b\]]
[\[172b.1\]]ldan 'das gsang ba pa'i bdag po lag na rdo rje'i gnas lcang lo can gyi pho brang 'khor du gdugs tshod gsol gyis/_khyed kyi nang nas su lta 'dod pa de myur du shog shig ces sbron cig_/yab de ltar bgyi'o zhes te ji skad bsgo ba bzhin du gsang ba pa'i bdag po'i bu des byas so/_/de nas gsang ba pa'i 
[\[172b.2\]]bdag po lag na rdo rjes bu gnyis pa lag [{]bzangs [,]bzang [}]zhes bya ba la smras pa/_khyod rang gi rdzu 'phrul gyi stobs kyis song las bla pa'i lha rnams nas bzung ste/_bar snang dang /_rgyal chen bzhi'i ris dang /_sum cu rtsa gsum pa dang /_'thab bral dang /_dga' ldan dang /_'phrul dga' dang /_gzhan 'phrul 
[\[172b.3\]]dbang byed kyi lha'i bu rnams la bcom ldan 'das gsang ba pa'i bdag po lag na rdo rje'i gnas lcang lo can gyi pho brang 'khor du gdugs tshod gsol gyis/_khyed kyi nang nas su lta 'dod pa de myur du shog shig ces sbron cig_/yab de ltar bgyi'o zhes te ji skad bsgo ba bzhin du gzhon nu lag [{]bzangs kyis [,]bzang gis [}]byas so/_/
[\[172b.4\]]de nas skad cig thang cig yud tsam de la 'dod pa na spyod pa dang /_gzugs na spyod pa'i lha'i bu brgya stong dag gis/_dpag tshad khri khor yug gi bar snang khyab par gyur to/_/de nas gsang ba pa'i bdag po lag na rdo rjes bcom ldan 'das kyi mchod pa bshams te nam nangs pa dang /_pus mo g.yas pa'i lha 
[\[172b.5\]]ngas la btsugs te/_bcom ldan 'das ga la ba de logs su thal mo sbyar ba btud nas tshigs su bcad pa'i dbyangs kyis bcom ldan 'das la gdugs tshod bab pa gsol pa/_/thub pa chen po dus 'di lags/_/skyes bu gtso bo gshegs su gsol/_/skyes bu dam pa gshegs su gsol/_/skyes bu cang mkhyen 
[\[172b.6\]]gshegs su gsol/_/thub pa chen po gdugs tshod bab/_/rkang gnyis gtso bo gshegs su gsol/_/rkang gnyis dam pa gshegs su gsol/_/rkang gnyis cang mkhyen gshegs su gsol/_/tshul khrims pad ma'i rdzing nas 'khrungs/_/brtson 'grus chab kyis rnam par 'phel/_/slob ma bung ba sgra 'byin pa/_/
[\[172b.7\]]thub pa pad ma gshegs su gsol/_/'phags pa'i bden par gnas bcas te/_/byams dang thugs rje'i spyan mnga' zhing /_/bdag med pa yi sgra sgrogs pa/_/rgyal ba seng ge gshegs su gsol/_/khrims ni rtsa ba chu ba dran/_/byang chub yan lag me tog brgyan/_/rnam grol 'bras bu phun sum tshogs/_/
[\[173a\]]
[\[173a.1\]]rgyal ba sdong po gshegs su gsol/_/shes rab rgya chen zab pa po/_/ting 'dzin chab ni grang ldan zhing /_/rnal 'byor pa yi tshong pas gtam/_/yon tan rgya mtsho gshegs su gsol/_/thugs rje'i dkyil 'khor dpal ldan pa/_/shes rab 'od 
[\[173a.2\]]zer legs par brgyan/_/slob ma pad ma kha 'byed pa/_/thub pa nyi ma gshegs su gsol/_/phas kyi rgol bas mi bskyod cing /_/rnam thar la sogs sman tshogs can/_/slob dang mi slob [{]ri dgas [,]ri dwags [}]gtam/_/thub pa ri bo gshegs su gsol/_/de nas bcom ldan 'das 
[\[173a.3\]]kyis gsang ba pa'i bdag po lag na rdo rjes gdugs tshod phab par mkhyen nas dge slong rnams la bka' stsal pa/_dge slong dag gsang ba pa'i bdag pos gdugs tshod phab kyis chos gos gyon la lhung bzed thogs shig_/zhag bdun byin gyis brlab pa byin gyis rlobs la 
[\[173a.4\]]gtsug lag khang skyong skos shig_/de nas nyan thos dang /_byang chub sems dpa' gang dag rdzu 'phrul dang ldan pa de dag ni rang gi rdzu 'phrul gyi stobs kyis bar snang las dong ngo /_/gang dag rdzu 'phrul dang ldan pa ma yin pa de dag ni de bzhin gshegs pa'i 'od kyi dkyil 'khor gyi 
[\[173a.5\]]khrod du zhugs nas bcom ldan 'das dang lhan cig tu nam mkha'i dkyil gyi lam nas dong ngo /_/de nas bcom ldan 'das bya rgod kyi phung po'i ri las mi snang bar gyur nas byang chub sems dpa'i tshogs kyis ni bskor/_nyan thos kyi tshogs kyis ni mdun du bdar/_lha'i tshogs kyis 
[\[173a.6\]]ni mngon par bstod/_lha'i bu mo rnams ni glu dbyangs len/_'od zer ni 'gyed/_me tog gi char ni 'bebs/_rol mo sil snyan bye ba khrag khrig brgya stong ni len/_zhing rnams ni g.yo bar mdzad cing /_sangs rgyas kyi mthu chen po dang /_sangs rgyas kyi rdzu 'phrul chen po dang /_
[\[173a.7\]]sangs rgyas kyi rnam par 'phrul pa chen po dang /_sangs rgyas kyi cho 'phrul chen po dang /_sangs rgyas kyi dpal chen po dang /_sangs rgyas kyi gzi brjid chen po dang /_sangs rgyas kyi spyod lam chen po dang /_sangs rgyas kyi rnam par rol pa chen pos lcang lo can gyi pho brang 'khor ga la ba 
[\[173b\]]
[\[173b.1\]]der nam mkha'i dkyil gyi lam nas ngang pa'i rgyal po bzhin du thogs pa med par gshegs pa dang /_'dod pa na spyod pa dang /_gzugs na spyod pa'i lha'i bu de dag gis bcom ldan 'das nam mkha'i dkyil gyi lam nas ngang pa'i rgyal po ltar thogs pa ni mi mnga'/_nyi ma'i dkyil 
[\[173b.2\]]'khor 'char ba ni 'dra/_zla ba nya ba'i dkyil 'khor skar ma'i tshogs kyis bskor ba dang ni mtshungs/_lha'i rgyal po brgya byin ltar lha'i tshogs kyis ni bskor/_tshangs pa chen po ltar tshangs pa'i 'khor gyis ni bskor cing gshegs par rgyang ring po nas mthong ngo /_/mthong nas kyang tshim 
[\[173b.3\]]zhing mgu la yi rangs te/_rab tu dga' nas dga' ba dang /_yid bde ba skyes te/_bcom ldan 'das la mchod pa'i las kyi phyir lha'i me tog ud pa la dang /_ku mu da dang /_pad ma dkar po dang /_man da ra ba dang /_man dA ra ba chen po dang /_yongs 'du dang /_yongs 'du chen 
[\[173b.4\]]po dang /_man dzu sha ka dang /_man dzu sha ka chen po dang /_s+tha la dang /_s+tha la chen po dang /_mdog mdzes dang /_mdog mdzes chen po dang /_'khor lo dang /_'khor lo chen po dang /_dri zhim dang /_pad ma 'dab brgya dang /_'dab stong dang /_skar 'od dang /_skar ma dga' dang /_kun 
[\[173b.5\]]tu bsrung dang /_bsrung rtag dang /_rtag tu me tog chags dang mig tu sdug pa de dag dang /_me tog gzhan dag gis kyang bcom ldan 'das la mngon par gtor to/_/gdugs dang /_rgyal mtshan dang /_ba dan dag kyang bsgreng ngo /_/rol mo sil snyan brgya stong yang len to/_/de nas bcom ldan 
[\[173b.6\]]'das kyis bkod pa rnam pa de lta bu me tog gi char 'bebs pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan gyi char 'bebs pa dang /_sil snyan dang /_glu dbyangs dang /_rol mo'i sgra dang /_lha'i bu mo brgya stong glu len pa dag 
[\[173b.7\]]dang /_skad cig thang cig yud tsam de la lcang lo can gyi pho brang 'khor du byon te/_byang chub sems dpa' rnams dang /_nyan thos chen po rnams dang thabs cig tu rgyal po chen po rnam thos kyi bu'i 'dun khang du zhugs so/_/bcom ldan 'das sa la bzhugs ma thag tu de nas de'i tshe sa chen po dal zhing mi 
[\[174a\]]
[\[174a.1\]]drag la sems can thams cad la mi gnod par g.yos par gyur to/_/de nas rgyal po chen po bzhis bcom ldan 'das lcang lo can gyi pho brang 'khor du byon par rig nas myur ba myur bar la gor du btsun mo'i 'khor dang bcas/_gnyen gyi 'khor dang bcas te/_me 
[\[174a.2\]]tog dang /_spos dang /_phreng ba dang /_byug pa thogs nas/_bcom ldan 'das ga la ba der dong ste phyin pa dang /_bcom ldan 'das kyi zhabs la mgo bos phyag 'tshal te/_/ji ltar thogs thogs pa'i me tog dang /_spos dang /_phreng ba dang /_byug pa rnams kyis bcom ldan 'das 
[\[174a.3\]]la mchod pa byas thal mo sbyar te/_bcom ldan 'das la phyag 'tshal zhing phyogs gcig tu 'khod do/_/btsun mo'i 'khor dang /_dpung gi tshogs dang /_'khor 'dus pa gang yin pa de dag thams cad kyis kyang bcom ldan 'das kyi zhabs la mgo bos phyag 'tshal te/_
[\[174a.4\]]thal mo sbyar nas 'dud pa dang /_bcom ldan 'das kyis rgyal po chen po bzhi las brtsams te 'khor de ltar 'dus pa de dag la de lta bu'i gtam gyi sbyor ba mdzad pas/_klu dang /_gnod sbyin dang /_dri za dang /_grul bum dang /_srin po'i 'khor de'i nang nas srog chags khri nyis 
[\[174a.5\]]stong gis byang chub tu sems bskyed do/_/rgyal po chen po de dag gi btsun mo'i 'khor gyi nang nas/_bud med khris bla na med pa yang dag par rdzogs pa'i byang chub tu sems bskyed do/_/de nas gsang ba pa'i bdag po lag na rdo rje btsun mo'i 'khor dang bcas/_gnyen gyi g.yog 
[\[174a.6\]]dang bcas shing 'khor dang /_yon tan mtha' yas bkod pa'i g.yog 'khor dang bcas te/_me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan thams cad thogs shing /_sil snyan dang /_
[\[174a.7\]]pheg rdob pa dang /_rol mo'i sgra 'byin pa rnams dang lhan cig tu rgyal po chen po rnam thos kyi bu'i 'dun khang ga la ba dang /_bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_lan bdun bskor ba byas nas ji ltar thogs thogs pa'i 
[\[174b\]]
[\[174b.1\]]me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan rnams kyis bcom ldan 'das la mchod pa byas te/_sil snyan dang /_rol mo byas nas/_bcom ldan 'das la phyag 'tshal te/_
[\[174b.2\]]dge slong gi dge 'dun dang /_byang chub sems dpa'i tshogs dang bcas par lhan cig tu rang gi 'khor gyi khyams su spyan drangs so/_/de nas bcom ldan 'das 'khor gyi khyams der sa la mi rten pa rnam pa thams cad kyi mchog dang ldan pa nyid kyi seng ge'i gdan ji ltar bshams pa la 
[\[174b.3\]]bzhugs so/_/byang chub sems dpa' dang nyan thos chen po de dag dang /_thams cad dang ldan pa'i 'khor yang stan ci rigs ba dag la 'khod do/_/de nas gsang ba pa'i bdag po lag na rdo rjes brgya byin dang /_tshangs pa dang /_'jig rten skyong ba de dag dang /_lha'i 'khor chen po de la 
[\[174b.4\]]'di skad ces smras so/_/khyed de bzhin gshegs pa la bsu bgyis shig_/mchod pa dang /_rim gro gyis shig_/de ni de bzhin gshegs pas kyang /_/de la gang dag yi rang dang /_/zhal ta bya ba byed pa ni/_/de dag bsod nams skal ba can/_/de dag yon ni chung 
[\[174b.5\]]ba min/_/zhes bka' stsal gyis/_de la grogs po dag khyed kyis rjes su yi rang ba dang ldan pa dang /_zhal ta bya ba dang ldan pa'i bsod nams bya ba'i dngos po long shig_/de nas lha'i bu de dag gis 'khor gyi khyams bkod pa de dang /_seng ge'i khri bkod pa yang mthong ngo /_/de 
[\[174b.6\]]mthong nas ngo mtshar du gyur te/_'di ni de bzhin gshegs pa'i mthu'am/_'on te gsang ba pa'i bdag po'i 'am/_su'i yin zhes ched du brjod pa/_ched du brjod pa dang /_de dag gis bar snang las 'di ni gsang ba pa'i bdag po'i byin gyi rlabs yin te/_grogs po dag sangs rgyas kyi zhing 'di nas 
[\[174b.7\]]shar phyogs logs su sangs rgyas kyi zhing gang gA'i klung gi bye ma snyed 'das pa na 'jig rten gyi khams yon tan rin po che mtha' yas pa bkod pa zhes bya ba de na de bzhin gshegs pa bkod pa chen po'i rgyal po zhes bya ba chos ston pa der gsang ba pa'i bdag po lag na rdo rjes bkod pa rnam pa 'di lta bu 
[\[175a\]]
[\[175a.1\]]mthong nas gsang ba pa'i bdag pos bkod pa de nyid 'khor gyi khyams 'dir byin gyis brlabs so zhes sgra thos so/_/bcom ldan 'das seng ge'i gdan de la bzhugs ma thag tu de nas de'i tshe lcang lo can gyi pho brang 'khor na gnod sbyin dang /_srin po dang /_
[\[175a.2\]{]yi dgas [,]yi dwags [}]dang /_sha za dang /_dri za dang /_gsang ba pa dang /_lto 'phye chen po ji snyed 'khod pa de dag thams cad bcom ldan 'das ga la ba der dong ste phyin pa dang /_bcom ldan 'das kyi zhabs la mgo bos phyag 'tshal te phyogs gcig tu 'khod nas/_thal mo sbyar te bcom 
[\[175a.3\]]ldan 'das la 'dud do/_/de nas gsang ba pa'i bdag po lag na rdo rjes rgyal po chen po bzhi dang /_thams cad dang ldan pa'i 'khor la smras pa/_khyed thams cad lhan cig tu 'dus la lhan cig tu tshur sheg_/ji ltar bshams pa'i zhal zas bcom ldan 'das la gsol 
[\[175a.4\]]cig_/de nas gsang ba pa'i bdag po lag na rdo rje btsun mo'i 'khor dang bcas/_gnyen gyi 'khor dang bcas/_bu dang bcas/_dpung dang bcas/_g.yog 'khor dang bcas te/_rang gi lag nas gus par bsti stang du byas te/_bza' ba dang /_bca' ba bsod pa mang po ro bro ba 
[\[175a.5\]]mang po du ma dang ldan pa byang chub sems dpa'i lhag pa'i bsam pas yongs su dag pa/_de bzhin gshegs pa la mchod par 'os pa'i zhal zas kyis de bzhin gshegs pa byang chub sems dpa'i dge 'dun dang dge slong gi dge 'dun dang bcas pa la bstabs te tshim par byas so/_/
[\[175a.6\]]bstabs te tshim par byas nas lhung bzed gyu ste/_bcom ldan 'das phyag bcabs par rig nas chos mnyan pa'i phyir bcom ldan 'das kyi spyan sngar 'dug go/_/lcang lo can gyi pho brang 'khor na 'khod pa'i gnod sbyin dang /_srin po gang yin pa de dag kyang 'dus nas bcom ldan 'das 
[\[175a.7\]]kyi zhal du bltas te/_thal mo sbyar nas phyag 'tshal te 'khod par gyur to/_/lcang lo can du gshegs nas bshos gsol ba'i le'u zhes bya ba ste [{]bcwa [,]bco [}]brgyad pa'o//_//de nas gsang ba pa'i bdag po lag na rdo rjes chos mnyan pa'i phyir bcom ldan 'das la gsol 
[\[175b\]]
[\[175b.1\]]ba btab pa/_ci nas byang chub tu sems ma bskyed pa'i sems can rnams byang chub tu sems bskyed par 'gyur ba dang /_phyir mi ldog pa la gnas par 'gyur ba dang /_gnod sbyin dang /_srin po dang /_sha za dang /_dri za dang /_gsang ba pa dang /_lto 'phye chen po'i 'khor 'di'i yun 
[\[175b.2\]]ring po'i don dang /_sman pa dang /_bde ba dang /_grub pa dang /_bde bar 'gyur ba dang /_khyad par gyis khyad par du mngon par 'phags par 'gyur ba dang /_nyams pa'i cha can du mi 'gyur bar de ltar chos kyi tshul la 'jug pa bcom ldan 'das kyis bshad du gsol/_de skad ces 
[\[175b.3\]]gsol pa dang /_bcom ldan 'das kyis gsang ba pa'i bdag po lag na rdo rje dang /_thams cad dang ldan pa'i 'khor de la bka' stsal pa/_grogs po dag de'i phyir legs par rab tu nyon la yid la zung shig dang bshad par bya ste/_rigs kyi bu 'am rigs kyi bu mo dag 
[\[175b.4\]]gang la zhugs na khyad par mngon du 'phags par 'gyur zhing nyams pa'i cha can du yang mi 'gyur ba'i chos kyi tshul khyed la bstan par bya'o/_/bcom ldan 'das legs so zhes gsol te/_gsang ba pa'i bdag po lag na rdo rje dang /_thams cad dang ldan pa'i 'khor 
[\[175b.5\]]des bcom ldan 'das kyi ltar mnyan pa dang /_bcom ldan 'das kyis de dag la 'di skad ces bka' stsal to/_/grogs po dag 'di la rigs kyi bu'am/_rigs kyi bu mo bsam pa thag pa nas bla na med pa yang dag par rdzogs pa'i byang chub tu sems bskyed de/_dad pa 
[\[175b.6\]]yin/_dang ba mang zhing 'phags pa rnams la lta 'dod pa dang /_dam pa'i chos nyan par 'dod pa dang /_ser sna med par gtang ba gtong ba dang /_lag brkyang ste gtong ba la dga' ba dang /_mchod sbyin byed pa'i ngang can dang /_gtong ba phun sum tshogs pa dang /_sbyin pa 'ged pa la 
[\[175b.7\]]dga' ba dang /_khong khro med pa'i sems dang ldan pa dang /_rnyog pa med pa'i sems dang ldan pa dang /_de las kyi rnam par smin pa la yid ches pa dang /_mos pa dang /_rtogs pa dang /_som nyi med la the tsom mi za zhing yid gnyis mi za ba yin/_de dkar po dang /_nag po'i lam rnams kyi rnam par 
[\[176a\]]
[\[176a.1\]]smin pa chud mi za bar rig nas/_srog gi phyir yang mi bya ba mi byed de/_de srog gcod pa spangs pa yin/_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma dang /_ngag rtsub po dang /_tshig kyal pa dang /_
[\[176a.2\]]brnab sems dang /_gnod sems dang /_log par lta ba spangs pa yin te/_mi dge ba bcu'i las kyi lam la mi dmigs pa yin no/_/de dad par gyur nas/_dge sbyong ngam bram ze gang dag yang dag par song ba dang /_yang dag par zhugs pa dang /_tshul khrims dang ldan pa dang /_yon tan dang ldan 
[\[176a.3\]]pa dang /_nges pa dang /_dge ba'i chos can dang /_mang du thos pa dang /_thos pa la mngon par brtson pa dang /_tshul bzhin du yid la byed pa la rab tu brtson pa dang /_zhi ba dang /_dul ba dang /_nye bar zhi ba dang /_do zlog phod par smra zhing gcam bur mi smra ba dang /_dge ba'i bsam pa 
[\[176a.4\]]can dang /_mi dge ba'i chos yongs su spong ba dang /_mi rgod pa dang /_ma khengs pa dang /_mu cor smra ba ma yin pa dang /_tshig ma 'chal pa dang /_dran pa nye bar gnas pa dang /_shin tu mnyam par bzhag pa'i sems dang ldan pa dang /_srid pa'i tshul bcad pa dang /_zug rngu phyung ba dang /_
[\[176a.5\]]khur bor ba dang /_som nyi las nges par rgal ba dang /_the tsom las rgal ba dang /_yang srid pa las rgal ba/_'di lta ste/_de bzhin gshegs pa dang /_de bzhin gshegs pa'i nyan thos dge sbyong dang /_bram ze rnam pa de lta bu la dge ba'i bshes gnyen du rig nas sten to/_/
[\[176a.6\]]bsnyen to/_/bsnyen bkur byed do/_/mnyes par byed cing mi mnyes par mi byed la dgyes par byed de/_des dge ba'i bshes gnyen de dag mnyes par byas pas chos kyi gtam gyis yang dag par ston yang dag par 'dzin du 'jug_/yang dag par gzengs stod/_yang dag par 
[\[176a.7\]]dga' bar mdzad de/_sbyin pas ni longs spyod chen por 'gyur bar yang dag par ston/_tshul khrims kyis ni mtho ris su skye ba dang /_thos pas ni shes rab chen por 'gyur ba dang /_bsgoms pas ni 'bral bar 'gyur bar yang dag par ston to/_/'di ni sbyin pa'o/_/'di ni sbyin pa'i rnam par smin 
[\[176b\]]
[\[176b.1\]]pa'o/_/'di ni ser sna'o/_/'di ni ser sna'i rnam par smin pa'o/_/'di ni tshul khrims so/_/'di ni tshul khrims kyi rnam par smin pa'o/_/'di ni bzod pa'o/_/'di ni bzod pa'i rnam par smin pa'o/_/'di ni brtson 'grus so/_/'di ni brtson 'grus kyi rnam par smin 
[\[176b.2\]]pa'o/_/'di ni bsam gtan no/_/'di ni bsam gtan gyi rnam par smin pa'o/_/'di ni shes rab bo/_/'di ni shes rab kyi rnam par smin pa'o/_/'di ni 'chal pa'i shes rab bo/_/'di ni 'chal pa'i shes rab kyi rnam par smin pa'o/_/'di ni lus kyi legs par spyad 
[\[176b.3\]]pa'o/_/'di ni lus kyi legs par spyad pa'i rnam par smin pa'o/_/'di ni lus kyi nyes par spyad pa'o/_/'di ni lus kyi nyes par spyad pa'i rnam par smin pa'o/_/'di ni ngag gi legs par spyad pa'o/_/'di ni ngag gi legs par spyad pa'i rnam par smin pa'o/_/'di ni 
[\[176b.4\]]ngag gi nyes par spyad pa'o/_/'di ni ngag gi nyes par spyad pa'i rnam par smin pa'o/_/'di ni yid kyi legs par spyad pa'o/_/'di ni yid kyi legs par spyad pa'i rnam par smin pa'o/_/'di ni yid kyi nyes par spyad pa'o/_/'di ni yid kyi nyes par spyad pa'i rnam par smin pa'o/_/
[\[176b.5\]]'di ni dge ba'o/_/'di ni mi dge ba'o/_/'di ni bya ba'o/_/'di ni bya ba ma yin pa'o/_/'di ni byas na yun ring po'i don dang /_phan pa dang /_bde ba dang /_grub pa dang /_bde bar 'gyur ro/_/zhes de ltar dge ba'i bshes gnyen de dag chos kyi gtam gyis yang dag par ston/_yang 
[\[176b.6\]]dag par 'dzin du 'jug_/yang dag par gzengs stod/_yang dag par dga' bar mdzad do/_/de nas de dag snod du rung bar mkhyen nas zab mo'i gtam 'di lta ste/_stong pa nyid kyi gtam dang /_mtshan ma med pa'i gtam dang /_smon pa med pa'i gtam dang /_mngon par 'du byed pa 
[\[176b.7\]]med pa'i gtam dang /_ma skyes pa'i gtam dang /_ma byung ba'i gtam dang /_bdag med pa dang /_sems can med pa dang /_srog med pa dang /_gang zag med pa'i gtam rab tu ston to/_/rten cing 'brel bar 'byung ba zab mo'i gtam 'di lta ste/_'di yod pa'i phyir 'di 'byung /_'di 
[\[177a\]]
[\[177a.1\]]med pa'i phyir 'di mi 'byung /_'di yod pa'i phyir 'di skye/_'di med pa'i phyir 'di 'gag pa 'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi 
[\[177a.2\]]rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_
[\[177a.3\]]sdug bsngal ba dang /_yid mi bde ba dang /_'khrug pa rnams 'byung ste/_de ltar sdug bsngal gyi phung po chen po 'ba' zhig pa 'di 'byung bar 'gyur ro/_/'di med pa'i phyir 'di mi 'byung /_'di 'gags pas 'di 'gag ste/_'di ltar ma rig pa 'gags pas 'du byed 'gag_/'du byed 
[\[177a.4\]]'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag tshor ba 'gags pas sred pa 'gag/_
[\[177a.5\]]sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa rnams 'gag par 'gyur te/_
[\[177a.6\]]de ltar na sdug bsngal gyi phung po chen po 'ba' zhig pa 'di 'gag par 'gyur ro/_/de la don dam par na 'byung ba'am/_'gag pa'i chos gang yang med do/_/de ci'i phyir zhe na/_chos thams cad ni rten cing 'brel par 'byung ba ste/_bdag po med pa/_byed pa po med pa/_tshor ba po med pa/_
[\[177a.7\]]rgyu dang rkyen las byung ba'o/_/'di la 'jug pa'am/_ldog pa 'am/_rjes su 'jug pa'i chos gang yang med de/_gzhan du na yang dag pa ma yin pa/_kun tu gti mug pas khams gsum pa 'dogs par 'gyur te/_nyon mongs pa'i rjes su 'jug pa dang /_las kyi rjes su 'jug pa dang /_
[\[177b\]]
[\[177b.1\]]sdug bsngal gyi rjes su 'jug pa'i 'dogs pa 'byung ba ni ma gtogs so/_/yang dag pa ma yin pa kun tu gti mug pa de yang yang dag pa ji lta ba bzhin du yongs su brtags na chos gang yang chos gang gi byed pa por 'gyur ba med de/_gang la byed pa por mi dmigs 
[\[177b.2\]]pa de la 'jug pa med/_ldog pa med do zhes brjod par bya'o/_/de chos zab mo'i gtam de lta bu thos nas som nyi med do/_/the tsom mi za'o/_/chos thams cad la chags pa med par 'jug ste/_de gzugs la mi chags so/_/tshor ba dang /_'du shes dang /_
[\[177b.3\]]'du byed rnams dang /_rnam par shes pa la mi chags so/_/de mig dang /_gzugs dang /_mig gi rnam par shes pa la mi chags so/_/rna ba dang /_sna dang /_lce dang /_lus dang /_yid dang /_chos rnams dang /_yid kyi rnam par shes pa la mi chags so/_/
[\[177b.4\]]chos thams cad rang bzhin gyis stong pa dang /_chos thams cad rang bzhin gyis dben par yid ches so/_/grogs po dag de ltar dad pa la gnas pa'i byang chub sems dpa' ni sangs rgyas mthong ba las yongs su nyams par mi 'gyur/_/dam pa'i chos nyan pa dang /_dge 
[\[177b.5\]]'dun la bsnyen bkur byed pa las yongs su nyams par mi 'gyur ro/_/de gang dang gang du skyes pa de dang der rang sangs rgyas mthong ba dang /_chos mnyan pa dang /_dge 'dun la bsnyen bkur bya ba dang bral bar mi 'gyur ro/_/sangs rgyas bcom ldan 'das rnams kyi spyan sngar skye 
[\[177b.6\]]bar 'gyur ro/_/der skyes nas kyang brtson 'grus brtsams par 'gyur/_dge ba'i chos yongs su btsal ba la mngon par brtson par 'gyur ro/_/de brtson 'grus brtsams pas khyim gyi gnas don du gnyer bar mi 'gyur ro/_/chung ma dang /_bu dang /_bu mo dang /_bran pho dang /_
[\[177b.7\]]bran mo dang /_las byed pa dang /_zho shas 'tsho ba yongs su 'dzin pas yongs su spyod pa don du gnyer bar mi 'gyur te/_de na tshod gzhon nur rnam par rtse ba la mi dga' bas na tshod mdzes pa la bab pa'i tshe/_sangs rgyas bcom ldan 'das rnams kyi bstan pa la dad pas khyim nas khyim 
[\[178a\]]
[\[178a.1\]]med par myur du rab tu 'byung ngo /_/de dad pas rab tu byung nas dge ba'i bshes gnyen rnams dang /_dge ba'i grogs po dge ba thob par byed pa rnams dang dge ba'i bsam pa 'thob bo/_/de dge ba'i bsam pa dang ldan pas dge ba'i chos rnams nyan to/_/
[\[178a.2\]]sgrub pa snying por byed kyi tshig lhur len pa'i blo dang ldan pa ma yin no/_/mang du thos pa yongs su btsal ba'i phyir brtson 'grus brtsams pa yang yin te/_ji ltar thos pa'i chos rnams kyang zang zing med pa'i sems kyis 'thob pa dang /_bkur sti dang /_tshigs su bcad pa la 
[\[178a.3\]]mi re bar gzhan dag la rgya cher yang dag par ston to/_/bdag gi tshig gi rjes su 'brang bar gzhan dag la chos mi ston to/_/de ji ltar thos pa dang /_ji ltar gnas pa de bzhin du gzhan dag la chos ston to/_/chos nyan pa rnams la ni byams pa chen po 'thob bo/_/sems 
[\[178a.4\]]can thams cad la snying rje chen po skyed do/_/de mang du thos par gyur pas lus dang srog la mi lta ba yin/_'dod pa chung ba dang /_chog shes pa dang /_rab tu dben pa dang /_mgu sla ba dang /_gso sla ba dang /_dgon pa dang /_bas mthar mngon par dga' ba yin/_ji ltar thos 
[\[178a.5\]]pa'i chos rnams kyi don la yongs su rtog pa yin no/_/don la rton pa yin te tshig 'bru la rton pa ma yin no/_/lha dang /_mi dang /_lha ma yin du bcas pa'i 'jig rten gyi ston par gyur pa yin no/_/bdag 'ba' zhig gi phyir brtson pa ma yin gyi/_sems can thams cad 
[\[178a.6\]]kyi don gyi phyir bla na med pa'i theg pa chen po 'di lta ste/_sangs rgyas kyi ye shes yongs su tshol lo/_/bag yod pa lhur len pa yang yin te/_de la bag yod pa gang zhe na 'di lta ste/_dbang po sdom pa'o/_/de mig gis gzugs rnams mthong nas/_mtshan mar mi 'dzin cing 
[\[178a.7\]]mngon rtags su mi 'dzin pa yin no/_/de gzugs rnams kyi ro myang ba dang /_nyes dmigs dang /_'byung ba yang yang dag pa ji lta ba bzhin du rab tu shes so/_/de bzhin du rna bas sgra rnams dang /_snas dri rnams dang /_lces ro rnams dang /_lus kyis reg bya rnams dang /_yid kyis 
[\[178b\]]
[\[178b.1\]]chos rnams shes nas mtshan mar mi 'dzin cing mngon rtags su mi 'dzin pa yin te/_chos rnams kyi ro myang ba dang /_nyes dmigs dang 'byung ba yang yang dag pa ji lta ba bzhin du rab tu shes te 'di ni bag yod pa zhes bya'o/_/gzhan yang bag yod pa ni gang rang gi sems 'dul ba dang /_
[\[178b.2\]]gzhan gyi sems rjes su srung ba dang /_nyon mongs pa la dga' ba sel ba dang /_chos la dga' ba'i rjes su 'jug pa dang /_'dod pa la rnam par rtog pa dang /_gnod sems kyi rnam par rtog pa dang /_rnam par 'tshe ba'i rnam par rtog pa rnams kyi rgyu ba med pa dang /_mi dge ba'i rtsa ba 
[\[178b.3\]]chags pa dang /_zhe sdang dang /_gti mug gi rgyu ba med pa dang /_lus kyi nyes par spyod pa'i rgyu ba med pa dang /_ngag gi nyes par spyod pa'i rgyu ba med pa dang /_yid kyi nyes par spyod pa'i rgyu ba med pa dang /_tshul bzhin ma yin pa yid la byed pa'i rgyu ba med pa dang /_sdig pa mi dge ba'i chos 
[\[178b.4\]]thams cad kyi rgyu ba med pa ste/_'di ni bag yod pa zhes bya'o/_/grogs po dag de ltar na bag yod par tshul bzhin yid la byed pa la brtson pa'i byang chub sems dpa' ni dad pa dang /_bag yod pa dang ldan pa yin no/_/gsang ba pa'i bdag po dad pa mang ba dang /_rtag tu 'thun pa 
[\[178b.5\]]dang /_chos don du gnyer ba dang chos 'dod par bya'o/_/gsang ba pa'i bdag po dad pa dang ldan pa'i skyes bu gang zag ni 'jig rten pha rol du ngan 'gro'i 'jigs pa med pa yin te/_de'i sems nyes par spyod pa la mi 'gro'o/_/'phags pa rnams kyis bsngags par 'gyur ro/_/gsang ba pa'i 
[\[178b.6\]]bdag po gzhan yang chos spyod pa la gnas pa'i skyes bu gang zag ni chos dang ldan par 'gro ba yin te/_sangs rgyas mthong ba rnams mnyes par byed do/_/'phags pa'i lam la yang gnas so/_/che ba nyid kyang 'thob bo/_/gsang ba pa'i bdag po che ba nyid thob nas che ba nyid 'di lta ste/_de bzhin 
[\[178b.7\]]gshegs pa'i ye shes thob par byed pa'i byang chub kyi sems yongs su rdzogs par bya'o/_/gsang ba pa'i bdag po gzhan yang bde ba thob par 'dod pa'i skyes bu gang zag gis shin tu grub pa dang /_bde ba yongs su mya ngan las 'das pa la brtson par bya'o/_/gsang ba pa'i bdag po sngon 
[\[179a\]]
[\[179a.1\]]gyi dge ba'i rtsa ba rnams kyis 'ongs pa'i 'khor 'di ji ltar lhang nge ba la la ltos/_gsang ba pa'i bdag po de la dge ba'i rtsa ba las yongs su mi nyams par bya ba'i phyir shin tu brtson par bya'o/_/gsang ba pa'i bdag po ji ltar dge ba'i rtsa ba las yongs su nyams 
[\[179a.2\]]par mi 'gyur zhe na/_gsang ba pa'i bdag po bag yod par gnas pa'i lha dang mi rnams ni dge ba'i rtsa ba las yongs su nyams par mi 'gyur ro/_/de la bag yod pa ni sems rjes su srung ba dang /_yul 'dor ba dang /_'dod pa la dga' ba rnam par spong ba dang /_chos kyi dga' 
[\[179a.3\]]ba la bsten pa dang /_'dod pa la rnam par rtog pa dang /_gnod sems kyi rnam par rtog pa dang /_rnam par 'tshe ba'i rnam par rtog pa rnams kyi rgyu ba med pa dang /_mi dge ba rnams dang /_tshul bzhin ma yin pa yid la byed pa rnams kyi rgyu ba med pa dang /_chags pa dang /_zhe sdang 
[\[179a.4\]]dang /_gti mug rnams kyi rgyu ba med pa dang /_lus dang ngag dang /_yid kyi gnas ngan len rnams kyi rgyu ba med pa nas nyams pa'i cha dang 'thun par 'gyur ba'i chos thams cad kyi bar gyi rgyu ba med pa ste/_'di ni bag yod pa zhes bya'o/_/gsang ba pa'i bdag po su dad pa dang ldan 
[\[179a.5\]]zhing bag yod pa dang ldan pa des brtson 'grus gang gis bag yod par byed pa dang /_dad par byed pa'i chos de dag yang dag par sgrub par 'gyur ba'i brtson 'grus dang ldan par bya'o/_/gsang ba pa'i bdag po su dad pa dang /_bag yod pa dang /_brtson 'grus dang ldan pa des dran pa dang /_
[\[179a.6\]]shes bzhin la brtson par bya'o/_/dran pa dang shes bzhin des byang chub kyi phyogs kyi chos thams cad chud za bar mi 'gyur ro/_/gsang ba pa'i bdag po su dad pa dang /_bag yod pa dang /_brtson 'grus dang /_dran pa dang /_shes bzhin dang ldan pa des tshul bzhin du sbyor ba la 
[\[179a.7\]]brtson par bya'o/_/gsang ba pa'i bdag po tshul bzhin du sbyor ba la brtson pa'i byang chub sems dpa' ni gang yod pa de yang yod par rab tu shes so/_/gang med pa de yang med par rab tu shes so/_/de la yod pa ni gang /_med pa ni gang zhe na/_yang dag par sbyor ba dang ldan pa la ni 
[\[179b\]]
[\[179b.1\]]'phags pa'i rnam par grol ba yod de/_'di ni yod pa zhes bya'o/_/de la med pa gang zhe na/_log par sbyor ba dang /_ldan pa la ni 'phags pa'i rnam par grol ba med de/_de ni med pa zhes bya'o/_/gzhan yang las dang rnam par smin pa ni yod do/_/gang las de dang rnam par 
[\[179b.2\]]smin pa dang ldan pa de ni med do/_/gzhan yang kun rdzob tu mig dang /_rna ba dang /_sna dang /_lce dang /_lus dang /_yid ni yod do/_/gang mig nas yid kyi bar dang ldan pa ni med do/_/gzhan yang byang chub sems dpa' brtson 'grus brtsams pa la ni byang chub yod do/_/le lo can 
[\[179b.3\]]la ni byang chub med do/_/phyin ci log las byung ba'i phung po lnga dag ni yod do/_/rgyu med pa las chos 'byung ba ni med do/_/gzhan yang mi rtag pa dang /_sdug bsngal ba dang /_'gyur ba'i chos can gyi gzugs ni yod do/_/rtag pa dang /_brtan pa dang /_ther zug dang mi 'gyur ba'i 
[\[179b.4\]]chos can dang /_yang dag par de bzhin nyid du gnas pa'i gzugs de ni med do/_/de bzhin du mi rtag pa dang /_sdug bsngal ba dang /_'gyur ba'i chos can gyi tshor ba dang /_'du shes dang /_'du byed rnams dang /_rnam par shes pa ni yod do/_/rtag pa dang /_brtan pa dang /_ther zug dang /_
[\[179b.5\]]mi 'gyur ba'i chos can dang /_yang dag par de bzhin nyid du gnas pa'i rnam par shes pa de ni med do/_/gzhan yang ma rig pa'i rkyen gyis 'du byed rnams zhes bya ba de dag ni yod do/_/ma rig pa med na 'du byed rnams zhes bya ba de dag med do/_/'du byed kyi rkyen gyis rnam par shes pa zhes bya ba de 
[\[179b.6\]]ni yod do/_/'du byed rnams med na rnam par shes pa zhes bya ba de med do/_/rnam par shes pa'i rkyen gyis ming dang gzugs zhes bya ba de ni yod do/_/rnam par shes pa med na ming dang gzugs zhes bya ba ni med do/_/ming dang gzugs kyi rkyen gyis skye mched drug ces bya ba de ni yod do/_/ming dang gzugs med na 
[\[179b.7\]]skye mched drug ces bya ba de med do/_/skye mched drug gi rkyen gyis reg pa zhes bya ba de ni yod do/_/skye mched drug med na reg pa zhes bya ba de med do/_/reg pa'i rkyen gyis tshor ba zhes bya ba de ni yod do/_/reg pa med na tshor ba zhes bya ba de med do/_/tshor ba'i rkyen gyis sred pa zhes bya ba de ni yod do/_/tshor ba med na sred pa 
[\[180a\]]
[\[180a.1\]]zhes bya ba de med do/_/sred pa'i rkyen gyis len pa zhes bya ba de ni yod do/_/sred pa med na len pa zhes bya ba de med do/_/len pa'i rkyen gyis srid pa zhes bya ba de ni yod do/_/len pa med na srid pa zhes bya ba de med do/_/srid pa'i rkyen gyis skye ba zhes bya ba de 
[\[180a.2\]]ni yod do/_/srid pa med na skye ba zhes bya ba de med do/_/skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams ni yod do/_/skye ba med na rga shi dang /_mya ngan dang /_smre sngags 'don pa dang /_sdug bsngal 
[\[180a.3\]]ba dang /_yid mi bde ba dang /_'khrug pa rnams med do/_/gzhan yang sbyin pas longs spyod chen por 'gyur ba ni yod do/_/sbyin pas dbul por 'gyur ba ni med do/_/tshul khrims kyis mtho ris su skye ba ni yod do/_/tshul khrims kyis ngan song du skye ba ni med do/_/thos pas 
[\[180a.4\]]shes rab chen por 'gyur ba ni yod do/_/thos pas shes rab 'chal bar 'gyur ba ni med do/_/bsgom pas 'bral bar 'gyur ba ni yod do/_/bsgom pas 'bral bar mi 'gyur ba ni med do/_/tshul bzhin ma yin pa yid la byed pa dang ldan na nyon mongs pa 'byung ba ni yod do/_/
[\[180a.5\]]tshul bzhin ma yin pa yid la byed pa dang bral na nyon mongs pa 'byung ba ni med do/_/mngon pa'i nga rgyal can la ni kun shes pa brda sprod pa med do/_/mngon pa'i nga rgyal med pa la ni mya ngan las 'das pa yod do/_/gzhan yang thams cad kyi rjes su song ba'i stong pa nyid yod do/_/
[\[180a.6\]]nang gi rjes su song ba'i bdag ni med do/_/ye shes dang ldan pa la ni thar pa yod do/_/nga rgyal dang ldan pa la ni 'byung ba med do/_/bdag gam/_sems can nam/_srog gam/_gang zag ces bya ba gang yin pa de ni med do/_/gsang ba pa'i bdag po de ltar na bag yod pa dang /_
[\[180a.7\]]tshul bzhin yid la byed pa dang ldan pa'i byang chub sems dpas 'jig rten na mkhas pa rnams la yod par grags pa gang yin pa de ni yod par rab tu shes so/_/'jig rten na mkhas pa rnams la med par grags pa gang yin pa de ni med par rab tu shes so/_/de yod do zhes tha snyad 
[\[180b\]]
[\[180b.1\]]'dogs pa la yang mi chags so/_/med do zhes tha snyad 'dogs pa la yang mi chags te/_sangs rgyas bcom ldan 'das rnams kyis gsungs pa yang dag pa'i don rjes su rtogs so/_/gsang ba pa'i bdag po de la de bzhin gshegs pas chos thams cad mdor bsdus 
[\[180b.2\]]te/_chos kyi mdo bzhir rnam par gzhag go/_/bzhi gang zhe na/_dge sbyong dang /_bram ze rtag par smra ba rnams dang /_lha tshe ring po rtag par 'du shes pa rnams kyi gzhom pa'i phyir 'du byed thams cad mi rtag go zhes bya ba dang /_lha dang mi bde bar 'du shes pa rnams kyi 
[\[180b.3\]]gzhom pa'i phyir 'du byed thams cad sdug bsngal lo zhes bya ba dang /_mu stegs can bdag tu smra ba rnams kyi gzhom pa'i phyir chos thams cad la bdag med do zhes bya ba dang /_rnam par rtog pa la spyod pa mngon pa'i nga rgyal can rnams kyi gzhom pa'i phyir mya ngan las 'das 
[\[180b.4\]]pa ni zhi ba zhes bya ba'o/_/gsang ba pa'i bdag po mi rtag ces bya ba de ni shin tu mi rtag pa'i don gyi tshig [{]bla dgas [,]bla dwags [}]so/_/sdug bsngal zhes bya ba de ni smon pa dang bral ba'i tshig [{]bla dgas [,]bla dwags [}]so/_/bdag med ces bya ba de ni stong pa nyid kyi mtshan nyid kyi tshig [{]bla dgas [,]bla dwags [}]so/_/mya ngan 
[\[180b.5\]]las 'das pa ni zhi ba'o/_/zhes bya ba de ni mtshan ma med pa mngon du bya ba'i tshig [{]bla dgas [,]bla dwags [}]so/_/gsang ba pa'i bdag po de ltar na chos thams cad la de ltar mos shing /_tshul bzhin yid la byed pa dang ldan pa'i byang chub sems dpa' ni dge ba byang chub kyi phyogs kyi chos 
[\[180b.6\]]rnams las mi nyams shing yongs su nyams par mi 'gyur te/_sangs rgyas kyi chos thams cad kyang myur du yongs su rdzogs par byed do/_/de nas bcom ldan 'das la 'jig rten skyong ba rgyal po chen po bzhis 'di skad ces gsol to/_/bcom ldan 'das rgyal po chen 
[\[180b.7\]]po bzhi po bdag cag 'jig rten skyong ba zhes bgyi na/_bcom ldan 'das bdag cag gis ji ltar 'jig rten bskyang bar bgyi/_de nas bcom ldan 'das kyis 'jig rten skyong ba rgyal po chen po bzhi la 'di skad ces bka' stsal to/_/grogs po dag khyed kyis chos kyi bya bas 'jig 
[\[181a\]]
[\[181a.1\]]rten skyongs shig_/de la dge ba bcu'i las kyi lam 'di dag ni 'jig rten skyong bar byed pa'o/_/bcu gang zhe na/_'di lta ste/_srog gcod pa spang ba dang /_rang gi longs spyod kyis chog par 'dzin pa dang /_gzhan gyi chung ma dag la mi 'phyo ba dang /_chos spyod 
[\[181a.2\]]pa rnams la bden pa nyid dang /_gzhan gyi 'khor mi 'byed pa dang /_tha ba'i tshig med de zher mi 'debs pa dang /_tshig tsam ji lta ba bzhin te/_gzhan la mi slu ba dang /_gzhan gyi longs spyod la 'dod pa med pa dang /_gnod sems nye bar zhi ba dang /_lta ba yongs su dag cing yang 
[\[181a.3\]]dag par song ba ste/_grogs po dag dge ba bcu'i las kyi lam de dag ni 'jig rten skyong bar byed pa'o/_/grogs po dag gzhan yang 'jig rten skyong bar byed pa'i chos brgyad de/_brgyad gang zhe na/_'di lta ste/_ji skad smras pa de bzhin du byed pa dang /_bla ma la gus pa dang /_thams 
[\[181a.4\]]cad du 'thun par 'dzin pa dang /_drang ba dang /_mnyen pa dang /_sems can thams cad la byams pa'i sems dang ldan pa dang /_sdig pa thams cad mi byed pa dang /_dge ba'i rtsa ba thams cad yang dag par sdud pa ste/_grogs po dag chos brgyad po de dag ni 'jig rten skyong bar byed pa'o/_/
[\[181a.5\]]grogs po dag gzhan yang yang dag par mgu bar bya ba'i chos 'jig rten skyong bar byed pa drug ste/_drug gang zhe na/_'di lta ste/_ston pa dang /_tshangs pa mtshungs par spyod pa mkhas pa rnams dang /_sems can thams cad la byams pa'i lus kyi las 'di ni yang dag par mgu bar 'gyur ba'i 
[\[181a.6\]]chos dga' bar byed pa dang /_bla mar byed pa dang /_yid du 'ong bar byed pa dang /_dga' bar bya ba dang /_bla mar bya ba dang /_gus par bya ba dang /_bsgom pa dang /_bsdu ba dang /_ting nge 'dzin du bya bar 'gyur ba dang po'o/_/de bzhin du ston pa dang /_tshangs pa mtshungs par spyod pa mkhas pa rnams 
[\[181a.7\]]dang /_sems can thams cad la byams pa'i ngag dang /_yid kyi las 'di ni yang dag par mgu bar 'gyur ba'i chos dga' bar byed pa dang /_bla mar byed pa dang /_yid du 'ong bar byed pa dang /_dga' bar bya ba dang /_bla mar bya ba dang /_gus par bya ba dang /_bsgom pa dang /_bsdu ba dang /_ting nge 'dzin du 
[\[181b\]]
[\[181b.1\]]bya bar 'gyur ba gnyis pa dang gsum pa'o/_/rnyed pa gang dag chos dang 'thun pa/_chos kyi rnyed pa tha na lhung bzed kyi nang du chud pa'am/_lhung bzed par gtogs pa de lta bu'i rnyed pa dag gis tshangs pa mtshungs par spyod pa mkhas pa rnams dang lhan cig tu rnyed pa 'thun par bya'o snyam pa 
[\[181b.2\]]'di ni yang dag par mgu bar 'gyur ba'i chos dga' bar byed pa dang /_bla mar byed pa dang /_yid du 'ong bar byed pa dang /_dga' bar bya ba dang /_bla mar bya ba dang /_gus par bya ba dang /_bsgom pa dang /_bsdu ba dang /_ting nge 'dzin du bya bar 'gyur ba bzhi pa'o/_/tshul khrims ma nyams 
[\[181b.3\]]pa/_skyon med pa/_'dren ma ma yin pa/_sra sre ma yin pa/_rang dbang can/_ma 'bags pa/_mkhas pas bsngags pa/_tshangs pa mtshungs par spyod pa mkhas pa rnams kyis ma smad pa/_gang dag yin pa de lta bu'i tshul khrims rnams kyis tshangs pa mtshungs par spyod pa 
[\[181b.4\]]mkhas pa rnams dang lhan cig tu tshul khrims 'thun par bya'o/_/snyam pa 'di ni yang dag par mgu bar 'gyur ba'i chos dga' bar byed pa dang /_mgu bar byed pa dang /_bla mar byed pa dang /_yid du 'ong bar byed pa dang /_dga' bar bya ba dang /_bla mar bya ba dang /_gus par bya ba dang /_
[\[181b.5\]]bsgom pa dang /_bsdu ba dang /_ting nge 'dzin du bya bar 'gyur ba lnga pa'o/_/lta ba gang 'phags pa nges par 'byung ba nges par 'byed pa'i cha dang 'thun pa/_de byed pa'i sdug bsngal yang dag par zad par 'gyur ba dang /_sdug bsngal mthar 'byin pa nges par 'byung ba'i lta ba de lta bus 
[\[181b.6\]]tshangs pa mtshungs par spyod pa rnams dang lhan cig tu lta ba 'thun par bya'o snyam pa 'di ni yang dag par mgu bar 'gyur ba'i chos dga' bar byed pa dang /_bla mar byed pa dang /_yid du 'ong bar byed pa dang /_dga' bar bya ba dang /_bla mar bya ba dang /_gus par bya ba dang /_bsgom pa dang /_bsdu 
[\[181b.7\]]ba dang /_ting nge 'dzin du bya bar 'gyur ba drug pa ste/_grogs po dag yang dag par mgu bar bya ba'i chos drug po de dag ni 'jig rten skyong bar byed pa'o/_/grogs po dag gzhan yang 'jig rten skyong bar byed pa'i chos bzhi ste/_bzhi gang zhe na/_'di lta ste/_'dod pa dang /_zhe sdang dang /_gti 
[\[182a\]]
[\[182a.1\]]mug dang /_'jigs pa spangs pas 'dod pas 'gro ba ma yin par mi 'gro ba dang /_zhe sdang gis 'gro ba ma yin par mi 'gro ba dang /_gti mug gis 'gro ba ma yin par mi 'gro ba dang /_'jigs pas 'gro ba ma yin par mi 'gro ba ste/_grogs po dag 'gro ba 
[\[182a.2\]]ma yin par 'gro ba spangs pa'i chos bzhi po de dag ni 'jig rten skyong bar byed pa'o/_/grogs po dag gzhan yang 'jig rten skyong bar byed pa'i chos gnyis te/_gnyis gang zhe na/_'di lta ste/_ngo tsha shes pa dang /_khrel yod pa ste/_chos gnyis po de dag ni 'jig rten skyong bar byed pa'o/_/
[\[182a.3\]]grogs po dag gzhan yang 'jig rten skyong bar byed pa'i chos ni gcig kho na ste/_'di lta ste/_bden pa ni 'jig rten skyong bar byed pa/_bka' blo bde ba ni 'jig rten skyong bar byed pa/_gya gyu med pa ni 'jig rten skyong bar byed pa ste/_grogs po dag chos gcig po de ni 'jig rten skyong bar 
[\[182a.4\]]byed pa'o/_/grogs po dag de lta bu'i chos la brtson na 'jig rten skyong bar byed de/_grogs po dag khyed kyis chos de lta bu la brtson pas 'jig rten skyongs shig_/'jig rten skyong ba'i le'u zhes bya ba ste bcu dgu pa'o//_//de nas bcom ldan 'das 'di snyam du 
[\[182a.5\]]dgongs te/_gsang sngags kyi tshig gang dag brjod pas 'khor 'di thams cad dge ba dang ldan par 'gyur ba dang /_de bzhin gshegs pa'i byang chub 'di yang yun ring du gnas par 'gyur ba'i gsang sngags kyi tshig de dag ngas 'khor 'di la brjod par bya'o snyam nas/_de nas bcom ldan 
[\[182a.6\]]'das kyis gsang ba pa'i bdag po lag na rdo rje la bka' stsal pa/_gsang ba pa'i bdag po ngas klu'i rgyal po sog ma med kyi gnas su gsang sngags kyi tshig gang dag smras pa de dag dang /_byang chub kyi snying po mchog dam par 'dug nas 'gro ba la phan pa dang /_bde ba'i phyir ngas 
[\[182a.7\]]sems kyis dran pas gang dag smras pa de dag khyed kyis dran nam/_gsol pa/_bcom ldan 'das dran lags so/_/bcom ldan 'das kyis bka' stsal pa/_gsang ba pa'i bdag po gsang sngags kyi tshig de dag la khyod spobs par byos shig_/de nas gsang ba pa'i bdag 
[\[182b\]]
[\[182b.1\]]po lag na rdo rje stan las langs te/_bcom ldan 'das kyi spyan sngar tsog tsog por 'dug nas lag pa gnyis bcom ldan 'das kyi zhabs gnyis la gtugs te/_gsang sngags kyi tshig 'di dag smras so/_/'di lta ste/_a hu la/_hu la ba ti/_hu la ra Na/_a gu ha/_
[\[182b.2\]]tsa tsa tsa tsa tsa/_ni Shu ra Na/_k+Shu ta k+Shu ta/_k+Sha ya k+Sha ya/_a k+Sha ya sa ma/_sha ma ni ka ra/_ha hu la hu ba ti/_khi la ba ti/_ki na a b+hi Shi ti/_nis sa ra Ni/_dza dzA dza dzA ma ti/_a ba TA/_ni ba TA/_brta brta a nu sa ra Ni/_b+hu ta a nu smri ti ho/_ma nu Sha a nu smr-i ti ho/_
[\[182b.3\]]de ba a nu smr-i ti ho/_nA ga nAM/_yak+ShaNAM/_gan d+harbA nAM/_kin na rA NAM/_ma ho ra gA nAM/_swa stir b+ha ban tu/_sarba satwA nAM/_bi ki ran tu ma hA pa ra ba ta/_saM bya tha tAM d+hA ra Ni/_gardza tu sa mu dra be ga i ti/_gsang sngags kyi tshig bstan pa 'di bshad pa na lha'i gnas thams cad rab tu 
[\[182b.4\]]g.yos so/_/sa thams cad kyang rab tu g.yos so/_/rgya mtsho chen po yang rab tu 'khrugs so/_/de nas thams cad dang ldan pa'i 'khor de yang 'dar pad pad nas bcom ldan 'das kyi zhabs gnyis la phyag 'tshal bar gyur to/_/bcom ldan 'das kyis stong gi 'jig rten gyi 
[\[182b.5\]]khams de la zhabs gcig gis reg par mdzad do/_/de na thams cad dang ldan pa'i 'khor de de bzhin gshegs pa'i zhabs la ma reg tsam du nye bar 'dug ste 'di skad ces gsol to/_/bcom ldan 'das bdag cag bsrung du gsol/_bde bar gshegs pa bdag cag bskyab 
[\[182b.6\]]tu gsol/_bdag cag la gnod lags so/_/bdag cag la rab tu gnod lags so/_/bdag cag 'dar pad pad lags so/_/bcom ldan 'das kyis bka' stsal pa/_grogs po dag ma 'jigs shig_/ma 'jigs shig_/de bzhin gshegs pas byin gyis brlabs 
[\[182b.7\]]pa'i gsang sngags kyi tshig 'di dag gi yul ni 'di lta ste/_sa chen po 'di rab tu g.yos pa dang /_rgya mtsho chen po 'khrugs pa dang /_khyed kyang nam mkha' la gnas nas rab tu g.yos pa yin no/_/de nas bcom ldan 'das kyis gsang ba pa'i bdag po lag na rdo rje'i 'khor gyi khyams 
[\[183a\]]
[\[183a.1\]]su ci nas srog chags brgyad khris byang chub tu sems bskyed pa dang /_sems can tshad med pa de dag gis bslab pa'i gnas rnams blangs par gyur pa de ltar chos rgya cher bstan no//_//bam po dgu pa/_de nas gsang ba pa'i bdag 
[\[183a.2\]]po'i bu rdo rje'i sdes bcom ldan 'das la rin po che'i dra bas mngon par bkab nas bcom ldan 'das la 'di skad ces gsol to/_/bcom ldan 'das byang chub sems dpa' ji ltar na bla na med pa yang dag par rdzogs pa'i byang chub la mi 'khrugs pa'i chos can du 'gyur ba lags/_bcom ldan 
[\[183a.3\]]'das kyis bka' stsal pa/_rigs kyi bu byang chub sems dpa' sems dpa' chen po chos bcu dang ldan na bla na med pa yang dag par rdzogs pa'i byang chub la mi 'khrugs pa'i chos can du 'gyur ro/_/bcu gang zhe na/_khong khro ba med pa'i byams pa chen po dang /_yongs su mi skyo ba'i snying 
[\[183a.4\]]rje chen po dang /_brtsams pa thams cad nyams 'og tu chud par byed pa'i brtson 'grus dang /_stong pa nyid kyi rnam par sbyor ba'i ting nge 'dzin dang /_mngon sum du rtogs pa'i shes rab dang /_thams cad kyi rjes su song ba'i mkhas pa dang /_dus gsum yongs su sbyong ba'i ye shes 
[\[183a.5\]]dang /_bden pa mthong ba sbyang bar bya ba sgrib pa med pa dang /_rnam pa thams cad kyi mchog dang ldan pa'i stong pa nyid dang /_ji lta ba bzhin gyis yongs su dag pa'i lam la 'jug pa ste/_gzhon nu byang chub sems dpa' chos bcu po de dag dang ldan na bla na med pa yang dag par rdzogs pa'i byang chub la mi 
[\[183a.6\]]'khrugs pa'i chos can du 'gyur ro/_/gsang ba pa'i bdag po'i bu rdo rje'i sdes bcom ldan 'das la yang 'di skad ces gsol to/_/bcom ldan 'das ji ltar na byang chub sems dpa' sangs rgyas kyi chos bsam gyis mi khyab pa nyid thos na mi dngang mi skrag cing skrag par mi 'gyur ba lags/_bcom 
[\[183a.7\]]ldan 'das kyis bka' stsal pa/_gzhon nu byang chub sems dpa' chos brgyad dang ldan na sangs rgyas kyi chos bsam gyis mi khyab pa nyid thos na mi dngang mi skrag cing skrag par mi 'gyur te/_brgyad gang zhe na/_shes rab kyis brtan pa yin/_ye shes kyis brtan pa yin/_dge ba'i bshes gnyen gyis 
[\[183b\]]
[\[183b.1\]]yongs su zin pa yin/_rgya chen po la mos pa yin/_sgyu ma dang mtshungs pa'i chos las nges par 'byung ba yin/_chos la mi rtag par mos pa yin/_sems nam mkha' dang mtshungs pa yin/_chos thams cad rnam par bsgrubs par gnas pa'i mtshan nyid du 
[\[183b.2\]]shes pa yin te/_gzhon nu byang chub sems dpa' chos brgyad po de dag dang ldan na sangs rgyas kyi chos bsam gyis mi khyab pa nyid thos na mi dngang mi skrag cing skrag par mi 'gyur ro/_/gsol pa/_bcom ldan 'das byang chub sems dpa' chos du dang ldan na bgyi ba thams 
[\[183b.3\]]cad la dbang dang ldan par 'gyur ba lags/_bcom ldan 'das kyis bka' stsal pa/_gzhon nu byang chub sems dpa' chos bzhi dang ldan na bya ba thams cad la dbang dang ldan par 'gyur te/_bzhi gang zhe na/_legs par bsgoms shing nyams par ma gyur pa'i mngon par shes pa lnga dang 
[\[183b.4\]]ldan pa yin/_rnam par thar pa'i sgos yongs su bsgos pa'i bsam gtan bzhi dang ldan pa yin/_tshangs pa'i bla ma 'jig rten las 'das pa'i tshangs pa'i gnas pa bzhi dang ldan pa yin/_thams cad kyi rjes su rnam par rgyu ba'i thabs dang shes rab las nges par byung ba yin te/_
[\[183b.5\]]gzhon nu byang chub sems dpa' chos bzhi po de dag dang ldan na bya ba thams cad la dbang dang ldan par 'gyur ro/_/gsol pa bcom ldan 'das byang chub sems dpa' rnams kyi sgo du mchis/_bcom ldan 'das kyis bka' stsal pa/_gzhon nu byang chub sems dpa' rnams 
[\[183b.6\]]kyi sgo bzhi ste/_bzhi gang zhe na/_'di lta ste/_sems can gyi dbang po la 'jug pa ye shes kyi sgo dang /_tshig rab tu dbye ba bstan pa shes rab kyi sgo dang /_skad thams cad kun tu 'dzin pa la 'jug pa gzungs kyi sgo dang /_chos mi zad pa bstan pa so so yang dag par rig pa'i 
[\[183b.7\]]sgo ste/_gzhon nu bzhi po de dag ni byang chub sems dpa' rnams kyi sgo'o/_/gsol pa/_bcom ldan 'das byang chub sems dpa' rnams kyi stobs du mchis/_bcom ldan 'das kyis bka' stsal pa/_gzhon nu byang chub sems dpa' rnams kyi stobs ni dgu ste/_dgu gang zhe na/_
[\[184a\]]
[\[184a.1\]]snying rje bar bya ba'i phyir nges par sems pa'i stobs dang /_phyir mi ldog par bya ba'i phyir brtson 'grus kyi stobs dang /_shes rab chen por bya ba'i phyir thos pa'i stobs dang /_rnam par grol ba yongs su rdzogs par bya ba'i phyir mos pa'i stobs dang /_'bral 
[\[184a.2\]]bar bya ba'i phyir bsgom pa'i stobs dang /_sems bsrung ba'i phyir bzod pa'i stobs dang /_bdud tshar gcad pa'i phyir byang chub kyi sems kyi stobs dang /_sems can yongs su smin par bya ba'i phyir snying rje chen po'i stobs dang /_stobs bcu yongs su rdzogs par bya ba'i 
[\[184a.3\]]phyir mi skye bar bzod pa'i stobs te/_gzhon nu dgu po de dag ni byang chub sems dpa' rnams kyi stobs so/_/bstan pa 'di bshad pa na gsang ba pa'i bdag po'i bu de dag mi skye ba'i chos la bzod pa thob par gyur te/_de dag bzod pa thob nas bcom ldan 'das la 'di skad 
[\[184a.4\]]ces gsol to/_/bcom ldan 'das chos kyi rnam grangs 'di gsang ba pa'i bdag po'i gnas su yun ring du gnas shing spyod par 'gyur ba dang /_sems can snod du gyur pa de dag gi rna lam du grag par 'gyur ba dang /_de bzhin gshegs pa yongs su mya ngan las 'das pa'i 
[\[184a.5\]]slad na 'dzam bu'i gling du rgyas par 'gyur zhing ci nas kyang nub par mi 'gyur bar byin gyis brlab tu gsol/_de nas bcom ldan 'das kyis gsang ba pa'i bdag po'i bu de dag gis gsol ba btab par mkhyen nas/_gsang ba pa'i bdag po lag na rdo rje la bka' stsal pa/_
[\[184a.6\]]gsang ba pa'i bdag po 'di lta ste/_dam pa'i chos kyi tshul yun ring du gnas par bya ba dang /_bdud dang phas kyi rgol ba thams cad chos dang 'thun pas tshar gcad par bya ba'i phyir ngas khyod la bskul gyis byang chub sems dpa' byang chub kyi snying po mchog dam pa la 'dug pa bsrung ba dang /_
[\[184a.7\]]bdud kyi sde 'ongs pa na bdud tshar gcad pa'i phyir khyod kyis gsang sngags kyi tshig gang dag bsams shing brjod pa dang /_kha ton byas pa de dag la khyod spobs par gyis shig_/de nas gsang ba pa'i bdag po lag na rdo rjes bcom ldan 'das kyis bskul bar rig nas stan las langs te/_bla 
[\[184b\]]
[\[184b.1\]]gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_de'i tshe gsang sngags kyi tshig 'di dag smras so/_/tad+ya thA/_hu lu hu lu/_hu le d+hi re/_ha ri ti/_a ku sha la k+Sha ye/_tsa le/_tsa la ba ti/_
[\[184b.2\]]sA re/_k+Shu re k+ShAn ti ba le/_k+She me/_shAn ti ka re/_k+Sha me/_sha me/_hu lu/_i li khi/_khi re/_kha re/_a be sha ni/_sa ra Ne/_dza ye/_dza ya ba ti/_s+thi re/_A brte/_bi brte/_A brta ni/_mai tre/_b+hu ta nAn/_sad gra he/_da me/_da ma sam pan ne/_tA ra Ne/_tA ra ya se swa yan/_
[\[184b.3\]]swa sti de be b+h+yo/_nA ge b+h+yo/_yak+She b+h+yo/_gan d+harbe b+h+yo/_rAk+Sha se b+h+yo/_ma nu She b+h+yo/_a ma nu She b+h+yo/_swa stir b+ha ba tu sa dA mu kha ma/_gsang sngags 'di dag rab brjod pas/_/ri yi rgyal po rnams kyang g.yos/_/sa yang rab tu g.yos par gyur/_/chu yi rgyal po rnams kyang 'khrugs/_/
[\[184b.4\]]gsang sngags 'di dag rab brjod pas/_/phas kyi rgol rnams tshar yang gcod/_/chos smra ba na yang dag bsdus/_/chos kyi mdzod ni kun tu bsrungs/_/gsang sngags gzhi 'di thos nas ni/_/lha tshogs kun tu dga' gyur nas/_/dam chos ring du gnas 'gyur zhes/_/phan tshun 
[\[184b.5\]]du ni smra bar byed/_/stong gsum po yang rab tu g.yos/_/'khor yang rab tu 'dar gyur nas/_/mi yi dbang po'i zhabs gnyis la/_/gtug pa byas te skyabs su dong /_/de dag mi 'jigs der byin nas/_/ston pas 'di skad bka' stsal te/_/mdo 'di byin gyis brlabs pas na/_/
[\[184b.6\]]dam chos ring du gnas par 'gyur/_/de nas bcom ldan 'das kyis gsang ba pa'i bdag po lag na rdo rje'i gnas su zhag bdun 'das 'das su sems can tshad med pa dag gi don mdzad nas zhag bdun 'das te/_lcang lo can gyi pho brang 'khor du sems can gyi don mdzad pa ji snyed pa/_
[\[184b.7\]]de dag thams cad rgyas par mdzad nas gsang ba pa'i bdag po lag na rdo rje'i gnas nas gshegs te/_nam mkha'i dkyil gyi lam de nyid nas byang chub sems dpa'i tshogs kyis ni bskor/_nyan thos kyi tshogs kyis ni mdun du bdar/_lha'i tshogs kyis ni phyag byas/_lha'i bu mo'i tshogs 
[\[185a\]]
[\[185a.1\]]kyis ni mngon par bstod/_gnod sbyin dang /_dri za dang /_lha ma yin dang /_nam mkha' lding du mas ni bskor/_brgya byin dang /_tshangs pa dang /_'jig rten skyong ba rnams kyis ni mngon par bstod/_'od zer gyi dra ba ni rab tu 'gyed/_rol mo sil snyan ni len/_me 
[\[185a.2\]]tog gi char ni 'bebs/_zhing rnams ni rab tu g.yo bar mdzad cing sangs rgyas kyi mthu chen po dang /_sangs rgyas kyi rdzu 'phrul chen po dang /_sangs rgyas kyi rnam par 'phrul pa chen po dang /_sangs rgyas kyi cho 'phrul chen po dang /_sangs rgyas kyi dpal chen po dang /_sangs rgyas kyi gzi 
[\[185a.3\]]brjid chen po dang /_sangs rgyas kyi spyod lam chen po dang /_sangs rgyas kyi rnam par rol pa chen pos ngang pa'i rgyal po ltar thogs pa med par gshegs te/_slar bya rgod kyi phung po'i ri la byon to/_/gsang ba pa'i bdag po lag na rdo rje yang bcom ldan 'das kyi zhabs 'bring du 'brangs par 
[\[185a.4\]]gyur to/_/bzhud pa dang byon pa'i le'u zhes bya ste nyi shu pa'o//_//de nas bcom ldan 'das byang chub sems dpa' rnams dang /_nyan thos chen po rnams dang thabs cig tu bya rgod kyi phung po'i ri la bzhugs so/_/de nas bcom ldan 'das phye ma red kyi dus kyi tshe nang du yang 
[\[185a.5\]]dag 'jog las bzhengs nas chos ston to/_/de nas rgyal po'i khab kyi grong khyer chen po'i srog chags drug khri dang /_rgyal po ma skyes dgra 'khor dang bcas pas/_bcom ldan 'das slar gshegs par rig nas phye ma red kyi dus kyi tshe me tog dang /_spos dang /_phreng ba dang /_byug pa 
[\[185a.6\]]thogs te/_rgyal po'i khab kyi grong khyer chen po nas byung nas bya rgod kyi phung po'i rig la ba dang /_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 'dug go/_/phyogs gcig tu 'dug nas kyang rgyal po ma skyes 
[\[185a.7\]]dgras bcom ldan 'das la 'di skad ces gsol to/_/bcom ldan 'das bdag 'di na 'dun khang na mchis mchis na/_gzhon nu 'jigs byed sbyin mchis te 'di skad ces mchi'o/_/yab bcom ldan 'das ni gsang ba pa'i bdag po lag na rdo rje'i gnas lcang lo can gyi pho brang 'khor du gdugs 
[\[185b\]]
[\[185b.1\]]tshod gsol nas slar gshegs zhes gda'o zhes mchi nas/_bcom ldan 'das de la bdag gis 'di snyam du bsams te/_gang gi slad du gsang ba pa'i bdag po lag na rdo rje'i gnas lcang lo can gyi pho brang 'khor du bcom ldan 'das spyan drangs na yang /_sems can yongs su smin 
[\[185b.2\]]par mdzad pa'i slad du lcang lo can gyi pho brang 'khor du gshegs pas/_'di ltar gang de bzhin gshegs pas yongs su btang ba'i sems can de ni sems can gyi ris na gang yang ma mchis te/_sems can rnams la sangs rgyas bcom ldan 'das rnams kyi thugs rje chen po 
[\[185b.3\]]'jug pa ni ngo mtshar to/_/bcom ldan 'das de bzhin gshegs pas chos rnam par nges pa lung bstan pa lung ston pas gsang ba pa'i bdag po lag na rdo rje dga' bar gyur ba'i bdag nyid chen po ni ngo mtshar to snyam bgyid do/_/bcom ldan 'das gsang ba pa'i bdag po lag na rdo rjes de 
[\[185b.4\]]bzhin gshegs pa dgra bcom pa yang dag par rdzogs pa'i sangs rgyas ji snyed cig la dge ba'i rtsa ba bskyed na des 'di 'dra ba'i spobs pa dang ldan par gyur/_de skad ces gsol pa dang /_bcom ldan 'das kyis rgyal po ma skyes dgra la 'di skad ces bka' stsal to/_/rgyal po chen 
[\[185b.5\]]po sems can dge ba'i rtsa ba ma bskyed pa rnams kyis ni gnas 'di la mos par dka' ste/_'on gyis kyang dge ba'i rtsa ba bskyed par gyur pa de dag ni mos par 'gyur ro/_/rgyal po chen po phyogs bcu'i 'jig rten gyi khams gang gA'i klung gi bye ma snyed po de dag ni bgrang ba'i tshul gyis 
[\[185b.6\]]mtha' rtogs par nus kyi/_gsang ba pa'i bdag po lag na rdo rjes sangs rgyas bcom ldan 'das ji snyed cig la mchod pa dang bsnyen bkur byas pa'i sangs rgyas bcom ldan 'das de dag ni bgrang ba'i tshul gyis mtha' rtogs par mi nus te/_de dag gi gan nas tshangs par spyad pa spyod 
[\[185b.7\]]pas des na spobs pa 'di lta bu dang ldan par gyur to/_/rgyal po chen po khyod kyis rnam grangs 'dis kyang 'di ltar rig par bya ste/_rgyal po chen po sngon byung ba 'das pa'i dus na bskal pa grangs med pa'i yang ches grangs med pa/_rgya che ba'i yang ches rgya che ba/_tshad med pa/_bsam gyis mi khyab par gyur pa 
[\[186a\]]
[\[186a.1\]]de'i tshe de'i dus na ma smad pa zhes bya ba'i bskal pa la/_'jig rten gyi khams rnam par rgyal ba can zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[186a.2\]]skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das rnam par zhi spyod ces bya ba 'jig rten du byung ste/_bcom ldan 'das de bzhin gshegs pa rnam par zhi spyod de/_rigs kyi bu dag khyed kyis lus dang srog kyang btang ste/_
[\[186a.3\]]brtson 'grus brtsam par bya'o/_/zhes byang chub sems dpa'i gtam 'ba' zhig yang dag par ston to/_/rgyal po chen po de'i tshe byang chub sems dpa' dpa' stobs zhes bya ba 'khor der 'dus par gyur te 'dug pa des bcom ldan 'das de la 'di skad ces gsol to/_/bcom ldan 
[\[186a.4\]]'das kyis byang chub sems dpa' rnams lus dang srog kyang btang ste brtson 'grus brtsam par bya'o zhes de skad bka' stsal pa la/_bcom ldan 'das kyis bka' stsal pa'i don bdag gis 'tshal ba ltar na/_bcom ldan 'das byang chub sems dpa' 'di snyam du myur du bla na med pa 
[\[186a.5\]]yang dag par rdzogs pa'i byang chub mngon par rdzogs par 'tshang rgya bar bya'o/_/snyam du sems pa de ni le lo can du grags pa lags pa snyam bdag bgyid do/_/de ci'i slad du zhe na/_bcom ldan 'das byang chub sems dpa' brtson 'grus brtsams pa rnams ni 'khor ba la yongs su skyo ba'i blo skye bar mi 
[\[186a.6\]]'gyur te/_bcom ldan 'das byang chub sems dpa' rnams ni sems can yongs su smin par bgyi ba'i slad du 'khor ba la phan yon du lta ba lags kyi/_mya ngan las 'das pa la ni de lta ma lags te/_bcom ldan 'das byang chub sems dpa' rnams ni sems can gyi don la brtson pa lags so/_/de ci'i slad du 
[\[186a.7\]]zhe na/_bcom ldan 'das byang chub sems dpa' brtson 'grus la mos pa rnams la 'khor ba ni ches bde'i/_mya ngan las 'das pa ni de lta ma lags so/_/de ci'i slad du zhe na/_bcom ldan 'das byang chub sems dpa' sems can gyi don la brtson pa de dag ni ji lta ji ltar sems can rnams kyi don bgyid pa de lta de 
[\[186b\]]
[\[186b.1\]]ltar bde bar 'gyur te/_bcom ldan 'das yongs su mya ngan las 'das na slad kyis ci zhig bgyi bar 'gyur/_bcom ldan 'das de lta lags pas byang chub sems dpas 'khor ba'i bde ba'i ro mi myang bar 'khor ba spyod yul du bgyi ste/_mya ngan las 'das pa spyod yul du mi bgyi'o/_/
[\[186b.2\]]bcom ldan 'das byang chub sems dpa' 'khor ba'i bde ba'i ro mi myang bar 'khor ba spyod yul du bgyid cing sems can gyi don la brtson pa ni sangs rgyas bcom ldan 'das tshad ma mchis pa mthong bar 'gyur/_chos tshad ma mchis pa nyan par 'gyur zhing sems can tshad ma mchis pa 
[\[186b.3\]]yongs su smin par bgyid do/_/bcom ldan 'das byang chub sems dpa' 'khor ba spyod yul du bgyid pa ni sems can gyi spyod yul gyi rjes su 'jug go/_/bcom ldan 'das byang chub sems dpa' mya ngan las 'das pa spyod yul du bgyid pa ni btang snyoms su lhung lags so/_/
[\[186b.4\]]bcom ldan 'das gal te byang chub sems dpa' 'khor ba'i spyod yul gyis skrag na spyod yul ma lags par lhung ste/_slad kyis sems can gyi don mi bgyid/_de bzhin gshegs pa'i spyod yul la gnas par mi 'gyur zhing sems can thams cad kyi nye bar 'tsho bar mi 'gyur lags 
[\[186b.5\]]so/_/de'i spyod yul ma lags pa gang zhe na/_'di lta ste/_nyan thos dang /_rang sangs rgyas kyi sa 'tshal zhing sems can yongs su smin par bgyid pa la g.yel ba lags so/_/de ci'i slad du zhe na/_bcom ldan 'das nyan thos rnams kyi spyod yul gang lags pa ni byang chub sems dpa'i 
[\[186b.6\]]spyod yul ma lags so/_/de ci'i slad du zhe na/_bcom ldan 'das nyan thos dang /_rang sangs rgyas rnams ni 'khor bas skrag pa'i spyod yul ba lags so/_/byang chub sems dpa' rnams ni 'khor ba dpag tu ma mchis pa yongs su 'dzin pa lags te/_bcom ldan 'das de la byang 
[\[186b.7\]]chub sems dpas rang gi spyod yul la gnas par bgyi'o/_/rgyal po chen po de skad ces gsol pa dang /_de bzhin gshegs pa rnam par zhi spyod kyis byang chub sems dpa' dpa' stobs la 'di skad ces bka' stsal to/_/skyes bu dam pa khyod kyis tshig 'di legs par smras pa legs so legs 
[\[187a\]]
[\[187a.1\]]so/_/byang chub sems dpas rang gi spyod yul gyi bya ba dag la gus par bya ste/_rang gi spyod yul la spyod par bya'i/_gzhan gyi spyod yul la spyad par mi bya'o/_/gsol pa/_bcom ldan 'das byang chub sems dpa' rnams kyi rang gi spyod yul gang 
[\[187a.2\]]lags/_bka' stsal pa/_rigs kyi bu byang chub sems dpa'i rang gi spyod yul ni 'di lta ste/_'khor ba dpag tu med pa yongs su 'dzin pas mi skrag pa dang /_byang chub sems dpa'i spyod pa'i phan yon dang /_nyan thos dang /_rang sangs rgyas kyi sa la 'dod pa med pa 
[\[187a.3\]]dang /_nying mtshams sbyor ba med par yang shes la khams gsum du yang mtshams sbyor ba dang /_sel ba dang /_sdud pa dang /_dge ba'i rtsa ba rnams spel ba dang /_tshul la mkhas pa dang /_bsdu ba shes pa dang /_dge ba thams cad sogs pa la mkhas pa dang /_zad pa 
[\[187a.4\]]yang shes la bsod nams kyi tshogs mi zad pa la yang mkhas pa dang /_skye ba med pa yang rab tu rtogs la bsams bzhin du skye ba la yang mkhas pa dang /_sems can yang med la sems can yongs su smin par byed pa la yang mkhas pa dang /_chos thams cad dben par yang 
[\[187a.5\]]shes la dam pa'i chos yongs su gzung ba la yang mkhas pa dang /_sangs rgyas kyi zhing thams cad nam mkha'i rang bzhin du yang shes la sangs rgyas kyi zhing yongs su sbyong ba la yang mkhas pa dang /_sangs rgyas thams cad chos kyi sku yin par yang shes la mtshan dang dpe byad bzang 
[\[187a.6\]]po'i rgyan rnam par bsgrub pa yongs su tshol ba la yang mkhas pa dang /_mngon par 'du byed pa med par yang shes la dge ba'i rtsa ba thams cad mngon par 'du bya ba'i rgyun mi gcod pa la yang mkhas pa dang /_'dus byas kyi chos kyang yongs su sbyod la don nyung zhing bya ba nyung ba dang /_sems can 
[\[187a.7\]]thams cad kyi ci bya'o cog la yang mkhas la lus dang sems dben par dga' ba yang shes pa dang /_chos bstan pa yang mi 'dor la smra ba la smad pa la yang mkhas pa dang /_bsam gtan yang skyed la bsam gtan gyi ro myang bar yang mi byed pa dang /_chos zab mo rtogs pa yang shes la sems 
[\[187b\]]
[\[187b.1\]]can gyi spyod pa sna tshogs kyi rjes su yang 'jug cing gtam yang dag par ston pa la yang mkhas pa dang /_'byung ba med par yang shes la bsams bzhin du srid pa yang yongs su 'dzin pa dang /_lhag mthong yang shes la 'bras bu thob par mi byed pa la yang mkhas pa dang /_nyan 
[\[187b.2\]]thos dang /_rang sangs rgyas kyi yul yang yin la de bzhin gshegs pa'i rnam par grol ba 'dod pa'i rgyun mi gcod pa la yang mkhas pa dang /_byang chub sems dpa'i spyod pa mi 'dor ba yang shes la sangs rgyas kyi yul la lta ba la yang mkhas pa ste/_rigs kyi bu 'di ni byang chub sems 
[\[187b.3\]]dpa' rnams kyi rang gi spyod yul lo/_/rgyal po chen po de ltar byang chub sems dpa' dpa' stobs des bcom ldan 'das de bzhin gshegs pa rnam par zhi spyod las spyod yul yongs su dag pa bstan pa 'di thos nas ngo mtshar du gyur te/_bcom ldan 'das de la 'di skad ces gsol 
[\[187b.4\]]to/_/bcom ldan 'das de bzhin gshegs pas byang chub sems dpa' rnams kyi rang gi spyod yul yongs su dag pa bstan pa 'di legs par gsungs pa ni ngo mtshar lags so/_/bcom ldan 'das kyis bka' stsal pa'i don bdag gis 'tshal ba dang /_bdag sems pa 
[\[187b.5\]]ltar na byang chub sems dpa' thabs la mkhas pa'i rang gi spyod yul ni chos thams cad lags pa snyam bgyid do/_/bcom ldan 'das 'di lta ste/_dper bgyi na gnas gang lags pa dang gzugs snang ba thams cad la mi sgrib pa dang /_/nam mkha'i spyod yul sgrib pa ma mchis pas 
[\[187b.6\]]gzugs su gda' ba thams cad ni nam mkha'i spyod yul lags so/_/bcom ldan 'das de bzhin du mngon par rdzogs par 'tshang rgya bas byang chub sems dpa' thabs la mkhas pa'i spyod yul ni chos thams cad lags so/_/bcom ldan 'das 'di lta ste/_dper bgyi na 
[\[187b.7\]]gnod pa ma mchis pa'i slad du gzugs su gda' ba thams cad ni nam mkha'i spyod yul lags te/_dug gi shing ljon pa'am/_sman gyi shing ljon pa'am/_tsher ma can gyi shing ljon pa'am/_me tog gi shing ljon pa'am/_'bras bu'i shing ljon pa'am/_spos kyi shing ljon pa gang 
[\[188a\]]
[\[188a.1\]]lags pa de dag thams cad ni nam mkha' las rnam par 'phel yang nam mkha' ni de dag gis kun nas nyon mongs par yang mi 'gyur/_rnam par byang bar yang mi 'gyur/_rjes su chags par yang mi 'gyur/_khong khro bar yang mi 'gyur lags so/_/bcom ldan 
[\[188a.2\]]'das de bzhin du byang chub sems dpa' thabs la mkhas pa shes rab las nges par byung ba'i rang gi spyod yul ni chos thams cad lags te/_so so skye bo'i chos gang dag lags pa dang /_slob pa'i chos dang /_mi slob pa'i chos dang /_rang sangs rgyas kyi chos dang /_byang chub sems 
[\[188a.3\]]dpa'i chos gang dag lags pa dang /_de bzhin gshegs pa'i chos gang dag lags pa rnams so/_/de ci'i slad du zhe na/_/de dag thams cad ni des mngon par rdzogs par rtogs par bgyi ba lags so/_/bcom ldan 'das 'di lta ste/_dper bgyi na zhugs ni rtswa'am nags 
[\[188a.4\]]tshal gang yang rung ste/_de las mi 'bros kyi de dag thams cad ni me sgron gsal bar 'bar bar bgyid pas phan par 'gyur lags so/_/bcom ldan 'das de bzhin du shes rab kyi me sgron 'bar bar bgyid pas chos thams cad ni byang chub sems dpa'i rang gi spyod yul lags 
[\[188a.5\]]so/_/bcom ldan 'das 'di lta ste/_dper bgyid na tshan po che'i lus ni zhugs kyis mi tshig_/mtshon gyis mi khums/_dug gis mi khums te/_de pha rol gyi gnod pas mi tshugs so/_/bcom ldan 'das de bzhin du byang chub sems dpa'i shes rab dang /_ye shes kyang nyan 
[\[188a.6\]]thos dang 'dris par bgyid pa dang /_rang sangs rgyas dang 'dris par bgyid pa dang /_nyon mongs pa dang 'dris par bgyid pas zhi bar bgyid mi nus te/_de ji lta ji ltar 'dris par bgyid pa de lta de ltar byang chub sems dpa' lhag mthong la brtson pa shes rab gsal bar 'gyur ro/_/bcom ldan 
[\[188a.7\]]'das 'di lta ste/_dper bgyi na nor bu rin po che chab dang bar bgyid pa ni rnyog pa thams cad dang bar bgyid do/_/bcom ldan 'das de bzhin du byang chub sems dpa'i shes rab kyi rin po che yang sems can rnams kyi nyon mongs pa'i dri ma thams cad dang bar bgyid do/_/bcom ldan 'das 'di lta ste/_
[\[188b\]]
[\[188b.1\]]dper bgyi na sman gyi rigs 'bral byed ces bgyi ba de ni dug dang lhan cig tu yang mi gnas la dug thams cad kyang zhi bar bgyid do/_/bcom ldan 'das de bzhin du byang chub sems dpa'i thabs dang shes rab bsgom pa yang sems can gyi nyon mongs pa'am/_rang gi nyon mongs pa 
[\[188b.2\]]rnams dang lhan cig mi gnas shing sems can rnams kyi nyon mongs pa thams cad kyang zhi bar bgyid de/_bcom ldan 'das rnam grangs 'dis na chos thams cad byang chub sems dpa'i rang gi spyod yul lags so/_/rgyal po chen po byang chub sems dpa' dpa' stobs kyis de 
[\[188b.3\]]skad bstan pa na srog chags brgyad stong gis bla na med pa yang dag par rdzogs pa'i byang chub tu sems bskyed do/_/byang chub sems dpa' nyis brgya ni mi skye ba'i chos la bzod pa skyes so/_/rgyal po chen po 'di ji snyam du sems de'i tshe de'i dus na bcom ldan 'das de bzhin gshegs pa rnam par 
[\[188b.4\]]zhi spyod kyi gsung rab la byang chub sems dpa' dpa' stobs zhes bya bar gyur pa de gzhan zhig yin snyam du sems na de ltar mi blta ste/_gsang ba pa'i bdag po lag na rdo rje 'di nyid de'i tshe de'i dus na byang chub sems dpa' dpa' stobs zhes bya bar gyur te/_rgyal po chen po skyes bu dam pa 
[\[188b.5\]]'di ni brtson 'grus kyi go cha brtan po 'di lta bu bgos so/_/de ltar sangs rgyas mang po la bsnyen bkur byas so/_/dpa' stobs kyi le'u zhes bya ba ste nyi shu rtsa gcig pa'o//_//de nas rgyal po ma skyes dgra 'di snyam du sems te/_gsang ba pa'i bdag po lag na rdo rje'i 
[\[188b.6\]]lag pa g.yas pa na rdo rje thogs pa de ci lci ba zhig gam/_'on te yang ba zhig_/gang gi phyir na gsang ba pa'i bdag po lag na rdo rje 'di stobs kyi shugs chen po bdog pa zhes bya snyam mo/_/de nas gsang ba pa'i bdag po lag na rdo rjes rgyal po ma skyes dgra'i sems kyi rnam par rtog pa sems kyis 
[\[188b.7\]]shes nas rgyal po ma skyes dgra la 'di skad ces smras so/_/rgyal po chen po rdo rje 'di ni lci ba yang yin la yang ba yang yin no/_/smras pa/_ci'i phyir na lci ba yin la ji ltar na yang ba yang yin/_smras pa/_rgyal po chen po sems can nga rgyal dang /_rgyags pa dang /_dregs pas snyems pa rnams yongs su gdul 
[\[189a\]]
[\[189a.1\]]ba'i phyir lci ba yin no/_/sems can nga rgyal med pa dang /_drang ba rnams la ni yang ba yin no/_/de nas gsang ba pa'i bdag po lag na rdo rjes sa phyogs de rdo rjer byin gyis brlabs nas rdo rje de sa'i steng du bzhag pa dang /_de bzhag ma thag tu stong gsum gyi stong chen 
[\[189a.2\]]po'i 'jig rten gyi khams rnam pa drug tu rab tu g.yos so/_/de nas gsang ba pa'i bdag po lag na rdo rjes rgyal po ma skyes dgra la 'di skad ces smras so/_/rgyal po chen po khyod kyis rdo rje 'di sa'i steng 'di nas theg shig_/de nas rgyal po ma skyes dgra tshan po chen po'i stobs kyi 
[\[189a.3\]]shugs chen po dang ldan pas rdo rje de stobs kyi shugs thams cad kyis 'deg par bskyod na skra'i rtse mo tsam yang bskyod pa'am/_bsgul bar ma nus nas de ngo mtshar du gyur te thal mo sbyar nas bcom ldan 'das la 'di skad ces gsol to/_/bcom ldan 'das bdag ni tshan po chen po'i 
[\[189a.4\]]stobs kyi shugs dang ldan te/_go cha dang ya lad bskon pa'i glang po che yang lag pa ya cig gis gdeg pa'i rngo thog na/_bdag gis rdo rje 'di ltar chung ba 'di bskyod pa'am/_bsgul ba'i rdo yang ma thog na/_gdeg par lta smos kyang ci 'tshal te/_'di la rgyu ci zhig mchis/_bcom 
[\[189a.5\]]ldan 'das kyis bka' stsal pa/_rgyal po chen po rdo rje 'di ni lci yis/_'di la khyod yi ma 'chad cig_/de nas rgyal po ma skyes dgras lha'i dbang po brgya byin la 'di skad ces smras so/_/kau shi ka khyod rdo rje 'chang ba zhes bya na rdo rje 'di sa'i steng 'di nas theg shig_/de nas lha'i dbang po 
[\[189a.6\]]brgya byin gyis rang gi stobs kyi shugs dang /_rdzu 'phrul gyi stobs dang /_stobs kyi shugs thams cad bstan kyang rdo rje de bskyod pa'am/_bsgul bar ma nus so/_/de nas lha'i dbang po brgya byin ngo mtshar du gyur te/_bcom ldan 'das la 'di skad ces gsol to/_/bcom ldan 'das 
[\[189a.7\]]bdag gang gi tshe lha ma yin dang g.yul 'gyed pa de'i tshe lag pa g.yas pas lha ma yin gyi dbang po thag zangs ris kyi shing rta dpag tshad bdun brgya pa drag tu mchi ba yang 'dzin pa'i rngo thog na/_bdag gis rdo rje chung ngu 'di bskyod pa'am/_bsgul ba'i rngo ma thog pa 'di bcom ldan 'das ci lags/_
[\[189b\]]
[\[189b.1\]]sangs rgyas kyi byin gyis brlabs lags sam/_bcom ldan 'das kyis bka' stsal pa/_kau shi ka rdo rje 'di ni lci ste/_'di la nga'i byin gyi rlabs ma yin par rig par bya'o/_/kau shi ka 'di ji snyam du sems/_ri'i rgyal po ri rab lci ba yin nam/_gsol pa/_bcom ldan 'das 
[\[189b.2\]]ri'i rgyal po ri rab ji tsam du lci ba ni dper bgyi bar yang sla ba ma lags so/_/bcom ldan 'das kyis bka' stsal pa/_kau shi ka rdo rje 'di ni lci ste/_kau shi ka gal te gsang ba pa'i bdag po lag na rdo rjes rdo rje 'di rdo rje'i rang bzhin gyi 'khor yug gi ril bsnun na de yang dper na phub ma spar 
[\[189b.3\]]gang gtor ba bzhin du rnam par 'thor te/_kau shi ka rdo rje 'di'i stobs kyi shugs ni de tsam mo/_/de nas lha'i dbang po brgya byin gyis tshe dang ldan pa maud gal gyi bu chen po la 'di skad ces smras so/_/btsun pa maud gal gyi bu chen po khyod bcom ldan 'das kyi nyan thos rnams kyi nang na 
[\[189b.4\]]rdzu 'phrul dang ldan pa'i mchog tu bstan pa yin na rdo rje 'di sa'i steng 'di nas theg shig_/de nas tshe dang ldan pa maud gal gyi bu chen pos 'di snyam du bsams te/_gal te bdag gis lha dang bcas pa'i 'jig rten 'di'i mdun du rdo rje 'di gdeg par ma nus na ni bdag la dbang za bar 'gyur ro/_/
[\[189b.5\]]snyam nas des de 'dra ba'i stobs kyi shugs kyis rdo rje de bzung ba dang /_stong gsum gyi stong chen po'i 'jig rten gyi khams 'di rnam pa drug tu g.yos rab tu g.yos te/_chu yang gnam du rgal cing /_rgya mtsho thams cad 'khrugs kyang rdo rje de bskyod pa'am/_bsgul bar ma nus so/_/de nas 
[\[189b.6\]]tshe dang ldan pa maud gal gyi bu chen po ngo mtshar du gyur nas bcom ldan 'das kyi zhabs gnyis la mgo bos phyag 'tshal te/_'di skad ces gsol to/_/bcom ldan 'das bdag bcom ldan 'das kyis nyan thos rnams kyi nang na rdzu 'phrul dang ldan pa'i mchog tu bstan pa lags te/_
[\[189b.7\]]bcom ldan 'das bdag de ltar rdzu 'phrul che zhing de ltar dbang che bar grags la de ltar mthu che ba lags te/_bcom ldan 'das bdag gang gi tshe 'tshal na rgya mtsho chen po bzhi'i chab kyi phung po lag mthil gcig tu 'jog go/_/bcom ldan 'das stong gsum gyi stong chen po'i 'jig rten gyi 
[\[190a\]]
[\[190a.1\]]khams 'di yang dper bgyi na mi la la zhig gis kar Sha pa Na gcig mdzub mo'i rtse mos bsgre bzlog pa de bzhin du bdag gis bsgre bzlog go/_/bcom ldan 'das nyi ma dang zla ba 'di ltar rdzu 'phrul che zhing mthu che ba mchi ba yang bdag gis thogs par bgyid do/_/ri'i 
[\[190a.2\]]rgyal po ri rab kyang lag pa ya gcig gis blangs te tshangs pa'i 'jig rten gyi bar du 'phen to/_/bcom ldan 'das bdag gis klu'i rgyal po dga' bo dang /_nye dga' bo de gnyis kyang btul to/_/bcom ldan 'das bdag 'jig rten gyi khams 'od zer can du yang mchis/_bdag gis 
[\[190a.3\]]ri rab tsam gyi khams de dag kyang 'tshal 'tshal na/_bcom ldan 'das bdag gis rdo rje 'di ltar chung ba 'di bskyod pa'am/_bsgul ba'i rngo yang ma thog pa 'di bcom ldan 'das bdag rdzu 'phrul gyi stobs de las yongs su nyams pa'am gcig tu ma gyur lags sam/_bcom 
[\[190a.4\]]ldan 'das kyis bka' stsal pa/_maud gal gyi bu chen po khyod rdzu 'phrul gyi stobs de las yongs su nyams pa ni med mod kyi/_byang chub sems dpa'i stobs kyi byin gyi rlabs 'di nyan thos dang /_rang sangs rgyas thams cad kyis kyang rnam par dkrug par mi nus na/_sems can 
[\[190a.5\]]gzhan dag gis lta smos kyang ci dgos/_maud gal gyi bu sangs rgyas kyi zhing gang gA'i klung gi bye ma snyed dag na ri'i rgyal po ri rab yod pa rnams ni bskyod pa'am/_bsgul bar nus kyi/_rdo rje 'di ni sa phyogs 'di nas bskyod pa'am/_bsgul bar mi nus so/_/tshe dang ldan pa maud gal 
[\[190a.6\]]gyi bu chen pos gsol pa/_bcom ldan 'das 'di ltar rdo rje 'di 'chang bas gsang ba pa'i bdag po lag na rdo rje ni stobs che ba lags so/_/bcom ldan 'das kyis bka' stsal pa/_maud gal gyi bu stong gsum gyi stong chen po 'jig rten gyi khams na ri rab ji snyed yod pa de dag thams cad ri gcig 
[\[190a.7\]]tu gyur kyang de ni gdeg par nus kyi/_rdo rje 'di ni gdeg par mi nus so/_/de nas gnas brtan maud gal gyi bu chen po ngo mtshar du gyur te/_bcom ldan 'das la 'di skad ces gsol to/_/bcom ldan 'das 'di ltar rdo rje 'di 'chang bas gsang ba pa'i bdag po lag na rdo rje 'di ni stobs kyi 
[\[190b\]]
[\[190b.1\]]shugs chen po dang ldan pa lags te ngo mtshar to/_/bcom ldan 'das ji lags/_gsang ba pa'i bdag po lag na rdo rje'i stobs de pha ma las gyur pa lags sam/_'on te rdzu 'phrul gyi stobs lags/_bcom ldan 'das kyis bka' stsal pa/_maud gal gyi bu pha ma 
[\[190b.2\]]las gyur pa'i stobs de ni gang ci yang rung ste 'jug pa tsam du ming bstan par zad do/_/gal te byang chub sems dpa' rnams kyi rdzu 'phrul gyi stobs de ma lus par bstan na lha dang bcas pa'i 'jig rten myo myo por 'gyur ro/_/de nas bcom ldan 'das kyis glang po che'i lta 
[\[190b.3\]]stangs kyis phyogs thams cad du kun tu gzigs te/_gsang ba pa'i bdag po lag na rdo rje la 'di skad ces bka' stsal to/_/gsang ba pa'i bdag po khyod kyis rdo rje 'di sa'i steng 'di nas theg shig_/de nas gsang ba pa'i bdag po lag na rdo rjes de'i tshe stong gsum gyi stong chen po'i 
[\[190b.4\]]'jig rten gyi khams g.yos par byas nas sa'i steng de nas rdo rje de lag pa g.yon pas blangs te/_steng gi bar snang du 'phangs nas des de bar snang la lan bdun bskor te/_lag pa g.yas par gzhag go/_/de na thams cad dang ldan pa'i 'khor de ngo mtshar du gyur te thal mo sbyar nas 
[\[190b.5\]]gsang ba pa'i bdag po lag na rdo rje la phyag 'tshal te/_'di ltar rdo rje 'di 'chang bas gsang ba pa'i bdag po lag na rdo rje ji tsam du stobs kyi shugs dang ldan pa ni ngo mtshar to/_/bcom ldan 'das sems can thams cad kyang 'di lta bu'i stobs dang ldan par gyur cig ces smras so/_/de nas 
[\[190b.6\]]bcom ldan 'das la rgyal po ma skyes dgras 'di skad ces gsol to/_/bcom ldan 'das byang chub sems dpa' chos du dang ldan na stobs 'di lta bu 'thob/_bcom ldan 'das kyis bka' stsal pa/_rgyal po chen po byang chub sems dpa' chos bcu dang ldan na stobs 'di lta bu 'thob ste/_
[\[190b.7\]]bcu gang zhe na/_rgyal po chen po 'di la byang chub sems dpa' lus dang srog ni yongs su gtong gi dam pa'i chos ni yongs su mi gtong ba dang /_sems can thams cad la 'dud cing nga rgyal 'phel bar mi byed pa dang /_sems can mthu chung ba rnams la bzod cing khong khro bar mi byed pa dang /_sems 
[\[191a\]]
[\[191a.1\]]can bkres pa rnams la kha zas bzang po mchog sbyin pa dang /_sems can 'jigs pa rnams la mi 'jigs pa sbyin pa dang /_sems can nad pa rnams la yang dag pa'i gso ba bya bar spro ba dang /_sems can dbul po rnams la longs spyod dag gis tshim par byed pa 
[\[191a.2\]]dang /_de bzhin gshegs pa'i mchod rten la rdo thal gyis skud pa dang /_sems can rnams la kun tu dga' bar 'gyur ba'i tshig sgrogs pa dang /_sems can dbul po sdug bsngal ba/_ngal ba chad pa rnams kyi khur khyer ba ste/_rgyal po chen po byang chub sems dpa' chos bcu 
[\[191a.3\]]po de dag dang ldan na stobs 'di lta bu 'thob bo/_/gsol pa/_bcom ldan 'das ji ltar na byang chub sems dpa' cang shes pa la gnas shing cang shes pa'i 'gro bar 'gro ba lags/_bcom ldan 'das kyis bka' stsal pa/_rgyal po chen po byang chub sems dpa' chos brgyad dang ldan na cang shes 
[\[191a.4\]]par 'gyur zhing cang shes pa'i 'gro bar 'gro ste/_brgyad gang zhe na/_'di lta ste/_bka' blo bde ba dang /_drang ba dang /_mnyen pa dang /_des pa dang /_g.yo med pa dang /_sgyu med pa dang /_phrag dog med pa dang /_sems las su rung ba ste/_rgyal po chen po byang chub sems dpa' chos brgyad po de dag dang ldan na cang shes 
[\[191a.5\]]par 'gyur zhing cad shes pa'i 'gro bar 'gro'o/_/gsol pa/_bcom ldan 'das byang chub sems dpa' rnams kyi cang shes kyi 'gro ba du zhig mchis/_bcom ldan 'das kyis bka' stsal pa/_rgyal po chen po byang chub sems dpa' rnams kyi cang shes kyi 'gro ba bzhi ste/_bzhi gang zhe na/_gang gi tshe mi'i 'jig rten 
[\[191a.6\]]du skyes pa de'i tshe 'khor los sgyur ba'i rgyal por 'gyur te/_der yang sangs rgyas 'byung ba mnyes par byed pa dang /_lha'i dbang po brgya byin du 'gyur te/_der yang sangs rgyas 'byung ba mnyes par byed pa dang /_mi mjed kyi bdag po tshangs par 'gyur te/_der yang sangs rgyas 'byung ba mnyes par byed pa dang /_
[\[191a.7\]]khyim bdag tshong dpon du 'gyur te/_der yang sangs rgyas 'byung ba mnyes par byed pa ste/_rgyal po chen po bzhi po de dag ni byang chub sems dpa' rnams kyi cang shes kyi 'gro ba'o/_/rgyal po ma skyes dgras gsol pa/_bcom ldan 'das dad pa'i rgyu 'thun pa ci lags/_bcom ldan 'das kyis bka' stsal pa/_
[\[191b\]]
[\[191b.1\]]rgyal po chen po dad pa'i rgyu 'thun pa ni dge ba'i bshes gnyen no/_/gsol pa/_bcom ldan 'das sbyin pa'i rgyu 'thun pa ci lags/_bka' stsal pa/_rgyal po chen po sbyin pa'i rgyu 'thun pa ni longs spyod do/_/gsol pa/_bcom ldan 'das thos pa'i rgyu 'thun pa ci lags/_
[\[191b.2\]]bka' stsal pa/_rgyal po chen po thos pa'i rgyu 'thun pa ni shes rab bo/_/gsol pa bcom ldan 'das tshul khrims kyi rgyu 'thun pa ci lags/_bka' stsal pa/_rgyal po chen po tshul khrims kyi rgyu 'thun pa ni bde 'gro thams cad du 'gro ba'o/_/gsol pa/_bcom ldan 'das bzod pa'i 
[\[191b.3\]]rgyu 'thun pa ci lags/_bka' stsal pa/_rgyal po chen po bzod pa'i rgyu 'thun pa ni sems can rjes su srung ba'o/_/gsol ba/_bcom ldan 'das brtson 'grus kyi rgyu 'thun pa ci lags/_bka' stsal pa/_rgyal po chen po brtson 'grus kyi rgyu 'thun pa ni sangs rgyas kyi chos thams 
[\[191b.4\]]cad yongs su rdzogs par byed pa'o/_/gsol pa/_bcom ldan 'das bsam gtan gyi rgyu 'thun pa ci lags/_bka' stsal ba/_rgyal po chen po bsam gtan gyi rgyu 'thun pa ni nye bar zhi ba'o/_/gsol pa/_/bcom ldan 'das shes rab kyi rgyu 'thun pa ci lags/_bka' stsal 
[\[191b.5\]]pa/_rgyal po chen po shes rab kyi rgyu 'thun pa ni nyon mongs pa thams cad sel ba'o/_/gsol pa/_bcom ldan 'das chos nyan pa'i rgyu 'thun pa ci lags/_bka' stsal pa/_rgyal po chen po chos nyan pa'i rgyu 'thun pa ni the tsom spong ba'o/_/gsol ba/_bcom ldan 'das chos yongs su 'dri ba'i rgyu 'thun pa 
[\[191b.6\]]ci lags/_bka' stsal pa/_rgyal po chen po chos yongs su 'dri ba'i rgyu 'thun pa ni som nyi med pa'o/_/gsol pa/_bcom ldan 'das dben bar gnas pa'i rgyu 'thun pa ci lags/_bka' stsal pa/_rgyal po chen po dben par gnas pa'i rgyu 'thun pa ni bsam gtan dang mngon par shes pa thob pa'o/_/gsol pa/_
[\[191b.7\]]bcom ldan 'das bsgom pa'i rgyu 'thun pa ci lags/_bka' stsal pa/_rgyal po chen po bsgom pa'i rgyu 'thun pa ni 'bral ba'o/_/gsol ba bcom ldan 'das mi rtag pa thos pa'i rgyu 'thun pa ci lags/_bka' stsal pa/_rgyal po chen po mi rtag pa thos pa'i rgyu 'thun pa ni yongs su 'dzin pa 'dor ba'o/_/gsol pa/_
[\[192a\]]
[\[192a.1\]]bcom ldan 'das sdug bsngal thos pa'i rgyu 'thun pa ci lags/_bka' stsal pa/_rgyal po chen po sdug bsngal thos pa'i rgyu 'thun pa ni nye bar len pa med pa'o/_/gsol pa/_bcom ldan 'das bdag med pa thos pa'i rgyu 'thun pa ci lags/_bka' stsal pa/_rgyal 
[\[192a.2\]]po chen po bdag med pa thos pa'i rgyu 'thun pa ni ngar 'dzin pa dang /_nga yir 'dzin pa 'gog pa'o/_/gsol pa/_bcom ldan 'das zhi ba thos pa'i rgyu 'thun pa ci lags/_bka' stsal pa/_rgyal po chen po zhi ba thos pa'i rgyu 'thun pa ni nye bar zhi ba'o/_/gsol pa/_bcom ldan 
[\[192a.3\]]'das tshul bzhin yid la bgyid pa'i rgyu 'thun pa ci lags/_bka' stsal pa/_rgyal po chen po tshul bzhin yid la byed pa'i rgyu 'thun pa ni 'phags pa'i yang dag pa'i lta ba skye ba'o/_/gsol pa/_bcom ldan 'das lus dang sems dben pa'i rgyu 'thun pa ci lags/_bka' 
[\[192a.4\]]stsal pa/_rgyal po chen po lus dang sems dben pa'i rgyu 'thun pa ni bsam gtan dang mngon par shes pa skye ba'o/_/gsol pa/_/bcom ldan 'das lam gyi rgyu 'thun pa ci lags/_bka' stsal pa/_rgyal po chen po lam gyi rgyu 'thun pa ni 'bras bu mngon par rtogs pa'o/_/
[\[192a.5\]]gsol pa/_bcom ldan 'das mos pa'i rgyu 'thun pa ci lags/_bka' stsal pa/_rgyal po chen po mos pa'i rgyu 'thun pa ni rnam par grol ba yongs su rdzogs par byed pa'o/_/gsol pa/_bcom ldan 'das sangs rgyas 'byung ba'i rgyu 'thun pa ci lags/_bka' stsal pa/_rgyal 
[\[192a.6\]]po chen po sangs rgyas 'byung ba'i rgyu 'thun pa ni byang chub kyi phyogs kyi chos thams cad 'thob pa'o/_/gsol pa/_bcom ldan 'das sangs rgyas 'byung ba ji lta bu lags/_bka' stsal pa/_rgyal po chen po byang chub tu sems bskyed pa ji lta ba bzhin no/_/gsol pa/_bcom ldan 'das byang chub tu 
[\[192a.7\]]sems bskyed pa ji lta bu lags/_bka' stsal pa/_rgyal po chen po snying rje chen po bskyed pa ji lta ba bzhin no/_/gsol pa/_bcom ldan 'das sangs rgyas 'byung ba su'i lags/_bka' stsal pa/_rgyal po chen po su dad pa skyed pa'i 'o/_/gsol pa/_bcom ldan 'das dad pa skyed pa su lags/_bka' 
[\[192b\]]
[\[192b.1\]]stsal pa/_rgyal po chen po su byang chub tu sems bskyed pa'o/_/gsol pa/_bcom ldan 'das byang chub tu sems bskyed pa de su lags/_bka' stsal pa/_rgyal po chen po su lhag pa'i bsam pa rnam par mi 'khrugs pa'o/_/gsol pa/_bcom ldan 'das su'i lhag 
[\[192b.2\]]pa'i bsam pa rnam par mi 'khrugs pa lags/_bka' stsal pa/_rgyal po chen po su snying rje chen po skyed pa'o/_/gsol pa/_bcom ldan 'das snying rje chen po skyed pa ji lta bu lags/_bka' stsal pa/_rgyal po chen po ji ltar sems can rnams la yongs su mi gtong ba 
[\[192b.3\]]skyed pa lta bu'o/_/gsol pa/_bcom ldan 'das ji ltar na sems can rnams yongs su mi gtong ba lags/_bka' stsal pa/_rgyal po chen po gang gi tshe bdag gi bde ba yongs su gtong ba'o/_/gsol pa/_bcom ldan 'das bdag gi bde ba yongs su gtong ba ji lta bu 
[\[192b.4\]]lags/_bka' stsal pa/_rgyal po chen po su dkon mchog gsum yongs su mi gtong ba yin no/_/gsol pa/_bcom ldan 'das dkon mchog gsum yongs su mi gtong ba su lags/_bka' stsal pa/_rgyal po chen po su nyon mongs pa thams cad yongs su gtong ba de dkon 
[\[192b.5\]]mchog gsum yongs su mi gtong ba yin no/_/de nas bcom ldan 'das la rgyal po ma skyes dgras 'di skad ces gsol to/_/ji tsam du de bzhin gshegs pas chos 'dul ba bstan pa legs par gsungs pa dang /_ji tsam du de bzhin gshegs pas bslab pa legs par bcas 
[\[192b.6\]]pa dang /_ji tsam du sangs rgyas bcom ldan 'das rnams kyi chos bstan pa rjes su 'thun pa dang /_rgyu dang 'bras bu chab mi 'tshal ba dang /_rtag pa dang /_chad pa ma mchis pa dang /_las dang bya ba la 'jug pa bstan pa dang /_dge ba dang mi dge ba chab mi 'tshal ba dang /_mi slu ba'i mtshan nyid 
[\[192b.7\]]legs par gsungs pa ni bcom ldan 'das ngo mtshar lags so/_/bde bar gshegs pa ngo mtshar lags so/_/bcom ldan 'das dge ba'i rtsa ba ma bskyed pa dang /_sdig pa'i grogs pos yongs su zin pa dag ma gtogs pa 'di ltar rgya che zhing 'di ltar gya nom pa'i bstan pa 'di la brtson pa 
[\[193a\]]
[\[193a.1\]]rnams la su zhig zlog par bgyid/_gnod par bgyid/_spong bar bgyid/_bcom ldan 'das bdag gis ni sngon gyi dge ba'i rtsa ba rnams la byas pa mi gzo bar mi bgyi'o/_/gang gi mthus bdag nyon mongs pa'i dri ma thams cad dang /_sdig pa thams cad las rnam par 
[\[193a.2\]]log pa'i de bzhin gshegs pa la bdag gi sha dang /_khrag gis kyang bka' drin glan pa'i rngo mi thog lags so/_/bcom ldan 'das gang gi mthus bdag gis bzang po ma lags pa'i 'gyod pa chen po bsal ba dang /_chos snang ba chen po thob par bgyid pa'i 'jam dpal gzhon 
[\[193a.3\]]nur gyur pa yun ring po'i dge ba'i bshes gnyen la yang bdag gis lan glan pa'i rngo mi thog lags so/_/tshangs pa'i spyod pa 'di mtha' dag ni 'di lta ste/_dge ba'i bshes gnyen las byung ngo /_/zhes bgyi ba ni bcom ldan 'das kyis legs par gsungs pa'o/_/
[\[193a.4\]]ma skyes dgras zhus pa lung bstan pa'i le'u zhes bya ba ste nyi shu rtsa gnyis pa'o//_//bam po bcu pa ste tha ma/_de nas byang chub sems dpa' sems dpa' chen po zhi ba'i blo gros kyis gsang ba pa'i bdag po lag na rdo rje la 'di skad ces smras so/_/gsang ba 
[\[193a.5\]]pa'i bdag po gang gi tshe bcom ldan 'das kyis sprul pa sprul pa de'i tshe/_khyod kyang sprul pa sprul lam/_lag na rdo rjes smras pa/_bcom ldan 'das mngon sum du bzhugs pa 'di kho bo'i dbang yin te/_zhi ba'i blo gros gal te de bzhin gshegs pas de bzhin gshegs 
[\[193a.6\]]pa gang gA'i klung gi bye ma snyed cig sprul na kho bo'i sprul pa gzugs tha dad pa/_rnam par rtsen pa tha dad pa yang de snyed de dag gi rjes su 'brang ba yin te/_zhi ba'i blo gros 'di ni sngon gyi bsam pa yongs su dag pa'i rgyu 'thun pa'o/_/de nas byang chub sems dpa' zhi ba'i blo 
[\[193a.7\]]gros kyis gsang ba pa'i bdag po lag na rdo rje la 'di skad ces smras so/_/gsang ba pa'i bdag po gang gi phyir phyi ma'i tshe lnga brgya tha ma la chos kyi rnam grangs 'di spyod pa dang /_rgyas par 'gyur ba dang /_chos kyi rnam grangs 'di dam pa'i chos yongs su 'dzin pa skyes bu dam pa de dag gi 
[\[193b\]]
[\[193b.1\]]lag tu 'gro bar de bzhin gshegs pa la gsol ba thob shig_/gsang ba pa'i bdag pos smras pa/_rigs kyi bu chos kyi rnam grangs 'di sangs rgyas thams cad kyis byin gyis brlabs zin to/_/de ci'i phyir zhe na/_yi ge gang dag gis chos kyi rnam grangs 'di bsnyad 
[\[193b.2\]]pa'i yi ge de dag ni ma skyes pa/_zad par mi 'gyur ba/_nub par mi 'gyur ba'o/_/yi ge gang dag gis don gang brjod pa'i don de yang nub par bya bar mi nus pa'o/_/zhi ba'i blo gros de bzhin gshegs pa'i dam pa'i chos ni nub par 'gyur ba ma yin no/_/de ci'i phyir zhe na/_
[\[193b.3\]]de la skye ba ci yang med do/_/gang skye ba med pa de mi 'gag go/_/bcom ldan 'das kyis 'di la dgongs nas de bzhin gshegs pa rnams byung yang rung ma byung yang rung ste/_chos rnams kyi chos nyid dang /_chos kyi dbyings dang /_chos gnas pa nyid dang /_chos ji lta ba bzhin 
[\[193b.4\]]'di ni 'dug pa nyid do/_/zhes gsungs te/_de ltar na rten cing 'brel par 'byung ba dang mi 'gal ba yin no/_/gang rten cing 'brel par 'byung ba dang mi 'gal ba de dam pa'i chos yin no/_/dam pa'i chos gang yin pa de rtag par mi nub ste/_des na dam pa'i chos zhes bya'o/_/zhi 
[\[193b.5\]]ba'i blo gros kyis smras pa/_gsang ba pa'i bdag po gang dag dam pa'i chos yongs su gzung ba'i phyir go cha gyon pa de dag gang du go cha gyon/_smras pa/_gang dag dam pa'i chos yongs su gzung ba'i phyir go cha gyon pa de dag ni chos thams cad dang mi 'gal bar bya ba'i phyir go cha gyon no/_/de ci'i 
[\[193b.6\]]phyir zhe na/_gang chos thams cad dang mi 'gal ba de nyid dam pa'i chos so/_/smras pa/_ji ltar na chos dang 'gal ba yin/_smras pa/_yi ge dang 'gal na chos dang 'gal ba yin te/_chos dang ni nam yang 'gal bar mi 'gyur ro/_/de la gang dag mi 'gal ba de dag dam pa'i 
[\[193b.7\]]chos yongs su 'dzin pa'o/_/smras pa/_gsang ba pa'i bdag po gang dag 'jig rten thams cad dang 'gal ba de dag dam pa'i chos yongs su 'dzin pa'i rnam grangs yod dam/_smras pa/_zhi ba'i blo gros yod de/_de ci'i phyir zhe na/_zhi ba'i blo gros 'jig rten ni lta ba la mngon par 
[\[194a\]]
[\[194a.1\]]zhen pa yin la/_de ni stong pa nyid du smra ba yin te/_des na de 'jig rten thams cad dang 'gal lo/_/'jig rten ni rtag pa dang /_bde ba dang /_bdag dang /_bdag gir smra ba yin la de ni mi rtag pa dang /_sdug bsngal ba dang /_bdag med pa dang /_mi sdug pa dang /_
[\[194a.2\]]bdag dang bdag gir med par smra ba yin te/_des na de 'jig rten thams cad dang 'gal lo/_/'jig rten ni rgyun phyogs su 'gro ba yin la de ni rgyun las bzlog ste/_'gro bas des na de 'jig rten thams cad dang 'gal lo/_/'jig rten ni tshe 'di lhur len pa yin la/_de ni 
[\[194a.3\]]tshe rabs 'pho ba lhur len pa yin te/_des na de 'jig rten thams cad dang 'gal lo/_/'jig rten ni phung po dang /_khams dang /_skye mched rnams la mngon par zhen pa yin la de ni chos thams cad la mngon par zhen pa med par bya ba'i phyir chos ston to/_/des na de 'jig rten 
[\[194a.4\]]thams cad dang 'gal lo/_/zhi ba'i blo gros rnam grangs 'dis na gang dag 'jig rten thams cad dang 'gal ba de dag dam pa'i chos yongs su 'dzin to/_/smras pa/_gsang ba pa'i bdag po khyod dam pa'i chos yongs su 'dzin tam/_smras pa rigs kyi bu yongs su 'dzin te/_
[\[194a.5\]]bdag yongs su mi 'dzin/_sems can yongs su mi 'dzin/_chos yongs su mi 'dzin to/_/smras pa/_ji ltar yongs su 'dzin/_smras pa/_bdag dben pa dang /_sems can dben pa dang /_chos dben pa dang /_bdag dang /_sems can dang /_chos dben pa ma yin pa dang /_
[\[194a.6\]]'das pa dben pa dang /_ma 'ongs pa dben pa dang /_da ltar byung ba dben pa dang /_'das pa dang /_ma 'ongs pa dang /_da ltar byung ba'i dus dben pa dang /_'das pa dang /_ma 'ongs pa dang /_da ltar byung ba'i dus dben pa ma yin pa dang /_sangs rgyas dben pa dang /_sangs rgyas dben pa ma yin 
[\[194a.7\]]pa dang /_zhing dben pa dang /_zhing dben pa ma yin pa dang /_chos dben pa dang /_chos dben pa ma yin par gang de ltar chos rnams rjes su rtogs pa de ni dam pa'i chos yongs su 'dzin pa'o/_/de nas bcom ldan 'das kyis gsang ba pa'i bdag po lag na rdo rje la legs so zhes bya ba gnang 
[\[194b\]]
[\[194b.1\]]ste/_skyes bu dam pa legs so legs so/_/'di ni dam pa'i chos yongs su 'dzin pa'o/_/gsang ba pa'i bdag po dam pa'i chos yongs su 'dzin pa ni gang chos thams cad mi 'dzin pa dang /_mchog tu 'dzin pa med pa dang /_gang chos thams cad la mtshan ma dang spros par mi 
[\[194b.2\]]'dzin pa dang /_kun tu spyod pa med pa dang /_gang yongs su rtog pa thams cad la mi rtog cing rnam par mi rtog pa'o/_/de'i tshe lha'i bu rgyal po bzang zhes bya ba 'khor de nyid du 'dus par gyur pa des bcom ldan 'das la 'di skad ces gsol to/_/bcom ldan 'das nye bar zhi ba ni 
[\[194b.3\]]sangs rgyas kyi bka' lags so/_/bcom ldan 'das sangs rgyas kyi bka' ni nye bar zhi bar bgyi ba'i ched lags te/_nye bar zhi ba gang lags pa des sangs rgyas kyi bka'o/_/bcom ldan 'das de la gang dag dmigs pa thams cad nye bar zhi bar mthong ba de dag nye bar zhi ba lags 
[\[194b.4\]]te/_de dag ni slad kyis 'bar ba ma lags/_mched pa ma lags 'bar bar bgyid pa ma lags so/_/gang dag zhi ba dang /_rab tu zhi ba dang /_nye bar zhi ba de dag de bzhin gshegs pa'i dam pa'i chos 'dzin cing mi 'dor ba lags te/_ji ltar chos thams cad mi 'dzin mi 
[\[194b.5\]]'dor ba de ltar 'dzin to/_/lha'i bu des de skad bstan pas dge slong stong ni sems rnam par grol lo/_/lha'i bu stong ni chos kyi mig rnam par dag go/_/de nas byang chub sems dpa' zhi ba'i blo gros kyis lha'i bu rgyal po bzang la 'di skad ces smras so/_/lha'i bu spobs pa 
[\[194b.6\]]'di su'i yin/_smras pa/_spobs pa 'di ni su bag chags thams cad spangs pa dang /_tshig gi lam thams cad med pa dang /_don dam pa brjod du med pa dang /_mngon par zhen pa med pa de dag gi spobs pa yin no/_/smras pa/_lha'i bu spobs pa ji ltar skye/_smras pa/_spobs pa 
[\[194b.7\]]med pa dang /_spobs pa ma yin pa'i phyir ro/_/de ci'i phyir zhe na/_spobs pa med pa zhes bya ba de ni nying mtshams sbyor ba med pa'i tshig go/_/spobs pa ma yin pa zhes bya ba de ni spros pa med pa'i tshig go/_/rigs kyi bu 'di skad du spobs pa 'di su'i yin zhes smras pa la/_'di ni su gzhan gyi rnam par 
[\[195a\]]
[\[195a.1\]]rig pa la rnam par shes pa mi 'jug pa dang /_bdag gi rnam par rig pa la rnam par shes pa mi gnas pa de'i spobs pa'o/_/'di ni su dmigs pa la yang yid kyi rnam par rig pa mi dmigs la dmigs pa med pa'i chos nyid la yang mi gnas pa de'i spobs pa'o/_/
[\[195a.2\]]'di ni su chos thams cad la yang shes pa mi 'jug la de shes pas chos gang yang rab tu ma rtogs pa med pa de'i spobs pa'o/_/'di ni su gnas pa med pa dang /_len pa med pa dang /_'dor ba med pa dang /_chu bo las rgal ba de'i spobs pa'o/_/'di ni skye ba med la skyes pa dang 'gog pa yang 
[\[195a.3\]]med la mya ngan las 'da' bar yang 'gyur ba de'i spobs pa'o/_/de nas bcom ldan 'das la byang chub sems dpa' zhi ba'i blo gros kyis 'di skad ces gsol to/_/bcom ldan 'das lha'i bu rgyal po bzang 'di'i spobs pa ni ngo mtshar lags so/_/bcom ldan 'das kyis bka' stsal pa/_
[\[195a.4\]]zhi ba'i blo gros lha'i bu rgyal po bzang 'di ni gsang ba pa'i bdag po lag na rdo rjes de bzhin gshegs pa'i gsang ba bstan pa'i chos kyi rnam grangs 'di nyan par 'dod nas de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon par dga' ba nas 'dir 'ongs so/_/
[\[195a.5\]]zhi ba'i blo gros lha'i bu rgyal po bzang 'dis chos kyi rnam pa'i rjes su 'jug pa zhes bya ba'i gzungs thob ste/_de 'dod na bskal pa brgya stong du thogs pa med pa'i spobs pas bstan kyang 'di'i spobs pa zad par mi 'gyur ro/_/rgyal po bzang gi le'u zhes bya ba ste nyi shu rtsa gsum 
[\[195a.6\]]pa'o//_//de nas bcom ldan 'das la byang chub sems dpa' zhi ba'i blo gros kyis 'di skad ces gsol to/_/bcom ldan 'das chos kyi rnam pa'i rjes su 'jug pa zhes bgyi ba'i gzungs de gang lags/_bcom ldan 'das kyis bka' stsal pa/_zhi ba'i blo gros chos kyi 
[\[195a.7\]]rnam pa'i rjes su 'jug pa ni gang yi ge rnams la yi ge'i rjes su 'jug pa shes pa ste/_zhi ba'i blo gros chos thams cad ni a zhes bya ba'i rjes su 'jug pa'o/_/chos thams cad ni a zhes bya ba'i sgo'o/_/a zhes bya ba las byung ba'o/_/a zhes bya ba'i mtha'o/_/a zhes bya ba ni tshig gi 
[\[195b\]]
[\[195b.1\]]las thams cad la las byed do/_/a zhes bya ba ni mi shes pa'o/_/rnam par ma shes pa'o/_/chos thams cad ni a zhes bya ba'i rjes su 'jug ste/_de'i phyir rnam pa'i rjes su 'jug pa zhes bya ba'i gzungs zhes bya'o/_/zhi ba'i blo gros rjes su 'jug pa ni de la chos phra rab tsam yang 
[\[195b.2\]]zhugs pa med pa dang /_byung ba med pa'o/_/zhi ba'i blo gros yi ge de dag ni ga zhig nas lhags nas khong pa'i nang du 'jug pa med do/_/yi ge de dag ni khong pa'i nang du gnas pa ma yin no/_/yi ge de dag ni byung nas phyogs ga zhig tu 'gro ba ma yin no/_/yi ge de dag ni phan tshun 'bar 
[\[195b.3\]]bar byed pa ma yin no/_/yi ge de dag ni smras kyang rung ma smras kyang rung ste/_zad par 'gyur ba'am/_'phel bar 'gyur ba ma yin no/_/yi ge de dag ni chos zhe'am/_chos ma yin zhes bya bar rnam par mi rtog go/_/yi ge de dag ni sus kyang bskyed pa'am/_bkag pa med do/_/
[\[195b.4\]]yi ge de dag ni sus kyang byas pa'am/_chud gzan pa med do/_/zhi ba'i blo gros yi ge bgrang ba ji lta bar sems bgrang ba yang de bzhin no/_/sems bgrang ba ji lta bar chos thams cad bgrang ba yang de bzhin no/_/chos thams cad bgrang ba ji lta bar bgrang ba med pa yang de bzhin no/_/
[\[195b.5\]]de ci'i phyir zhe na/_chos ni bgrang bar nye bar 'gro ba ma yin te bgrang ba med pa ni chos bgrang ba'o/_/ji ltar chos bgrang bar nye bar mi 'gro ba bzhin du a zhes bya ba'i rjes su 'jug pa yang de lta bu ste/_gzod ma nyid nas ma skyes pa la 'jug pa/_skye ba med pa la 'jug pa'o/_/ma skyes pa 
[\[195b.6\]]dang ma byung ba gang yin pa de la 'jug pa gang yang med do/_/de ltar na 'jug pa med pa ni rjes su 'jug pa'o/_/zhi ba'i blo gros su bgrang ba 'di la zhugs pa de'i spobs pa rgyun gcad par mi nus so/_/de ci'i phyir zhe na/_rgyun chad pa med pas des chos nyid rjes su rtogs so/_/des chos nyid 
[\[195b.7\]]mi zad par rjes su rtogs so/_/de ji lta ji ltar chos ston pa de lta de ltar chos de dag rjod cing mngon du 'gyur ro/_/de chos kyi rnam pa'i rjes su 'jug pa 'di lta bu 'dis sems can gyi rnam pa la 'jug go/_/sems can gyi rnam pa'i rjes su 'jug pas mos pa ji lta ba bzhin du chos ston to/_/
[\[196a\]]
[\[196a.1\]]zhi ba'i blo gros gzungs thob pa'i byang chub sems dpa' ni sems kyi dri ma med pa yin no/_/bsam pas rnam par dag pa yin no/_/sbyor bas gtsang ma yin no/_/lhag pa'i bsam pas mngon du 'phags pa yin no/_/bsgrub pa la legs par gnas pa yin no/_/
[\[196a.2\]]shes rab kyis mngon du 'phags pa yin no/_/dam bcas pa nyams 'og tu chud pas brtan pa yin no/_/bdud rnams kyis mi shigs pa yin no/_/pha rol mu stegs byed rnams kyis mi 'dus pa yin no/_/nyon mongs pa rnams kyis mi rdzi ba yin no/_/pha rol rgol ba 
[\[196a.3\]]rnams kyis mi thub pa yin no/_/lus kyis stobs dang ldan pa yin no/_/sems kyis zhum pa med pa yin no/_/spobs pas mi zad pa yin no/_/bstan pa rnams la mtha' yas pa yin no/_/nges pa'i tshig rnams la mu med pa yin no/_/ye shes kyis chags pa med pa yin no/_/
[\[196a.4\]]blos gting dpag dka' ba yin no/_/bden pa bstan pa rnams la don zab pa yin no/_/thos pas rgya mtsho lta bu yin no/_/ting nge 'dzin gyis lhun po dang mtshungs pa yin no/_/'khor gyi nang na seng ge dang mtshungs pa yin no/_/'jig rten gyi chos rnams la pad ma dang mtshungs pa yin no/_/
[\[196a.5\]]sems can thams cad kyi nye bar 'tsho bas sa dang mtshungs pa yin no/_/nyon mongs pa dang sred pa 'khru bas chu dang mtshungs pa yin no/_/sems can thams cad yongs su smin par byed pas me dang mtshungs pa yin no/_/sems can thams cad la sems mnyam pas zla ba dang mtshungs pa 
[\[196a.6\]]yin no/_/nyon mongs pa'i mun pa sel bas nyi ma dang mtshungs pa yin no/_/nyon mongs pa'i dgra 'joms pas dpa' bo dang mtshungs pa yin no/_/sems shin tu dul bas glang po dang mtshungs pa yin no/_/chos mngon du sgrogs pas 'brug dang mtshungs pa yin no/_/chos kyi char 'bebs 
[\[196a.7\]]pas char pa dang mtshungs pa yin no/_/sems can rnams kyi nyon mongs pa'i nad zhi bar byed pas sman pa dang mtshungs pa yin no/_/chos kyi rgyal srid byed pas rgyal po dang mtshungs pa yin no/_/'jig rten gyi chos skyong bas 'jig rten skyong ba dang mtshungs pa yin no/_/lha dang mi rnams kyi spyan du gyur 
[\[196b\]]
[\[196b.1\]]pas brgya byin dang mtshungs pa yin no/_/dbang thob ste rang gi sems la dbang sgyur bas tshangs pa dang mtshungs pa yin no/_/gnas med par rgyu bas bya dang mtshungs pa yin no/_/'du 'dzis 'jigs shing skrag pas [{]ri dgas [,]ri dwags [}]dang spre'u dang mtshungs pa yin no/_/sems can thams cad kyi nyes par 
[\[196b.2\]]byas pa thams cad bzod pas ma dang mtshungs pa yin no/_/bzo thams cad slob pas pha dang mtshungs pa yin no/_/chos rin po che thams cad sbyin pas rnam thos kyi bu dang mtshungs pa yin no/_/bsod nams dag gis brgyan pa yin no/_/mtshan rnams kyis klubs pa yin no/_/
[\[196b.3\]]dpe byad bzang po rnams kyis spras pa yin no/_/'jig rten gyis blta bar bya ba yin no/_/lta ba'i gzhi yin no/_/'phags pa'i nor bdun dang ldan pas mi dbul ba yin no/_/sangs rgyas rnams kyis yongs su bzung ba yin no/_/rig pa rnams kyis bsngags pa yin no/_/mkhas 
[\[196b.4\]]pa thams cad kyis skur pa mi gdab pa yin no/_/lha rnams kyis legs par bsrungs pa yin no/_/klu dang gnod sbyin rnams kyis legs par bzung ba yin no/_/chos bstan pa rnams la dbang phyug tu gyur pa yin no/_/mngon par shes pa rnams la dbang sgyur ba yin no/_/
[\[196b.5\]]sems can gyi bsam pa rnams la rjes su song ba yin no/_/sems can gyi dbang po rnams la rjes su zhugs pa yin no/_/chos bstan pa la chog mi shes pa yin no/_/rnyed pa dang bkur sti don du mi gnyer ba yin no/_/chos bstan pa dag la ser sna med pa yin no/_/tshul 
[\[196b.6\]]khrims rnam par dag pas nyon mongs pa med pa yin no/_/bzod pa yongs su dag pas gnod pa med pa yin no/_/brtson 'grus yongs su dag pas las kyi mtha' legs par mthar phyin pa yin no/_/bsam gtan yongs su dag pas cang shes pa yin no/_/shes rab yongs su dag 
[\[196b.7\]]pas blo legs par dkar ba yin no/_/tshad med pa rnams la tshangs pa'i bla ma yin no/_/bsam gtan dang /_ting nge 'dzin dang /_snyoms par 'jug pa rnams la 'jig rten las 'das pa yin no/_/byang chub kyi lam gyis bla na med pa yin no/_/dbang bskur ba thob pas yon tan gyi rnam pa 
[\[197a\]]
[\[197a.1\]]thams cad dang ldan pa yin no/_/zhi ba'i blo gros de ltar byang chub sems dpa' gzungs thob pa ni yon tan gyi bsngags pa tshad med pa de lta bu dang ldan pa yin te/_zhi ba'i blo gros gal te de bzhin gshegs pas phrin las gzhan mi mdzad par lo brgya stong du rgyun tu byang chub sems 
[\[197a.2\]]dpa' gzungs thob pa'i bsngags pa brjod kyang zad par mi 'gyur ro/_/de nas byang chub sems dpa' zhi ba'i blo gros kyis lha'i bu rgyal po bzang la 'di skad ces smras so/_/grogs po dag de bzhin gshegs pas khyod kyi yon tan gyi bsngags pa mtha' yas pa brjod pa mdzad pa ni khyod kyis 
[\[197a.3\]]rnyed pa legs par rnyed do/_/de skad ces smras pa dang /_lha'i bu rgyal po bzang gis byang chub sems dpa' zhi ba'i blo gros la 'di skad ces smras so/_/rigs kyi bu 'di la yang dag pa don dam par na/_gang de ltar bsngags pa'i chos gang yang mi dmigs so/_/rigs kyi bu gang la kha dog med pa 
[\[197a.4\]]dang /_gzugs med pa dang /_dbyibs med pa de'i yon tan gyi bsngags pa dang /_gzugs kyi mtha' rtogs par mi nus so/_/gang la gzugs dang /_kha dog dang /_dbyibs 'ba' zhig yod pa de'i bsngags pa ni brjod par nus so/_/de nas bcom ldan 'das la lha'i bu rgyal po bzang gis 'di skad 
[\[197a.5\]]ces gsol to/_/bcom ldan 'das chos thams cad ni ma bsdus pa/_nga'i ba ma mchis pa/_yongs su 'dzin pa ma mchis pa/_gang gis kyang nye bar sprad par bgyi ba ma lags pa/_gang gis kyang bsal ba ma lags pa ste/_'di la brtson pa dang /_yang dag par sbyor bar bgyi'o/_/bcom ldan 'das brtson pa 
[\[197a.6\]]dang /_yang dag par sbyor bar gyur pa rnams la chos de dag mngon du 'gyur lags so/_/bcom ldan 'das 'di lta ste/_dper bgyi nas chen po 'di ni chab kyi phung po'i steng na gnas te/_de la mi gang zhig khron pa 'am/_khron pa chen po rko ba de chab dang ldan par 'gyur te/_gang mi rko ba des ni mi rnyed 
[\[197a.7\]]lags so/_/bcom ldan 'das de bzhin du thams cad kyi rjes su zhugs pa'i ye shes de la su zhig brtson par bgyid pa de ni ye shes 'thob par 'gyur te/_su brtson par mi bgyid pa des ni ye shes 'thob par mi 'gyur lags so/_/bcom ldan 'das de lta lags pas byang chub don du gnyer ba 
[\[197b\]]
[\[197b.1\]]rnams kyis rtag tu brtson pa dang /_brtson 'grus brtsom par bgyi'o/_/de ltar na brtson pa de dag la chos de dag mngon du 'gyur lags so/_/bcom ldan 'das 'di lta ste/_dper bgyi na skyes bu dmus long gis de las skyes pa'i gzugs rnams mi mthong lags so/_/bcom ldan 'das de bzhin du 
[\[197b.2\]]nyon mongs pas ldongs pa'i sems can rnams kyang de las skyes pa'i chos rnams mi mthong lags so/_/bcom ldan 'das 'di lta ste/_dper bgyi na skyes bu mig dang ldan yang snang ba ma mchis na mi mthong lags so/_/bcom ldan 'das de bzhin du gang dag lha'i mig dang ldan du lags kyang 
[\[197b.3\]]de dag dge ba'i bshes gnyen gyi man ngag ma mchis na mos par mi 'gyur/_mthong bar mi 'gyur lags so/_/bcom ldan 'das 'di lta ste/_dper bgyi na lha'i mig la ni snang bas bgyi ba ma mchis pa lags so/_/bcom ldan 'das de bzhin du yongs su sbyang ba bgyis pa la yang rjes su bstan mi 
[\[197b.4\]]'tshal lo/_/bcom ldan 'das 'di lta ste/_dper bgyi na mngal na mchis pa'i sems can ni mi gda' mi mthong yang skye lags so/_/bcom ldan 'das de bzhin du byang chub sems dpa' brtson 'grus brtsams pa'i byang chub kyang mi mthong mod kyi/_sangs rgyas kyi chos rnams kyis kyang skye'o/_/
[\[197b.5\]]bcom ldan 'das 'di lta ste/_dper bgyi na ri'i rgyal po gangs can la shing ljon pa gang skyes pa de ni bar ma dor chag pa'am/_skam par mi 'gyur lags so/_/bcom ldan 'das de bzhin du 'phags pa'i chos la sbyor bar brtson pa gang gi shes pa skyes pa de yang mi 'jig cing yongs su nyams par mi 'gyur 
[\[197b.6\]]lags so/_/bcom ldan 'das 'di lta ste/_dper bgyi na gang gi tshe 'khor los sgyur ba'i rgyal po byung ba de'i tshe rin po che sna bdun 'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che dag 'byung bar 
[\[197b.7\]]'gyur lags so/_/bcom ldan 'das de bzhin du gang gi tshe byang chub kyi sems skye ba de'i tshe chos rin po che sna bdun 'di lta ste/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_thabs 'byung bar 'gyur lags so/_/bcom ldan 'das 'di lta ste/_dper bgyi na gang gi tshe 
[\[198a\]]
[\[198a.1\]]'khor los sgyur ba'i rgyal po gling bzhi pa'i 'jig rten gyi khams su rgyu ba de'i tshe sems can rnams la de'i byams pa tha dad pa ma mchis lags so/_/bcom ldan 'das de bzhin du gang gi tshe byang chub sems dpas bsdu ba'i dngos po bzhi po sbyin pa dang /_snyan par smra ba dang /_don spyad pa 
[\[198a.2\]]dang /_don 'thun pas sems can dag sdud pa de'i tshe sems can rnams la de tha dad pa ma mchis lags so/_/bcom ldan 'das 'di lta ste/_dper bgyi na gang gi tshe 'khor los sgyur ba'i rgyal po 'dun khang na mchis pa de'i tshe 'thab pa dang rtsod pa ma mchis lags so/_/bcom ldan 'das de bzhin 
[\[198a.3\]]du gang gi tshe byang chub sems dpa' chos kyi 'bel ba'i gtam gyi slad du mchis pa de'i tshe 'thab pa dang /_rtsod pa'i gtam ma mchis lags so/_/bcom ldan 'das 'di lta ste/_dper bgyi na gang gi tshe stong gsum gyi stong chen po'i 'jig rten gyi khams gnas par 'gyur ba de'i tshe thog mar ri'i rgyal po ri 
[\[198a.4\]]rab dang /_rgya mtsho chen po gnas par 'gyur lags so/_/bcom ldan 'das de bzhin du gang gi tshe byang chub sems dpa' thog mar byang chub tu sems bskyed pa de'i tshe lhag pa'i bsam pa dang /_snying rje chen po thog mar gnas lags so/_/bcom ldan 'das 'di lta ste/_dper bgyi na gang gi tshe 
[\[198a.5\]]gdugs 'char ba de'i tshe ri gang dag mtho ba de dag la thog mar 'od zer 'bab bo/_/bcom ldan 'das de bzhin du gang gi tshe byang chub sems dpa'i ye shes kyi snang ba thog mar byung ba de'i tshe sems can gang dag dge ba'i rtsa ba sbyangs pa de dag gis ye shes kyi snang ba de myong bar 'gyur lags so/_/
[\[198a.6\]]bcom ldan 'das 'di lta ste/_dper bgyi na sa bon thams cad dang /_rtswa dang /_shing gel ba dang /_sman dang /_nags tshal thams cad ni sas bzed de thams cad las bcud mnyam du gtong ngo /_/bcom ldan 'das de bzhin du gzungs thob pa'i byang chub sems dpa' yang sems can thams cad 
[\[198a.7\]]la chos kyi bsam pa'i gtong bas sems chags pa ma mchis par gtong ngo /_/de nas bcom ldan 'das kyis lha'i bu rgyal po bzang la legs so zhes bya ba gnang ste/_lha'i bu khyod kyis byang chub sems dpa' rnams kyi dpe dgod pa bstan pa 'di legs par smras pa legs so legs so/_/
[\[198b\]]
[\[198b.1\]]lha'i bu rtswa dang /_nags tshal ji snyed pa dang /_ming gi brda dang /_chos kyi brda dang /_sgra'i brda dag ji snyed pa dang /_gzugs dang /_kha dog gi brda dag ji snyed pa dang /_sems can gyi sems kyi spyod pa la 'jug pa ji snyed pa dang /_ming dang gzugs rab tu brjod pa ji snyed 
[\[198b.2\]]pa dang /_sems can rnams kyi spyod pa ji snyed pa dang /_sems can rnams kyi yongs su spyad pa zas skom ji snyed par lha'i bu byang chub sems dpa'i gzungs thob pa'i dpe dgod pa bstan pa yang de snyed do/_/lha'i bu dag gzungs thob pa'i byang chub sems dpa'i tshig 
[\[198b.3\]]gang ci yang rung ste/_sangs rgyas kyi bka' ma yin pa med do/_/gzugs su snang ba 'am/_sgra 'am/_dri 'am/_ro 'am/_reg bya 'am/_chos su snang ba gang ci yang rung ste/_de la gang snang bar mi 'gyur ba de med do/_/de la gzhan las thos pa la rag las pa'i 
[\[198b.4\]]spobs pa med do/_/gzhan gyi ngor lta ba la rag las pa'i bstan pa med do/_/de mi zad pa dang /_mtha' yas pa dang /_thams cad kyi rjes su 'gro ba dang /_thams cad la 'jug pa'i rjes su song ba yin no/_/de la rgyun chad pa med do/_/chags pa med do/_/lus lci ba med 
[\[198b.5\]]do/_/sems zhum pa med do/_/de sangs rgyas brgya stong gi spyan sngar ston kyang zhum par mi 'gyur te/_'di ltar sangs rgyas kyi byin gyi brlabs kyis byin gyis brlabs pa'i byang chub sems dpa' des gzungs dang /_shes rab dang /_ye shes dang /_spobs pa thob bo/_/de ston kyang 
[\[198b.6\]]zhum par mi 'gyur/_kun tu zhum par mi 'gyur zhing zlog par mi 'gyur te/_'di ltar byang chub sems dpa' de chags pa med pa gsum gyi rjes su song ba yin no/_/gsum gang zhe na/_bdag la chags pa med pa dang /_sems can la chags pa med pa dang /_chos la chags pa med 
[\[198b.7\]]pa'o/_/yongs su dag pa gsum gyi rjes su song ba yin te/_gsum gang zhe na/_chos kyi dbyings yongs su dag pa dang /_de bzhin nyid yongs su dag pa dang /_yang dag pa'i mtha' yongs su dag pa'o/_/mi zad pa gsum gyi rjes su song ba yin te/_gsum gang zhe na/_
[\[199a\]]
[\[199a.1\]]chos mi zad pa dang /_yi ge mi zad pa dang /_bstan pa mi zad pa'o/_/byin gyi rlabs gsum thob pa yin te/_gsum gang zhe na/_spobs pa'i byin gyi rlabs dang /_chos kyi don gyi byin gyi rlabs dang /_chos la 'jug pa'i byin gyi rlabs so/_/dga' ba gsum 
[\[199a.2\]]thob pa yin te/_gsum gang zhe na/_ye shes kyis dga' ba dang /_shes rab kyis dga' ba dang /_the tsom chad pas dga' ba'o/_/myur ba gsum thob pa yin te/_gsum gang zhe na/_dran pa myur ba dang /_blo gros myur ba dang /_rtogs pa myur ba'o/_/gzungs kyi 
[\[199a.3\]]yon tan bsngags pa'i dpe dgod pa mi zad pa bstan pa 'di bshad pa na byang chub sems dpa' brgyad brgyas gzungs thob par gyur to/_/gzungs kyi yon tan gyi bsngags pa'i dpe dgod pa mi zad pa'i le'u zhes bya ba ste/_nyi shu rtsa bzhi pa'o//_//de nas 
[\[199a.4\]]bcom ldan 'das la gsang ba pa'i bdag po lag na rdo rjes 'di skad ces gsol to/_/bcom ldan 'das slad ma'i tshe slad ma'i dus lnga brgya tha ma la ci nas chos kyi rnam grangs 'di 'dzam bu'i gling du spyod par byin gyis brlab tu gsol/_bcom ldan 'das kyis bka' stsal pa/_
[\[199a.5\]]gsang ba pa'i bdag po dam pa'i chos yongs su gzung ba'i phyir ngas de bzhin gshegs pa rin chen zla ba las chos sba ba dang /_bsrung ba'i gsang sngags kyi gzhi gang dag thos pa de dag khyod kyis dran nam/_gsol pa/_bcom ldan 'das dran lags so/_/bcom ldan 
[\[199a.6\]]'das kyis bka' stsal pa/_gsang ba pa'i bdag po de lta bas na chos kyi rnam grangs 'di yun ring du gnas par bya ba'i phyir chos sba ba dang /_bsrung ba'i gsang sngags kyi gzhi de dag khyod kyis 'khor 'di la rjod cig_/de ltar na chos kyi rnam grangs 'di yun ring du gnas par 
[\[199a.7\]]'gyur ro/_/de nas gsang ba pa'i bdag po lag na rdo rjes phyogs bcu'i sangs rgyas thams cad la phyag 'tshal te/_gsang sngags kyi gzhi 'di dag smras so/_/tad+ya thA/_dza ya dza ya ma ti/_dza ya sha tru/_a le/_a ma le/_a lu li te/_ma me/_ma ma ma ti/_
[\[199b\]]
[\[199b.1\]]nA ma san d+hi/_ud ta me/_ud ta ma ti/_ud ta ra Ni/_a re a ram Ni/_a ri sha ma Ni/_a mU le/_a mU la/_a bang Ti ti/_mU la a nu ga te/_ad te/_mad te/_ma Ti te/_a Ti/_ma Ti te/_khu ru khu ru/_san d+hi d+harma a nu ga te/_d+harma 
[\[199b.2\]]da k+She/_d+ha rma pra be she/_/sa re sa re sa re/_a be d+he/_be da san d+hi/_e hi/_e hi ni/_e ta da a nu ga me/_bdud rnams tshar gcod pa/_mu stegs can rnams 'dzoms pa/_chos la gnod par sems pa rnams rmugs par byed pa/_nyon mongs 
[\[199b.3\]]pa rnams sel ba/_chos kyi tshul rnams 'bar bar byed pa/_chos smra ba rnams kun tu srung ba/_mya ngan las 'das par 'dzud pa/_byang chub yongs su smin par byed pa rnams yongs su 'dzin pa/_'khor yang dag par 'jog pa/_chos nyan pa rnams la lus 
[\[199b.4\]]sbyin par byed pa/_yang dag par song ba rnams kyis bsam pa/_yang dag par zhugs pa rnams kyis blta ba/_gsang sngags kyi gzhi rnams mngon du 'gyur ba/_gsang sngags kyi mtshams 'gug pa/_brjod pa shes pa/_phyad pa/_mi thul pa/_bstan pa'i 
[\[199b.5\]]ngo bo nyid chud za bar ma gyur cig_/gsang ba pa'i bdag po lag na rdo rjes gsang sngags kyi gzhi 'di dag yongs su brjod ma thag tu de nas stong gsum gyi stong chen po'i 'jig rten gyi khams 'di rab tu g.yos so/_/stong gsum gyi stong chen po'i 'jig rten gyi 
[\[199b.6\]]khams 'di na bdud gang dag 'khod pa de dag thams cad dpung dang bcas/_g.yog 'khor dang bcas te/_bcom ldan 'das kyi gan du lhags nas lus btud thal mo sbyar te/_bcom ldan 'das la 'di skad ces gsol to/_/bcom ldan 'das bdag 
[\[199b.7\]]cag gis chos smra ba su'i kha'i sgo nas gsang sngags kyi gzhi 'di dag 'byung ba de la rim gro bgyi'o/_/bsnyen bkur bgyi'o/_/bcom ldan 'das gsang sngags kyi gzhi 'di dag gi dpal ni lha dang bcas pa'i 'jig rten gyis bzod par rngo thog pa ma lags so/_/
[\[200a\]]
[\[200a.1\]]bcom ldan 'das bdag cag nyid kyis chos kyi rnam grangs 'di sba bar bgyi'o/_/glags lta ba gzhan dag kyang tshar gcad par bgyi'o/_/de nas bcom ldan 'das kyis glang po che'i lta stangs kyis phyogs bzhi kun tu gzigs te/_de'i tshe gsang 
[\[200a.2\]]sngags kyi gzhi 'di dag bka' stsal to/_/dza ye/_dur dza ye/_dza ya ma ti/_sha me/_sha tru nir g+hata ni/_a mU le/_mU la pa ri tshin ne/_ma ra sai n+ya bi trA sa ni/_mug te mug ta ba ti/_shud d+he/_a b+he de/_b+ha ya mo tsa ni/_b+ha ro ha ra Ne/_ta da te bid+ye/_bid+ya ba ra ud ta 
[\[200a.3\]]me/_pha rol rgol ba tshar gcod pa/_/chos smra ba dag kun sdud pa/_/chos kyi mdzod ni kun srung ba/_/rig sngags 'di ni sangs rgyas gsungs/_/a ma/_a ma me/_ma ma ts+tshe de/_ar+the ar+tha ni stA ra Ne/_'jig rten skyong ba bzhi dgug pa'i tshig rnams smras pa'o/_/
[\[200a.4\]]d+hi re/_d+hi ra ba ti/_gu ba te/_shu b+heshu b+ha ba ti/_sa me/_lha'i dbang po brgya byin 'dir dgug par bya'o/_mai tre so ma ba ti/_k+Shan ti kr-i pa kA ru Na ud-i hra de/_prI ti u pe k+Shas ma pan te/_tshangs pa yang 'dir dgug par bya'o/_/a ra Te/_pi ra Te/_kha khe/_a mU le/_mU la sho d+ha ni/_bdud 
[\[200a.5\]]ni tshar gcod bya ba'i phyir/_/gsang sngags gzhi ni 'di dag smras/_/mdo sde legs par bshad pa 'di/_/mi yi dbang pos byin gyis brlabs/_/gang tshe shes par 'gyur ba na/_/de yi tshe na spyod par 'gyur/_/gsang sngags 'di dag rab brjod pas/_/sa ni rab tu g.yos par gyur/_/bdud rnams thams 
[\[200a.6\]]cad lhags gyur te/_/'di skad kyi ni tshig smras so/_/phyi ma'i dus na mdo sde 'di/_/gang dag lag tu mchi 'gyur ba/_chos smra mkhas pa de dag ni/_/bdag cag rnams kyis bsrung bar bgyi/_/de nas bcom ldan 'das kyis gsang ba pa'i bdag po lag na rdo rje la bka' stsal pa/_gsang ba pa'i 
[\[200a.7\]]bdag po chos kyi rnam grangs 'di de bzhin gshegs pa nyid kyis byin gyis brlabs par shes par gyis shig_/byin gyis brlabs 'di ni sus kyang rnam par dkrug par mi nus so/_/de ci'i phyir zhe na/_gsang ba pa'i bdag po ngas mngon par shes te/_'das pa'i dus 
[\[200b\]]
[\[200b.1\]]na bskal ba ma smad pa zhes bya ba la/_'jig rten gyi khams ma smad pa zhes bya bar de bzhin gshegs pa rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 
[\[200b.2\]]rin chen zla ba zhes bya ba 'jig rten du byung ngo /_/de bzhin gshegs pa de'i gsung rab la dge slong chos smra ba/_rdzu 'phrul che ba/_dbang che bar grags pa/_mthu che ba/_shes rab 'phags zhes bya ba dang /_bden pas byin zhes bya ba gnyis byung ste/_chos smra ba de gnyis kyis de bzhin gshegs pa de 
[\[200b.3\]]las gsang sngags kyi tshig 'di dag bzung nas/_bcom ldan 'das des chos kyi 'khor lo bskor ba bskal pa phyed tshang bar rjes su bskor nas/_stong gsum gyi stong chen po'i 'jig rten gyi khams na bdud bye ba phrag brgya 'khod pa gang yin pa de dag thams cad yongs su smin par byas te/_byang chub yang 
[\[200b.4\]]dag par 'dzin du bcug go/_/de nas bcom ldan 'das la byang chub sems dpa' zhi ba'i blo gros kyis 'di skad ces gsol to/_/bcom ldan 'das de bzhin gshegs pa rin chen zla ba de bzhugs sam/_'on te yongs su mya ngan las 'das lags/_bcom ldan 'das kyis bka' stsal pa/_zhi 
[\[200b.5\]]ba'i blo gros de bzhin gshegs pa rin chen zla ba de ni shar phyogs logs kyi sangs rgyas kyi zhing bye ba brgya stong phrag bcu 'das pa na/_'jig rten gyi khams ma smad pa zhes bya ba na bzhugs so/_/de bzhin gshegs pa de'i tshe'i tshad ni bskal pa khri thub bo/_/rigs kyi bu de bzhin 
[\[200b.6\]]gshegs pa de'i sangs rgyas kyi zhing na bdud gang dag 'khod pa de dag khros shing sdang bar gyur pa dang /_de bzhin gshegs pa des gsang sngags kyi tshig 'di dag gis de dag btul/_legs par yongs su btul te/_de dag thams cad byang chub tu yongs su smin par byas so/_/rigs 
[\[200b.7\]]kyi bu nga dang gsang ba pa'i bdag po lag na rdo rje gnyis kyis de bzhin gshegs pa rin chen zla ba de'i gsung rab la tshangs par spyod pa spyad nas byang chub tu nges par byung ste/_nga ni shes rab 'phags zhes bya bar gyur to/_/gsang ba pa'i bdag po ni bden pas byin zhes bya bar gyur to/_/zhi ba'i blo 
[\[201a\]]
[\[201a.1\]]gros de ltar nged gnyis lhan cig tu 'thun pa bag yod par sangs rgyas bcom ldan 'das tshad med pa dag la bsti stang du byas so/_/bla mar byas so/_/rim gror byas so/_/mchod pa byas so/_/zhi ba'i blo gros de ltar na gsang sngags kyi tshig 'di dag ni bdud tshar gcad pa dang /_dam pa'i chos yongs su 
[\[201a.2\]]gzung ba'i phyir gces spras byed par 'gyur ro/_/de nas bcom ldan 'das kyis thams cad dang ldan pa'i 'khor la gzigs nas 'di skad ces bka' stsal to/_/grogs po dag de bzhin gshegs pa yongs su mya ngan las 'das pa'i 'og tu bskal pa grangs med par bsgrubs pa'i byang chub 
[\[201a.3\]]'di nub par mi 'gyur bar bya ba'i phyir gzung ba dang /_yongs su bsrung bar khyed kyi nang nas su spro/_de nas 'khor de'i nang nas byang chub sems dpa' khri nyis stong dam pa'i chos yongs su gzung ba'i phyir langs te pus mo g.yas pa'i lha ngas la btsugs nas/_bcom ldan 'das ga la ba de logs su thal mo 
[\[201a.4\]]sbyar ba btud de de'i tshe tshigs su bcad pa 'di smras so/_/lus dang srog kyang spang bgyis la/_/rnam par smin la mi re bar/_/'jig rten mgon pos gsungs pa yin/_/mdo sde 'di ni gzung bar bgyi/_/rgyal po bzang la sogs pa lha'i bu lnga stong gis thal mo sbyar te/_bcom ldan 'das la 'di skad ces gsol 
[\[201a.5\]]to/_/bcom ldan 'das bdag cag gis de bzhin gshegs pa'i byang chub 'di gzung bar bgyi'o/_/de'i tshe tshigs su bcad pa 'di yang smras so/_/sems can kun gyi don slad du/_/snying rje brtan par bskyed nas ni/_/sangs rgyas kyis gsungs zab pa yi/_/mdo sde 'di ni gzung bar bgyi/_/de nas 
[\[201a.6\]]lha'i dbang po brgya byin dang /_tshangs pa gtsug pud can dang /_rgyal po chen po rnam thos kyi bus de'i tshe tshigs su bcad pa 'di smras so/_/nad kun las ni thar bgyid pa/_/mdo 'di sman dang 'dra ba lags/_/ston pa legs par sems bskyed de/_/bdag cag gis kyang gzung bar bgyi/_/de nas bcom 
[\[201a.7\]]ldan 'das la gsang ba pa'i bdag po lag na rdo rjes 'di skad ces gsol to/_/bcom ldan 'das bdag gis kyang de bzhin gshegs pa'i bla na med pa yang dag par rdzogs pa'i byang chub bskal pa grangs ma mchis par bsgrubs pa 'di gzung bar bgyi'o/_/de'i tshe tshigs su bcad pa 'di yang smras 
[\[201b\]]
[\[201b.1\]]so/_/chos 'di yi ge ma mchis na/_/mi yi dbang pos thugs rje yis/_/yi ge rnams kyis rab bshad pa/_/de ni bdag gis gzung bar bgyi/_/de nas bcom ldan 'das kyis tshangs pa gtsug pud can la bka' stsal pa/_tshangs pa gsum po 'di dag ni de bzhin gshegs pa la mchod pa dang /_
[\[201b.2\]]rim gro byed pa bla na med pa'o/_/mchod pa'i las bla na med pa'o/_/bsod nams tshad med pa 'byung ba'o/_/gsum gang zhe na/_gang bla na med pa yang dag par rdzogs pa'i byang chub tu sems skyed pa dang /_gang de bzhin gshegs pa rnams kyi chos 'dzin pa dang /_gang ji ltar thos pa'i 
[\[201b.3\]]chos rnams de bzhin nyid du sgrub pa ste/_tshangs pa gsum po de dag ni de bzhin gshegs pa la mchod pa dang /_rim gro bya ba bla na med pa'o/_/tshangs pa gal te de bzhin gshegs pa tshe'i tshad bskal par bzhugs pas mchod pa'i dngos po gsum po 'di dag gi bsod nams kyi rnam par smin 
[\[201b.4\]]pa bskal pa'i bar du bstan du zin kyang mthar phyin par mi 'gyur ro/_/tshangs pa de lta bas na de bzhin gshegs pa la mchod pa dang /_rim gro bya ba bla na med pas mchod pa byed 'dod pas mchod pa'i dngos po gsum po 'di dag gis mchod par bya'o/_/tshangs pa de bzhin gshegs pa gcig gi 
[\[201b.5\]]dam pa'i chos kyi tshig bzhi pa'i tshigs su bcad pa yongs su bzung na 'das pa dang /_ma byon pa dang /_da ltar byung ba'i de bzhin gshegs pa rnams kyi byang chub yongs su gzung bar 'gyur ro/_/de ci'i phyir zhe na/_tshangs pa de bzhin gshegs pa rnams kyi byang chub ni chos las nges par byung ba 
[\[201b.6\]]yin pas de chos kyis mchod par bya'i zang zing gis ni ma yin no/_/dam pa'i chos kyis mchod pa ni mchod pa thams cad kyi nang na mchog tu bshad do/_/dam par bshad do/_/phul du bshad do/_/tshangs pa ngas mngon par shes te 'das pa'i dus na nga rgyal po'i pho brang zhig tu skyes te/_rgyal bu gzhon nu blo 
[\[201b.7\]]gros ldan zhes bya bar gyur pa de ni ngag nyid kyis log pa'i rmi lam na tshigs su bcad pa gnyis thos nas bzung ba dang /_nga sad nas 'di snyam du bsams te/_bdag gis gter chen po zhig rnyed do snyam nas ngas gter chen po zhig rnyed do zhes skad cher byung ba dang /_nga'i pha ma gnyis na re gzhon nu gter ga la 
[\[202a\]]
[\[202a.1\]]yod ces zer ro/_/ngas pha ma gnyis la tshigs su bcad de smras pa/_'jig rten gter chen rnams ni rgyal po dang /_/rkun po me chu bslus pas zad par 'gyur/_/de bzhin gshegs pa rnams kyi thos gter ni/_/bskal pa bye ba mang por chud mi za/_/sems can don brtson 
[\[202a.2\]]byang chub sems dang ni/_/tshul bzhin nyid kyis dben sems gang yin dang /_/rtag tu bag yod 'chi med rgyu yin te/_/yongs su 'dzin med bde ba kun gyi rgyu/_/tshangs pa tshigs su bcad pa 'di gnyis ngas rmi lam du thos te/_tshangs pa ngas tshigs su bcad pa 'di gnyis kyis sems can 
[\[202a.3\]]brgyad stong ni byang chub tu yongs su smin par byas so/_/srog chags bzhi khri nyis stong ni bde 'gror 'gro bar byas so/_/tshangs pa khyod kyis rnam grangs 'dis kyang ji ltar gang dag thos pa la brtson pa dang /_brtson nas yang dag par sgrub pa dang /_sgrub pa la gnas nas kyang gzhan la phan 'dogs pa de 
[\[202a.4\]]dag gis gter chen po thob par de ltar rig par bya'o/_/tshangs pa theg pa chen po la gces spras byed pa'i chos gnyis te/_gnyis gang zhe na/_sems can thams cad la khong khro ba med pa dang /_thos pa tshol bas chog mi shes pa ste/_gnyis po de dag go/_/tshangs pa de lta bas na chos kyi 
[\[202a.5\]]tshul 'di rgyun ma bcad cig_/tshangs pa khyod kyis bskal pa bzang po pa'i de bzhin gshegs pa thams cad la gsol ba gdab pa dang /_dam pa'i chos yongs su bzung ba gyis shig_/tshangs pa bskal pa bzang po 'di la sangs rgyas bcom ldan 'das gzhan 'byung bar 'gyur ba de dag de 'dra 
[\[202a.6\]]bar yongs su dag pa'i sems can du 'gyur na ni der khyod btang snyoms can du 'gyur ro/_/tshangs pa 'di ltar nyon mongs pa can gyi dus 'di na su zhig nyin gcig gam/_mtshan gcig dam pa'i chos 'dzin pa de ni ches mang gi/_/sangs rgyas kyi zhing yongs su dag pa rnams su 
[\[202a.7\]]bskal pa brgya stong gis ni de lta ma yin no/_/tshangs pa de lta bas na/_khyod kyis dus ngan pa 'dir dam pa'i chos yongs su gzung ba'i phyir brtson 'grus su bya'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo de 
[\[202b\]]
[\[202b.1\]]bzhin gshegs pa'i gsang ba lag na rdo rje'i le'u klu'i gzungs chen po bstan pa 'di long shig_/zung shig_/lhogs shig_/gzhan dag la yang rgya cher yang dag par ston cig_/kun dga' bo chos kyi rnam grangs 'di khyod la yongs su gtad do/_/de bzhin gshegs 
[\[202b.2\]]pa'i gsang ba bsam gyis mi khyab pa 'di skye bo phal pa la ma bshad cig_/kun dga' bo sems can dman pa la mos pa rnams ni 'di la mgo rmongs par 'gyur te/_kun dga' bo chos kyi rnam grangs 'di ni de tsam du mos par dka' ba de tsam du rtogs par dka' ba'o/_/sems can gang dag cang shes pa/_
[\[202b.3\]]sbyang ba legs par byas pa chos 'di dag gi snod du gyur pa ma gtogs te/_de dag ni chos kyi tshul gyi rgyud 'di thos na skrag par mi 'gyur ro/_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das 
[\[202b.4\]]sangs rgyas kyi mthus bdag gis chos kyi rnam grangs 'di blangs lags te/_mthu ci mchis pas rngo ci thog tu gzung bar bgyi'o/_/bshad par bgyi'o/_/bcom ldan 'das kyis bka' stsal pa/_kun dga' bo khyod kyis sems can chen po dam pa'i chos yongs su gzung ba'i phyir langs 
[\[202b.5\]]pa 'di dag mthong ngam/_gsol ba/_bcom ldan 'das mthong lags so/_/bcom ldan 'das kyis bka' stsal pa/_kun dga' bo 'di dag thams cad ni khyod kyis chos kyi rnam grangs 'di ston pa na phan 'dogs par 'gyur ba sha stag go_/gsol pa/_bcom ldan 'das chos kyi rnam grangs 'di'i 
[\[202b.6\]]ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de lta bas na khyod kyis chos kyi rnam grangs 'di lag na rdo rje'i le'u zhes bya bar zung shig_/'di de bzhin gshegs pa'i gsang ba bstan pa'i le'u zhes bya bar yang zung shig_/'di sangs rgyas kyi chos bsam 
[\[202b.7\]]gyis mi khyab pa bstan pa zhes bya bar yang zung shig_/'di bsod nams tshad med pa 'byung ba zhes bya bar yang zung shig_/kun dga' bo byang chub sems dpa'i theg pa pa'i skyes bu gang zag gang zhig sangs rgyas kyi spyan gyis gzigs pa'i sangs rgyas kyi zhing rnams sa'i steng nas bzung ste/_srid 
[\[203a\]]
[\[203a.1\]]pa'i rtse mo'i bar du rin po che thams cad kyis yongs su bkang nas sbyin pa byin te de'i rnam par smin pa la re ba bas/_gang gis chos kyi rnam grangs 'di legs par bton te/_zang zing med pa'i sems kyis gzhan dag la yang rgya cher yang dag par bshad na 'di ni de bas bsod 
[\[203a.2\]]nams ches mang du skyed do/_/de bas na chos kyi rnam grangs 'di de bzhin gshegs pa'i gsang ba bstan pa'i le'u dang /_bsod nams tshad med pa 'byung ba zhes bya'o/_/dam pa'i chos yongs su gtad pa'i le'u 'di bstan pa na srog chags bye ba brgya phrag bcus bla na med pa yang dag par rdzogs pa'i 
[\[203a.3\]]byang chub tu sems bskyed do/_/byang chub sems dpa' dgu khri drug stong ni bzod pa thob par gyur to/_/srog chags brgyad khri bzhi stong ni chos rnams la chos kyi mig rnam par dag go_/dge slong stong drug brgya ni sems rnam par grol lo/_/phyogs bcu'i sangs rgyas kyi zhing tshad med pa dag 
[\[203a.4\]]ni rab tu g.yos so/_/lha brgya stong dag gis ni rol mo sil snyan blangs shing me tog gi char yang rab tu phab ste/_'di skad du chos kyi rnam grangs 'di 'dzam bu'i gling du shin tu yun ring du gnas par gyur cig ces kyang smras so/_/bcom ldan 'das kyis de skad ces bka' stsal nas/_/
[\[203a.5\]]gsang ba pa'i bdag po lag na rdo rje dang /_byang chub sems dpa' zhi ba'i blo gros dang /_lha'i bu rgyal po bzang dang /_rgyal po ma skyes dgra dang /_byang chub sems dpa' de dag dang /_dge slong de dag dang /_tshe dang ldan pa kun dga' bo dang /_lha dang mi dang lha ma yin dang /_dri zar bcas pa'i 'jig rten yi rangs te/_bcom 
[\[203a.6\]]ldan 'das kyis gsungs pa la mngon par bstod do//_//dam pa'i chos yongs su gtad pa'i le'u zhes bya ba ste nyi shu rtsa lnga pa'o//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_de bzhin gshegs pa'i gsang 
[\[203a.7\]]ba bsam gyis mi khyab pa bstan pa'i le'u zhes bya ba ste le'u gsum pa rdzogs so//_//rgya gar gyi mkhan po dzi na mi tra dang dA na shI la dang /_mu ni bar ma dang zhu chen gyi lots+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
[\[203b\]]
[\[203b.1\]{D48}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi pa ste/_rmi lam bstan pa/_bam po dang po/_rgya gar skad du/_Ar+ya swap+na nir de sha nA ma ma hA yA na sU tra/_bod skad du/_'phags pa rmi lam bstan pa zhes bya 
[\[203b.2\]]ba theg pa chen po'i mdo/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong drug khri'i dge slong gi dge 'dun chen po phal 
[\[203b.3\]]cher bla na med pa yang dag par rdzogs pa'i byang chub la yang dag par zhugs pa dag dang thabs cig tu bzhugs te/_nyan thos chen po mngon par shes pa mngon par shes pa sha stag dang yang thabs cig go/_/de nas bcom ldan 'das zhal zas kyi bya ba mdzad nas 'di lta bu'i 
[\[203b.4\]]ting nge 'dzin la snyoms par zhugs te/_ting nge 'dzin de'i mthus stong gsum gyi stong chen po'i 'jig rten gyi khams 'di na brgya byin dang /_tshangs pa dang /_'jig rten skyong ba 'khor dang bcas pa gang dag yod pa de dag thams cad bcom ldan 'das ga la ba der dong ste 
[\[203b.5\]]lhags pa dang /_bcom ldan 'das kyi zhabs la mgo bos phyag byas nas thal mo sbyar te phyogs gcig tu 'khod do/_/ting nge 'dzin de'i mthus phyogs bcu nas stong gsum gyi stong chen po'i 'jig rten gyi khams 'dir lhags pa'i dge slong ji snyed pa de dag 
[\[203b.6\]]thams cad kyang bcom ldan 'das ga la ba der dong ste lhags pa dang /_bcom ldan 'das kyi zhabs la mgo bos phyag byas te phyogs gcig tu 'khod do/_/ting nge 'dzin de'i mthus 'khor brgyad kyi gang zag byang chub sems dpa'i theg pa pa ji snyed pa de dag thams 
[\[203b.7\]]cad kyang bcom ldan 'das ga la ba der dong ste lhags pa dang /_bcom ldan 'das kyi zhabs la mgo bos phyag byas te phyogs gcig tu 'khod do/_/de nas gnas gtsang ma'i ris kyi lha'i bu dga' ba dang /_rab dga' dang /_rtogs dga' dang /_bzang dga' dang /_
[\[204a\]]
[\[204a.1\]]dpal [{]bzangs [,]bzang [}]dang /_yongs su dga' ldan dang /_dbang phyug dang /_dbang phyug chen po zhes bya ba rnams gnas gtsang ma'i ris kyi lha'i bu rab tu mang po dag dang lhan cig tu bcom ldan 'das ga la ba der dong ste lhags pa dang /_bcom ldan 'das kyi zhabs la 
[\[204a.2\]]mgo bos phyag byas te phyogs gcig tu 'khod do/_/phyogs gcig tu 'khod nas kyang bcom ldan 'das la gnas gtsang ma'i ris kyi lha'i bu de dag gis 'di skad ces gsol to/_/btsun pa bcom ldan 'das sngon gyi yang dag par rdzogs pa'i sangs rgyas rnams kyis gsungs 
[\[204a.3\]]pa byang chub sems dpa'i mtshan ma bstan pa zhes bgyi ba'i chos kyi rnam grangs 'di ni sngon yang bshad la slad kyis kyang 'chad par 'gyur bas/_bcom ldan 'das kyis kyang skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_
[\[204a.4\]]lha dang mi rnams kyi don dang /_sman pa dang /_bde ba'i slad du de yang dag par bshad du gsol/_bcom ldan 'das yongs su mya ngan las 'das na yang ma 'ongs pa'i byang chub sems dpa' rnams kyis chos kyi rnam grangs 'di thos na/_bla na med pa yang dag par rdzogs pa'i 
[\[204a.5\]]byang chub tu 'dun pa rgya chen po skyed par 'gyur zhing /_bdag nyid kyi dge ba dag yang dag pa ji lta ba bzhin du mthong ba na gzhan dag la rlom sems bgyid par mi 'gyur zhing bde bas kyang bag ma mchis par mi 'gyur la/_sdug bsngal bar gyur pas kyang sgyid lug par mi 
[\[204a.6\]]'gyur lags so/_/bcom ldan 'das kyis gnas gtsang ma'i ris kyi lha'i bu de dag la cang mi gsung bas gnang bar mdzad do/_/de nas byang chub sems dpa' rdo rjes rab 'joms kyis lha'i bu de dag gis gsol ba btab par rig cing /_'khor mtha' yas pa dag lhags 
[\[204a.7\]]par yang rig nas de'i tshe tshigs su bcad pa 'di dag gsol to/_/yon tan brgyas bltams pa la 'di zhu lags/_/lha mi dga' mdzad pa la 'di zhu lags/_/bdud 'joms mdzad pa po la 'di zhu lags/_/skye mang sman pa'i mchog la 'di zhu lags/_/'khrul med gsung 
[\[204b\]]
[\[204b.1\]]gis chos rnams ston mdzad cing /_/'gro ba'i 'jig rten mkhas pa bla na med/_/yid gnyis brgya stong rab tu gcod mdzad cing /_/skye mang mig stsol ba la 'di zhu lags/_/nyi ltar mnyam med mun pa sel mdzad cing /_/zla ltar yongs dag bsil ba'i 'od ldan pa/_/mi 
[\[204b.2\]]sdug sdug la mi g.yo lhun 'dra zhing /_/mtsho 'dra yon tan mchog la 'di zhu lags/_/dogs bzhin du nongs pa bgyis bzod cing /_/chab ltar skye dgu'i dri ma sbyong bar mdzad/_/zhugs bzhin nyon mongs dra ba sreg mdzad cing /_/srid gsum 'khor mi mnga' la 'di 
[\[204b.3\]]zhu lags/_/sman pa bzhin du 'gro ba gso mdzad cing /_/rnam thos bu ltar sdug la nor sbyin mdzad/_/sprin bzhin skom pas gdungs pa zhi mdzad cing /_/des pa gsung mchog ston la 'di zhu lags/_/'gro ba zug rngu sdug bsngal nga rgyal bcas/_/tha ba nyon mongs 
[\[204b.4\]]dri bcas g.yon can dag_/'dul mkhas bde dang bde ba stsol mdzad cing /_/'gro bas dran bgyi ba la mchog 'di zhu/_/'dzem dang snang ldan blo gros brtan ldan zhing /_/rtogs dang dran ldan bla ma rnams kyis mchod/_/mnyam med tshul mi 'chos shing thugs mi gnas/_/
[\[204b.5\]]yon tan rgya mtsho 'dra la mchog 'di zhu/_/skye dgu'i 'thab rtsod nyon mongs zhi mdzad cing /_/rtag tu des shing zhal bzang dga' bar mdzad/_/shin tu zhal 'dzum mnyen zhing byams pa'i thugs/_/srid gsum pha rol gshegs la 'di zhu lags/_/sor bcu thal sbyar 'di 
[\[204b.6\]]yis bstod bgyis shing /_/bde gshegs stobs bcu khyod la gsol 'debs kyis/_/sems can rin chen de dag rnams kyi spyod/_/zhus pa bzhin du bka' stsol bshad du gsol/_/byang chub tshul gyi spyod de ci 'dra ba/_/thos na lha mi tshogs kyang spyod 'gyur bas/_/'di 
[\[204b.7\]]ni skye mchog lags zhes bdag cag gis/_/ji ltar 'tshal 'gyur mtshan ma bdag la gsungs/_/de skad ces gsol pa dang /_bcom ldan 'das kyis byang chub sems dpa' sems dpa' chen po rdo rjes rab 'joms la 'di skad ces bka' stsal to/_/rdo rjes rab 'joms de'i 
[\[205a\]]
[\[205a.1\]]phyir legs par rab tu nyon la yid la zung shig dang /_rnam pa gang dag dang /_rtags gang dag dang /_mtshan ma gang dag gis gang zag byang chub sems dpa'i theg pa pa yin par shes par bya ba ngas khyod la bshad par bya'o/_/byang chub sems dpa' rdo rjes rab 
[\[205a.2\]]'joms kyis bcom ldan 'das de ltar 'tshal lo zhes gsol to/_/bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/rdo rjes rab 'joms mtshan ma brgya rtsa brgyad kyis ni gang zag byang chub sems dpa'i theg pa pa yin 
[\[205a.3\]]par rig par bya ste/_brgya rtsa brgyad gang zhe na/_gnyid log pa'i rmi lam na de bzhin gshegs pa'i sku mdzes pas bka' stsol ba'i gzugs mthong ba dang /_gzhan yang de bzhin gshegs pa cang mi gsung ba mthong ba dang /_gzhan yang de bzhin gshegs pa dbu dang 
[\[205a.4\]]zhabs su bcas par g.yogs pa mthong ba dang /_gzhan yang de bzhin gshegs pa zhal phyir phyogs pa mthong ba dang /_gzhan yang de bzhin gshegs pa'i sku 'jim pa las byas pa mthong ba dang /_gzhan yang de bzhin gshegs pa'i sku tshon gyis bris pa mthong ba dang /_
[\[205a.5\]]gzhan yang 'gro ba na de bzhin gshegs pa'i sku mthong ba dang /_gzhan yang de bzhin gshegs pa gzhan dag la chos ston par mthong ba dang /_gzhan yang de bzhin gshegs pa rdzu 'phrul gyis nam mkha' la gshegs pa mthong ba dang /_gzhan yang de bzhin gshegs 
[\[205a.6\]]pa yongs su mya ngan las 'das pa mthong ba dang /_gzhan yang de bzhin gshegs pa zhugs la bzhen pa mthong ba dang /_gzhan yang rmi lam na de bzhin gshegs pa'i sku gdung dag rnyed pa dang /_gzhan yang rmi lam na de bzhin gshegs pa'i dbu skra rnyed pa dang /_gzhan 
[\[205a.7\]]yang rmi lam na sngon ma mthong ba'i mchod rten dag mthong ba dang /_gzhan yang rmi lam na de bzhin gshegs pa'i mchod rten rin po ches brgyan pa dag mthong ba dang /_gzhan yang de bzhin gshegs pa'i mchod rten cho 'phrul mdzad pa dag mthong ba dang /_gzhan yang de bzhin 
[\[205b\]]
[\[205b.1\]]gshegs pa'i 'od mthong ba dang /_gzhan yang rmi lam na de bzhin gshegs pa'i sgra thos la ma mthong ba dang /_gzhan yang bdag de bzhin gshegs pa'i sku yin par kun tu shes pa dang /_gzhan yang bdag de bzhin gshegs pa'i mchod rten la me tog gam/_me 
[\[205b.2\]]tog phreng ngam/_spos sam/_byug pa 'bul zhing skud par kun tu shes pa dang /_gzhan yang de bzhin gshegs pas na bza' dri ma can gsol ba mthong ba dang /_gzhan yang rmi lam na sngon ma thos pa'i chos dag thos pa dang /_gzhan yang rmi lam na 
[\[205b.3\]]ma bstan pa'i chos dag shes la sad na chos 'chad pa su yang med cing ci yang mi dran pa dang /_sngon ma mthong ba'i dge slong chos smra ba dag mthong ba dang /_gzhan yang rmi lam na bdag chos kyi khri stan la 'dug ste chos ston par kun tu shes pa dang /_gzhan yang rmi 
[\[205b.4\]]lam na bdag 'jigs pa med par kun tu shes pa dang /_gzhan yang rmi lam na byang chub kyi snying po mthong ba dang /_gzhan yang de bzhin gshegs pa 'chag pa mthong ba dang /_gzhan yang de bzhin gshegs pa chos kyi 'khor lo skor ba mthong ba dang /_gzhan yang 
[\[205b.5\]]de bzhin gshegs pa yongs su mya ngan las 'das pa'i mchod rten mthong ba dang /_gzhan yang de bzhin gshegs pa'i chos gos rnyed pa dang /_gzhan yang de bzhin gshegs pa'i lhung bzed rnyed pa dang /_gzhan yang de bzhin gshegs pa nyag gcig mthong ba dang /_gzhan 
[\[205b.6\]]yang de bzhin gshegs pa skye bo mang pos yongs su bskor ba mthong ba dang /_gzhan yang de bzhin gshegs pa'i gdugs mthong ba dang /_gzhan yang de bzhin gshegs pa'i 'chags dag mthong ba dang /_gzhan yang de bzhin gshegs pa'i gdan mthong ba dang /_gzhan 
[\[205b.7\]]yang bdag de bzhin gshegs pa la zhal zas 'bul bar kun tu shes pa dang /_gzhan yang bdag de bzhin gshegs pa la na bza' 'bul bar kun tu shes pa dang /_gzhan yang bdag de bzhin gshegs pa la me tog 'bul bar kun tu shes pa dang /_gzhan yang bdag ri la 'dug par 
[\[206a\]]
[\[206a.1\]]kun tu shes pa dang /_gzhan yang rmi lam na bdag gcer bur 'dug par kun tu shes pa dang /_gzhan yang rmi lam na bdag phyogs mtshams na 'dug par kun tu shes pa dang /_gzhan yang rmi lam na bdag sngon ma mthong ba'i yul du phyin par kun tu shes pa dang /_
[\[206a.2\]]gzhan yang rmi lam na bdag chu bo'i nang na 'dug par kun tu shes pa dang /_gzhan yang rmi lam na sprin las char 'bab pa mthong ba dang /_gzhan yang rmi lam nas g.yos par kun tu shes pa dang /_gzhan yang rmi lam na bdag g.yul 'gyed pa'i nang du son par kun tu shes pa 
[\[206a.3\]]dang /_gzhan yang rmi lam na bdag na bar kun tu shes pa dang /_gzhan yang rmi lam na bdag g.yang sa nas g.yang du lhung zhing rton pa med par kun tu shes pa dang /_gzhan yang rmi lam na bdag gsad pa las btang bar kun tu shes pa dang /_gzhan yang rmi lam na bdag 
[\[206a.4\]]dgra'i nang na 'dug par kun tu shes pa dang /_gzhan yang rmi lam na bdag nam mkha' la 'gro bar kun tu shes pa dang /_gzhan yang rmi lam na bdag gis lag pa na sgron ma thogs pa kun tu shes pa dang /_gzhan yang rmi lam na byang chub sems dpa' phyir phyung ba mthong ba dang /_gzhan 
[\[206a.5\]]yang rmi lam na glegs bam rnyed pa dang /_gzhan yang rmi lam na gzungs kyi sgra thos pa dang /_gzhan yang rmi lam na ting nge 'dzin gyi sgra thos pa dang /_gzhan yang rmi lam na shin tu rgyas pa'i sde'i mdo sde'i sgra thos pa dang /_gzhan yang rmi lam na chos smra ba'i dge slong che ge mo zhes 
[\[206a.6\]]bya ba rnams kyi ming thos pa dang /_gzhan yang rmi lam na bdag tshigs su bcad pa la spobs pa thob par kun tu shes pa dang /_gzhan yang rmi lam na bdag mdo sde la spobs pa thob par kun tu shes pa dang /_gzhan yang rmi lam na chos kyi gter gyi sgra thos pa dang /_gzhan yang 
[\[206a.7\]]rmi lam na 'jig rten gyi khams gzhan gyi de bzhin gshegs pa'i mtshan thos pa dang /_gzhan yang 'jig rten gyi khams gzhan gyi byang chub sems dpa' che ge mo zhes bya ba'i ming thos pa dang /_gzhan yang bdag rgya mtsho'i dbus na 'dug par kun tu shes pa dang /_gzhan 
[\[206b\]]
[\[206b.1\]]yang bdag rin po che dag thu bar kun tu shes pa dang /_gzhan yang bdag ri rab kyi rtse mor son par kun tu shes pa dang /_gzhan yang bdag ri la 'dzeg par kun tu shes pa dang /_gzhan yang bdag ri'i rtse mo na 'dug par kun tu shes pa dang /_gzhan yang bdag shing ljon pa 
[\[206b.2\]]la 'dzeg par kun tu shes pa dang /_gzhan yang bdag glang po che'i gtso bo mthong ba dang /_gzhan yang bdag glang po che'i gtso bo la zhon par kun tu shes pa dang /_gzhan yang bdag rta la zhon par kun tu shes pa dang /_gzhan yang bdag bden pa'i byin gyi rlabs byed par kun tu shes 
[\[206b.3\]]pa dang /_gzhan yang 'bras bu'i shing ljon pa dag mthong ba dang /_gzhan yang me tog gi shing ljon pa dag mthong ba dang /_gzhan yang sngon ma mthong ba'i grong khyer mthong ba dang /_gzhan yang mtsho ma dros pa mthong ba dang /_gzhan yang lha'i bu mthong ba dang /_gzhan 
[\[206b.4\]]yang klu mthong ba dang /_gzhan yang bdag 'dzam bu'i gling gzhan du son par kun tu shes pa dang /_gzhan yang bdag gos dkar po gyon par kun tu shes pa dang /_gzhan yang bdag gi mgo la rin po che'i phreng ba thogs par kun tu shes pa dang /_gzhan yang bdag gi 
[\[206b.5\]]mgo la me tog gi phreng ba rgyan dang bcas pa thogs par kun tu shes pa dang /_gzhan yang bdag me tog sil ma dag srel bar kun tu shes pa dang /_gzhan yang bdag rnga bo che rdung ba'am/_rol mo'i sgra gzhan dag 'byin par kun tu shes pa dang /_gzhan yang nyi ma spyang kis 
[\[206b.6\]]zin pa 'am/_zla ba spyang kis zin par mthong ba dang /_gzhan yang bdag mi gtsang bas 'bags par kun tu shes pa dang /_gzhan yang bdag rgyal por gyur par kun tu shes pa dang /_gzhan yang bdag rgyal po'i spyan snga 'am/_rgyal po'i blon po chen po 'am/_skye bo 
[\[206b.7\]]phal po che'i nang na 'dug par kun tu shes pa dang /_gzhan yang bdag skyed mos tshal na 'dug par kun tu shes pa dang /_gzhan yang sngon ma mthong ba'i gtsug lag khang ngam/_grong ngam/_yul lam/_ljongs mthong ba dang /_gzhan yang rmi lam na gdugs rnyed pa dang /_
[\[207a\]]
[\[207a.1\]]gzhan yang rmi lam na bdag skye bo phal po che la chos ston par kun tu shes pa dang /_gzhan yang bdag grong gzhan du zhugs par kun tu shes pa dang /_gzhan yang bdag zam pa 'dogs par kun tu shes pa dang /_gzhan yang bdag gru sbyor bar kun tu shes pa 
[\[207a.2\]]dang /_gzhan yang rmi lam na sprin las 'brug grag pa'am/_glog 'byung bar kun tu shes pa dang /_gzhan yang rmi lam na mtshon cha 'am go cha rnyed pa dang /_gzhan yang rmi lam na snod dag rnyed pa dang /_gzhan yang rmi lam na bdag sems can rnams la lam ston par kun tu 
[\[207a.3\]]shes pa dang /_gzhan yang rmi lam na bdag skyed mos tshal du 'jug par kun tu shes pa dang /_gzhan yang rmi lam na lo tog phun sum tshogs pa mthong ba dang /_gzhan yang bdag sems can nad pa rnams gso bar kun tu shes pa dang /_gzhan yang bdag byang chub tu lung 
[\[207a.4\]]bstan pa'i sgra thos pa dang /_gzhan yang bdag mngon par rdzogs par byang chub par kun tu shes pa dang /_gzhan yang rmi lam na bum pa gang ba dag rnyed pa ste/_rdo rjes rab 'joms rmi lam gyi mtshan ma brgya rtsa brgyad po 'di dag kun tu snang na gang zag byang chub sems dpa'i theg pa pa yin 
[\[207a.5\]]par rig par bya'o/_/rdo rjes rab 'dzoms de la byang chub sems dpa' gang gis rmi lam na de bzhin gshegs pas bka' stsal pa mthong na byang chub sems dpa' de gal te gzungs thob par gyur pa zhig gam/_mngon par shes pa thob par gyur pa zhig gam/_bden pa'i byin 
[\[207a.6\]]gyis brlabs grub par gyur pa zhig yin na ni sa brgyad par lung bstan par 'gyur bar blta'o/_/yon tan de dag 'thob tu nye ba zhig yin na ni sa dang po bdun po dag las sa gang yang rung bar blta'o/_/rdo rjes rab 'joms gzhan yang byang chub sems dpa' gang gis rmi lam na de 
[\[207a.7\]]bzhin gshegs pa cang mi gsung ba mthong na byang chub sems dpa' des ni chos la sgrib par 'gyur ba'i las bsags pa yin pas/_des chos mnyan pa yang dag par 'dzin du gzhug par bya zhing kha ton la yang dag par brtson pa'i gang zag rnams la yang bde ba'i bsnyen bkur dag nye bar 
[\[207b\]]
[\[207b.1\]]bsgrub par bya'o/_/des na de'i las kyi sgrib pa de rnam par dag par 'gyur te/_gang zag de ni sa dang po bdun po dag las sa gang yang rung bar blta'o/_/de'i tshe de sa dang po la gnas pa zhig yin na ni des sbyang ba'i phyir lo bdun tu phung po gsum pa'i chos kyi rnam grangs nyin lan 
[\[207b.2\]]gsum mtshan lan gsum gdon par bya'o/_/ji ste sa gnyis pa la gnas pa zhig yin na ni des lo drug tu gdon par bya'o/_/ji ste sa gsum pa la gnas pa zhig yin na ni des lo lngar gdon par bya'o/_/ji ste sa bzhi pa la gnas pa zhig yin na ni des lo bzhir gdon par bya'o/_/
[\[207b.3\]]ji ste sa lnga pa la gnas pa zhig yin na ni des lo gsum du gdon par bya'o/_/ji ste sa drug pa la gnas pa zhig yin na ni des lo gnyis su gdon par bya'o/_/ji ste sa bdun pa la gnas pa zhig yin na ni des lor gdon par bya'o/_/rdo rjes rab 'joms gzhan yang byang chub 
[\[207b.4\]]sems dpa' gang gis rmi lam na de bzhin gshegs pa dbu dang zhabs su bcas par g.yogs pa mthong na des ni sems can rnams dge ba'i bshes gnyen la lta ba dang /_chos nyan pa dang phral ba yin pas des zhe 'gras pa med pa'i sems kyis spobs par byed pa'i dngos 
[\[207b.5\]]po nye bar bsgrub par bya'o/_/des na de'i las kyi sgrib pa de rnam par dag par 'gyur te/_gang zag de ni las dang po par blta'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa zhal phyir phyogs pa mthong na des 
[\[207b.6\]]ni rab tu 'byung ba'i bar chad byas shing chos nyan pa rnams la yang sgrib pa bskyed pa yin pas des chos kyi khri stan bsham pa'i ngang tshul can du bya/_sems can rnams kyang chos nyan du gzud par bya'o/_/des na de'i las kyi sgrib pa de rnam par dag par 'gyur te/_gang zag 
[\[207b.7\]]de ni sa dang po bdun po dag las sa gang yang rung bar blta'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i sku 'jim pa las byas pa mthong na byang chub sems dpa' de ni sa dang po par blta ste/_des ni chos smra ba'i spyod 
[\[208a\]]
[\[208a.1\]]pa la dpyas byas pa yin pas des de bzhin gshegs pa'i mchod rten nam/_chos yig khang du mgo la mar me gzhag par bya zhing des zhe 'gras pa med pa'i sems su bya'o/_/des na de'i las kyi sgrib pa de rnam par dag par 'gyur ro/_/gal te sa gzhan la 
[\[208a.2\]]gnas pa'i byang chub sems dpa' zhig gis mtshan ma de lta bu mthong na ni bdud kyi las su rig par bya'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i sku tshon gyis bris pa mthong na byang chub sems dpa' de ni sa lnga po gang 
[\[208a.3\]]yang rung ba dag tu blta ste/_sangs rgyas kyi sku bris pa la spos sam/_me tog dag gis mchod pa byed par kun tu shes na byang chub sems dpa' de ni sa dang po par blta'o/_/ji ste thal mo sbyor na ni sa gnyis par blta'o/_/ji ste bstod pa byed na ni sa gsum par blta'o/_/
[\[208a.4\]]ji ste yan lag lngas phyag 'tshal na ni sa bzhi bar blta'o/_/ji ste skor ba byed na ni sa lnga par blta'o/_/des chos zab mo dag la bzod pa bskyed par bya ste/_de'i 'og tu lung bstan pa thob par yang 'gyur ro/_/rdo rjes rab 'joms gzhan yang byang chub sems dpa' gang 
[\[208a.5\]]gis rmi lam na de bzhin gshegs pa'i sku bzhud pa mthong na/_des ni brnyas thabs byas shing kha ton dang lung phog pa yin pas des bag yod par brtson 'grus brtsam par bya zhing /_yang dang yang du chos mnyan pa yang sbyin par bya/_de bzhin gshegs pa'i mchod rten 
[\[208a.6\]]dag kyang byi dor bya'o/_/des na de'i las kyi sgrib pa de rnam par dag par 'gyur te/_byang chub sems dpa' de ni sa gsum par blta'o/_/ji ste byang chub sems dpa' gzhan zhig 'gro ba na de bzhin gshegs pa mthong na de la mtshan ma cir 'gyur zhe na/_gal te bkad 
[\[208a.7\]]sar 'gro la de bzhin gshegs pa mthong na sa dang po par blta'o/_/gal te gtsug lag khang du 'gro la de bzhin gshegs pa mthong nas gnyis par blta'o/_/gal te chos nyan du 'gro la de bzhin gshegs pa mthong na sa gsum par blta'o/_/gal te nang du yang 
[\[208b\]]
[\[208b.1\]]dag 'jog nas bzhi par blta'o/_/gal te dben pa la 'dug na sa lnga par blta'o/_/gal te smra zhing 'gro la mthong na sa drug par blta'o/_/gal te rab tu 'dud cing 'gro la mthong na sa bdun par blta'o/_/gal te cho 'phrul byed cing 'gro la mthong na sa brgyad par blta'o/_/
[\[208b.2\]]gal te sprul pa sprul zhing 'gro nas dgu par blta'o/_/gal te g.yas g.yon du blta zhing 'gro la smra zhing stong pa nyid rjod na sa bcu par blta'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa 'khor gyi nang na chos ston pa 
[\[208b.3\]]mthong la rnam par mi shes na byang chub sems dpa' de'i sa bcu po dag las sa gang yang rung bar blta ste/_des ni ston pa yongs su mya ngan las 'das pa'i chos smra ba la 'di ni shes bzhin du spyod pa ma yin no zhes smad pa yin pas des dge ba'i bshes gnyen dang mi 'bral bar 
[\[208b.4\]]thos pa yongs su btsal bar bya zhing des glags lta ba med par yang bya'o/_/des na de'i las kyi sgrib pa de rnam par dag par 'gyur ro/_/gal te de bzhin gshegs pa de sbyin pa'i gtam ston pa thos na ni de sa dang po par blta'o/_/tshul khrims kyi gtam gyis ni sa 
[\[208b.5\]]gnyis par ro/_/bzod pa'i gtam gyis ni sa gsum par ro/_/brtson 'grus kyi gtam gyis ni sa bzhi par ro/_/bsam gtan gyi gtam gyis ni sa lnga par ro/_/shes rab kyi gtam gyis ni sa drug par ro/_/snying rje chen po'i gtam gyis ni sa bdun par ro/_/
[\[208b.6\]]so so yang dag par rig pa'i gtam gyis ni sa brgyad par ro/_/ting nge 'dzin gyi gtam gyis ni sa dgu par ro/_/stobs yongs su rdzogs pa'i gtam gyis ni sa bcu par ro/_/rdo rjes rab 'joms gzhan yang byang chub sems dpa' gang gi rmi lam na de bzhin gshegs pa'i 
[\[208b.7\]]rdzu 'phrul gyis nam mkha' la gshegs pa mthong na byang chub sems dpa' de ni sa bdun pa la byang chub tu lung bstan par blta ste/_des ni nang du yang dag 'jog la gdu bar bya zhing chos zab mo la bzod pa dang ldan par yang bya'o/_/des na de myur du mngon par rdzogs par byang chub 
[\[209a\]]
[\[209a.1\]]par 'gyur ro/_/gal te de bzhin gshegs pa nam mkha' la bzhugs par mthong na ni sa dang por ro/_/gshegs pas ni sa gnyis par ro/_/sa la bzhugs shing 'od rab tu 'gyed pas ni sa gsum par ro/_/bzhugs shing chos ston pas ni sa bzhi par ro/_/
[\[209a.2\]]cho 'phrul mdzad pas ni sa lnga par ro/_/sa la bzhugs shing snyoms par zhugs pas ni sa drug par ro/_/sa la bzhugs shing 'od gyen du gtong bas ni sa bdun par ro/_/bzhengs shing nam mkha' la gshegs pa dang mi snang bar mdzad pas ni sa brgyad pa la gnas par 'gyur ro/_/
[\[209a.3\]]rdo rjes rab 'joms gzhan yang byang chub sems dpa' gang gis rmi lam na de bzhin gshegs pa yongs su mya ngan las 'das pa mthong na/_des ni dam pa'i chos spangs pa dang /_rab tu byung nas kyang tshul 'chos pa dang /[ {]brdzun [,]rdzun [}]gyis rnyed pa yongs su btsal ba yin pas 
[\[209a.4\]]des dkon mchog gsum la bsnyen bkur bya ba la brtson par bya zhing chos smra ba rnams la yang gos kyi sbyin pa bya/_sgo gsum yang shin tu bsdam par bya'o/_/des na de'i las kyi sgrib pa de rnam par dag par 'gyur te/_/des ni sa dang po lnga po dag las sa gang yang rung 
[\[209a.5\]]bar blta'o/_/rdo rjes rab 'dzoms gzhan yang byang chub sems dpa' gang gis rmi lam na de bzhin gshegs pa zhugs la bzhen pa mthong na/_des ni sdig pa'i grogs po'i dbang gis dam pa'i chos nub pa la rjes su yi rang bar byas pa yin te/_byang chub sems 
[\[209a.6\]]dpa' de ni sa dang po par blta'o/_/byang chub tu sems bskyed nas ring po ma lon pa zhig yin na ni las dang po par blta ste/_des zhag bdun du chos smra ba 'am/_de bzhin gshegs pa'i mchod rten gyi spyan sngar mtshan thog thag tu mar me bzung bar bya zhing nyin lan gsum 
[\[209a.7\]]mtshan lan gsum du sdig pa yang bshags par bya/_sems can rnams dam pa'i chos yongs su gzung ba yang dag par 'dzin du gzhug par yang bya ste/_des na de'i las kyi sgrib pa de rnam par dag par 'gyur ro/_/rdo rjes rab 'joms gzhan yang byang chub sems dpa' 
[\[209b\]]
[\[209b.1\]]gang gis rmi lam na de bzhin gshegs pa'i sku gdung dag rnyed na de ni sa gsum par blta ste/_tshe rjes na yang sangs rgyas dang phrad par 'gyur zhing lung bstan pa yang thob par 'gyur/_pha rol tu phyin pa dag kyang yongs su rdzogs par 'gyur ro/_/sa gzhan la gnas pa zhig gis rmi lam na 
[\[209b.2\]]de bzhin gshegs pa'i sku gdung dag rnyed na de'i mtshan ma ni 'di dag yin te/_gang gis dbu skra dag rnyed na de ni sa dang po par blta'o/_/sen mos ni sa gnyis par ro/_/ring bsrel gyis ni sa gsum par ro/_/tshems kyis ni sa bzhi par ro/_/mche bas ni sa lnga par ro/_/
[\[209b.3\]]mdzod spus ni sa drug par ro/_/phyag gis ni sa bdun par ro/_/gtsug tor gyis ni sa brgyad par ro/_/sku so sor phye bas ni sa dgu par ro/_/sku ril pos ni sa bcu par ro/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i 
[\[209b.4\]]dbu skra 'thor ba dag rnyed na byang chub sems dpa' de ni sa dgu par blta ste/_sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis kyang byang chub tu lung bstan pa yin la/_de'i las kyi sgrib pa thams cad kyang tshe rjes pas rnam par dag 
[\[209b.5\]]par 'gyur ro/_/gal te khyim pa'i tshul du gnas pa zhig gis dbu skra dag rnyed na de ni sa dang po par blta'o/_/gal te khyim nas nges par byung ba zhig gis rnyed na sa gnyis par blta'o/_/srang du song ba zhig gis rnyed na sa gsum par blta'o/_/gal te sum mdor rnyed na sa bzhi par 
[\[209b.6\]]blta'o/_/grong khyer gyi sgor rnyed na sa lnga par blta'o/_/phyir byung bas rnyed na sa drug par blta'o/_/skyed mos tshal na 'dug pas rnyed nas bdun par blta'o/_/skye bo'i nang na 'dug pas rnyed na sa brgyad par blta'o/_/nam mkha' las rnyed na sa dgu par blta'o/_/snyoms 
[\[209b.7\]]par zhugs pas rnyed na sa bcu par blta'o/_/rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i mchod rten dag mthong na byang chub sems dpa' de ni las kyi sgrib pa chung zhing de la bdud kyi las kyang chung bar rig par bya ste/_gal te de dge ba'i bshes 
[\[210a\]]
[\[210a.1\]]gnyen dag la sten par byed na chos kyi bzod pa yang rtogs par 'gyur zhing gzungs kyang thob par 'gyur te/_de ni sa bcu po thams cad du shes par bya'o/_/gal te de bzhin gshegs pa'i mchod rten 'jim pa las byas pa mthong na byang chub sems dpa' de ni sa dang po 
[\[210a.2\]]par blta'o/_/gal te rdo las byas pa mthong na sa gnyis par blta'o/_/gal te rdo thal gyis byi dor byas pa mthong na sa gsum par blta'o/_/gal te stegs bu dang gdugs byi dor byas pa mthong na sa bzhi par blta'o/_/gal te rdo'i ka ba byi dor byas pa mthong na sa lnga 
[\[210a.3\]]par blta'o/_/gal te gser gyis sbrel ba mthong na sa drug par blta'o/_/gal te rin po che'i dra bas kun tu g.yogs pa mthong na sa bdun par blta'o/_/gal te dril bu g.yer ka'i dra bas kun nas g.yogs pa mthong na sa brgyad par blta'o/_/sa dang po bdun po dag 
[\[210a.4\]]la mthong ba gang yin pa de ni bdud kyi las kyang rig par bya'o/_/sa dgu pa dang /_sa bcu pa dag la ni rmi lam log par mthong ba med do/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i mchod rten rin po ches brgyan pa dag 
[\[210a.5\]]mthong na/_de ni ring por mi thogs par mngon par rdzogs par byang chub par 'gyur zhing de la lha rnams kyang sems par 'gyur te/_byang chub sems dpa' de ni sa brgyad par rig par bya'o/_/rdo rjes rab 'joms gzhan yang byang chub sems dpa' gang gis rmi lam na de bzhin 
[\[210a.6\]]gshegs pa'i mchod rten cho 'phrul mdzad pa dag mthong na byang chub sems dpa' de ni tshe 'di nyid la las kyi sgrib pa thams cad rnam par dag par 'gyur te/_/byang chub sems dpa' de ni sa brgyad par blta zhing byang chub sems dpa' rnams kyis kyang bsams pa yin no/_/des 
[\[210a.7\]]sdig pa'i grogs po dag yongs su spang bar bya zhing sa dang po la dad par bya/_sa gnyis pa la ye shes yongs su btsal/_sa gsum pa la mos pa mang du bya/_sa bzhi pa la sems dag par bya/_sa lnga pa la dad pas mos par bya/_sa drug pa la sems mnyam par bya/_sa 
[\[210b\]]
[\[210b.1\]]bdun pa la don dam pa la mos par bya/_sa brgyad pa la bkod pa dag la mos par bya/_sa dgu pa la ni byin gyis brlabs par bya'o/_/sa bcu pa la ni gang dag gzhan la gnas pa de'i mtshan ma byung bar gyur pa de dag gi chos de la phyin ci log med par blta'o/_/sa dang po dang bdun 
[\[210b.2\]]pa'i bar dag la ni bdud kyi las kyang rig par bya'o/_/gong ma dag la ni bdud kyi bar chad byed par mi nus so/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i 'od mthong na byang chub sems dpa' de ni sa gsum par blta ste/_
[\[210b.3\]]des ni gzhan dag gis bsam pa yongs su rdzogs par bya ba la bslab par bya'o/_/gal te brtson 'grus byas na gzungs thob par 'gyur zhing sa bcu po thams cad du yang 'gyur ro/_/rdo rjes rab 'joms gzhan yang byang chub sems dpa' gang gis rmi lam na de bzhin 
[\[210b.4\]]gshegs pa'i sgra thos la ma mthong na byang chub sems dpa' de ni sa bzhi par blta ste/_des ni rgyal por gyur cing longs spyod dang ldan pa na sems can rnams sangs rgyas la lta ba dang phral zhing rab tu byung nas kyang g.yos chos la dpyas byas pa yin pas des phung po gsum pa'i chos kyi 
[\[210b.5\]]rnam grangs zla bar nyin mtshan du gdon par bya'o/_/des na de'i las kyi sgrib pa de rnam par dag par 'gyur ro/_/rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa'i sku yin par kun tu shes na byang chub sems dpa' de ni sa 
[\[210b.6\]]dang po par rig par bya zhing sa dgu pa'i bar du rig par bya ste/_byang chub sems dpa' des ni gzungs bsgrub par nus shing ting nge 'dzin bsgrub par yang nus la mngon par shes pa bsgrub par yang nus so/_/byang chub sems dpa' de la ni sangs rgyas kyang dgongs par mdzad pas des 
[\[210b.7\]]kyang sems mnyam par bya'o/_/des na myur du byang chub 'grub par 'gyur zhing mngon par rdzogs par byang chub par yang 'gyur ro/_/gang gis de bzhin gshegs pa bzhengs pa la bsod snyoms 'bul ba mthong na byang chub sems dpa' de ni sa dang po par blta'o/_/gang bzhugs pa 
[\[211a\]]
[\[211a.1\]]la 'bul ba de ni sa gnyis par blta'o/_/gang bkod pa phun sum tshogs pa la 'bul ba de ni sa gsum par ro/_/gang gnyen 'dab kyis yongs su bskor ba la 'bul ba de ni sa bzhi par ro/_/gang skye bo mang pos yongs su bskor ba la 'bul ba de ni sa lnga par ro/_/gang 
[\[211a.2\]]skye bo gnyis gas yongs su bskor ba la 'bul ba de ni sa drug par ro/_/gang bkod pa thams cad la snyoms par zhugs pa la 'bul ba de ni sa bdun par ro/_/gang bstod pa mdzad pa la 'bul ba de ni sa brgyad par ro/_/gang cho 'phrul mdzad pa la 'bul ba de ni sa dgu par te/_thams cad 
[\[211a.3\]]du yang bdud kyi las ni rtogs par bya'o/_/rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa'i mchod rten la me tog gam/_me tog phreng ngam/_spos sam/_tsan dan gyi phye ma dag gsol lam/_/byug pas skud par kun 
[\[211a.4\]]tu shes na byang chub sems dpa' de ni sa dang po lnga po dag las sa gang yang rung bar blta ste/_sbyin pa'i pha rol tu phyin pa la spyod pa las gal te sad pa na/_sbyin pa'i mtshan ma de dag kyang dran zhing sbyin pa la sems kyis rlom sems su mi byed na de ni sa dang po par blta'o/_/
[\[211a.5\]]gal te tshul khrims la sems kyis rlom sems su mi byed na sa gnyis par blta'o/_/gal te bzod pa la sems kyis rlom sems su mi byed na sa gsum par blta'o/_/gal te brtson 'grus la sems kyis rlom sems su mi byed na sa bzhi par blta'o/_/gal te 
[\[211a.6\]]bsam gtan la sems kyis rlom sems su mi byed na sa lnga par blta'o/_/des kyang sems can thams cad la zhe 'gras pa med pa'i sems su bya ste/_des na myur ba nyid du phyir mi ldog pa'i sa gnon par 'gyur ro/_/rdo rjes rab 'joms gzhan yang byang chub sems 
[\[211a.7\]]dpa' gang gis rmi lam na de bzhin gshegs pa na bza' dri ma can gsol ba mthong na byang chub sems dpa' de ni las kyi sgrib pa che ba ste/_sa dang po bzhi po dag las sa gang yang rung bar blta'o/_/gal te de la shin tu gnod pa byed pa'i rkyen mi 'dod pa dag 'byung bar 'gyur na sa dang 
[\[211b\]]
[\[211b.1\]]po par blta'o/_/gal te 'dren mar 'byung na sa gnyis par blta'o/_/gal te lus kyis 'byung na sa gsum par blta'o/_/gal te sems kyis 'byung na sa bzhi par blta'o/_/gal te rmi lam na bdag la bdag gnod pa byed na de ni sa lnga bar blta'o/_/yongs su rdzogs pa'i 
[\[211b.2\]]byang chub sems dpa' rnams la ni tha na rmi lam na yang las kyi rnam par smin pa myong ba med do/_/des mngon pa'i nga rgyal med par bya zhing phrag dog med par sems can rnams kyang gzhan mchod pa yang dag par 'dzin du gzhug par bya/_des yang dang yang du phung po gsum pa'i mdo sde 
[\[211b.3\]]yang kha ton du bya ste/_des na de'i las kyi sgrib pa de rnam par dag par 'gyur ro/_/rdo rjes rab 'joms gzhan yang byang chub sems dpa' gang gis rmi lam na sngon ma thos pa'i chos dag thos na byang chub sems dpa' de ni sangs rgyas mang po la bsnyen bkur byas pa dang /_chos 
[\[211b.4\]]smra ba'i gang zag mang po dag la yang bsnyen bkur byas pa yin bar rig par bya ste/_byang chub sems dpa' de ni sa dang po bdun po dag las sa gang yang rung bar bar blta'o/_/des ni ji skad smras pa de bzhin du byed par bya ste/_des ni myur ba nyid du byang chub tu nges par 'byung bar 
[\[211b.5\]]'gyur ro/_/gal te chos kyi gtam sna tshogs dag thos na ni sa dang po par blta'o/_/gal te yo byad bsnyungs pa'i gtam dag thos na ni sa gnyis par blta'o/_/gal te the tshom gcod pa'i gtam dag thos na ni sa gsum par blta'o/_/gal te gzungs kyi gtam dag 
[\[211b.6\]]thos na ni sa bzhi bar blta'o/_/gal te mtshan nyid kyi gtam dag thos na ni sa lnga par blta'o/_/gal te don dam pa'i gtam dag thos na ni sa drug par blta'o/_/gal te gtam thams cad thos na ni sa bdun par blta ste/_sa dang sa dag la de ltar shes par bya zhing las 
[\[211b.7\]]kyi sgrib pa dag kyang rtogs par bya'o/_/rdo rjes rab 'joms gzhan yang byang chub sems dpa' gang gis rmi lam na ma bstan pa'i chos dag shes la/_/des sad na mi shes na des ni chos la sgrib pa'i las byas shing zang zing dang bcas pa'i sems kyis chos kyi sbyin pa byin pa yin pas/_
[\[212a\]]
[\[212a.1\]]des chos smra ba la bsnyen bkur bya zhing dngos po thams cad mi bsri bar chos smra ba dag la dbul bar bya'o/_/des na de'i las kyi sgrib pa de rnam par dag par 'gyur te/_byang chub sems dpa' de ni sa gnyis par blta'o/_/gal te rmi lam na chos thos nas sad nas ma mthong na de ni sa 
[\[212a.2\]]dang po par blta'o/_/gal te sad nas kyang ma brjed na de ni sa gnyis par blta'o/_/gang la nyams par mi 'gyur ba'i byang chub sems dpa' de ni lung bstan pa'i chos can yin zhing pha rol tu phyin pa drug po dag dang ldan par yang blta ste/_sa gzhan dag gi bar na gnas pas ni bzung nas mi 
[\[212a.3\]]nyams shing nyams par yang mi 'gyur ro/_/des las kyi sgrib pa dang bdud kyi las dag kyang rtogs par bya'o/_/rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i dge slong chos smra ba mthong na byang chub sems dpa' de ni byang chub sems dpa' rnams 
[\[212a.4\]]kyis bsams pa yin zhing de la las kyi sgrib pa chung ba dang /_bdud kyi las chung bar rig par bya'o/_/gal te brtson 'grus byas na snang ba thob par yang 'gyur te/_byang chub sems dpa' de ni sa dang po drug po dag las sa gang yang rung bar blta'o/_/gal te tshigs su bcad pa'i sde smra 
[\[212a.5\]]la mdo'i sde ma yin na ni sa dang po par blta'o/_/gal te mdo'i sde smra na ni sa gnyis par blta'o/_/gal te tshigs su bcad pa'i sde dang mdo'i sde smra na ni sa gsum par blta'o/_/gal te sna tshogs smra na ni sa bzhi par blta'o/_/gal te zab mo smra na ni sa lnga par blta'o/_/gal te so so 
[\[212a.6\]]yang dag par rig pa smra na ni sa drug par blta'o/_/rdo rjes rab 'joms gzhan yang byang chub sems dpa' gang gis rmi lam na bdag chos kyi khri stan la 'dug ste chos ston par kun tu shes na des ni sngon gyi sangs rgyas rnams kyi khri stan bshams shing bdag nyid kyis bshams pa yin te/_byang 
[\[212a.7\]]chub sems dpa' de ni zab mo la bzod pa'i snod du gyur cing sa dang po brgyad po dag las sa gang yang rung bar blta'o/_/gal te ma mgu bar byas te ston na ni sa dang po par blta'o/_/gal te mgu bar byas te ston na ni sa gnyis par blta'o/_/gal te 'brel par ston na ni sa gsum par blta'o/_/
[\[212b\]]
[\[212b.1\]]gal te rgyun rjes su 'brel par ston na ni sa bzhi par blta'o/_/gal te shes pa chen po'i yul ston na ni sa lnga par blta'o/_/gal te nyan thos kyi yul ston na ni sa drug par blta'o/_/gal te byang chub sems dpa'i yul ston na ni sa bdun par blta'o/_/gal te sangs rgyas kyi 
[\[212b.2\]]yul ston na ni byang chub sems dpa' de sa brgyad par blta'o/_/rdo rjes rab 'joms gzhan yang byang chub sems dpa' gang gis rmi lam na bdag gnas su son par kun tu shes na byang chub sems dpa' de ni las kyi sgrib pa las rnam par rgal cing bdud kyi las las shin tu 'das pa yin te/_
[\[212b.3\]]sa dgu po dag las sa gang yang rung bar blta'o/_/gang mi rdzi bar gnas na byang chub sems dpa' de ni sa dang po par blta'o/_/gang nor rnyed cing gnas na byang chub sems dpa' de ni sa gnyis par blta'o/_/gang chos rnyed cing gnas na byang chub sems dpa' de ni sa gsum par blta'o/_/
[\[212b.4\]]gang dge ba'i bshes gnyen la blta zhing gnas na byang chub sems dpa' de ni sa bzhi par blta'o/_/gal te tshul bzhin gyi sems la gnas na byang chub sems dpa' de ni sa lnga par blta'o/_/gang lus bde ba nyid la gnas na byang chub sems dpa' de ni sa drug par blta'o/_/gang 
[\[212b.5\]]sems bde ba nyid la gnas na byang chub sems dpa' de ni sa bdun par blta'o/_/gang mngon par shes pa la gnas na byang chub sems dpa' de ni sa brgyad par blta'o/_/gang lung bstan pa la gnas na byang chub sems dpa' de ni sa dgu par blta'o/_/rdo rjes rab 'joms gzhan yang 
[\[212b.6\]]byang chub sems dpa' gang gis rmi lam na byang chub kyi snying po mthong na byang chub sems dpa' de ni byang chub las phyir mi ldog par nye ba ste/_sa bcu po dag las sa gang yang rung bar blta'o/_/byang chub sems dpa' gang gis byang chub kyi snying po ni mthong la byang chub kyi shing ma mthong na de ni sa dang 
[\[212b.7\]]po bar blta'o/_/gang gis byang chub kyi shing yang mthong na byang chub sems dpa' de ni sa gnyis par blta'o/_/gang gis shing ljon pa mang pos yongs su bskor bar mthong na byang chub sems dpa' de ni sa gsum par blta'o/_/gang gis lo ma phun sum tshogs par mthong na byang chub sems dpa' 
[\[213a\]]
[\[213a.1\]]de ni sa bzhi par blta'o/_/gang gis me tog phun sum tshogs par mthong na byang chub sems dpa' de ni sa lnga par blta'o/_/gang gis 'bras bu phun sum tshogs par mthong na byang chub sems dpa' de ni sa drug par blta'o/_/gang gis gdan bshams par mthong na 
[\[213a.2\]]byang chub sems dpa' de ni sa bdun par blta'o/_/gang gis byang chub kyi snying po mis yongs su bskor ba mthong na byang chub sems dpa' de ni sa brgyad par blta'o/_/gang gis klus yongs su bskor bar mthong na byang chub sems dpa' de ni sa dgu par blta'o/_/gang gis lhas 
[\[213a.3\]]yongs su bskor cing me tog gis kyang gtor la a la la zhes bya ba'i sgra yang thos na byang chub sems dpa' de ni sa bcu par blta'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa 'chag pa mthong na byang chub sems dpa' des ni brnyas par 
[\[213a.4\]]byas shing chos kyi sbyin pa byin pa yin pas de ni brtson 'grus dang ldan pas gzhan dag gis yongs su thob par bya ba dang /_nyes par mi 'dzin pa la spro bar bya ste/_byang chub sems dpa' de ni sa bdun po dag las sa gang yang rung bar blta'o/_/gang gis de bzhin gshegs pa mi mdzes 
[\[213a.5\]]par 'chag pa mthong na byang chub sems dpa' de ni sa dang po par blta'o/_/gang gis mdzes par mthong na byang chub sems dpa' de ni sa gnyis par blta'o/_/gang gis gdan bshams par mthong na byang chub sems dpa' de ni sa gsum par blta'o/_/gang gis bzhugs par mthong na 
[\[213a.6\]]byang chub sems dpa' de ni sa bzhi par blta'o/_/gang gis shing ljon pas yongs su bskor ba dang bcas par mthong na byang chub sems dpa' de ni sa lnga par blta'o/_/gang gis me tog kun tu bkram par mthong na byang chub sems dpa' de ni sa drug par blta'o/_/gang gis bla res 
[\[213a.7\]]kun nas bkab par mthong na byang chub sems dpa' de ni sa bdun par blta'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa chos kyi 'khor lo skor ba mthong na/_byang chub sems dpa' de ni sa bdun po dag las sa gang yang rung 
[\[213b\]]
[\[213b.1\]]ba las phyir mi ldog cing las kyi sgrib pa yongs su dag pa yin par blta'o/_/gang gis gdan ma bshams pa mthong na byang chub sems dpa' de ni sa dang po par blta'o/_/gang gis gdan bshams par mthong na byang chub sems dpa' de ni sa gnyis par blta'o/_/gang gis gdan 
[\[213b.2\]]sna tshogs bshams par mthong na byang chub sems dpa' de ni sa gsum par blta'o/_/gang gis gdan la me tog mngon par bkram par mthong na byang chub sems dpa' de ni sa bzhi par blta'o/_/gang gis steng du bla re sna tshogs bres par mthong na byang chub sems dpa' de ni sa lnga bar 
[\[213b.3\]]blta'o/_/gang gis bar snang las glu dbyangs kyi sgra dag thos na byang chub sems dpa' de ni sa drug par blta'o/_/gang gis gdan gyi steng na rin po che'i dra bas yongs su g.yogs pa'i gdugs dkar po mthong na byang chub sems dpa' de ni sa bdun par blta'o/_/rdo rjes rab 
[\[213b.4\]]'joms gzhan yang byang chub sems dpa' gang gis rmi lam na de bzhin gshegs pa yongs su mya ngan las 'das pa'i mchod rten mthong na byang chub sems dpa' de ni sa dang po brgyad po dag las sa gang yang rung bar blta'o/_/de ni byang chub tu nye zhing las kyi sgrib pa chung bar blta ste/_gang 
[\[213b.5\]]gis de bzhin gshegs pa'i mchod rten rdul chags par mthong na byang chub sems dpa' de ni sa dang po par blta'o/_/gang gis rdul med cing dag par mthong na byang chub sems dpa' de ni sa gnyis par blta'o/_/gang gis rtswa'i rigs 'dres pa dag skyes par mthong na byang chub sems 
[\[213b.6\]]dpa' de ni sa gsum par blta'o/_/gang gis rtswa sngon po dag skyes par mthong na byang chub sems dpa' de ni sa bzhi par blta'o/_/gang gis me tog rgyas pa'i shing ljon pa sna tshogs kyis yongs su bskor bar mthong na byang chub sems dpa' de ni sa lnga bar blta'o/_/gang gis 
[\[213b.7\]]me tog dang 'bras bu phun sum tshogs par mthong na byang chub sems dpa' de ni sa drug par blta'o/_/gang gis bya 'dab chags sna tshogs dag skad 'byin par mthong na byang chub sems dpa' de ni sa bdun par blta'o/_/gang gis rgyal mtshan dang /_bla re dang /_gdugs dag gis brgyan par mthong na 
[\[214a\]]
[\[214a.1\]]byang chub sems dpa' de ni sa brgyad par blta'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i chos gos rnyed na byang chub sems dpa' de ni sa dang po brgyad po dag las sa gang yang rung bar blta ste/_des ni sangs rgyas rjes su 
[\[214a.2\]]dran pa la mngon par brtson pas ye shes yongs su btsal bar bya'o/_/byang chub sems dpa' de ni las kyi sgrib pa chung ba yin te/_gal te de bzhin gshegs pa'i chos gos dri ma can rnyed na ni byang chub sems dpa' de ni sa dang po par blta'o/_/gal te de bzhin gshegs pa'i chos gos 
[\[214a.3\]]dri ma med pa rnyed na ni byang chub sems dpa' de sa gnyis par blta'o/_/gal te de bzhin gshegs pa'i chos gos tshon gyis bsgyur ba rnyed na ni byang chub sems dpa' de sa gsum par blta'o/_/gal te de bzhin gshegs pa'i chos gos bcags shing shin tu byi dor byas pa rnyed na ni 
[\[214a.4\]]byang chub sems dpa' de sa bzhi par blta'o/_/gal te de bzhin gshegs pa'i chos gos 'od dang ldan pa rnyed na ni byang chub sems dpa' de sa lnga par blta'o/_/gal te de bzhin gshegs pa'i chos gos cho 'phrul byed pa rnyed na ni byang chub sems dpa' de sa drug par blta'o/_/gal te de bzhin 
[\[214a.5\]]gshegs pa'i chos gos gcig rnyed na ni byang chub sems dpa' de sa bdun par blta'o/_/gal te de bzhin gshegs pa'i chos gos gsum char rnyed na ni byang chub sems dpa' de ni sa brgyad par blta ste/_gal te brtson na ni mtshan ma de dag 'byung bar 'gyur ro/_/ji ste mi brtson 
[\[214a.6\]]na ni byang chub sems dpa' la bdud kyi las ma gtogs par las de med do/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i lhung bzed rnyed na byang chub sems dpa' de ni sangs rgyas rnams kyis dgongs pa yin te/_byang chub sems 
[\[214a.7\]]dpa' de sa brgyad pa la chos kyi snang ba'i snod du gyur bar 'gyur ro/_/des kyang sgrib pa med pa'i bzod pa bsgom bar bya ste/_des na de byang chub tu nges par 'byung bar 'gyur ro/_/gal te lhung bzed skyon can rnyed na byang chub sems dpa' de ni sa dang po par blta'o/_/gal te skyon med pa stong 
[\[214b\]]
[\[214b.1\]]pa rnyed na byang chub sems dpa' de ni sa gnyis par blta'o/_/gal te ro zhim pos yongs su gang ba rnyed na byang chub sems dpa' de ni sa gsum par blta'o/_/gal te me tog dang bcas pa rnyed na byang chub sems dpa' de ni sa bzhi par blta'o/_/gal te 'bras bu dang bcas pa rnyed na 
[\[214b.2\]]byang chub sems dpa' de ni sa lnga par blta'o/_/gal te kha zas dang bcas pa rnyed na byang chub sems dpa' de ni sa drug par blta'o/_/gal te dris yongs su gang ba rnyed na byang chub sems dpa' de ni sa bdun par blta'o/_/gal te me tog phreng gis dkris pa rnyed na byang 
[\[214b.3\]]chub sems dpa' de ni sa brgyad par blta'o/_/gal te chos gos dang bcas te rnyed na byang chub sems dpa' de ni sa dgu par blta'o/_/gal te nam mkha' las rnyed na byang chub sems dpa' de ni sa bcu par blta'o/_/de la gang rlom sems med pa ma gtogs par bdud kyi las ni 
[\[214b.4\]]rtogs par bya'o/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa nyag gcig mthong na des rab tu dben par gnas par bya zhing stong pa nyid kyi ting nge 'dzin la yang brtson par bya ste/_byang chub sems dpa' de ni sa brgyad par 
[\[214b.5\]]blta'o/_/des ni las kyi sgrib pa sbyang ba'i phyir bsam pa rnam par dag pas rab tu brtson par bya ste/_des na de'i las kyi sgrib pa de rnam par dag par 'gyur ro/_/rdo rjes rab 'joms gzhan yang byang chub sems dpa' gang gi rmi lam na de bzhin gshegs pa skye bo mang pos yongs 
[\[214b.6\]]su bskor ba mthong na des skye bo mang po bsdu zhing nyon mongs pa bzod par bya'o/_/byang chub sems dpa' de ni sa bcu po thams cad las sa gang yang rung bar blta ste/_byang chub ni brtson 'grus la rag las pa yin no/_/gal te de bzhin gshegs pa dmangs rigs dang rje'u 
[\[214b.7\]]rigs kyis yongs su bskor ba mthong na byang chub sems dpa' de ni sa dang po par blta'o/_/gal te de bzhin gshegs pa rgyal rigs kyis yongs su bskor ba mthong na byang chub sems dpa' de ni sa gnyis par blta'o/_/gal te de bzhin gshegs pa bram zes yongs su bskor ba mthong na byang chub sems 
[\[215a\]]
[\[215a.1\]]dpa' de ni sa gsum par blta'o/_/gal te de bzhin gshegs pa rgyal po dag gis yongs su bskor ba mthong na byang chub sems dpa' de ni sa bzhi par blta'o/_/gal te de bzhin gshegs pa klu dag gis yongs su bskor ba mthong na byang chub sems dpa' de ni sa lnga par blta'o/_/
[\[215a.2\]]gal te de bzhin gshegs pa rgyal po chen po dag gis yongs su bskor ba mthong na byang chub sems dpa' de ni sa drug par blta'o/_/gal te de bzhin gshegs pa brgya byin dag gis yongs su bskor ba mthong na byang chub sems dpa' de ni sa bdun par blta'o/_/gal te de bzhin gshegs pa 
[\[215a.3\]]tshangs pa dag gis yongs su bskor ba mthong na byang chub sems dpa' de ni sa brgyad par blta'o/_/gal te de bzhin gshegs pa gnas gtsang ma'i ris kyi lha rnams kyis yongs su bskor ba mthong na byang chub sems dpa' de ni sa dgu par blta'o/_/gal te de bzhin gshegs pa byang chub sems 
[\[215a.4\]]dpa' rnams kyis yongs su bskor ba mthong na byang chub sems dpa' de ni sa bcu par blta ste/_bdud kyi las ni ma gtogs so//_//bam po gnyis pa/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs 
[\[215a.5\]]pa'i gdugs mthong na byang chub sems dpa' de ni sa dang po dgu po dag las sa gang yang rung bar blta ste/_bdud kyi las ma gtogs par las kyi sgrib pa ni yod do/_/gal te rnyed pa dang /_bkur sti dang /_tshigs su bcad pa la dga' bar mi byed na myur bar byang chub tu nges par 'byung bar 'gyur 
[\[215a.6\]]ro/_/gal te lo ma'i gdugs mthong na byang chub sems dpa' de ni sa dang po par blta'o/_/gal te 'od ma'i gdugs mthong na byang chub sems dpa' de ni sa gnyis par blta'o/_/gal te gro ba'i gdugs mthong na byang chub sems dpa' de ni sa gsum par blta'o/_/gal te shing gi gdugs 
[\[215a.7\]]mthong na byang chub sems dpa' de ni sa bzhi par blta'o/_/gal te shing 'dab kyi gdugs mthong na byang chub sems dpa' de ni sa lnga par blta'o/_/gal te lcags kyi gdugs mthong na byang chub sems dpa' de ni sa drug par blta'o/_/gal te gser gyi gdugs mthong na byang chub sems dpa' de 
[\[215b\]]
[\[215b.1\]]ni sa bdun par blta'o/_/gal te rin po che'i gdugs mthong na byang chub sems dpa' de ni sa brgyad par blta'o/_/gal te dril bu g.yer ka'i dra ba spyangs pa'i gdugs mthong na byang chub sems dpa' de ni sa dgu par blta ste/_sa drug po dag la ni bdud kyi las kyang rtogs par bya'o/_/rdo 
[\[215b.2\]]rjes rab 'joms gzhan yang byang chub sems dpa' gang gis rmi lam na de bzhin gshegs pa'i chags dag mthong na byang chub sems dpa' de ni sa bcu po dag las sa gang yang rung bar blta'o/_/des brtson 'grus brtsams na nges par 'byung bar 'gyur te/_byang chub sems dpa' de ni lung 
[\[215b.3\]]bstan pa yin par gzung zhing lung bstan pa'i mtshams bcad pa yin no/_/gal te khyim du chags dag mthong na byang chub sems dpa' de ni sa dang po bar blta'o/_/gal te sgo na 'dug ste mthong na byang chub sems dpa' de ni sa gnyis par blta'o/_/gal te skyed mos tshal na 'dug ste mthong 
[\[215b.4\]]na byang chub sems dpa' de ni sa gsum par blta'o/_/gal te 'chag ste mthong na byang chub sems dpa' de ni sa bzhi par blta'o/_/gal te gnas khang na 'dug ste/_mthong na byang chub sems dpa' de ni sa lnga par blta'o/_/gal te snyoms par zhugs pa na mthong na byang chub sems 
[\[215b.5\]]dpa' de ni sa drug par blta'o/_/gal te chu klung gi nang du mthong na byang chub sems dpa' de ni sa bdun par blta'o/_/gal te ri la 'dug ste mthong na byang chub sems dpa' de ni sa brgyad par blta'o/_/gal te nam mkha' la mthong na byang chub sems dpa' de ni sa dgu par blta'o/_/
[\[215b.6\]]gal te cho 'phrul mdzad par mthong na byang chub sems dpa' de ni sa bcu par blta ste/_bdud kyi las ni ma gtogs so/_/rdo rjes rab 'joms gzhan yang byang chub sems dpa' gang gis rmi lam na de bzhin gshegs pa'i gdan mthong na/_byang chub sems dpa' de ni sa dang po 
[\[215b.7\]]drug po dag tu blta ste/_des rab tu zhi ba la mngon par dga' bar bya'o/_/des na byang chub tu nges par 'byung bar 'gyur te/_byang chub sems dpa' de ni las kyi sgrib pa chung ba yin no/_/gang gis gdan legs par ma byas pa mthong na byang chub sems dpa' de ni sa dang po par 
[\[216a\]]
[\[216a.1\]]blta'o/_/gang gis gdan legs par byas pa mthong na/_byang chub sems dpa' de ni sa gnyis par blta'o/_/gang gis gdan byi dor byas pa mthong na byang chub sems dpa' de ni sa gsum par blta'o/_/gang gis gdan khra bo mthong na byang chub sems dpa' de ni sa bzhi 
[\[216a.2\]]par blta'o/_/gang gis gdan bshams pa mthong na byang chub sems dpa' de ni sa lnga par blta'o/_/gang gis gdan legs par bshams pa mthong na byang chub sems dpa' de ni sa drug par blta ste/_bdud kyi las kyang rtogs par bya'o/_/rdo rjes rab 'joms gzhan yang byang chub sems 
[\[216a.3\]]dpa' gang gis rmi lam na bdag de bzhin gshegs pa la zhal zas 'bul bar kun tu shes na byang chub sems dpa' de ni sa dang po bdun po dag tu blta'o/_/gal te des brtson 'grus byas na byang chub tu nges par 'byung bar yang 'gyur te/_byang chub sems dpa' de ni las kyi sgrib pa chung ba yin no/_/
[\[216a.4\]]gang de bzhin gshegs pa grong du gshegs shing bzhengs pa la bsod snyoms 'bul na byang chub sems dpa' de ni sa dang po par blta'o/_/gang de bzhin gshegs pa grong na bzhugs pa la bsod snyoms 'bul na byang chub sems dpa' de ni sa gnyis par blta'o/_/gang de bzhin gshegs pa 
[\[216a.5\]]sgor gshegs pa la bsod snyoms 'bul na byang chub sems dpa' de ni sa gsum par blta'o/_/gang de bzhin gshegs pa srang du gshegs pa la bsod snyoms 'bul na byang chub sems dpa' de ni sa bzhi par blta'o/_/gang de bzhin gshegs pa grong khyer gyi sgor gshegs pa la bsod 
[\[216a.6\]]snyoms 'bul na byang chub sems dpa' de ni sa lnga par blta'o/_/gang de bzhin gshegs pa dgon pa na bzhugs pa la bsod snyoms 'bul na byang chub sems dpa' de ni sa drug par blta'o/_/gang de bzhin gshegs pa gtsug lag khang du gshegs pa la bsod snyoms 'bul na byang chub sems 
[\[216a.7\]]dpa' de ni sa bdun par blta'o/_/rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa la na bza' 'bul bar kun tu shes na byang chub sems dpa' de ni sa dang po brgyad po dag tu blta'o/_/des ni mtshan ma med pa'i ting nge 'dzin la brtson par bya ste/_
[\[216b\]]
[\[216b.1\]]des na byang chub tu nges par 'byung bar 'gyur ro/_/gal te de bzhin gshegs pa la gus par byas te na bza' 'bul bar byed na byang chub sems dpa' de ni sa dang po par blta'o/_/gal te de bzhin gshegs pa la na bza' dkar po 'bul bar byed na byang chub sems dpa' de ni sa gnyis par blta'o/_/
[\[216b.2\]]gal te de bzhin gshegs pa la na bza' dmar po 'bul na byang chub sems dpa' de ni sa gsum par blta'o/_/gal te de bzhin gshegs pa la na bza' khra bo 'bul na byang chub sems dpa' de ni sa bzhi par blta'o/_/gal te de bzhin gshegs pa la na bza' gser gyi kha dog lta bu 
[\[216b.3\]]'bul na byang chub sems dpa' de ni sa lnga par blta'o/_/gal te de bzhin gshegs pa la na bza' rin po ches spras pa 'bul na byang chub sems dpa' de ni sa drug par blta'o/_/gal te de bzhin gshegs pa la na bza' tshon gyis bris pa 'bul na byang chub sems dpa' de ni sa bdun par blta'o/_/
[\[216b.4\]]gal te de bzhin gshegs pa la na bza' 'od chags pa 'bul na byang chub sems dpa' de ni sa brgyad par blta'o/_/rdo rjes rab 'joms gzhan yang byang chub sems dpa' gang gis rmi lam na bdag de bzhin gshegs pa la me tog dag 'bul bar kun tu shes na byang chub sems dpa' 
[\[216b.5\]]de ni sa drug po dag las sa gang yang rung bar blta ste/_gang zag de ni las kyi sgrib pa che zhing lung mnod pa la brtson yang tshegs chen pos snang bar 'gyur ro/_/gal te de bzhin gshegs pa la me tog rnyis pa dag 'bul na byang chub sems dpa' de ni sa dang po par blta'o/_/gal te 
[\[216b.6\]]de bzhin gshegs pa la me tog sar pa dag 'bul na byang chub sems dpa' de ni sa gnyis par blta'o/_/gal te de bzhin gshegs pa la me tog kha dog sna tshogs dag 'bul na byang chub sems dpa' de ni sa gsum par blta'o/_/gal te de bzhin gshegs pa la me tog dag 
[\[216b.7\]]gis 'thor bar byed na byang chub sems dpa' de ni sa bzhi par blta'o/_/gal te de bzhin gshegs pa'i phyag tu lag pas me tog 'bul bar byed na byang chub sems dpa' de ni sa lnga bar blta'o/_/gal te de bzhin gshegs pa la lha'i me tog dag 'bul na byang chub sems dpa' de ni sa drug par 
[\[217a\]]
[\[217a.1\]]blta ste/_bdud kyi las ni ma gtogs so/_/gang zag gnyis po las dang po pa dang /_som nyi can yang ma gtogs so/_/rdo rjes rab 'joms gzhan yang byang chub sems dpa' gang gis rmi lam na bdag ri la 'dug par kun tu shes na des ni 'gyod pa bskyed 
[\[217a.2\]]pa dang /_chos spangs pa yin te/_las kyi sgrib pa che ba dang /_nad mang ba dang /_shes rab chung bar yang 'gyur ro/_/gal te sems can thams cad la zhe 'gras pa med pa'i yid kyis brtson par byas na des byang chub tu nges par 'byung bar 'gyur te/_byang chub sems dpa' 'di ni sa 
[\[217a.3\]]lnga po dag las sa gang yang rung bar blta'o/_/des lo bdun du phung po gsum pa'i chos kyi rnam grangs la nyin lan gsum mtshan lan gsum du gdon par bya zhing sa dang po la ye shes snang ba la brtson pa rnams la bde ba'i bsnyen bkur nye bar bsgrub par bya'o/_/sa gnyis pa la ni rim gro dang 
[\[217a.4\]]bsnyen bkur bya'o/_/sa gsum pa la ni dkon mchog gsum la mchod pa bya'o/_/sa bzhi ba la ni chos zab mo dag la bzod pa bsgom par bya ste/_byang chub sems dpa' de ni sa lnga po dag tu blta'o/_/rdo rjes rab 'joms gzhan yang byang chub sems dpa' gang gis rmi lam na bdag gcer bur 
[\[217a.5\]]'dug par kun tu shes na byang chub sems dpa' de ni las kyi sgrib pa chung ba ste/_des stong pa nyid la brtson par bya'o/_/byang chub sems dpa' de ni sa dang po bzhi po dag tu blta ste/_gang gis bdag gcer bur grong na 'dug par kun tu shes na byang chub sems dpa' de ni sa dang po bar blta'o/_/
[\[217a.6\]]gang gis bdag gcer bur grong khyer gyi dbus na 'dug par kun tu shes na/_byang chub sems dpa' de ni sa gnyis par blta'o/_/gang gis bdag gcer bur dgon pa na 'dug par kun tu shes na byang chub sems dpa' de ni sa gsum par blta'o/_/gang gis bdag gcer bur ri la 'dug 
[\[217a.7\]]par kun tu shes na byang chub sems dpa' de ni sa bzhi par blta ste/_bdud kyi las kyang rtogs par bya'o/_/rdo rjes rab 'joms gzhan yang byang chub sems dpa' gang gis rmi lam na bdag phyogs mtshams na 'dug par kun tu shes na/_gang zag de ni dge ba'i bshes gnyen gyis yongs su 
[\[217b\]]
[\[217b.1\]]spangs pa ste byang chub sems dpa' de ni sa dang po par blta'o/_/de ni blo chung ba dang /_le lo che ba dang /_sems la mya ngan mang ba dang /_gnod pa mang ba dang /_skye bo mang po sdang ba dang /_nad mang ba dang /_sems g.yeng bar yang 'gyur ro/_/dge ba'i rtsa ba dag la rab tu 'byung 
[\[217b.2\]]bar 'gyur zhing phyir yang ldog par 'gyur ro/_/longs spyod dag kyang tshegs chen pos thob par 'gyur zhing nyon mongs pa mang por yang 'gyur ro/_/des ni rnyed pa'i phyir chos smra ba la smad cing chos kyang spangs la ma dad pa dang /_ma mos pa dang /_ngo tsha med pas chos smra ba la bsnyen bkur byas 
[\[217b.3\]]pa yin bas des drang pos chos smra ba la bsten par bya'o/_/des gal te zhe 'gras pa med pa'i sems kyis rdzas thams cad yongs su gtang bar gyur na/_des na byang chub tu nges par 'byung bar 'gyur te/_byang chub sems dpa' de ni sa drug pa'i bar dag la yang reg par 'gyur bas/_des 
[\[217b.4\]]kyang skyon chung ngu dang /_'bring dang /_chen po de dag gzhom pa la brtson par bya'o/_/rdo rjes rab 'joms gzhan yang byang chub sems dpa' gang gis rmi lam na bdag sngon ma mthong ba'i yul du phyin par kun tu shes na/_de la bdud kyi las dang las kyi sgrib pa dag yod pa yin pas des 
[\[217b.5\]]rtogs nas brtson par byas na rnam par dag par 'gyur ro/_/byang chub sems dpa' de ni sa dang po gsum po dag las sa gang yang rung bar blta ste/_dkon mchog gsum la dge ba'i rtsa ba bskyed pa la brtson pas ni sa dang po la sbyor bar 'gyur ro/_/stong pa nyid sgom pas ni sa gnyis pa la sbyor bar 'gyur 
[\[217b.6\]]ro/_/chos la bzod pas ni sa gsum pa la sbyor bar 'gyur ro/_/gal te sa drug pa'i bar dag la gnas pa'i byang chub sems dpa' la mtshan ma de dag byung bar gyur na bdud kyi las su rtogs par bya'i las kyi sgrib pa ni ma yin no/_/rdo rjes rab 'joms gzhan yang byang chub sems dpa' gang gis rmi 
[\[217b.7\]]lam na bdag chu bo'i nang na 'dug par kun tu shes na/_byang chub sems dpa' de ni sa dang po lnga po dag las sa gang yang rung bar blta ste/_de la ni mi dge ba'i chos dang /_dge ba'i chos gnyis ka yang shas che ba yin no/_/de gal te srog yongs su gtong bas yongs su gdung bar mi 'gyur 
[\[218a\]]
[\[218a.1\]]zhing sdig pa'i grogs po yang yongs su spong bar byed la/_g.yo med pas chos la mos pa'i gang zag la bsten par byed na des de'i las kyi sgrib pa de rnam par dag par 'gyur ro/_/de ni gnod pa dang rtsub pa'i sems kyis chos gnas par bya ba'i phyir dge ba'i bshes gnyen dag la bsten 
[\[218a.2\]]pa yin no/_/byang chub sems dpa' gang gis bdag chu bo 'khrugs pa'i nang du song bar kun tu shes na byang chub sems dpa' de ni sa dang po par blta'o/_/gang gis bdag chu bo dbu ba can gyi nang du song bar kun tu shes na byang chub sems dpa' de ni sa gnyis par blta'o/_/gang gis bdag chu bo 
[\[218a.3\]]dba' rlabs chen po'i nang du song bar kun tu shes na byang chub sems dpa' de ni sa gsum par blta'o/_/gang gis bdag chu bo'i klong 'khyil pa'i nang du song bar kun tu shes na byang chub sems dpa' de ni sa bzhi par blta'o/_/gang gis bdag chu bo rab tu dang ba'i nang du song bar kun tu shes na 
[\[218a.4\]]byang chub sems dpa' de ni sa lnga par blta'o/_/rdo rjes rab 'joms gzhan yang byang chub sems dpa' gang gis rmi lam na sprin las char 'bab par mthong na de la bdud kyi las mang ste/_byang chub sems dpa' de ni sa dang po bdun po dag tu blta'o/_/des ni dbang phyug dang ldan ba na chos smra ba dag la 
[\[218a.5\]]tho brtsams shing rab tu byung nas kyang rnyed pa dang /_bkur stis zil gyis non pas chos smra ba dag la bsngags pa ma yin pa brjod la/_mngon par brtson pa rnams la yang gdams ngag log par smras pa yin pas des bzod pa lhur blang ba dang /_thos pa la brtson par bya ba dang /_rnyed pa dang /_
[\[218a.6\]]bkur sti la lhag par chags pa med par bya zhing gal te gzhan la phan pa la shin tu brtson par byas na des de'i las kyi sgrib pa de 'byang bar 'gyur ro/_/de la gang gis rdul gyis yog pa'i sprin las char 'bab pa mthong na byang chub sems dpa' de ni sa dang po par blta'o/_/gang gis rlung gis 'khrugs 
[\[218a.7\]]par mthong na byang chub sems dpa' de ni sa gnyis par blta'o/_/gang gis sprin gyis 'khrugs par mthong na byang chub sems dpa' de ni sa gsum par blta'o/_/gang gis 'brug grag pa'i sprin mthong na byang chub sems dpa' de ni sa bzhi par blta'o/_/gang gis glog gis dngangs par byed pa 
[\[218b\]]
[\[218b.1\]]mthong na byang chub sems dpa' de ni sa lnga par blta'o/_/gang gis thog 'bab pa mthong na byang chub sems dpa' de ni sa drug par blta'o/_/gang gis char chu'i rgyun mthong na byang chub sems dpa' de ni sa bdun par blta ste/_sa dang sa dag la bdud kyi las ni shes par bya'o/_/rdo rjes 
[\[218b.2\]]rab 'joms gzhan yang byang chub sems dpa' gang gis rmi lam na sa g.yos par kun tu shes na byang chub sems dpa' de ni sa dang po par blta ste/_las dang po ba dmigs pa la mang du spyod pa yin zhing de la ni bdud kyi las dang /_las kyi sgrib pa yang shas che ba yin te/_sems can 
[\[218b.3\]]mang po 'jigs par byas pa yin pas/_des gal te sems can rnams la mi 'jigs pa'i sbyin pa byin zhing rnam pa gsum bsdams par gyur na de de'i las kyi sgrib pa de rnam par dag par 'gyur ro/_/de la yang dang yang du sa g.yo bar mthong na de ni las dang po pa'i byang chub sems dpa' ste/_
[\[218b.4\]]sa dang po par blta'o/_/grong khyer zhig pa 'am/_ljongs kyi mi kun tu 'khrugs par mthong na byang chub sems dpa' de ni sa gnyis par blta'o/_/yun ring du g.yo bar mthong na byang chub sems dpa' de ni sa gsum par blta'o/_/bden pa'i byin gyi rlabs kyis g.yo bar mthong na byang chub 
[\[218b.5\]]sems dpa' de ni sa bzhi par blta'o/_/bdud kyi las kyis g.yo bar mthong na byang chub sems dpa' de ni sa lnga par blta'o/_/g.yo bas mtho 'tsham par byed na byang chub sems dpa' de ni sa drug par blta'o/_/gzungs la brtson pas g.yo bar mthong na byang chub sems dpa' de ni sa bdun par 
[\[218b.6\]]blta'o/_/g.yos nas dbang thang che bar grags pa'i lha rnams 'du bar mthong na byang chub sems dpa' de ni sa brgyad par blta'o/_/g.yos nas klu dang tshangs pas gzi byin skyed par mthong na byang chub sems dpa' de ni sa dgu par blta'o/_/sa g.yos nas de bzhin gshegs pa'i sgra thos 
[\[218b.7\]]sam mthong na byang chub sems dpa' de ni sa bcu par blta ste/_sa dang sa dag la de ltar khong du chud par bya'o/_/rdo rjes rab 'joms gzhan yang byang chub sems dpa' gang gis rmi lam na bdag g.yul 'gyed pa'i nang du son par kun tu shes na byang chub sems dpa' de ni sa dang po bzhi po dag 
[\[219a\]]
[\[219a.1\]]las sa gang yang rung bar blta'o/_/sa gong mas bdun pa man cad la mi brtson pa dag la ni bdud kyi las kyang 'byung ngo /_/de ni chos ma yin pa smra ba dag yongs su bzung zhing rnyed pa dang /_bkur sti la lhag par chags pas chos smra ba dag yongs su spangs la de la des chos smra 
[\[219a.2\]]ba dag la g.yos bsnyen bkur byas pa yin pas/_des gal te thabs mkhas pa la bslabs shing lhag pa'i bsam pas pha rol tu phyin pa drug po dag la spyad na/_des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la bdag gang 
[\[219a.3\]]na gnas par g.yul 'gyed pa mthong na de ni sa dang po par blta'o/_/mtshon cha 'debs par mthong nas gnyis par blta'o/_/bong ba dang dbyug pa 'bab par mthong na sa gsum par blta'o/_/gshe ba dang brgyad bkag pa mthong na sa bzhi par blta ste/_mi brtson pa la ni bdud kyi las 
[\[219a.4\]]kyang rig par bya'o/_/rdo rjes rab 'joms gzhan yang byang chub sems dpa' gang gis rmi lam na bdag na bar kun tu shes na byang chub sems dpa' de ni sa dang po gnyis po dag las sa gang yang rung bar blta'o/_/de la ni 'jig rten pa dang /_'jig rten las 'das pa'i bya ba thams cad la 
[\[219a.5\]]bar chad mang ba yin no/_/des ni chos kyis kun tu bsdu ba byas nas yang phyir bshig pa dang /_yo byad dag byin nas yang phyir phrogs pa yin pas/_des gal te chos smra ba'i gang zag rnams la ji ltar 'os pa'i mchod pa dag phul zhing zhe 'gras pa med pa'i sems kyis 'bul bar byed na/_
[\[219a.6\]]des de'i las kyi sgrib pa de rnam par dag par 'gyur zhing /_byang chub tu nges par 'byung bar yang 'gyur ro/_/sa gzhan la gnas pa dag gis bdag na bar kun tu shes na des ni bdud kyi las su rtogs par bya'o/_/rdo rjes rab 'joms gzhan yang byang chub sems dpa' gang gis rmi lam na 
[\[219a.7\]]bdag g.yang sa nas g.yang du lhung zhing rton pa med par kun tu shes na byang chub sems dpa' de ni sngon gyi mthar bsam pa nyams par gyur cing shin tu g.yon can dang /_ma mos pa mang ba dang /_las kyi sgrib pa thams cad mang ba dang /_bdud kyi las mang ba dang /_lus nyam chung 
[\[219b\]]
[\[219b.1\]]ba dang /_sems zhan pa yin te/_de la ni chos kyi lung phog na myur du mthong zhing 'dun pa skyes nas kyang yang phyir nur bar 'gyur zhing de ni sbyin pa sbyin na yang 'gyod pa dang bcas pas sbyin par 'gyur la/_byin nas kyang som nyir 'gyur ba dang /_chos kyi rjes su 'thun pa'i chos smra na yang nur bar 
[\[219b.2\]]'gyur te/_des longs spyod rgud par mthong ba dang /_des bstan pa rgud par mthong ba dang /_des bzod pa rgud pa mthong ba dang /_de dmigs pa mang bar 'gyur ba dang /_chos ma yin pa smra ba gang yin pa la sten pa dang /_zab mo la mos pa'i gang zag rnams la mos pa 
[\[219b.3\]]ma yin pa mang du 'gyur te/_byang chub sems dpa' de ni sa gnyis par blta'o/_/gang gis bdag g.yang sa nas lhung nas mtshon cha'i nang du son par kun tu shes na byang chub sems dpa' de ni sa dang po par blta'o/_/gang gis bdag brag las g.yang du lhung bar kun tu shes na byang chub 
[\[219b.4\]]sems dpa' de ni sa gnyis par blta'o/_/sa gzhan la gnas pa dag la ni las kyi sgrib pas g.yang du lhung bas kun tu shes pa 'byung gi bdud kyi las kyis ni ma yin no/_/des gal te zla ba gsum gyi bar du nyin lan gsum mtshan lan gsum du 'jig rten dang mi 'thun pa'i sbyin pa spyad 
[\[219b.5\]]par byas shing shes pa dang ldan pa yang mchod la/_zhe 'gras pa med pa'i sems su yang byas na/_/des de'i las kyi sgrib pa de rnam par dag par 'gyur zhing /_byang chub tu nges par 'byung bar yang 'gyur ro/_/rdo rjes rab 'joms gzhan yang byang chub sems dpa' gang gis/_rmi 
[\[219b.6\]]lam na bdag bsad pa las thar par kun tu shes na de la bdud kyi las mang gi las kyi sgrib pa ni med do/_/des smon pa med pa'i ting nge 'dzin bsgom par bya zhing byams pa la gnas par yang bya ste/_byang chub sems dpa' de ni sa dang po drug po dag tu blta'o/_gang gis bdag dgon par gsad pa las 
[\[219b.7\]]thar par kun tu shes na byang chub sems dpa' de ni sa gnyis par blta'o/_/gang gis bdag grong gi nyen kor du gsad pa las thar bar kun tu shes na byang chub sems dpa' de ni sa lnga par blta'o/_/gang gis bdag nye du'i nang du gsad pa las thar par kun tu shes na byang chub sems dpa' de ni 
[\[220a\]]
[\[220a.1\]]sa drug par blta'o/_/mi brtson pa dang /_las dang po pa dang /_lhag pa'i bsam pa nyam chung ba la ni byang chub las zlog pa'i phyir bdud kyi las kyang 'byung bar 'gyur ro/_/rdo rjes rab 'joms gzhan yang byang chub sems dpa' gang gis rmi lam na bdag dgra'i nang 
[\[220a.2\]]du song bar kun tu shes na byang chub sems dpa' de ni sa dang po lnga po dag tu blta ste/_des ni rgyal por gyur pa na tshul khrims dang ldan pa la tho btsams pas dgra bo mang ba dang /_bar chad mang ba yin te/_des mi gnas pa la spyad par bya zhing sgrib pa med pa'i mtha' la yang 
[\[220a.3\]]mos par bya/_/gcig tu phan pa la yang brtson par bya ste/_des ni de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis bdag mtshon sna tshogs thogs pa'i nang du song bar kun tu shes na/_byang chub sems dpa' 
[\[220a.4\]]de ni sa dang po par blta'o/_/gang gis bdag mtshon sna gcig thogs pa'i nang du song bar kun tu shes na byang chub sems dpa' de ni sa gnyis par blta'o/_/gang gis bdag dbyug pa thogs pa rnams kyi nang du song bar kun tu shes na byang chub sems dpa' de ni sa gsum par blta'o/_/
[\[220a.5\]]gang gis bdag rdo ba thogs pa rnams kyi nang du song bar kun tu shes na byang chub sems dpa' de ni sa bzhi par blta'o/_/gang gis bdag lag pa stong pa rnams kyi nang du song bar kun tu shes na byang chub sems dpa' de ni sa lnga par blta ste/_gzhan dag la ni bdud kyi las su 
[\[220a.6\]]rig par bya'o/_/rdo rjes rab 'joms gzhan yang byang chub sems dpa' gang gis rmi lam na bdag nam mkha' la 'gro bar kun tu shes na byang chub sems dpa' de ni mi skye ba'i chos la bzod pa thob par 'gyur ba dang /_dmigs pa las 'da' bar 'gyur ba'i mtshams la gnas 
[\[220a.7\]]pa dang /_lha rnams kyis bsam pa yin te des ni gtsang sbrar spyad pa dang /_rtag tu brtson pa dang /_byang chub sems dpa' rnams yang dag par 'dzin du gzhug par bya zhing sems can rnams dang phyogs gcig tu yun ring du gnas par mi bya'o/_/des na de'i las kyi sgrib pa de rnam 
[\[220b\]]
[\[220b.1\]]par dag par 'gyur zhing /_byang chub tu nges par 'byung bar yang 'gyur ro/_/byang chub sems dpa' de ni sa dang po bdun po dag las sa gang yang rung bar blta'o/_/gal te nam mkha' la sbyin pa sbyin zhing 'gro bar mthong na byang chub sems dpa' de ni sa dang po par blta'o/_/drang 
[\[220b.2\]]srong mthong na byang chub sems dpa' de ni sa gnyis par blta'o/_/dge sbyong mthong na byang chub sems dpa' de ni sa gsum par blta'o/_/klu mthong na byang chub sems dpa' de ni sa bzhi par blta'o/_/lha mthong na byang chub sems dpa' de ni sa lnga par blta'o/_/tshangs pa 
[\[220b.3\]]mthong na byang chub sems dpa' de ni sa drug par blta'o/_/byang chub sems dpa' 'am/_de bzhin gshegs pa mthong na byang chub sems dpa' de ni sa bdun par blta ste/_bdud kyi las ni ma gtogs so/_/rdo rjes rab 'joms gzhan yang byang chub sems dpa' gang gis rmi lam 
[\[220b.4\]]na bdag gi lag pa na sgron ma thogs par kun tu shes na des chos kyi snang ba bsgrub par bya ste/_byang chub sems dpa' de ni sa dang po lnga po dag tu blta'o/_/gal te des lus dang /_srog la mi lta bar zang zing med pa la rab tu sbyor bar byed cing ye shes kyi spyod pa la yang nem nur med par 
[\[220b.5\]]byas na/_des na de'i las kyi sgrib pa rnam par dag par 'gyur zhing byang chub tu nges par 'byung bar yang 'gyur ro/_/de la sa dang po la gnas pa ni dmigs pa la mngon par brtson pa la dga' bar byed do/_/sa gnyis pa la gnas pa ni bsam gtan la mngon par dga' bar byed do/_/
[\[220b.6\]]sa gsum pa la gnas pa ni byams pa la dga' bar byed do/_/sa bzhi pa la gnas pa ni snying rje la dga' bar byed do/_/sa lnga pa la gnas pa ni btang snyoms la dga' bar byed do/_/sa dang po la gnas pa snang bar 'dod pas ni sangs rgyas rjes su dran pa bsgom par bya'o/_/sa gnyis 
[\[220b.7\]]pa la gnas pas ni mchog tu dga' ba sbyin par bya'o/_/sa gsum pa la gnas pas ni thos pa btsal bar bya'o/_/sa bzhi pa la gnas pas ni gzungs bsgom par bya'o/_/sa lnga pa la gnas pas ni stong pa nyid bsgom par bya ste/_des na snang ba 'thob par 'gyur ro/_/rdo rjes 
[\[221a\]]
[\[221a.1\]]rab 'joms gzhan yang byang chub sems dpa' gang gis rmi lam na byang chub sems dpa' phyir byung ba mthong na byang chub sems dpa' de ni sa dang po drug po dag las sa gang yang rung bar blta ste/_de tshe rjes nas phyir mi ldog pa'i sa 'thob par 'gyur zhing 'di tsam zhig na 
[\[221a.2\]]sangs rgyas su 'gyur ro zhes lung bstan par 'gyur ba'i mtshams bcad pa yang yin no/_/gang gis rkang pas phyir byung bar mthong na de ni sa dang po par blta'o/_/gang gis glang gi shing rtas phyir byung ba mthong na de ni sa gnyis par blta'o/_/gang gis rta'i shing rtas phyir byung ba mthong na de ni 
[\[221a.3\]]sa gsum par blta'o/_/gang gis glang po che'i shing rtas phyir byung ba mthong na de ni sa bzhi par blta'o/_/gang gis mi'i shing rtas phyir byung ba mthong na de ni sa lnga par blta'o/_/gang gis nam mkha' las phyir byung ba mthong na sa drug par blta ste/_bdud kyi las ni ma 
[\[221a.4\]]gtogs so/_/rdo rjes rab 'joms gzhan yang byang chub sems dpa' gang gis rmi lam na glegs bam rnyed na byang chub sems dpa' de ni sa dang po gsum po dag las sa gang yang rung bar blta ste/_byang chub sems dpa' de la ni phyir rgol ba dang /_skur pa 'debs pa 
[\[221a.5\]]mang po dag 'byung bar 'gyur yang bar chad byed par ni mi 'gyur ro/_/des sdig pa bshags pa lan mang du bya zhing rtag tu mngon bar brtson par yang bya ste/_des na de'i las kyi sgrib pa rnam par dag par yang 'gyur zhing byang chub tu nges par 'byung bar yang 'gyur ro/_/gal 
[\[221a.6\]]te 'jig rten pa dang /_nyan thos dang ldan pa'i glegs bam rnyed na byang chub sems dpa' de ni sa dang po par blta'o/_/shes rab kyi pha rol tu phyin pa dang ldan pa'i glegs bam rnyed na byang chub sems dpa' de ni sa gnyis par blta'o/_/gang gis zab mo dang ldan pa'i 
[\[221a.7\]]glegs bam rnyed na byang chub sems dpa' de ni sa gsum par blta'o/_/brtson pa dag la lha'i bus byin nam/_byang chub sems dpa' 'am/_de bzhin gshegs pa chos kyi gdan la bzhugs pas byin na de ni sa bdun pa'i bar dag tu yang blta'o/_/rdo rjes rab 'joms 
[\[221b\]]
[\[221b.1\]]gzhan yang byang chub sems dpa' gang gis rmi lam na gzungs kyi sgra thos na byang chub sems dpa' de ni sa dang po drug po dag las sa gang yang rung bar blta ste/_sangs rgyas rnams las mngon sum du gzungs thob pa yin no/_/byang chub sems dpa' de ni las kyi sgrib pa 
[\[221b.2\]]chung la bdud kyi las mang ba yin pas des na spobs pa sbyin bar bya zhing glags lta ba med pa la brtson par yang bya ste/_des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gal te tshigs su bcad pas mngon par bsgrubs pa'i 
[\[221b.3\]]gzungs kyi sgra thos na byang chub sems dpa' de ni sa dang po par blta'o/_/yi ges mngon par bsgrubs pa'i gzungs kyi sgra thos na byang chub sems dpa' de ni sa gnyis par blta'o/_/legs par bris pas mngon par bsgrubs pa'i gzungs kyi sgra thos na byang chub sems dpa' de 
[\[221b.4\]]ni sa gsum par blta'o/_/klus yongs su bzung ba'i gzungs kyi sgra thos na byang chub sems dpa' de ni sa bzhi par blta'o/_/lhas yongs su bzung ba'i gzungs kyi sgra thos na byang chub sems dpa' de ni sa lnga par blta'o/_/gang gis don dam pa'i gzungs kyi sgra thos na 
[\[221b.5\]]byang chub sems dpa' de ni sa drug par blta'o/_/rdo rjes rab 'joms gzhan yang byang chub sems dpa' gang gis rmi lam na ting nge 'dzin gyi sgra thos na byang chub sems dpa' de ni sa dang po brgyad po dag las sa gang yang rung bar blta ste/_des ni 'jig rten gsum la 
[\[221b.6\]]lhag par chags pa med par bya zhing rtag tu dben ba la mngon par dga' bar yang bya'o/_/de la ni las kyi sgrib pa chung zhing de la bdud kyi las kyang chung mod kyi/_'on kyang de la nyon mongs pa'i sgrib pa shas che bas des chos sna tshogs dag mnyan par bya zhing so sor brtag 
[\[221b.7\]]pa mang du yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la rtog pa dang bcas/_dpyod pa dang bcas pa'i ting nge 'dzin ni sa dang po la gnas pa'i 'o/_/rtog pa med la dpyod pa tsam gyi ting nge 'dzin ni 
[\[222a\]]
[\[222a.1\]]sa gnyis pa la gnas pa'i 'o/_/rtog pa yang med la dpyod pa yang med pa'i ting nge 'dzin ni sa gsum pa la gnas pa'i 'o/_/tshangs pa'i gnas pa ni sa bzhi pa la gnas pa'i 'o/_/stong pa nyid kyi ting nge 'dzin ni sa lnga pa la gnas pa'i 'o/_/dgos 
[\[222a.2\]]pa thams cad mngon par sgrub pa ni sa drug pa la gnas pa'i 'o/_/rig pa chen po'i sa bdun pa la gnas pa'i 'o/_/sangs rgyas kyi bkod pa bsgrub pa ni sa brgyad pa la gnas pa'i 'o/_/rdo rjes rab 'joms gzhan yang byang chub sems dpa' gang gis rmi lam na shin tu rgyas pa'i 
[\[222a.3\]]sde'i mdo sde'i sgra thos na byang chub sems dpa' de ni sa dang po drug po dag tu blta ste/_des ni chos la mos pa dang /_nges par gyur pa la bzod par bya'o/_/byang chub sems dpa' de ni sgrib pa chung ba dang /_rtogs pa bul ba yin pas des gcig tu yongs su zhu ba'i ngang tshul can 
[\[222a.4\]]dang /_bsnyen bkur bya ba la gdu bar bya ste/_des na de'i las kyi sgrib pa de rnam par dag par 'gyur ro/_/sbyin pa'i pha rol tu phyin pa'i mdo sde'i sgra thos na sa dang po par blta'o/_/tshul khrims kyi pha rol tu phyin pa'i mdo sde'i sgra thos na sa gnyis par blta'o/_/bzod pa'i pha 
[\[222a.5\]]rol tu phyin pa'i mdo sde'i sgra thos na sa gsum par blta'o/_/brtson 'grus kyi pha rol tu phyin pa'i mdo sde'i sgra thos na sa bzhi par blta'o/_/bsam gtan gyi pha rol tu phyin pa'i mdo sde'i sgra thos na sa lnga par blta'o/_/shes rab kyi pha rol tu phyin pa'i mdo sde'i sgra thos 
[\[222a.6\]]na sa drug par blta'o/_/mngon par brtson pa dang /_sangs rgyas kyis byin gyis brlabs pa dang /_lhag pa'i bsam pa phun sum tshogs pa'i gang zag ni ma gtogs so/_/rdo rjes rab 'joms gzhan yang byang chub sems dpa' gang gis rmi lam na chos smra ba'i dge slong 
[\[222a.7\]]che ge mo zhes bya ba rnams kyi ming thos na byang chub sems dpa' de ni sa dang po bzhi po dag tu blta ste/_des ni dge ba'i bshes gnyen la bsten par bya'o/_/byang chub sems dpa' de ni bar chad mang ba dang /_sems la 'gyod pa mang ba dang /_shes rab zhan pa yin te/_
[\[222b\]]
[\[222b.1\]]des sems can thams cad la zhe 'gras pa med pa'i sems dang /_thabs la mkhas pa dang /_thabs kyi sdom pa dang /_yid la nem nur med par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang 
[\[222b.2\]]gis sngon ma mthong ba'i dge slong gi ming thos na byang chub sems dpa' de ni sa dang po par blta'o/_/gang gis sngon ma thos pa'i dge slong gi ming thos na de ni sa gnyis par blta'o/_/gang gis 'jig rten gyi khams gzhan gyi dge slong gi ming thos na de ni sa gsum par blta'o/_/
[\[222b.3\]]gang gis skye ba gcig gis thogs pa'i ming thos na de ni sa bzhi par blta ste/_sa gong ma dag tu yang 'dod par bya'o/_/rdo rjes rab 'joms gzhan yang byang chub sems dpa' gang gis rmi lam na bdag tshigs su bcad pa la spobs pa thob par kun tu shes na byang chub sems 
[\[222b.4\]]dpa' de ni sa dang po gsum po dag tu blta ste/_byang chub sems dpa' de ni spobs pa phun sum tshogs pa yin no/_/des gal te chos gsum yongs su spangs na myur du snang ba 'thob par 'gyur te/_chos gsum gang zhe na/_byang chub sems dpa' gang gzhan mchod pa la 
[\[222b.5\]]phrag dog byed pa dang /_rnyed pa dang bkur sti 'dod pa dang /_g.yo la bsten pa ste/_chos gsum po de dag yongs su spang bar bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gal te tshigs su bcad 
[\[222b.6\]]pa nyung ngu la spobs na de ni sa dang po par blta'o/_/tshigs su bcad pa sna tshogs la spobs na sa gnyis par ro/_/zab mo'i tshigs su bcad pa la spobs na sa gsum par ro/_/rnam pa mang po dag la spobs na sa gong mar ro/_/rdo rjes rab 'joms gzhan yang byang chub sems 
[\[222b.7\]]dpa' gang gis rmi lam na bdag mdo sde la spobs pa thob par kun tu shes na de ni sa dang po brgyad po dag tu blta ste/_de la dgra bo mang ba dang /_yon tan mang ba yin pas des yang dag par mgu bar byed pa'i ngang tshul can du bya zhing khyad par du 'phags pa dag la mchod par bya ba dang /_
[\[223a\]]
[\[223a.1\]]ji lta ba bzhin du spyod pa'i gang zag la yang mchod par bya zhing shes pas lhag pa'i nga rgyal du yang mi bya'o/_/des na de'i las kyi sgrib pa de yang rnam par dag par 'gyur zhing rmi lam du rmis pa'i las kyi sgrib pa de yang rnam par dag par 'gyur la myong bar 'gyur ba chung bar 
[\[223a.2\]]yang 'gyur zhing byang chub tu nges par 'byung bar yang 'gyur ro/_/de la bzhi pa sgrub pa la spobs na sa dang po la gnas par 'gyur ro/_/yo byad bsnyungs pa sgrub pa'i mdo sde la spobs na sa gnyis par ro/_/sna tshogs sgrub pa'i mdo sde la spobs na sa gsum par ro/_/sngon gyi tshul 
[\[223a.3\]]sgrub pa'i mdo sde la spobs na sa bzhi par ro/_/dus gsum sgrub pa'i mdo sde la spobs na sa lnga par ro/_/pha rol tu phyin pa'i mdo sde la spobs na sa drug par ro/_/mdo sde zab mo la spobs na sa bdun par ro/_/thams cad rnam par gtan la 'bebs pa la spobs na sa 
[\[223a.4\]]brgyad par blta'o/_/rdo rjes rab 'joms gzhan yang byang chub sems dpa' gang gis rmi lam na chos kyi gter gyi sgra thos na de ni sa dang po bdun po dag tu blta'o/_/byang chub sems dpa' de ni nyon mongs pa mang la las kyi sgrib pa chung ba yin te/_des yongs su 'dri ba'i 
[\[223a.5\]]rang bzhin can du bya zhing dad pas mos par yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis bdag grong na 'dug pa na chos kyi gter gyi sgra thos par kun tu shes na de ni sa dang po par blta'o/_/gang gis bdag 
[\[223a.6\]]gnas khang na 'dug par kun tu shes na de ni sa gnyis par ro/_/gang gis bdag gtsug lag khang na 'dug par kun tu shes na de ni sa gsum par ro/_/gang gis bdag dgon pa na 'dug par kun tu shes na de ni sa bzhi par ro/_/gang gis bdag stan la 'dug par kun tu shes na 
[\[223a.7\]]byang chub sems dpa' de ni sa lnga par ro/_/gang gis bdag skyed mos tshal na 'dug par kun tu shes na de ni sa drug par ro/_/gang gis bdag ri'i rtse mo la 'dug par kun tu shes na de ni sa bdun par blta'o/_/rdo rjes rab 'joms gzhan yang byang chub sems dpa' gang gis 
[\[223b\]]
[\[223b.1\]]rmi lam na sngon ma thos pa'i 'jig rten gyi khams gzhan gyi de bzhin gshegs pa'i mtshan thos na byang chub sems dpa' de ni sa dang po brgyad po dag tu lung bstan pa yin te nga rgyal gyi dbang gis nges par 'byung bar 'gyur ro/_/des ni bdud kyi las mang du nye bar bsags shing de la 
[\[223b.2\]]las kyi sgrib pa mang ba yang yin no/_/des gal te mchod par 'os pa mchod cing spyod lam brtags pa ma yin na/_des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur/_de la gtong ba la nga rgyal byed na sa dang po par 
[\[223b.3\]]ro/_/tshul khrims la nga rgyal byed na sa gnyis par ro/_/thos pa la nga rgyal byed na sa gsum par ro/_/mngon par brtson pa la nga rgyal byed na sa bzhi bar ro/_/yo byad bsnyungs pa la nga rgyal byed na sa lnga par ro/_/shes pa la nga rgyal byed na sa drug 
[\[223b.4\]]par ro/_/spobs pa la nga rgyal byed na sa bdun par ro/_/byin gyi rlabs la nga rgyal byed na sa brgyad par ro/_/bya ba thams cad mthar phyin par byed na ni nga rgyal yin no/_/rdo rjes rab 'joms gzhan yang byang chub sems dpa' gang gis rmi lam na 'jig rten gyi 
[\[223b.5\]]khams che ge mo zhig byang chub sems dpa' che ge mo zhes bya ba'i ming thos na/_byang chub sems dpa' de ni sa dang po lnga po dag tu blta ste/_byang chub sems dpa' de ni byang chub sems dpa' rnams kyis bsams pa dang /_nyon mongs pa chung ba yin par rig par bya'o/_/
[\[223b.6\]]des gal te lhag pa'i nga rgyal med par byas shing nye du rnams la yang bkur sti cher byas na des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gzungs thob pa'i ming thos na sa dang po par 'gyur ro/_/mngon par 'byung ba'i na 
[\[223b.7\]]sa gnyis par ro/_/dka' ba spyod pa'i na sa gsum par ro/_/byang chub kyi snying por bdud 'dul bar byed pa'i na sa bzhi par ro/_/mngon par rdzogs par 'tshang rgya ba'i na sa lnga par ro/_/mang du thos shing mthong nas gong mar yang 'gyur ro gnas med cing lhag pa'i bsam 
[\[224a\]]
[\[224a.1\]]pa nyam chung ba zhig gi na sa dang po par blta'o/_/'gyod pa dang bcas par gnas pa'i na sa gnyis par ro/_/sdig pa byed pa'i na sa gsum par ro/_/mngon par bag med pa'i na sa bzhi par ro/_/zhi gnas mang ba'i na sa lnga par ro/_/rdo rjes rab 'joms 
[\[224a.2\]]gzhan yang byang chub sems dpa' gang gis rmi lam na bdag rgya mtsho'i dbus na 'dug par kun tu shes na byang chub sems dpa' de ni sa brgyad po dag las sa gang yang rung bar lung bstan par blta ste/_des ni thos pa'i mthar phyin par bya zhing des brtson 'grus dang ldan pa dang /_
[\[224a.3\]]shes rab la mos par yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis ma phyin par mthong na de ni sa dang po par blta'o/_/gang gis 'gram du son par mthong na de ni sa gnyis par blta'o/_/
[\[224a.4\]]gang gis spang leb la 'dug par mthong na de ni sa gsum par ro/_/gang gis ko grur zhugs pa mthong na de ni sa bzhi par ro/_/gang gis gru na 'dug par mthong na de ni sa lnga par ro/_/gang gis chu na 'dug par mthong na de ni sa drug par ro/_/gang gis gru na 'greng bar mthong 
[\[224a.5\]]na de ni sa bdun par ro/_/gang gis rin po che thams cad kyis bkang ba'i gru pha rol tu sgrol bar mthong na de ni sa brgyad par ro/_/rdo rjes rab 'joms gzhan yang byang chub sems dpa' gang gis rmi lam na bdag rin po che dag thu bar kun tu shes na byang chub sems dpa' de 
[\[224a.6\]]ni sa dang po gsum po dag las sa gang yang rung bar blta ste/_/de la ni rnam par mtho 'tsham pa mang zhing dkar po'i chos rnams kyang sdug bsngal bas yang dag par 'thob par 'gyur te/_des chos 'dod par bya la/_chos smra ba dag la 'khrul pa mi btsal zhing byas pa 
[\[224a.7\]]gzo bar yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis sa brkos nas rin po che dag rnyed na/_de ni sa dang po par blta'o/_/gang gis sa rdul dang 'dres pa rnyed na de ni sa gnyis par blta'o/_/
[\[224b\]]
[\[224b.1\]]gang gis rtswa dang 'dres pa rnyed na de ni sa gsum par blta'o/_/mngon par brtson pa dag gi mtshan ma ni de dag yin gyi/_mngon par mi brtson pa dag la ni bdud kyi las dag kyang yod de lhag par yang sa drug pa la 'byung ngo /_/sa bzhi pa la mi brtson pa dang ldan pa dag bdud 
[\[224b.2\]]kyi las dang las kyi sgrib pa las ma grol ba yin no/_/rdo rjes rab 'joms gzhan yang byang chub sems dpa' gang gis rmi lam na bdag ri rab kyi rtse mor son par kun tu shes na byang chub sems dpa' de ni sa dang po lnga po dag las phyir mi ldog par blta ste/_de la ni 
[\[224b.3\]]sdig pa'i grogs po'i dbang dang /_g.yol bsten pa dang /_ma mos pa mang bas yon tan gang yin pa dag cung zad kyang mi skye ste/_des ni dge ba'i bshes gnyen la bsten par bya zhing g.yo med pa dang mos pa mang du yang bya'o/_/des na de'i las kyi sgrib pa de rnam 
[\[224b.4\]]par dag par 'gyur zhing byang chub tu nges par 'byung bar yang 'gyur ro/_/gang gis bdag ri rab la 'dzeg par kun tu shes na de ni sa drug par ro/_/'dzegs te 'greng na sa bdun par ro/_/bdag phyogs bzhir rnam par lta na sa brgyad par ro/_/'dug na sa dgu par ro/_/
[\[224b.5\]]sgul bar byed na sa bcu par ro/_/sa dang po nas sa bdun pa'i bar dag gis ni mngon par brtson pa 'am/_bsam pa phun sum tshogs pa 'am/_dge ba'i bshes gnyen gyi lag tu son pa 'am/_bdud kyi las kyis mthong bar 'gyur ro/_/rdo rjes rab 
[\[224b.6\]]'joms gzhan yang byang chub sems dpa' gang gis rmi lam na bdag ri la 'dzeg par kun tu shes na byang chub sems dpa' de ni sa dang po lnga po dag tu blta ste/_byang chub sems dpa' de la ni rnam pa thams cad du gnod pa dag kun 'byung bar 'gyur ro/_/des ni 
[\[224b.7\]]chos smra ba la brnyas par byas pa yin pas des dngos po thams cad sba ba med par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur te/_sa dang po la ni phung po gsum pa'i chos kyi rnam grangs gdon par bya'o/_/
[\[225a\]]
[\[225a.1\]]sa gnyis pa la ni sangs rgyas rjes su dran pa bsgom par bya'o/_/sa gsum pa la ni stong pa nyid bsgom par bya'o/_/sa bzhi pa la ni snying rje chen po bsgom par bya'o/_/sa lnga pa la ni lhag mthong bsgom par bya'o/_/gang gis bdag ri la 'dzeg par kun tu shes 
[\[225a.2\]]na de ni sa dang po par blta'o/_/gang gis dbus su phyin na de ni sa gnyis par ro/_/gang gis rtse mor phyin na de ni sa gsum par ro/_/gang mngon par lta bar byed na de ni sa bzhi par ro/_/gang 'dug na de ni sa lnga par ro/_/rdo rjes rab 'joms gzhan yang byang chub 
[\[225a.3\]]sems dpa' gang gis rmi lam na bdag ri'i rtse mo na 'dug par kun tu shes na byang chub sems dpa' de ni sa dang po bdun po dag tu blta ste/_byang chub sems dpa' de la ni las kyi sgrib pa chung la bdud kyi las shas che ba yin pas des ni sdug pa'i dngos po yongs su gtang bar 
[\[225a.4\]]bya zhing nye du yang mchod par bya/_nye du gzhan dag kyang dga' bar bya'o/_/des na de'i las kyi sgrib ba de rnam par dag par 'gyur zhing byang chub tu nges par 'byung bar yang 'gyur ro/_/ri chen po bdun po dag ni sa bdun po rnams kyi 'o/_/ri rab ni sa lhag ma rnams kyi'o/_/
[\[225a.5\]]rdo rjes rab 'joms gzhan yang byang chub sems dpa' gang gis rmi lam na bdag shing ljon pa la 'dzeg par kun tu shes na byang chub sems dpa' de ni sa dang po bzhi po dag las sa gang yang rung bar blta ste/_de la ni bdud kyi las dang las kyi sgrib pa yang 'bring tsam ste/_
[\[225a.6\]]des ni dge ba'i bshes gnyen gang dag snang ba thob pa rnams dang /_gang dag gis dus dus su de'i chos kyi the tshom sel bar nus pa'i dge ba'i bshes gnyen dag la bsten par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar 
[\[225a.7\]]yang 'gyur ro/_/de la grib shing lo ma phun sum tshogs pa la 'dzegs na sa dang por ro/_/spos kyi shing la na sa gnyis par ro/_/me tog gi shing la na sa gsum par ro/_/'bras bu'i shing la na sa bzhi par te/_mngon par brtson pa dag gi mtshan ma de dag yin gyi 
[\[225b\]]
[\[225b.1\]]mngon par mi brtson pa dag la ni bdud kyi las kyang yod do/_/sa gong ma pa dag gis ni thams cad phun sum tshogs pa'i shing ljon pa dag mthong bar 'gyur te/_las kyi rnam par smin pa ni ma gtogs so/_/rdo rjes rab 'joms gzhan yang byang chub sems dpa' gang 
[\[225b.2\]]gis rmi lam na glang po che'i gtso bo mthong na byang chub sems dpa' de ni sa dang po drug po dag las sa gang yang rung bar blta ste/_byang chub sems dpa' des sbyin pa spyad pa ltar shes rab de ltar ma spyad pas de la dge ba'i rtsa ba dag dka' bas skye bar 'gyur te/_des ni 
[\[225b.3\]]dad par bya zhing nges par brtag pa mang du yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la glang po che'i gtso bo yongs su ma dag pa mthong na sa dang por ro/_/thal kar mthong na sa gnyis par ro/_/
[\[225b.4\]]mche ba drug pa mthong na sa gsum par ro/_/rgyan gyis brgyan pa mthong na sa bzhi par ro/_/rgyal mtshan dang /_gdugs thogs pa mthong na sa lnga par ro/_/sgra 'byin par mthong na sa drug par ro//_//bam po gsum pa ste tha ma/_
[\[225b.5\]]rdo rjes rab 'joms gzhan yang byang chub sems dpa' gang gis rmi lam na bdag glang po che'i gtso bo la zhon par kun tu shes na byang chub sems dpa' de ni sa dang po bdun po dag tu blta ste/_byang chub sems dpa' skye ba gcig gis thogs pa dang /_de bzhin gshegs 
[\[225b.6\]]pa dgra bcom pa yang dag par rdzogs pa'i sangs rgyas rnams kyis dgongs shing de la ye shes 'jug pa dang /_dbang phyug chen po yang yod pa yin pas des na gus pa dang bcas pa dang /_byang chub sems dpa' yang dag par 'dzin du gzhug pa dang /_rgyu med pa dang /_
[\[225b.7\]]ngan ngon tsam gyis chog shes pa dang /_yid du 'thad pa sbyin par bya'o/_/des na de'i las kyi sgrib pa rnam par dag par 'gyur zhing byang chub tu nges par 'byung bar yang 'gyur ro/_/gang gis bdag glang po che'i gtso bo tha mal pa la zhon par kun tu shes na de ni sa 
[\[226a\]]
[\[226a.1\]]dang po par blta'o/_/gang gis gos dkar po bgos te zhon par kun tu shes na de ni sa gnyis par blta'o/_/gang gis tshon dmar po can bgos te na de ni sa gsum par blta'o/_/gang gis tshon sna tshogs can bgos te na de ni sa bzhi par blta'o/_/
[\[226a.2\]]gang gis dri zhim pos kha bsgyur ba'i gos dag bgos shing rgyan gyis brgyan te na de ni sa lnga par blta'o/_/gang gis cod pan thogs te na de ni sa drug par blta'o/_/gang gis rgyan gyis brgyan pa'i gdugs thogs te na de ni sa bdun par blta'o/_/sa gong ma 
[\[226a.3\]]pa dag gis ni thams cad phun sum tshogs par mthong ste/_las kyi sgrib pa dang /_mngon par mi brtson pa ni ma gtogs so/_/rdo rjes rab 'joms gzhan yang byang chub sems dpa' gang gis rmi lam na bdag rta la zhon par kun tu shes na byang chub sems dpa' de ni sa 
[\[226a.4\]]dang po bzhi po dag tu blta ste/_des ni tshul khrims kyi pha rol tu phyin pa la brten par bya'o/_/de la ni bdud kyi las shas che la las kyi sgrib pa chung ba yin pas des stong pa nyid gtso bor bya ba dang /_lhag mthong mang du bya ba dang /_nan tan gyis bsgrub par bya'o/_/des na de'i las 
[\[226a.5\]]kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la bdag rta 'greng ba la zhon par kun tu shes na sa dang po par blta'o/_/'gro ba la zhon par kun tu shes na sa gnyis par blta'o/_/rgyug pa la zhon par kun tu shes na sa gsum 
[\[226a.6\]]par blta'o/_/brgyan pa la zhon par kun tu shes na sa bzhi par blta ste/_bdud kyi las ni ma gtogs so/_/sa gong ma dag la ni thams cad phun sum tshogs par mthong ste/_byang chub sems dpa'i lhag pa'i nga rgyal can rnams dang /_bdud kyi las ni ma gtogs 
[\[226a.7\]]so/_/rdo rjes rab 'joms gzhan yang byang chub sems dpa' gang gis rmi lam na bdag bden pa'i byin gyis brlabs byed par kun tu shes na byang chub sems dpa' de ni sa bcu po thams cad las sa gang yang rung bar blta ste/_de la ni bdud kyi las chung la/_las kyi sgrib pa shas 
[\[226b\]]
[\[226b.1\]]che ba yin pas/_des ni yul mang po la nges par brtag par bya zhing /_ting nge 'dzin bsgrub pa la mkhas par yang bya/_spyod lam drang po dang /_sogs pa dang bral bar yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar 
[\[226b.2\]]yang 'gyur ro/_/gang sbyin pa dang ldan pa'i byin gyis brlabs byed na byang chub sems dpa' de ni sa dang po par blta'o/_/bcings pa las thar bar bya ba'i phyir na sa gnyis par blta'o/_/nad pa thar bar bya ba'i phyir na sa gsum par blta'o/_/grong khyer gyi phyir na sa bzhi par 
[\[226b.3\]]blta'o/_/rgyal po'i phyir na sa lnga par ro/_/gling bzhi pa'i phyir na sa drug par ro/_/stong gi phyir na sa bdun par ro/_/stong gnyis pa'i phyir na sa brgyad par ro/_/stong gsum pa'i phyir na sa dgu par ro/_/'od 'byung ba dang /_sa g.yo ba dang /_lha rnams kyis me 
[\[226b.4\]]tog gi char dbab pa'i phyir na sa bcu par te/_sa drug po dag la ni bdud kyi las ma gtogs so/_/rdo rjes rab 'joms gzhan yang byang chub sems dpa' gang gis rmi lam na 'bras bu'i shing ljon pa mthong na byang chub sems dpa' de ni sa dang po bdun po dag tu blta ste/_lung 
[\[226b.5\]]bstan pa yongs su rdzogs pa'i chos dang ldan pa yin no/_/des ni rnyed pa dang bkur sti la ma chags pa dang /_drang po dang nyes pa mi 'dzin par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis 'bras 
[\[226b.6\]]bu nyung ngu'i shing ljon pa mthong na de ni sa dang po par blta'o/_/gang gis 'bras bu mang po'i shing ljon pa mthong na de ni sa gnyis par blta'o/_/gang gis 'bras bu ro zhim po'i shing ljon pa mthong na de ni sa gsum par blta'o/_/gang gis 'bras bu dri zhim po'i shing ljon pa 
[\[226b.7\]]mthong na byang chub sems dpa' de ni sa bzhi par blta'o/_/gang gis 'bras bu sman du rung ba'i shing ljon pa mthong na byang chub sems dpa' de ni sa lnga par blta'o/_/gang gis lha yul pa lta bu'i 'bras bu'i shing ljon pa mthong na byang chub sems dpa' de ni sa drug par blta'o/_/gang gis 
[\[227a\]]
[\[227a.1\]]bdud rtsi'i ro dang ldan pa'i 'bras bu'i shing ljon pa mthong na byang chub sems dpa' de ni sa bdun par blta'o/_/rdo rjes rab 'joms gzhan yang byang chub sems dpa' gang gis rmi lam na me tog gi shing ljon pa mthong na byang chub sems dpa' de ni sa dang po bdun po dag 
[\[227a.2\]]las sa gang yang rung bar blta ste/_des ni dge ba'i rtsa ba sna tshogs bya ba la brtson par bya zhing dge ba'i rtsa ba'i chos de la kun tu spyod pa na des 'khor bzhi po dag dang ma 'dres par ri khrod du 'gro ba la brtson par bya'o/_/des na de'i las kyi sgrib pa de rnam par dag par 'gyur 
[\[227a.3\]]zhing byang chub tu nges par 'byung bar yang 'gyur ro/_/gang gis me tog mang la dri mi zhim pa'i shing ljon pa mthong na byang chub sems dpa' de ni sa dang po par blta'o/_/gang gis me tog dri zhim po'i shing ljon pa mthong na byang chub sems dpa' de ni sa gnyis par 
[\[227a.4\]]blta'o/_/gang gis me tog mang zhing dri zhim pa'i shing ljon pa mthong na byang chub sems dpa' de ni sa gsum par blta'o/_/gang gis me tog dang 'bras bur bcas pa'i shing ljon pa mthong na byang chub sems dpa' de ni sa bzhi par blta'o/_/gang gis lo ma nyung 
[\[227a.5\]]ba'i me tog gi shing ljon pa mthong na byang chub sems dpa' de ni sa lnga par blta'o/_/gang gis lha'i me tog gi shing ljon pa mthong na byang chub sems dpa' de ni sa drug par blta'o/_/gang gis byang chub kyi shing ljon pa mthong na byang chub sems dpa' de ni sa bdun par blta 
[\[227a.6\]]ste/_bdud kyi las ni ma gtogs so/_/sa gong ma dag la ni mtshan ma ldog pa med do/_/rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i grong khyer mthong na de ni sa dang po drug po de dag tu blta ste/_byang chub sems dpa' de la ni 
[\[227a.7\]]chos kyi sgrib pa med do/_/byang chub sems dpa' de ni mi skye ba'i chos la bzod pa dang nye bar rig par bya ste/_des ni stong pa nyid bsgom pa'i phyir yi dam la brtan pa dang /_bde ba dang sdug bsngal dag gis zhe 'gras pa med pa'i sems su bya'o/_/des na de'i las kyi sgrib pa de rnam 
[\[227b\]]
[\[227b.1\]]par dag par 'gyur zhing /_/byang chub tu nges par 'byung bar yang 'gyur ro/_/grong khyer dang po brtsigs ma thag pa mthong na sa dang po par blta'o/_/grong khyer phyis byi dor byas pa mthong na sa gnyis par ro/_/ra ba phun sum tshogs pas ni sa gsum par ro/_/skyed mos tshal phun sum 
[\[227b.2\]]tshogs pas ni sa bzhi par ro/_/'bab chu phun sum tshogs pas ni sa lnga par ro/_/rdzing bu phun sum tshogs pas ni sa drug par te/_sdig pa'i grogs po'i lag tu song ba dang /_dmigs pa can dang /_mngon par mi brtson pa dang /_bdud kyi las ni ma gtogs so/_/sa gong 
[\[227b.3\]]ma dag la ni thams cad phun sum tshogs par mthong ngo /_/rdo rjes rab 'joms gzhan yang byang chub sems dpa' gang gis rmi lam na mtsho ma dros pa mthong na de ni sa dang po brgyad po dag tu blta ste/_de la nyon mongs pa ni chung ngo /_/gal te lhag pa'i bsam pas brtson par byed cing lus dang /_
[\[227b.4\]]srog dang /_yo byad dag la lhag par chags par mi byed na de la myur du snang ba skye bar 'gyur ro/_/des gzhan gyi bsam pa yongs su rdzogs par bya ba la mngon par brtson par bya ste/_des na de'i las kyi sgrib pa de rnam par dag par 'gyur zhing byang chub tu nges par 'byung bar yang 
[\[227b.5\]]'gyur ro/_/gang gis mtsho ma dros pa'i 'gram mthong na de ni sa dang po par blta'o/_/gang gis dbus mthong na de ni sa gnyis par ro/_/gang gis thams cad mthong na de ni sa gsum par ro/_/gang gis lag pas reg na de ni sa bzhi par ro/_/gang gis khrus byas 
[\[227b.6\]]na de ni sa lnga par ro/_/gang 'gram na 'dug na de ni sa drug par ro/_/gang gis mtsho ma dros pa'i klu mthong na de ni sa bdun par ro/_/gang gis gnas dang gzi byin sbyin par mthong na de ni sa brgyad par ro/_/sa drug po dag la ni bdud kyi las ma gtogs so/_/rdo rjes rab 'joms 
[\[227b.7\]]gzhan yang byang chub sems dpa' gang gis rmi lam na lha'i bu mthong na byang chub sems dpa' de ni sa dang po lnga po dag las sa gang yang rung bar blta'o/_/de la las kyi sgrib pa dang bdud kyi las ni chung la 'dod pa tsam ni yod de/_des zla ba gsum du brtson par byas na las kyi 
[\[228a\]]
[\[228a.1\]]sgrib pa rnam par dag par 'gyur zhing /_rnam par ma dag pa yang chung ngur 'gyur la snang ba thob par yang 'gyur ro/_/byang chub sems dpa' de ni phyogs bcu'i byang chub sems dpa' rnams kyis bsams pa yin te/_de gal te skyo bar mi 'gyur zhing mngon par brtson 
[\[228a.2\]]par 'gyur na des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la rgyal chen bzhi pa'i ris kyi lha'i bu mthong na sa drug po dag tu'o/_/sum cu rtsa gsum pas ni sa bdun par ro/_/dga' ldan pas ni sa brgyad par ro/_/
[\[228a.3\]]tshangs ris pas ni sa dgu par ro/_/gnas gtsang ma bas ni sa bcu par ro/_/sa dang po la mngon par brtson pas ni sa thams cad kyang mthong ste/_bdud kyi las kyang yod do/_/sa bcu po dag lhag pa'i bsam pa phun sum tshogs pas ni thams cad mthong ngo /_/rdo rjes 
[\[228a.4\]]rab 'joms gzhan yang byang chub sems dpa' gang gis rmi lam na klu mthong na de ni sa brgyad po dag las sa gang yang rung bar blta ste/_de ni chos la rjes su 'thun pa'i bzod pa dang ldan pa yin no/_/de ni brtsams nas yang phyir rnam par rtse bar 'gyur ba dang /_sbyor ba bzung 
[\[228a.5\]]nas kyang yang phyir spong bar 'gyur te/_des ni longs spyod kyi gzhi las chos smra ba la skur pa btab pa yin pas des sdug pa'i dngos po yongs su btang ba la mngon par brtson par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur 
[\[228a.6\]]ro/_/gang gis ri la gnas pa'i klu mthong na de ni sa dang po par blta'o/_/gang gis nags khung na gnas pa mthong na de ni sa gnyis par blta'o/_/gang gis chu klung gi pha rol tu mthong na de ni sa gsum par blta'o/_/gang gis nags khrod tu mthong na de ni sa bzhi par 
[\[228a.7\]]blta'o/_/gang gis skye bo'i nang du mthong na de ni sa lnga par blta'o/_/gang gis rgyal po'i pho brang gi nang du mthong na de ni sa drug par blta'o/_/gang gis skye bo mang pos yongs su bskor ba mthong na de ni sa bdun par blta'o/_/gang gis nam mkha' la mthong na de ni sa brgyad par 
[\[228b\]]
[\[228b.1\]]blta'o/_/sa dang po drug po dag la ni bdud kyi las ma gtogs par blta'o/_/rdo rjes rab 'joms gzhan yang byang chub sems dpa' gang gis rmi lam na/_bdag 'dzam bu'i gling gzhan du son par kun tu shes na byang chub sems dpa' de ni sa dang po drug po dag tu blta ste/_bzod 
[\[228b.2\]]pa thob pa yin no/_/de la sgrib pa ni chung na de mngon par mi brtson pa dang /_le lo dang g.yo la sten pa dang /_nga'o snyam pa'i nga rgyal gyi tshul gyis snang ba thob par mi 'gyur bas des tshul de dag ji lta ba de bzhin du rab tu brtson par bya'o/_/des na de'i las kyi sgrib pa de rnam par 
[\[228b.3\]]dag par 'gyur zhing byang chub tu nges par 'byung bar yang 'gyur ro/_/gang gis 'dzam bu'i gling nyams mi dga' ba mthong na de ni sa dang po par ro/_/gang gis nyams dga' ba mthong na de ni sa gnyis par ro/_/gang gis grong dang /_grong khyer dang /_grong rdal mdzes par mthong 
[\[228b.4\]]na de ni sa gsum par ro/_/gang gis skyed mos tshal me tog kun tu rgyas par mthong na de ni sa bzhi par ro/_/gang gis ljongs kyi mi 'dus par mthong na de ni sa lnga par ro/_/gang gis kun dga'i ra ba dang /_tshal phun sum tshogs pa mthong na de ni sa drug par te/_/bdud kyi 
[\[228b.5\]]las ni ma gtogs so/_/rdo rjes rab 'joms gzhan yang byang chub sems dpa' gang gis rmi lam na bdag gos dkar po gyon par kun tu shes na byang chub sems dpa' de ni sa dang po brgyad po dag tu blta ste/_de ni las kyi sgrib pa rnam par dag pa la bdud kyi las shas che ba yin pas de 
[\[228b.6\]]chos la 'dun pa skyes kyang /_yang phyir nur bar 'gyur zhing de'i yon tan dag la bar chad mang bar 'gyur bas dngos po thams cad mi sba bar bya zhing ye shes la brtson par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur 
[\[228b.7\]]ro/_/yo byad thams cad dang /_gding ba thams cad dang /_mang du thos par bya ba dang /_skyon dang /_lus dang /_srog dang /_dge ba'i rtsa ba dag la yang mngon par brtag par bya'o/_/gang gis gos dkar po gtsang ma rnying pa gyon par mthong na de ni sa dang po par ro/_/gang gis sar pa kha 
[\[229a\]]
[\[229a.1\]]tshar med pa gyon par mthong na de ni sa gnyis par ro/_/gang gis kha tshar can na de ni sa gsum par ro/_/gang gis byi dor byas pa na de ni sa bzhi par ro/_/gang gis bkrus shing bcags pa na de ni sa lnga par ro/_/gos rin po ches ni sa drug par ro/_/ngang ris 
[\[229a.2\]]can gyis ni sa bdun par ro/_/lha'i gos kyis ni sa brgyad par ro/_/rdo rjes rab 'joms gzhan yang byang chub sems dpa' gang gis rmi lam na bdag gi mgo la rin po che'i phreng ba 'am/_rgyan gyi phreng ba thogs par kun tu shes na byang chub sems dpa' de ni sa dang po 
[\[229a.3\]]dgu po dag tu blta ste/_de la bdud kyi las kyang med/_las kyi sgrib pa yang med na rang gi nyes pas nges par mi 'byung bas des thos pa yongs su btsal bar bya zhing chos kyang bsgom par bya/_thab mo med pa dang rtsod pa med par yang bya'o/_/des na de'i las kyi sgrib pa de rnam par 
[\[229a.4\]]dag par 'gyur zhing byang chub tu nges par 'byung bar yang 'gyur ro/_/rin po che sna gcig gi phreng bas ni sa dang por ro/_/rin po che sna bdun gyis ni sa bdun pa'i bar du'o/_/'khor los sgyur ba'i nor bu rin po ches ni sa brgyad par ro/_/lha'i nor bu rin po ches ni sa dgu par 
[\[229a.5\]]te/_bdud kyi las ni ma gtogs so/_/las dang po pas mtshan ma de dag mthong na 'phyar bar 'gyur zhing le lo skye bar yang 'gyur/_bag 'bebs par yang byed/_gzhan la brnyas par yang byed pas de'i phyir des bdud kyi las ni rtogs par bya'o/_/rdo rjes rab 
[\[229a.6\]]'joms gzhan yang byang chub sems dpa' gang gis rmi lam na bdag gi mgo la me tog gi phreng ba thogs par kun tu shes na byang chub sems dpa' de ni sa dang po brgyad po dag tu blta ste/_de la las kyi sgrib pa ni med la bdud kyi las ni yod do/_/des gal te dang 
[\[229a.7\]]po dang /_dbus dang tha mar nges par rtogs nas dad par byas shing thams cad yongs su gtong bas skyo ba med par byas nas/_des de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/me tog sna gcig gi phreng bas ni sa dang por ro/_/
[\[229b\]]
[\[229b.1\]]me tog sna gnyis kyi phreng bas ni sa gnyis par ro/_/me tog sna tshogs kyi phreng bas ni sa gsum par ro/_/me tog thams cad kyi 'phreng ba sa ni sa bzhi par ro/_/klu'i me tog gi phreng bas ni sa lnga par ro/_/lha'i me tog gi phreng bas ni sa drug par ro/_/lha'i me tog 
[\[229b.2\]]sna tshogs kyi phreng bas ni sa bdun par ro/_/lha dang mi'i me tog gi phreng ba 'od 'byung bas ni sa brgyad par ro/_/rdo rjes rab 'joms gzhan yang byang chub sems dpa' gang gis rmi lam na bdag me tog sil ma dag srel bar kun tu shes na byang chub sems dpa' de ni sa dang po 
[\[229b.3\]]bdun po dag tu blta ste/_des ni byang chub sems dpa' dag yang dag par 'dzin du gzhug par bya'o/_/gang zag de ni g.yog 'khor mang ba dang /_rkyen mang ba yin te/_des gal te bsam pa rnam par sbyang bar byas na des de'i las kyi sgrib pa de rnam par dag par 'gyur zhing 
[\[229b.4\]]byang chub tu nges par 'byung bar yang 'gyur ro/_/gang gis bdag kha dog dang ldan pa'i me tog sil ma dag srel bar kun tu shes na de ni sa dang po par ro/_/dri dang ldan pas ni sa gnyis par ro/_/reg dang ldan pas ni sa gsum par ro/_/sna tshogs kyis ni sa bzhi par ro/_/
[\[229b.5\]]chu las skyes pa dang /_skam las skyes pas ni sa lnga par ro/_/thams cad kha 'bus par gyur pas ni sa drug par te/_sa gong ma bzhi po dag la mngon par brtson pa'am/_bdud kyi las kyi mtshan ma ni de dag yin te/_yid du 'ong ba dang /_yid du mi 'ong ba thams cad kyang 
[\[229b.6\]]'bul bar byed do/_/rdo rjes rab 'joms gzhan yang byang chub sems dpa' gang gis rmi lam na bdag rnga bo che rdung ba'am/_/rol mo'i sgra 'byin par kun tu shes na/_byang chub sems dpa' de ni sa dgu po dag las sa gang yang rung bar blta ste/_de la las kyi sgrib pa dang /_bdud 
[\[229b.7\]]kyi las shas che ba yin pas des brtson 'grus brtsam zhing thos pa la mngon par brtson par bya'o/_/des sems can thams cad la sems mnyam par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang thibs 
[\[230a\]]
[\[230a.1\]]por song ste rnga bo che rdung bar byed na de ni sa dang po par ro/_/gang sa mnyam par song ste rdung na de ni sa gnyis par ro/_/gang grong du song ste rdung na de ni sa gsum par ro/_/gang grong khyer chen por na de ni sa bzhi par ro/_/gang skye bo phal po che'i dbus su na de ni sa lnga par 
[\[230a.2\]]ro/_/gang skyabs su song ste na de ni sa drug par ro/_/gang ri la na de ni sa bdun par ro/_/gang ri bo'i rtse mor na de ni sa brgyad par ro/_/gang nam mkha' la 'dug ste na de ni sa dgu par ro/_/ye shes la brtson pa la bdud kyi las ni ma gtogs so/_/rdo rjes rab 'joms 
[\[230a.3\]]gzhan yang byang chub sems dpa' gang gis rmi lam na nyi ma gzas zin pa'am zla ba gzas zin par kun tu shes na byang chub sems dpa' de ni sa dang po drug po dag tu blta ste/_chos kyis phongs par 'gyur ba'i las dang ldan zhing nyon mongs pa mang ba yin pas des ni dngos po 
[\[230a.4\]]thams cad yongs su btang bar bya zhing /_rnam par smin pa mi 'dod pa la yang mngon par brtson par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/nyi ma 'am zla ba 'char kar gzas zin par kun 
[\[230a.5\]]tu shes na de ni sa dang po par blta'o/_/snga dro'i dus su na sa gnyis par ro/_/sprin yang 'khrugs na sa gsum par ro/_/rlung yang 'khrugs na sa bzhi par ro/_/rdul gyis nges par bcom na sa lnga par ro/_/nyi ma phyed pa'i dus su na sa drug par te/_las kyi sgrib pa 
[\[230a.6\]]dang /_bdud kyi las ni ma gtogs so/_/rdo rjes rab 'joms gzhan yang byang chub sems dpa' gang gis rmi lam na bdag mi gtsang bas bskus par kun tu shes na/_byang chub sems dpa' de ni sa dang po gsum po dag tu blta ste/_sngon 'phags pa la skur pa btab pa'i 
[\[230a.7\]]byang chub sems dpa' dmu rgod yin pas des lo gsum du phung po gsum pa la ji ltar lung phog pa bzhin du gdon par bya zhing /_gang la yang ma dad par mi bya bar mos pa yang mang du bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung 
[\[230b\]]
[\[230b.1\]]bar yang 'gyur ro/_/lus thams cad mi gtsang ba'i rdzab kyis bskus na sa dang po par ro/_/lus kyi gzhogs phyed bskus na sa gnyis par ro/_/yan lag dang nying lag bskus na sa gsum par ro/_/sa drug pa'i bar dag la ni bdud kyi las su rtogs par bya'o/_/rdo rjes 
[\[230b.2\]]rab 'joms gzhan yang byang chub sems dpa' gang gis rmi lam na bdag rgyal por gyur par kun tu shes na byang chub sems dpa' de ni sa bcu po thams cad las sa gang yang rung bar blta ste/_de la dge ba'i rtsa ba stug la bar chad kyang stug pa yin pas des na rlom sems med par 
[\[230b.3\]]bya zhing gzhan la g.yo mi bya ba dang /_kun bged pa'i ngang tshul can dang /_bdag la mi bstod pa dang /_gzhan la mi smad par bya'o/_/des na de'i las kyi sgrib pa de rnam par dag par 'gyur zhing /_byang chub tu nges par 'byung bar yang 'gyur ro/_/grong na 'dug ste rgyal por 
[\[230b.4\]]kun tu shes na de ni sa dang po par blta'o/_/gtsug lag khang na 'dug ste rgyal por kun tu shes na de ni sa gnyis par blta'o/_/skyed mos tshal na 'dug ste rgyal por kun tu shes na de ni sa gsum par blta'o/_/lha khang na 'dug ste rgyal por kun tu shes na de ni sa bzhi par blta'o/_/
[\[230b.5\]]grong khyer chen po na 'dug ste/_rgyal por kun tu shes na de ni sa lnga par blta'o/_/ri'i rtse mo na 'dug ste rgyal por kun tu shes na de ni sa drug par blta'o/_/'dzam bu'i gling gi rgyal por kun tu shes na de ni sa bdun par blta'o/_/'khor los sgyur ba'i rgyal por 
[\[230b.6\]]kun tu shes na de ni sa brgyad par blta'o/_/rgya mtsho'i dbus su na de ni sa dgu par blta'o/_/ri rab kyi rtse mor na de ni sa bcu par blta ste/_bdud kyi las la mngon par brtson pa dang /_sangs rgyas dang /_byang chub sems dpas ma dgongs pa ni ma gtogs so/_/
[\[230b.7\]]rdo rjes rab 'joms gzhan yang byang chub sems dpa' gang gis rmi lam na bdag rgyal po'i spyan snga 'am/_rgyal po'i blon po chen po'am/_/skye bo phal po che'i mdun na 'dug par kun tu shes na byang chub sems dpa' de ni sa dang po brgyad po dag tu blta ste/_kun nas nyon 
[\[231a\]]
[\[231a.1\]]mongs pa dang bcas pa yin pas des ni sems can yongs su smin par bya zhing nye du'i mchod pa spang bar bya ba dang /_shin tu yongs su dag par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la sbyin pas kun nas 
[\[231a.2\]]nyon mongs par gyur na sa dang po par ro/_/tshul khrims kyis ni sa gnyis par ro/_/thos pas ni sa gsum par ro/_/ting nge 'dzin gyis ni sa bzhi par ro/_/gzungs kyis ni sa lnga par ro/_/mngon par shes pa rnams kyis ni sa drug par ro/_/chos ston pas ni sa bdun par ro/_/
[\[231a.3\]]g.yog 'khor phun sum tshogs pas ni sa brgyad par ro/_/rdo rjes rab 'joms gzhan yang byang chub sems dpa' gang gis rmi lam na bdag skyed mos tshal du son bar kun tu shes na byang chub sems dpa' de ni sa dang po dgu po dag tu blta ste/_des ni bsam gtan gyi pha rol tu phyin 
[\[231a.4\]]pa la mngon par brtson par bya'o/_/byang chub sems dpa' de ni 'jig rten gyi zang zing ni rnyed la/_shes pas ni ma yin pas bdud kyi lcags kyus kun tu drangs pa yin te/_las kyi sgrib pa ni chung ngo /_/des na chos smra ba la nye bar 'tsho ba dag bsgrub par bya zhing nang du yang dag 
[\[231a.5\]]'jog kyang bsgrub par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la sa dang po la ni spyod pa'i shes pa med do/_/sa gnyis pa la ni thos pa'i shes pa med do/_/sa gsum pa la ni nges pa'i shes 
[\[231a.6\]]pa med do/_/sa bzhi pa la ni bsam gtan gyi shes pa med do/_/sa lnga pa la ni gzungs kyi shes pa med do/_/sa drug pa la ni so so yang dag par rig pa'i shes pa med do/_/sa bdun pa la ni sgrub pa'i shes pa med do/_/sa brgyad pa la ni bkod pa'i shes pa med do/_/
[\[231a.7\]]sa dgu pa la ni smon lam gyi shes pa med do/_/rdo rjes rab 'joms gzhan yang byang chub sems dpa' gang gis rmi lam na sngon ma mthong ba'i gtsug lag khang ngam/_grong ngam/_yul lam/_ljongs mthong na byang chub sems dpa' de ni sa dang po drug po dag tu blta ste/_/de 
[\[231b\]]
[\[231b.1\]]ni bar chad mang ba yin pas des sangs rgyas rjes su dran pa bsgom par bya zhing dad par yang bya/_bya ba thams cad la dad pa'i sbyin pas mos par yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis mtshan ma'i bya ba 
[\[231b.2\]]de dag byi dor ma byas par mthong na de ni sa dang por ro/_/gang gis byi dor byas par mthong na de ni sa gnyis par ro/_/gang gis rgyan gyis brgyan par mthong na de ni sa gsum par ro/_/'khor bzhi po dag 'dus na de ni sa lnga par ro/_/lha'i 'khor dag 'dus na de ni sa drug par ro/_/
[\[231b.3\]]rdo rjes rab 'joms gzhan yang byang chub sems dpa' gang gis rmi lam na/_gdugs rnyed na de ni sa dang po bdun po dag tu blta ste/_/sangs rgyas kyi byin gyis brlabs kyang yod/_bar chad kyang mang /_mi choms pa yang yin no/_/des ni chos smra ba la brnyas par mi bya ste/_des na de'i 
[\[231b.4\]]las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/de la lo ma'i gdugs kyis ni sa dang por ro/_/'od ma'i gdugs kyis ni sa gnyis par ro/_/gro ba'i gdugs kyis ni sa gsum par ro/_/ras kyi gdugs kyis ni sa bzhi par ro/_/
[\[231b.5\]]khra bos ni sa lnga par ro/_/dril bu g.yer kas yongs su bskor bas ni sa drug par ro/_/rin po che'i dra bas glags pas ni sa bdun par ro/_/bdud kyi las dang /_mngon par mi brtson pa ni ma gtogs so/_/rdo rjes rab 'joms gzhan yang byang chub sems dpa' gang gis rmi 
[\[231b.6\]]lam na bdag skye bo phal po che'i dbus na 'dug ste chos ston par kun tu shes na/_byang chub sems dpa' de ni sa bcu po thams cad du blta ste/_des sa dag la bdud kyi las dang las kyi sgrib pa yang /_ji lta ba bzhin du rtogs par bya zhing /_des spobs pa yongs su btsal bar bya ste/_
[\[231b.7\]]spobs pa rnyed nas kyang rnam par nges par sgrub pa'i lung dbog par bya'o/_/dngos po thams cad la yang lhag par zhen pa med par bya zhing /_des dngos po rnyed pa la yang yang dag par dga' bar 'gyur ba'i ngang tshul can du bya'o/_/des na de'i las kyi sgrib pa de rnam par dag par 'gyur 
[\[232a\]]
[\[232a.1\]]zhing /_byang chub tu nges par 'byung bar yang 'gyur ro/_/sbyin pa'i gtam ston par kun tu shes na sa dang po la gnas par 'gyur ro/_/dge ba bcu'i las kyi lam gyis ni sa gnyis par ro/_/thos pa'i gtam gyis ni sa gsum par ro/_/sbyangs pa'i yon tan dang yo byad 
[\[232a.2\]]bsnyungs pa'i gtam gyis ni sa bzhi par ro/_/snyoms par 'jug pa'i gtam gyis ni sa lnga par ro/_/legs par sbyar ba yongs su rjod pa'i gtam gyis ni sa drug par ro/_/bdag med pa'i gtam gyis ni sa bdun par ro/_/ye shes bkod pa'i gtam gyis ni sa brgyad par ro/_/sangs rgyas bkod 
[\[232a.3\]]pa'i gtam gyis ni sa dgu par ro/_/lus kyi tshad kyi gtam gyis ni sa bcu par ro/_/sa dang po la ni yo byad la rtsol ba dang bcas pa'o/_/sa gnyis pa la ni tshul khrims la rtsol ba dang bcas pa'o/_/sa gsum pa la ni 'od la rtsol ba dang bcas pa'o/_/sa bzhi pa la ni nor bdun la rtsol ba 
[\[232a.4\]]dang bcas pa'o/_/sa lnga pa la ni mi gnas pa la rtsol ba dang bcas pa'o/_/sa drug pa la ni rnam par gtan la dbab pa la rtsol ba dang bcas pa'o/_/sa bdun pa la ni nges pa la rtsol ba dang bcas pa'o/_/sa brgyad pa la ni mngon par shes pa dang so so yang dag par rig pa la rtsol ba dang 
[\[232a.5\]]bcas pa'o/_/sa dgu pa la ni spyod pa la rtsol ba dang bcas pa'o/_/sa bcu pa la ni tshad med pa la rtsol ba dang bcas pa'o/_/de'i sa dang po la ni dge ba'i rtsa ba la bar chad yod do/_/sa gnyis pa la ni tshul khrims la bar chad yod do/_/sa gsum pa la ni mngon par brtson pa la bar chad yod do/_/
[\[232a.6\]]sa bzhi pa la ni dmigs pa la bar chad yod do/_/sa lnga pa la ni rnam pa la bar chad yod do/_/sa drug pa la ni zab mo'i bzod pa la bar chad yod do/_/sa bdun pa la ni rnam par 'byed pa'i ye shes la bar chad yod do/_/sa brgyad pa la ni sems can yongs su smin par bya ba la bar chad yod do/_/sa dgu pa 
[\[232a.7\]]la ni rnam par shes pa'i tshogs la bar chad yod do/_/sa bcu pa la ni zhing yongs su dag par bya ba la bar chad yod do/_/rdo rjes rab 'joms gzhan yang byang chub sems dpa' gang gis rmi lam na bdag grong khyer na gnas par byed par kun tu shes na/_byang chub sems dpa' de ni sa brgyad po dag la phyir 
[\[232b\]]
[\[232b.1\]]mi ldog par lung bstan du nye ba yin te/_des ni zab mo la mos pa'i gang zag la bsten par bya zhing /_bsnyen bkur bya/_mchod par bya'o/_/chos la the tsom mang zhing sgrib pa yod pas des chos smra ba la bsten cing bsnyen bkur byed/_mchod par byed na 'gyod pa sel bar 'gyur la/_des na 
[\[232b.2\]]de'i las kyi sgrib pa de rnam par dag par 'gyur zhing /_byang chub tu nges par 'byung bar yang 'gyur ro/_/de la sa dang po la gnas pa ni sangs rgyas su 'gyur ram/_'on kyang mi 'gyur snyam du byang chub la the tsom za'o/_/sa gnyis pa la gnas pa ni yang dag par blang ba la the tsom 
[\[232b.3\]]za'o/_/sa gsum pa la gnas pa ni ye shes la the tsom za'o/_/sa bzhi pa la gnas pa ni ting nge 'dzin sgrub pa la the tsom za'o/_/sa lnga pa la gnas pa ni yang dag pa ji lta ba bzhin gyi shes pa la the tsom za'o/_/sa drug pa la gnas pa ni lam dang 'bras bu la the tsom za'o/_/
[\[232b.4\]]sa bdun pa la gnas pa ni nges pa'i tshig la the tsom za'o/_/sa brgyad pa la gnas pa ni rnam par 'phrul ba la the tsom za'o/_/rdo rjes rab 'joms gzhan yang byang chub sems dpa' gang gis rmi lam na bdag zam pa 'dogs shing chu bo'i dbus su song bar kun tu shes na byang chub sems 
[\[232b.5\]]dpa' de ni sa dang po bdun po dag tu blta ste/_de la las kyi sgrib pa shas che zhing bdud kyi las kyang shas che bas des ni 'dun pa drag por bya zhing rten pa med pa dang /_dbye ba la mi gnas par bya ba dang /_tshogs pa la mngon par brtson par byas na mi skye ba'i chos kyi snang ba rnam par dag 
[\[232b.6\]]par 'gyur ro/_/gang gis shes pa'i snang ba la bar chad yod pa de ni sa dang por ro/_/gang gis ji ltar brtson pa'i dge ba'i rtsa ba la lus nyams bde ba med na byang chub sems dpa' de ni sa gnyis par ro/_/sems kyi bar dag la nyams bde ba med na byang chub sems dpa' de ni sa gsum par 
[\[232b.7\]]ro/_/gang la snang ba 'ga' zhig yod na byang chub sems dpa' de ni sa bzhi par ro/_/gang la mi 'jigs pa chung ba de ni sa lnga par ro/_/gang la yongs su smin par bya ba la bar chad yod pa de ni sa drug par ro/_/gang gis bstan pa la bar chad yod pa de ni sa bdun par ro/_/rdo rjes rab 'joms 
[\[233a\]]
[\[233a.1\]]gzhan yang byang chub sems dpa' gang gis rmi lam na bdag gru 'dren par kun tu shes na byang chub sems dpa' de ni sa drug po dag tu blta ste/_pha rol tu phyin pa drug po thams cad la cha mnyam par spyod cing bar chad dang bcas pa yin pas des ni mi gnas par 
[\[233a.2\]]pha rol tu phyin pa drug po thams cad la bsten par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gru'i shing ma sbyangs pa 'dren par kun tu shes na sa dang por ro/_/sbyangs pas ni sa gnyis par ro//_//
[\[233a.3\]]gshibs pas ni sa gsum par ro/_/ma gshibs pas ni sa bzhi par ro/_/skye bo zhugs pas ni sa lnga par ro/_/sgrol bas ni sa drug par ro/_/rdo rjes rab 'joms gzhan yang byang chub sems dpa' gang gis rmi lam na sprin las 'brug grag pa'am/_glog 'byung bar 
[\[233a.4\]]bdag gis kun tu shes na byang chub sems dpa' de ni sa dang po lnga po dag tu blta ste/_/de la bdud kyi las ni shas che la las kyi sgrib pa ni chung bas des nges par brtag pa mang du bya zhing sdug pa'i dngos po yongs su btang ste/_gzungs yang dag par bsgrub par bya'o/_/des 
[\[233a.5\]]na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis sprin nam glog mthong nas skrag na de ni sa dang por ro/_/gang mi skrag na de ni sa gnyis par ro/_/gang chos yid la byed na de ni sa gsum par ro/_/gang sangs rgyas 
[\[233a.6\]]yid la byed cing ri'i rtse mo na 'dug na de ni sa bzhi par ro/_/gang nam mkha' la na de ni sa lnga par te/_de la bdud kyi las ni ma gtogs so/_/klu 'ongs shing byi dor ram sgom par byed nas gong ma dag tu'o/_/rdo rjes rab 'joms gzhan yang byang chub sems dpa' gang gis 
[\[233a.7\]]rmi lam na mtshon cha'am go cha rnyed na byang chub sems dpa' de ni sa dang po gsum po dag tu blta ste/_de la bdud kyi las dang las kyi sgrib pa che ba yin pas des ni bzod pa'i pha rol tu phyin pa dang /_brtson 'grus kyi pha rol tu phyin pa dang /_shes rab kyi pha rol tu phyin pa la kun du bsten par bya'o/_/des na de'i las kyi 
[\[233b\]]
[\[233b.1\]]sgrib pa de rnam par dag par 'gyur zhing byang chub tu nges par 'byung bar yang 'gyur ro/_/gang gis mtshon cha'am go cha dri ma can rnyed na de ni sa dang po par blta'o/_/dri ma med pas ni sa gnyis par ro/_/rnon pos ni sa gsum par ro/_/rdo rjes rab 'joms gzhan yang byang chub 
[\[233b.2\]]sems dpa' gang gis rmi lam na snod dag rnyed na byang chub sems dpa' de ni sa bdun po dag tu blta ste/_des mtshan ma ji lta ba bzhin du yongs su gdul bar bya'o/_/de la ni bdud kyi las dang /_las kyi sgrib pa yang ma nges pa yin pas des bsdu ba'i dngos po bzhi po dag gis 
[\[233b.3\]]mngon par brtson par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/sa drug po dag la ni phyir mi ldog pa'i chos rnams spyad par bya'o/_/sa bdun pa la ni nga'o snyam pa'i nga rgyal shes par bya'o/_/rdo rjes 
[\[233b.4\]]rab 'joms gzhan yang byang chub sems dpa' gang gis rmi lam na bdag sems can rnams la lam ston par kun tu shes na byang chub sems dpa' de ni sa bcu po thams cad du 'gyur te/_des las kyi sgrib pa dang /_nyon mongs pa'i sgrib pa'i dngos po ji lta ba bzhin du 
[\[233b.5\]]rtogs par bya zhing chos smra ba la bsnyen bkur bya ba dang /_dngos po thams cad yongs su gtang bar bya ba dang /_brtson 'grus brtsam par yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/
[\[233b.6\]]bzhon pa'i lam gtsang ma ston na sa dang por ro/_/skyed mos tshal gyi lam gyis ni sa gnyis par ro/_/grong khyer gyi lam gyis ni sa gsum par ro/_/lam po ches ni sa bzhi par ro/_/ri'i lam gyis ni sa lnga par ro/_/rgya mtsho'i lam gyis ni sa drug par ro/_/lha'i 
[\[233b.7\]]lam gyis ni sa bdun par ro/_/'di ni nyan thos kyi sa'i lam mo zhes bya bas ni sa brgyad par ro/_/byang chub sems dpa'i lam gyis ni sa dgu par ro/_/sangs rgyas kyi lam gyis ni sa bcu par te/_sa dang po drug po dag la bdud kyi las dang /_las kyi sgrib 
[\[234a\]]
[\[234a.1\]]pa yang rtogs par bya'o/_/sa gong ma bzhi po dag la ni skyon de dag med do/_/rdo rjes rab 'joms gzhan yang byang chub sems dpa' gang gis rmi lam na bdag skyed mos tshal du zhugs par kun tu shes na byang chub sems dpa' de ni sa dang po brgyad po dag tu blta ste/_
[\[234a.2\]]de'i rmi lam du bdud kyi las dang /_las kyi sgrib pa dag rnam par smin par 'gyur zhing rmi lam na skrag par yang 'gyur la/_de sad pa na yid mi bde ba nyams su myong bar yang 'gyur bas/_/des stong pa nyid bsgom par bya zhing chos zab mo yang mnyan par bya/_nang du yang dag 'jog 
[\[234a.3\]]kyang gzung bar bya/_rmug pa dang gnyid kyang spang bar bya/_byang chub rnam par gtan la 'bebs pa la mkhas pa'i gang zag la yang bsten par bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/rgyal srid rnam par 
[\[234a.4\]]nyams pas 'jigs na sa dang por ro/_/tshul khrims ral pas 'jigs na sa gnyis par ro/_/chos nub pas 'jigs na sa gsum par ro/_/chos smra ba 'chi bas 'jigs na sa bzhi par ro/_/mes tshig pas 'jigs na sa lnga par ro/_/bdag bsad pa dang 'go ba'i nad 
[\[234a.5\]]kyis 'jigs na sa drug par ro/_/ri las g.yang du ltung bas 'jigs na sa bdun par ro/_/ston pa yongs su mya ngan las 'da' bas 'jigs na sa brgyad par te/_sa brgyad po dag la mngon par brtson pa la bdud kyi las kyang rtogs par bya'o/_/rdo rjes rab 'joms gzhan yang 
[\[234a.6\]]byang chub sems dpa' gang gis rmi lam na lo tog phun sum tshogs par mthong na byang chub sems dpa' de ni sa dang po brgyad po dag tu blta ste/_sa dang po la gnas pas sa gnyis pa la mngon par brtson pas de lta bur mthong na bdud kyi las la yid rton par 'gyur ba'am/_
[\[234a.7\]]sngon gyi rgyal ba la bya ba lhag par byas ba 'am/_bar chad mang ba yin pas des ni 'jig rten thams cad la rten par mi bya zhing mi lta bar yongs su gtong ba dang /_/rnam pa gsum legs par bsdam par yang bya'o/_/des na de'i las kyi sgrib pa de rnam par dag par 'gyur zhing /_
[\[234b\]]
[\[234b.1\]]byang chub tu nges par 'byung bar yang 'gyur ro/_/gal te byang chub sems dpa' bdag gam yo'i lo tog phun sum tshogs par mthong na de ni sa gsum par ro/_/grong gi lo tog phun sum tshogs par mthong na sa bzhi par ro/_/ljongs kyi lo tog phun sum tshogs par mthong na sa lnga 
[\[234b.2\]]par ro/_/'dzam bu'i gling gi lo tog phun sum tshogs par mthong na sa drug par ro/_/gling bzhi pa'i lo tog phun sum tshogs par mthong na sa bdun par ro/_/stong gsum pa'i lo tog phun sum tshogs par mthong na sa brgyad par ro/_/lo tog yongs su 
[\[234b.3\]]smin pa phun sum tshogs par mthong na sa dgu par ro/_/de la 'jug par byed na sa bcu par ro/_/rdo rjes rab 'joms gzhan yang byang chub sems dpa' gang gis rmi lam na bdag sems can nad pa rnams gso bar kun tu shes na byang chub sems dpa' de ni sa dang po brgyad 
[\[234b.4\]]po dag las sa gang yang rung bar blta ste/_/de la las kyi sgrib pa chung la bdud kyi las shas che bas des snying rje chen pos yongs su sbyang bar bya zhing gzhan la phan pa la brtson pa dang /_phyir re ba med par yang bya'o/_/des na de'i las kyi sgrib pa de rnam par dag par 
[\[234b.5\]]'gyur zhing byang chub tu nges par 'byung bar yang 'gyur ro/_/gang khye'u gso bar byed na de ni sa dang por ro/_/gang bud med gso bar byed na de ni sa gnyis par ro/_/gang mi chen po gso bar byed na de ni sa gsum par ro/_/gang rims kyis btab pa gso bar byed na de ni sa 
[\[234b.6\]]bzhi par ro/_/gang skye rbab kyi nad kyis btab pa gso bar byed na de ni sa lnga par ro/_/gang sha bkra'i nad kyis btab pa gso bar byed na de ni sa drug par ro/_/gang skem nad kyis btab pa gso bar byed na de ni sa bdun par ro/_/gang 'byung pos zin pa gso bar byed 
[\[234b.7\]]na de ni sa brgyad par te/_bdud kyi las ni ma gtogs so/_/snying rje chen po dang ldan pa'i byang chub sems dpa' des bzod pa'i pha rol tu phyin pa la spyod cing lhag pa'i bsam pa phun sum tshogs par bya'o/_/rdo rjes rab 'joms gzhan yang byang chub sems 
[\[235a\]]
[\[235a.1\]]dpa' gang gis rmi lam na bdag byang chub tu lung bstan pa'i sgra thos na byang chub sems dpa' de ni sa bcu po dag las sa gang yang rung bar blta ste/_/des ni byang chub sems dpa' rnams kyi lung bstan pa bcu po dag tu ji ltar lung bstan pa la bdud kyi las dang /_
[\[235a.2\]]las kyi sgrib pa dag rtogs par bya'o/_/bcu gang zhe na/_sa dang po la byang chub tu lung ston pa dang /_sa gnyis pa la byang chub kyi spyod par lung ston pa dang /_sa gsum pa la bzod par lung ston pa dang /_/sa bzhi pa la smon lam du lung ston pa dang /_sa lnga pa la mnyam pa 
[\[235a.3\]]nyid du lung ston pa dang /_sa drug pa la ye shes su lung ston pa dang /_sa bdun pa la thabs la mkhas par lung ston pa dang /_/sa brgyad pa la nyan thos dang rang sangs rgyas kyis las yang dag par 'das pa thams cad mkhyen pa nyid du lung ston pa dang /_sa dgu pa la skye 
[\[235a.4\]]ba gcig gis thogs par lung ston pa dang /_sa bcu pa la sangs rgyas su dbang bskur bar lung ston pa'o/_/des ni snying rje chen po dang /_shes rab kyi pha rol tu phyin pa dang /_thabs la mkhas pa la bsten par bya'o/_/des na byang chub tu nges par 'byung bar yang 'gyur ro/_/rdo 
[\[235a.5\]]rjes rab 'joms gzhan yang byang chub sems dpa' gang gis rmi lam na bdag mngon par rdzogs par sangs rgyas par kun tu shes na/_byang chub sems dpa' de ni sa phyi ma gsum po dag tu blta ste/_des ni bdud kyi las rtogs par bya zhing rtag tu mngon par brtson par 
[\[235a.6\]]yang bya lhag pa'i bsam pa bsgrub par yang bya'o/_/des na de'i las kyi sgrib pa de rnam par dag par 'gyur zhing byang chub tu nges par 'byung bar yang 'gyur ro/_/rdo rjes rab 'joms gzhan yang byang chub sems dpa' gang gis rmi lam na bum pa gang ba rnyed na byang chub sems 
[\[235a.7\]]dpa' de ni sa bcu po thams cad du blta'o/_/des na yul ji lta ba bzhin rtogs par bya ste/_gal te grong nas rnyed na de ni sa dang po par blta'o/_/gal te sgo nas rnyed na de ni sa gnyis par blta'o/_/gal te lam nas rnyed na de ni sa gsum par blta'o/_/gal te shing drung 
[\[235b\]]
[\[235b.1\]]nas rnyed na de ni sa bzhi par blta'o/_/gal te 'greng ste rnyed na de ni sa lnga par blta'o/_/gal te 'dug te rnyed na de ni sa drug par blta'o/_/gal te ma la nas rnyed na de ni sa bdun par blta'o/_/gal te nam mkha' las rnyed na de ni sa brgyad par blta'o/_/gal te zas za ba'i 
[\[235b.2\]]tshe rnyed na de ni sa dgu par blta'o/_/gal te bzhon pa la zhon pa 'am/_/skyed mos tshal na 'dug pa na rgyan gyis brgyan pa rnyed na de ni sa bcu par blta ste/_/bdud kyi las dang las kyi sgrib pa ni rtogs par bya'o/_/des na de'i las kyi sgrib pa de rnam par dag par 'gyur 
[\[235b.3\]]zhing byang chub tu nges par 'byung bar yang 'gyur ro/_/rdo rjes rab 'joms gzhan yang byang chub sems dpa'i mtshan ma brgya rtsa brgyad po de dag gis ni gang zag byang chub sems dpa'i theg pa pa yin par rig par bya zhing shes par bya'o/_/de nas de'i tshe bcom ldan 
[\[235b.4\]]'das kyis tshigs su bcad pa 'di dag bka' stsal to/_/gang la mtshan ma de dag yod gyur pa/_/de ni bdag nyid che bar the tsom med/_/spyod pa cung zad tsam zhig rtogs gyur kyang /_/yon tan shes pas nyes pa ma skyed cig_/rgya mtsho chen po las ni me 'bar 
[\[235b.5\]]cing /_/me yi dbus nas chu ni byung gyur kyang /_/gang la mtshan ma gcig tsam yod gyur pa/_/de ni byang chub phyir ldog ngas ma mthong /_/sdig sbrul sos ni lhun po bzung gyur cing /_/gang gA'i bye snyed zhing du 'gro gyur kyang /_/de 'dra'i byed rgyu de dag yod par ni/_/byang chub 
[\[235b.6\]]sems las phyir ldog yod ma yin/_/spyod pas sa las log par snang gyur kyang /_/'di la byang chub phyir ldog 'ga' yang med/_/gang zag ji tsam yon tan chung bas kyang /_/lhag pa'i bsam pas bskyod na byang chub 'thob/_/nam mkha'i khams dang de bzhin sems 
[\[235b.7\]]can khams/_/sangs rgyas ye shes de bzhin byang chub sems/_/chos bzhi gang yin de dag tshad med de/_/de dag 'jig rten kun gyis rtogs mi nus/_/gang dag byang chub sems dpa'i spyod rtogs pa/_/de dag smon pa yin par shes par bya/_/sems can spyod pa bsam 
[\[236a\]]
[\[236a.1\]]yas sems byed pa/_/gang zhig rtswa yis rgya mtsho gting dpog bzhin/_/gang zag 'tsho bar 'dod pas lcags bzhun gyi/_/rgya mtsho chen po 'thung bar byed sla yi/_/byang chub sems dpa' tha ba mi skyed de/_/de yi sdug bsngal de la grangs kyang med/_/'ga' 
[\[236a.2\]]zhig las kyis bsgribs par gyur pa'am/_/yang na bdud kyis kun tu dkrugs gyur pa/_/de la gang zag phal pa bde 'dod pa/_/sus kyang khong ni khro bar mi bya'o/_/mdog ngan glen nam yang na rnyed med dam/_/brnyas shing smad par bya ba yin na yang /_/mi yi khams dang spyod pa 
[\[236a.3\]]shes dka' bas/_/de la gya tshom skyon ni gdags mi bya/_/shA ri'i bu dben 'dug ste sgom pa na/_des ni sems kyi skad cig lnga bcu rtogs/_/ston pas skad cig gcig la tshad med sems/_/mkhyen pas de la som nyi ma byed gsungs/_/dgra bcom kun gyis rang khams 
[\[236a.4\]]mi shes na/_/sems can spyod pa shes pa smos ci dgos/_/ngas ni skad cig tsam gyis gzhan shes pas/_/gang zag de la brnyas par ma byed cig_/'dod chags bral bas gos dmar blangs nas ni/_/gyon par byed cing de bzhin myur du ni/_/skad cig 'jig par 
[\[236a.5\]]'gyur ba ngas mthong bas/_/su zhig nyes bden 'ga' zhig smra bar byed/_/ma skyes dgra yis pha ni bsad gyur cing /_/de bzhin gshegs pa bgrongs par sbyar byas kyang /_/de sems gcig gis ngan 'gro rnam grol na/_/gang zag dam pa gang yin smos ci dgos/_/
[\[236a.6\]]sems kyis 'ching bar byed cing grol byed pas/_/lus bems 'di la nyes pa ci yang med/_/lus kyi 'du 'dzi mthong nas gshe ma byed/_/pha rol rgol bar ma byed lus sbyongs shig_/gser ni mi gtsang nang du bcug gyur kyang /_/'bar ba'i rang bzhin nam yang mi 'bri 
[\[236a.7\]]ltar/_/nges pa gang zhig 'jig rten chos spyod kyang /_/nam yang bsam pa'i rang bzhin yong mi spong /_/rgyal bu tshong dpon bu dang lhan cig tu/_/dga' bar bdag nyid chen po rtse ba ltar/_/de bzhin sems can spyod pa'i dbus na yang /_/de yang gzhan la lhar bcas 'gro ba'ang 
[\[236b\]]
[\[236b.1\]]gzhan/_/la las dug zos 'chi bar mi 'gyur la/_/me dag bzung yang 'tshig par mi 'gyur na/_/gang dag ye shes spyod la bslabs de dag_/byis pa'i spyod pas mi 'phrogs smos ci dgos/_/byang chub sems dpa' dag la yon phul ltar/_/rang sangs rgyas dang 
[\[236b.2\]]de bzhin dgra bcom gyis/_/stong gsum sa 'di thams cad gang gyur pa/_/de dag mchod byas rnam smin dpag med min/_/sems dag gyur na sbyin pa'i gnas 'gyur zhing /_/sems dag gyur pa rgyal ba rnams dang 'dra/_/gang dag rgyal 'dra'i byang chub sems dpa' 
[\[236b.3\]]de'i/_byang chub gzhol ba'i lhag pa'i bsam la ltos/_/gang dag gang gA'i bye snyed sangs rgyas zhing /_/'gron bus bkang ste rgyal la phul bas ni/_/gang gis mdo 'di bris te 'chang ba yi/_/de yi bsod nams dpe dang char mi phod/_/gang dag byang chub sems ni ma brjed pa/_/
[\[236b.4\]]de dag rnyed pa rab rnyed legs 'tsho ba/_/nor 'dod pa dag rgya mtsho chen po ltar/_/de bzhin de dag rnyed pa phun sum tshogs/_/gang gis skye mang don du mdo sde kun/_/kun tu chub byas 'chang zhing klog pa bas/_/mi gang mdo sde 'di la mkhas gyur pas/_/sems 
[\[236b.5\]]can spyod pa ma rtogs bcom pa yin/_/gal te byang chub mchog la reg 'dod na/_/de phyir bsten bzhin 'di la brtson gyis la/_/bdag bstod gzhan la smad par ma byed par/_/lhag pa'i bsam pas spyod pa rnam par sbyongs/_/dgon par dga' zhing rtag tu dbang bsdams 
[\[236b.6\]]la/_/brtson 'grus brtsams shing nye du thag bsrings la/_/byams la gnas shing don dam mkhas gyur pa/_/des ni de 'dra'i byang chub thob par 'gyur/_/bcom ldan 'das kyis chos kyi rnam grangs 'di bshad pa na lha dang mi'i skye dgu drug khri bla na med pa yang dag par rdzogs 
[\[236b.7\]]pa'i byang chub las phyir mi ldog par gyur to/_/lha dang mi'i skye dgu sngon sems ma bskyed pa khrag khrig phrag bco brgyad kyis ni byang chub tu sems bskyed de/_de dag gis chos kyi rnam grangs 'di thos ma thag tu bskal pa brgyad cur 'khor ba phyir bsnyil bar gyur 
[\[237a\]]
[\[237a.1\]]to/_/de lta bas na gal te byang chub yongs su mi gtong na chos kyi rnam grangs 'di gzung bar bya/_bcang bar bya/_bklag par bya/_kun chub par bya zhing 'dun pa drag po dang /_'bad pa dang /_spro ba dang /_rab tu spro ba dang /_mngon par brtson par bya'o/_/de 
[\[237a.2\]]nas 'khor de gang dag byang chub las phyir ldog par 'dod pa/_skrag pa/_sgyid lug pa/_som nyi dang bcas pa/_the tsom dang bcas pa/_khyim gyi gnas su 'gro 'dod pa/_bdud kyi las dang las kyi sgrib pa mi shes pa'i byang chub sems dpa' khris bcom ldan 
[\[237a.3\]]'das kyi spyan snga nas chos kyi rnam grangs 'di thos nas skyon yongs su spangs shing /_lhag pa'i bsam pa rnam par sbyangs te/_de dag 'jig rten gyi khams gzhan du skye bar 'gyur zhing de dag thams cad byang chub sems dpa' byams pa dang lhan cig tu mngon par rdzogs 
[\[237a.4\]]par 'tshang rgya bar 'gyur te/_de dag gis ni bskal pa nyi shur bdud kyi las rnam par sbyong bar 'gyur ro/_/gang dag 'jig rten gyi khams gzhan du skyes pa skye ba gcig gis thogs pa la gnas pa stan la 'khod pa de dag thams cad kyang byang chub sems dpa' 
[\[237a.5\]]byams pa dang lhan cig tu byang chub tu mngon par rdzogs par 'tshang rgya bar 'gyur te/_de dag gis ni bskal pa nyi shur bdud kyi las dang /_las kyi sgrib pa rnam par sbyangs so/_/de ltar na chos kyi rnam grangs 'di thos pa yang byang chub sems dpa' 
[\[237a.6\]]rnams kyis gces spras byed pa yin na/_'dzin pa dang /_ston pa lta smos kyang ci dgos/_bcom ldan 'das kyis de skad ces bka' stsal nas/_byang chub sems dpa' rdo rjes rab 'joms dang /_lha dang /_mi dang /_lha ma yin dang /_dri zar 
[\[237a.7\]]bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las rmi lam bstan pa'i le'u zhes bya ba ste bzhi pa rdzogs so//_//
[\[237b\]]
[\[237b.1\]{D49}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_le'u lnga pa ste/_'od dpag med kyi bkod pa/_bam po dang po/_/rgya gar skad du/_Ar+ya a mi tA b+ha byu ha nA ma ma hA yA na sU tra/_bod skad du/_'phags pa 'od dpag med kyi 
[\[237b.2\]]bkod pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong sum khri nyis stong gi dge slong gi dge 'dun 
[\[237b.3\]]chen po dang thabs cig tu bzhugs te/_thams cad kyang dgra bcom pa/_zag pa zad pa/_nyon mongs pa med pa/_gnas pa dang ldan pa/_yang dag pa'i shes pas sems shin tu rnam par grol ba/_srid par kun tu sbyor ba yongs su zad pa/_bdag gi don rjes su 
[\[237b.4\]]thob pa/_rnam par rgyal ba dang ldan pa/_dul ba dang zhi ba'i mchog thob pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_mngon par shes pa drug dang ldan pa/_dbang dang ldan par gyur pa/_rnam par thar 
[\[237b.5\]]pa brgyad la bsam gtan pa/_stobs thob pa/_mngon par shes pa/_gnas brtan nyan thos chen po sha stag la 'di lta ste/_tshe dang ldan pa kun shes kauN+Di n+ya dang /_tshe dang ldan pa rta thul dang /_tshe dang ldan pa brlang pa dang /_tshe dang ldan pa ming chen dang /_tshe dang ldan pa 
[\[237b.6\]]rgyal [{]bzangs [,]bzang [}]dang /_tshe dang ldan pa grags lha dang /_tshe dang ldan pa dri ma med pa dang /_tshe dang ldan pa lag [{]bzangs [,]bzang [}]dang /_tshe dang ldan pa gang po dang /_tshe dang ldan pa ba lang bdag dang /_tshe dang ldan pa lteng rgyas 'od srung dang /_tshe dang ldan pa chu klung 'od srung dang /_tshe dang ldan pa 
[\[237b.7\]]ga ya 'od srung dang /_tshe dang ldan pa gzhon nu 'od srung dang /_tshe dang ldan pa 'od srung chen po dang /_tshe dang ldan pa shA ri'i bu dang /_tshe dang ldan pa maud gal gyi bu chen po dang /_tshe dang ldan pa gsus po che dang /_tshe dang ldan pa ka bin chen po dang /_tshe dang ldan pa skul byed chen po dang /_tshe dang ldan 
[\[238a\]]
[\[238a.1\]]pa ma 'gags pa dang /_tshe dang ldan pa grub po dang /_tshe dang ldan pa dga' yod dang /_tshe dang ldan pa kim pi la dang /_tshe dang ldan pa rab 'byor dang /_tshe dang ldan pa nam gru dang /_tshe dang ldan pa seng ldeng nags pa dang /_tshe dang ldan pa bak+ku la dang /_tshe dang ldan pa 
[\[238a.2\]]legs 'ongs dang /_tshe dang ldan pa don yod rgyal ba dang /_tshe dang ldan pa pha rol son dang /_tshe dang ldan pa lam bstan dang /_tshe dang ldan pa lam phran bstan dang /_tshe dang ldan pa sgra gcan zin dang /_/tshe dang ldan pa dga' bo dang /_de dag dang gzhan yang mngon par shes pa mngon par shes 
[\[238a.3\]]pa gnas brtan nyan thos chen po sha stag ste/_gang zag gcig ma gtogs pa ni 'di lta ste/_slob pa'i lam la gong du bya ba yod pa tshe dang ldan pa kun dga' bo'o/_/byams pa la sogs pa byang chub sems dpa' sems dpa' chen po mang po dang yang thabs cig go/_/de nas tshe dang ldan pa 
[\[238a.4\]]kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das khyod kyi dbang po rnams ni shin tu 
[\[238a.5\]]dang /_zhal gyi mdog ni yongs su dag_/pags pa'i mdog ni yongs su byang zhing ser por gda' ste/_'di lta ste/_dper na ston gyi gos ser skya yongs su dag pa/_yongs su sbyangs pa ser por gda' ba de bzhin du bcom ldan 'das kyi dbang po rnams ni shin tu dang /_zhal gyi 
[\[238a.6\]]mdog ni yongs su dag_/pags pa'i mdog ni yongs su byang zhing ser bar gda' ste/_btsun pa bcom ldan 'das 'di lta ste/_dper na 'dzam bu'i chu bo'i gser brgya tshad pa mgar ba 'am mgar ba'i slob ma mkhas pas zhi ga'i nang du stsal te/_shin tu sbyangs nas la ba ser po'i nang du 
[\[238a.7\]]stsal na shin tu yongs su dag cing yongs su byang la ser por gda' bar 'gyur ro/_/de bzhin du bcom ldan 'das kyi dbang po rnams ni shin tu dang /_zhal gyi mdog ni yongs su dag_/pags pa'i mdog ni yongs su byang zhing ser bar gda'o/_/bcom ldan 'das bdag gis snga bas 
[\[238b\]]
[\[238b.1\]]kyang ches snga ba na de bzhin gshegs pa'i dbang po rnams 'di ltar dang ba dang /_zhal gyi mdog 'di ltar yongs su dag pa dang /_pags pa'i mdog yongs su byang zhing ser bar gda' bar ma 'tshal to/_/bcom ldan 'das de la bdag 'di snyam bgyid de/_/de bzhin gshegs pa de ring 'das pa dang /_
[\[238b.2\]]ma byon pa dang /_da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams rjes su dgongs shing /_de bzhin gshegs pa de ring sangs rgyas kyi gnas pas bzhugs te/_rgyal ba'i gnas pa dang /_thams cad mkhyen pa nyid kyi gnas pa dang /_glang po che'i 
[\[238b.3\]]gnas pas bzhugs pa snyam bgyid do/_/de skad ces gsol pa dang /_/bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo legs so legs so/_/ci don 'di khyod la lha rnams kyis bsnyad dam/_'on te sangs rgyas bcom ldan 'das rnams kyis 
[\[238b.4\]]sam/_'on te bdag rang gi dpyod pa'i shes pas de ltar shes/_de skad ces bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das don 'di ni lha rnams kyis bdag la bsnyad pa yang ma mchis/_sangs rgyas bcom ldan 'das 
[\[238b.5\]]rnams kyis kyang ma lags kyi/_bcom ldan 'das bdag rang gi dpyod pa'i 'tshal bas 'di snyam du de bzhin gshegs pa ni de ring 'das pa dang /_ma byon pa dang /_da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams rjes su dgongs shing /_de bzhin 
[\[238b.6\]]gshegs pa de ring sangs rgyas kyi gnas pas bzhugs te/_rgyal ba'i gnas pa dang /_thams cad mkhyen pa nyid kyi gnas pa dang /_glang po chen po'i gnas pas bzhugs pa snyam bgyid do/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad 
[\[238b.7\]]ces bka' stsal to/_/kun dga' bo khyod kyi rtog pa rgya che ste/_dpyod pa bzang zhing spobs pa dge ste/_kun dga' bo khyod skye bo mang po la phan pa dang /_skye bo mang po la bde ba'i phyir zhugs pa dang /_'jig rten la snying brtse ba dang /_skye bo'i tshogs phal po che dang /_lha dang mi rnams kyi 
[\[239a\]]
[\[239a.1\]]don dang phan pa dang bde ba'i phyir khyod de bzhin gshegs pa la don 'di 'dri bar sems pa legs so legs so/_/kun dga' bo de de bzhin te/_de bzhin gshegs pa dgra bcom pa yang dag par rdzogs pa'i sangs rgyas dpag tu med grangs med pa dag gis ye shes mthong ba 
[\[239a.2\]]sdud kyang de bzhin gshegs pa'i ye shes mthong ba la gnod pa med do/_/de ci'i phyir zhe na/_kun dga' bo de bzhin gshegs pa'i ye shes mthong ba thogs pa med pa'i phyir te/_kun dga' bo de bzhin gshegs pa bzhed na bsod snyoms gcig gis bskal pa'am/_bskal pa brgya 'am/_
[\[239a.3\]]bskal pa stong ngam/_bskal pa brgya stong ngam/_de bas kyang lhag par bzhugs kyang de bzhin gshegs pa'i dbang po rnams la nyams pa med do/_/zhal gyi mdog gzhan du 'gyur ba med do/_/pags pa'i mdog la gnod pa med do/_/de ci'i phyir zhe na/_kun dga' bo 'di ltar de bzhin 
[\[239a.4\]]gshegs pa ni ting nge 'dzin gyi bde ba'i pha rol tu byon pa'o/_/kun dga' bo yang dag par rdzogs pa'i sangs rgyas rnams 'jig rten du 'byung ba shin tu dka' ste/_'di lta ste/_dper na u dum ba ra'i me tog 'jig rten du 'byung bar dka' ba de bzhin du kun dga' bo de bzhin gshegs pa 
[\[239a.5\]]dgra bcom pa yang dag par rdzogs pa'i sangs rgyas sems can thams cad kyi don bzhed pa/_phan pa bzhed pa/_thugs brtse ba can/_thugs rje chen po la zhugs pa rnams 'jig rten du 'byung ba ni shin tu dka'o/_/kun dga' bo gang khyod 'jig rten thams cad kyi slob dpon khong 
[\[239a.6\]]dpa' ba dag 'jig rten du 'byung bar bya ba dang /_byang chub sems dpa' sems dpa' chen po rnams kyi don gyi phyir de bzhin gshegs pa la don 'di 'dri bar sems pa de ni de bzhin gshegs pa'i mthu yin no/_/kun dga' bo de'i phyir legs par rab tu nyon la yid la zung shig dang /_ngas 
[\[239a.7\]]khyod la bshad do/_/kun dga' bos bcom ldan 'das de bzhin no zhes gsol te/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/kun dga' bo sngon byung ba 'das pa'i dus na 'di nas bskal pa grangs med pa'i yang ches grangs med pa/_
[\[239b\]]
[\[239b.1\]]shin tu rgyas pa tshad med pa bsam gyis mi khyab par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas mar me mdzad ces bya ba 'jig rten du byung ngo /_/kun dga' bo de bzhin gshegs pa mar me mdzad kyi snga rol gyi yang ches snga rol du de bzhin 
[\[239b.2\]]gshegs pa 'od ldan zhes bya ba byung ngo /_/de'i snga rol gyi yang ches snga rol du de bzhin gshegs pa 'od mdzad ces bya ba byung ngo /_/de'i snga rol gyi yang ches snga rol du de bzhin gshegs pa tsan dan gyi dri zhes bya ba byung ngo /_/kun dga' bo de bzhin gshegs pa tsan dan gyi dri de'i snga rol 
[\[239b.3\]]gyi yang ches snga rol du de bzhin gshegs pa ri rab lta bu zhes bya ba byung ngo /_/de bzhin du de bzhin gshegs pa zla ba'i zhal zhes bya ba byung ngo /_/de bzhin gshegs pa dri ma med pa'i zhal zhes bya ba dang /_de bzhin gshegs pa mi gos pa zhes bya ba dang /_de bzhin gshegs pa 'od 
[\[239b.4\]]dri ma med pa zhes bya ba dang /_de bzhin gshegs pa klu zil gyis gnon ces bya ba dang /_de bzhin gshegs pa nyi ma'i zhal zhes bya ba dang /_de bzhin gshegs pa ri'i rgyal po'i dbyangs zhes bya ba dang /_de bzhin gshegs pa ri rab brtsegs zhes bya ba dang /_de bzhin gshegs pa 
[\[239b.5\]]gser 'od ces bya ba dang /_de bzhin gshegs pa skar ma'i 'od ces bya ba dang /_de bzhin gshegs pa bai dUr+yar snang ba zhes bya ba dang /_de bzhin gshegs pa tshangs pa'i dbyangs zhes bya ba dang /_de bzhin gshegs pa zla ba zil gyis gnon ces bya ba dang /_de bzhin gshegs pa 
[\[239b.6\]]nyi ma'i dbyangs zhes bya ba dang /_de bzhin gshegs pa me tog sil ma'i 'od kyis brgyan ces bya ba dang /_de bzhin gshegs pa dpal brtsegs zhes bya ba dang /_de bzhin gshegs pa rgya mtsho mchog gi blos rnam par rol pa'i mngon par mkhyen pa zhes bya ba dang /_de bzhin 
[\[239b.7\]]gshegs pa 'od mchog ces bya ba dang /_de bzhin gshegs pa spos kyi rgyal po chen por snang ba zhes bya ba dang /_de bzhin gshegs pa tha ba dang dri ma dang khong khro ba dang bral ba zhes bya ba dang /_de bzhin gshegs pa dpal brtsegs zhes bya ba dang /_de bzhin gshegs pa 
[\[240a\]]
[\[240a.1\]]rin po che gtong ba zhes bya ba dang /_de bzhin gshegs pa yon tan chen po mnga' ba'i blo brnyes pa'i mngon par mkhyen pa zhes bya ba dang /_de bzhin gshegs pa 'od kyis nyi zla zil du rlag par mdzad ces bya ba dang /_de bzhin gshegs pa bai dUr+ya sbyangs par snang ba 
[\[240a.2\]]zhes bya ba dang /_de bzhin gshegs pa sems kyi rgyud kyi blo shin tu rgyas pa mngon par 'phags pa zhes bya ba dang /_de bzhin gshegs pa me tog gi phreng ba'i nags kyi rgyal po me tog kun tu rgyas pa mngon par mkhyen pa zhes bya ba dang /_de bzhin gshegs pa me tog gi 'byung 
[\[240a.3\]]gnas zhes bya ba dang /_de bzhin gshegs pa chu zla lta bu zhes bya ba dang /_de bzhin gshegs pa ma rig pa'i mun pa rnam par 'joms pa zhes bya ba dang /_de bzhin gshegs pa 'jig rten dbang po zhes bya ba dang /_de bzhin gshegs pa mu tig gi byi ru 'dra ba'i gdugs zhes bya ba 
[\[240a.4\]]dang /_de bzhin gshegs pa bzhed pa zhes bya ba dang /_de bzhin gshegs pa chos kyi blo gros kyis bsgrags pa'i rgyal po zhes bya ba dang /_de bzhin gshegs pa seng ge dang rgya mtsho dang brtsegs pa ltar bsgrags pa'i rgyal po zhes bya ba dang /_de bzhin gshegs pa rgya mtsho ri rab 
[\[240a.5\]]zla ba zhes bya ba dang /_de bzhin gshegs pa tshangs pa'i dbyangs kyi nga ro la mngon par dgyes pa zhes bya ba dang /_de bzhin gshegs pa me tog 'byung zhes bya ba dang /_de bzhin gshegs pa sde brnyes zhes bya ba dang /_de bzhin gshegs pa nyi zla zhes bya ba dang /_de bzhin gshegs 
[\[240a.6\]]pa lhun po brtsegs zhes bya ba dang /_de bzhin gshegs pa zla 'od ces bya ba dang /_de bzhin gshegs pa dri ma med pa'i spyan zhes bya ba dang /_de bzhin gshegs pa ri bo'i rgyal po'i sgra dbyangs zhes bya ba dang /_de bzhin gshegs pa me tog 'od ces bya ba dang /_de bzhin gshegs pa 
[\[240a.7\]]me tog gi char rab tu 'thor ba zhes bya ba dang /_de bzhin gshegs pa rin po che'i gdugs zhes bya ba dang /_de bzhin gshegs pa pad+mas srang mdzes par mdzad ces bya ba dang /_de bzhin gshegs pa tsan dan gyi dri zhes bya ba dang /_de bzhin gshegs pa rgya spos kyi dri zhes 
[\[240b\]]
[\[240b.1\]]bya ba dang /_de bzhin gshegs pa rin po cher snang ba zhes bya ba dang /_de bzhin gshegs pa mu khyud ces bya ba dang /_de bzhin gshegs pa bkod pa chen po zhes bya ba dang /_de bzhin gshegs pa tha ba dang zhe sdang dang bral ba zhes bya ba dang /_de bzhin gshegs pa tshangs pa'i 
[\[240b.2\]]dbyangs zhes bya ba dang /_de bzhin gshegs pa rin po che sna bdun gyi char 'bebs pa zhes bya ba dang /_de bzhin gshegs pa yon tan chen po mnga' ba zhes bya ba dang /_de bzhin gshegs pa ta ma la'i lo ma dang tsan dan gyi rdzab can zhes bya ba dang /_de bzhin gshegs pa me tog mngon par 
[\[240b.3\]]mkhyen ces bya ba dang /_de bzhin gshegs pa mi shes pa rnam par 'joms zhes bya ba dang /_de bzhin gshegs pa ral pa can zhes bya ba dang /_de bzhin gshegs pa mu tig gi gdugs zhes bya ba dang /_de bzhin gshegs pa gser gyi snying po zhes bya ba dang /_de bzhin gshegs 
[\[240b.4\]]pa bai dUr+yara'i snying po zhes bya ba dang /_de bzhin gshegs pa tog chen po zhes bya ba dang /_de bzhin gshegs pa chos kyi tog ces bya ba dang /_de bzhin gshegs pa rin chen dpal zhes bya ba dang /_de bzhin gshegs pa mi'i dbang po zhes bya ba dang /_de bzhin gshegs pa 'jig rten 
[\[240b.5\]]dbang po zhes bya ba dang /_de bzhin gshegs pa thugs rje can zhes bya ba dang /_de bzhin gshegs pa 'jig rten mdzes zhes bya ba dang /_de bzhin gshegs pa tshangs pa'i tog ces bya ba dang /_de bzhin gshegs pa chos kyi blo gros zhes bya ba dang /_de bzhin gshegs pa seng ge 
[\[240b.6\]]zhes bya ba dang /_de bzhin gshegs pa seng ge'i blo gros zhes bya ba byung ste/_kun dga' bo de bzhin gshegs pa seng ge'i blo gros kyi snga rol gyi yang ches snga rol du/_de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_
[\[240b.7\]]bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten dbang phyug rgyal po zhes bya ba 'jig rten du byung ngo /_/kun dga' bo de bzhin gshegs pa dgra bcom pa yang dag par 
[\[241a\]]
[\[241a.1\]]rdzogs pa'i sangs rgyas 'jig rten dbang phyug rgyal po de'i bstan pa la dge slong chos kyi 'byung gnas zhes bya ba shas cher dran pa dang ldan pa/_blo gros dang ldan pa/_rtogs pa dang ldan pa/_shes rab dang ldan pa/_brtson 'grus dang ldan pa/_rgya chen po la mos pa zhig byung ngo /_/
[\[241a.2\]]kun dga' bo de nas dge slong chos kyi 'byung gnas de stan las langs te bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das de bzhin gshegs pa 'jig rten dbang phyug rgyal po ga la ba de logs su thal mo sbyar ba btud nas/_bcom ldan 
[\[241a.3\]]'das la phyag 'tshal te/_de'i tshe tshigs su bcad pa 'di dag gis mngon sum du bstod do/_/'od ni dpag med blo ni mtha' yas mtshungs/_/gzhan gyi 'od ni gang yang mi gsal te/_/nyi zla nor bu'i tshogs kyi 'od rnams ni/_/'jig rten kun na lham me lhan ma lags/_/sems can snying 
[\[241a.4\]]po'i gzugs ni mtha' yas te/_/de bzhin sangs rgyas gsung ni mtha' yas dbyangs/_/tshul khrims ting 'dzin shes rab brtson 'grus kyang /_/khyod 'dra 'jig rten 'di na gzhan ma mchis/_/zab cing shin tu rgyas pa'i chos brnyes pa/_/sangs rgyas mchog gi thugs ni rgya mtsho 
[\[241a.5\]]bzhin/_/des kyang ston la khengs pa mi mnga' ste/_/tha ba zhe sdang spangs nas pha mthar sgrol/_/ji ltar sangs rgyas mchog gi gzi mtha' yas/_/mi dbang gzi brjid phyogs kun lham mer gda'/_/de ltar bdag kyang sangs rgyas chos rgyal gyur/_/skye dgu rga dang 'chi las rab thar bgyi/_/
[\[241a.6\]]sbyin dang dul dang tshul khrims bzod brtson 'grus/_/bsam gtan ting 'dzin de bzhin shes rab mchog_/brtul zhugs 'di dag bdag gis yang dag blangs/_/sems can kun skyob sangs rgyas 'gyur bar bgyi/_/byang chub zhi mchog mtshungs med tshol bgyid cing /_/sangs rgyas bye ba brgya 
[\[241a.7\]]stong du ma phrag_/gang gA'i bye ma lta bur mtha' yas pa/_/mgon po de kun bdag gis mchod par bgyi/_/gang gA'i rdul dang mnyam pa'i 'jig rten khams/_/de bas gong du mtha' yas zhing gi rnams/_/de dag kun tu 'od ni rab 'byin pa/_/'di 'dra'i brtson 'grus stobs ni brtsam 
[\[241b\]]
[\[241b.1\]]par bgyi/_/bdag gis zhing yangs gtso bo dam pa mchog_/'dus byas 'dir ni brgyan pa bgyis nas su/_/mtshungs pa ma mchis mya ngan 'das dbyings bde/_/de yang ma mchis pas ni rnam par sbyang /_/phyogs bcu dag nas lhags pa'i sems can rnams/_/der lhags myur du bde la 
[\[241b.2\]]dga' bar 'gyur/_/sangs rgyas tshad ma 'di na bdag gi dpang /_/ma log brtson 'grus stobs ni bskyed par 'tshal/_/phyogs bcu'i 'jig rten mi chags mkhyen pa can/_/mkhas pa de dag rtag tu bdag sems mkhyen/_/bdag ni mtshams med mchis te rtag gnas bgyi/_/
[\[241b.3\]]smon lam stobs las ldog par yong mi bgyi/_/kun dga' bo de nas dge slong chos kyi 'byung gnas des bcom ldan 'das de bzhin gshegs pa 'jig rten dbang phyug rgyal po la tshigs su bcad pa 'di dag gis mngon sum du mngon par bstod nas 'di skad ces gsol to/_/bcom ldan 'das 
[\[241b.4\]]bdag ni bla na med pa yang dag par rdzogs pa'i byang chub mngon par rdzogs par 'tshang rgya bar 'tshal te/_yang dang yang bla na med pa yang dag par rdzogs pa'i byang chub tu sems bskyed cing yongs su bsngo ba bgyid na/_ci nas kyang bdag myur du bla na med pa yang dag par rdzogs pa'i byang chub 
[\[241b.5\]]mngon par rdzogs par 'tshang rgya ba dang /_'jig rten du de bzhin gshegs pa mi mnyam pa dang mnyam par 'gyur ba de lta bu'i chos bcom ldan 'das kyis bdag la legs par bstan du gsol/_rnam pa gang dag gis bdag gis sangs rgyas kyi zhing gi yon tan gyi rgyan bkod pa phun sum 
[\[241b.6\]]tshogs pa yongs su 'dzin par 'gyur ba'i rnam pa de yang bcom ldan 'das kyis bdag la yongs su bshad du gsol/_kun dga' bo de skad ces gsol pa dang /_bcom ldan 'das de bzhin gshegs pa 'jig rten dbang phyug rgyal po des dge slong chos kyi 'byung gnas de la 'di skad ces 
[\[241b.7\]]bka' stsal to/_/de'i phyir dge slong khyod bdag nyid kyis sangs rgyas kyi zhing gi yon tan gyi rgyan bkod pa phun sum tshogs pa yongs su zung shig_/des gsol pa/_bcom ldan 'das bdag spro ba ma mchis so/_/de bzhin gshegs pa gzhan dag gi sangs rgyas kyi zhing gi yon tan bkod 
[\[242a\]]
[\[242a.1\]]pa'i rgyan phun sum tshogs pa gang thos nas bdag gi rgyan bkod pa thams cad yongs su rdzogs par 'gyur ba bcom ldan 'das kyis bshad du gsol/_kun dga' bo de nas de bzhin gshegs pa dgra bcom pa yang dag par rdzogs pa'i sangs rgyas 'jig rten dbang phyug rgyal po 
[\[242a.2\]]des dge slong de'i bsam pa mkhyen nas don bzhed pa/_phan par bzhed pa/_thugs brtse ba can gyis thugs brtse ba nye bar bzung ste/_sangs rgyas kyi tshul mi gcad pa'i phyir sems can rnams la thugs rje chen po bskyed nas/_lo bye ba tham par sangs rgyas bye ba khrag khrig brgya stong phrag brgyad cu 
[\[242a.3\]]rtsa gcig gi sangs rgyas kyi zhing gi yon tan gyi rgyan bkod pa phun sum tshogs pa rnam pa dang bcas/_yul phyogs dang bcas/_gzhi ci las gyur pa dang bcas par yang dag par rab tu bshad do/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom 
[\[242a.4\]]ldan 'das bcom ldan 'das 'jig rten dbang phyug rgyal po de'i sku tshe'i tshad ji tsam zhig thub par gyur/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/de bzhin gshegs pa 'jig rten dbang phyug rgyal po de'i tshe'i tshad ni 
[\[242a.5\]]bskal pa bye ba khrag khrig brgya stong phrag bzhi bcu tham pa thub par gyur to/_/kun dga' bo de nas dge slong chos kyi 'byung gnas des sangs rgyas bye ba khrag khrig brgya stong phrag brgyad cu rtsa gcig po de dag gi sangs rgyas kyi zhing yon tan gyi rgyan bkod pa phun sum tshogs pa gang yin pa de dag 
[\[242a.6\]]thams cad sangs rgyas kyi zhing gcig tu yongs su bzung nas/_bcom ldan 'das de bzhin gshegs pa 'jig rten dbang phyug rgyal po de'i zhabs la mgo bos phyag 'tshal te/_bskor ba byas nas bcom ldan 'das de'i gan nas song ngo /_/gang du yang bskal pa lngar sangs rgyas kyi zhing gi yon 
[\[242a.7\]]tan gyi rgyan bkod pa phun sum tshogs pa/_shin tu tha gru che ba/_shin tu gya nom pa/_sngon phyogs bcu'i 'jig rten gyi khams thams cad du ma byung ba dag kyang yongs su bzung bar gyur to/_/smon lam shin tu rgya chen po yang btab bo/_/kun dga' bo de ltar bcom ldan 'das de bzhin 
[\[242b\]]
[\[242b.1\]]gshegs pa 'jig rten dbang phyug rgyal po des sangs rgyas bye ba khrag khrig brgya stong phrag brgyad cu rtsa gcig po de dag gi zhing phun sum tshogs pa gang brjod pa de bas kyang sangs rgyas kyi zhing phun sum tshogs pa ches lhag par tha gru che ba/_ches gya nom pa/_ches dpag tu med pa yongs su 
[\[242b.2\]]bzung ste/_bcom ldan 'das 'jig rten dbang phyug rgyal po ga la ba der song ste/_phyin nas bcom ldan 'das de'i zhabs la mgo bos phyag 'tshal te 'di skad ces gsol to/_/bcom ldan 'das bdag gi sangs rgyas kyi zhing gi yon tan gyi rgyan bkod pa phun sum tshogs pa yongs 
[\[242b.3\]]su gzung lags so/_/kun dga' bo de skad ces gsol pa dang /_de bzhin gshegs pa 'jig rten dbang phyug rgyal po des dge slong chos kyi 'byung gnas de la 'di skad ces bka' stsal to/_/de'i phyir de bzhin gshegs pa yang rjes su yi rang ba mdzad kyis dge slong gis smros shig_/'di ni 
[\[242b.4\]]dus yin gyis/_'khor dga' bar gyis shig_/mgu bskyed cig_/seng ge'i sgra sgrogs shig_/de thos na byang chub sems dpa' sems dpa' chen po dag da ltar dang /_ma 'ongs pa'i dus na sangs rgyas kyi zhing phun sum tshogs pa smon lam gyi gnas 'di lta bu yongs su 'dzin par 'gyur/_
[\[242b.5\]]yongs su rdzogs par byed par 'gyur ro/_/kun dga' bo de nas dge slong chos kyi 'byung gnas des de'i tshe bcom ldan 'das de la 'di skad ces gsol to/_/de'i slad du ji ltar bdag bla na med pa yang dag par rdzogs pa'i byang chub mngon par rdzogs par sangs rgyas pa'i tshe sangs rgyas kyi zhing 
[\[242b.6\]]de yon tan gyi rgyan bkod pa bsam gyis mi khyab pa dang ldan par 'gyur ba'i bdag gi smon lam gyi khyad par bcom ldan 'das kyis bdag la gsan du gsol/_bcom ldan 'das gal te bdag gi sangs rgyas kyi zhing de na sems can dmyal ba dang /_dud 'gro'i skye gnas dang /[ {]yi dgas [,]yi dwags [}]
[\[242b.7\]]kyi yul dang /_lha ma yin gyi ris mchis par gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi sangs rgyas kyi zhing der sems can gang dag skyes par gyur pa de dag de nas shi 'phos nas 
[\[243a\]]
[\[243a.1\]]sems can dmyal ba'am/_dud 'gro'i skye gnas sam/[ {]yi dgas [,]yi dwags [}]kyi yul lam/_lha ma yin gyi ris su mi ltung bar gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi 
[\[243a.2\]]sangs rgyas kyi zhing der sems can gang dag skyes pa de dag thams cad 'di lta ste/_gser gyi kha dog tu kha dog gcig par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi sangs rgyas kyi 
[\[243a.3\]]zhing de na lha dang mi tha dad pa dag gda' bar gyur pa gzhan du na kun rdzob kyi tha snyad tsam du ming dang brdas lha dang mi zhes bgyi ba'i grangs su mchi bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te 
[\[243a.4\]]bdag gi sangs rgyas kyi zhing der sems can gang dag skyes par gyur pa de dag thams cad gal te tha na sems kyi skad cig thang cig la sangs rgyas kyi zhing bye ba khrag khrig brgya stong 'da' ba'i rdzu 'phrul la dbang ba'i dam pa'i pha rol du son par ma gyur pa de srid du bdag bla na med pa yang dag par 
[\[243a.5\]]rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi sangs rgyas kyi zhing der sems can gang dag skyes par gyur pa de dag thams cad tha na bskal pa bye ba khrag khrig brgya stong rjes su dran pa'i tshe rabs dran par ma gyur pa de srid du bdag 
[\[243a.6\]]bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi sangs rgyas kyi zhing der sems can gang dag skyes par gyur pa de dag thams cad tha na 'jig rten gyi khams bye ba khrag khrig brgya stong mthong ba'i lha'i 
[\[243a.7\]]mig thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi sangs rgyas kyi zhing der sems can gang dag skyes par gyur pa de dag thams cad tha na sangs rgyas kyi zhing bye ba khrag 
[\[243b\]]
[\[243b.1\]]khrig brgya stong du cig car chos nyan pa'i lha'i rna ba thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag gi sangs rgyas kyi zhing der sems can gang dag skyes par gyur pa de dag thams cad tha na sangs 
[\[243b.2\]]rgyas kyi zhing bye ba khrag khrig brgya stong du gtogs pa'i sems can rnams kyi sems kyi spyod pa yongs su 'tshal bar pha rol gyi sems 'tshal ba la mkhas par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom 
[\[243b.3\]]ldan 'das gal te bdag gi sangs rgyas kyi zhing der sems can gang dag skyes par gyur pa de dag thams cad tha na rang gi lus la yongs su 'dzin pa'i 'du shes 'ga' zhig skyed na yang de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/
[\[243b.4\]]bcom ldan 'das gal te bdag gi sangs rgyas kyi zhing der sems can gang dag skyes par gyur pa de dag thams cad yongs su mya ngan las 'das pa chen po'i bar du 'di lta ste/_yang dag pa nyid la nges par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang 
[\[243b.5\]]rgya bar mi bgyi'o/_/bcom ldan 'das gal te bdag bla na med pa yang dag par rdzogs pa'i byang chub mngon par rdzogs par sangs rgyas pa'i tshe sangs rgyas kyi zhing de na sems can 'ga' zhig gis nyan thos rnams kyis tshad kyi grangs snyed par 'gyur ba lta na tha na stong gsum gyi stong chen po'i 'jig 
[\[243b.6\]]rten gyi khams su gtogs pa'i sems can thams cad rang sangs rgyas su gyur la/_bskal pa bye ba khrag khrig brgya stong du bgrangs te grangs snyed par gyur na yang de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 
[\[243b.7\]]'das gal te bdag bla na med pa yang dag par rdzogs pa'i byang chub mngon par rdzogs par sangs rgyas pa'i tshe sangs rgyas kyi zhing der bdag gi 'od tha na sangs rgyas kyi zhing bye ba khrag khrig brgya stong gi tshad kyi tshad dang ldan par gyur na yang de srid du bdag bla na med pa yang dag par rdzogs pa'i byang 
[\[244a\]]
[\[244a.1\]]chub mngon par rdzogs par 'tshang rgya bar mi bgyi'o/_/bcom ldan 'das gal te bdag bla na med pa yang dag par rdzogs pa'i byang chub mngon par rdzogs par sangs rgyas pa'i tshe sangs rgyas kyi zhing de na smon lam gyi dbang ma gtogs par sems can rnams kyi tshe'i tshad la tshad 
[\[244a.2\]]mchis par gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe tshe'i tshad tha na bskal ba bye ba khrag khrig brgya stong du bgrang bas mthar phyin par gyur na yang de srid du bdag bla na 
[\[244a.3\]]med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing de na sems can rnams la mi dge ba'i ming mchis par gyur na yang de srid du bdag bla na med pa yang dag par rdzogs pa'i byang 
[\[244a.4\]]chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing dpag tu ma mchis pa dag na sangs rgyas bcom ldan 'das grangs ma mchis dpag tu ma mchis pa dag ming yongs su brjod par ma gyur tam/_bsngags pa mi rjod 
[\[244a.5\]]dam/_bstod pa mi rjod dam/_grags pa mi rjod pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sems can gang dag 'jig rten gyi khams gzhan dag tu bla na med pa yang dag par 
[\[244a.6\]]rdzogs pa'i byang chub tu sems bskyed nas bdag gi ming thos te sems rab tu dang bar gyur la/_bdag rjes su dran pa de dag gal te 'gum pa'i dus nye bar gnas pa'i tshe bdag dge slong gi dge 'dun gyis yongs su bskor cing mdun du bdar ba'i mdun du 'di lta ste/_g.yeng ba ma mchis pa'i 
[\[244a.7\]]sems kyis gnas par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing grangs ma mchis dpag tu ma mchis pa dag na sems can gang dag gis bdag 
[\[244b\]]
[\[244b.1\]]gi ming thos nas sangs rgyas kyi zhing der skye bar bgyi ba'i slad du sems gtong zhing /_dge ba'i rtsa ba rnams kyang yongs su bsngo bar bgyid na mtshams ma mchis par bgyid pa dang /_dam pa'i chos spong ba'i sgrib pas bsgribs pa'i sems can rnams ma gtogs par de dag tha na sems bskyed pa'i 
[\[244b.2\]]'gyur ba bcus sangs rgyas kyi zhing der skye bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing der sems can gang dag skyes par gyur pa de dag thams 
[\[244b.3\]]cad skyes bu chen po'i mtshan sum cu rtsa gnyis dang ldan par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing der sems can gang dag skyes par 
[\[244b.4\]]gyur pa/_byang chub sems dpa' sems dpa' chen po go cha chen po bgos pa/_/'jig rten thams cad kyi don du go cha bgos pa/_'jig rten thams cad kyi don la brtson pa/_'jig rten thams cad yongs su mya ngan las bzla ba la mngon par brtson pa/_'jig rten gyi khams 
[\[244b.5\]]thams cad du byang chub sems dpa'i spyad pa spyod par 'tshal ba/_sangs rgyas thams cad la phu dud bgyi bar 'tshal ba/_sems can gang gA'i klung gi bye ma snyed bla na med pa yang dag par rdzogs pa'i byang chub la dgod par 'tshal ba yang gong ma'i spyod pa la mngon du phyogs pa/_kun tu 
[\[244b.6\]]bzang po'i spyod pas nges par byung ba rnams kyi smon lam gyi khyad par ma gtogs par de dag thams cad bla na med pa yang dag par rdzogs pa'i byang chub tu skye ba gcig gis thogs par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi 
[\[244b.7\]]'o/_/bcom ldan 'das gal te bdag byang chub thob pa'i tshe sangs rgyas kyi zhing der sems can gang dag skyes par gyur pa de dag thams cad snga dro gcig bzhin sangs rgyas kyi zhing gzhan dag tu mchis la/_sangs rgyas brgya phrag mang po dang /_sangs rgyas stong phrag mang po dang /_sangs rgyas 
[\[245a\]]
[\[245a.1\]]brgya stong phrag mang po dang /_sangs rgyas bye ba phrag mang po nas sangs rgyas bye ba khrag khrig brgya stong phrag mang po dag la 'di lta ste/_sangs rgyas kyi mthus bde bar sbyar ba thams cad kyis bsnyen bkur bgyid par ma gyur pa de srid du bdag bla na med pa yang dag par rdzogs pa'i 
[\[245a.2\]]byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing de na byang chub sems dpa' de dag 'di lta ste/_gser ram/_dngul lam/_nor bu'am/_mu tig gam/_bai dUr+yar 'am/_dung ngam/_men shel lam/_byi ru 
[\[245a.3\]]'am/_shel lam/_spug gam/_rdo'i snying po'am/_mu tig dmar po la sogs pa gang yang rung ba 'am/_rin po che thams cad dam/_me tog dang /_spos dang /_phreng ba dang /_byug pa dang /_bdug pa dang /_phye ma dang /_gos dang /_gdugs dang /_rgyal mtshan dang /_ba dan 
[\[245a.4\]]dang /_mar me thams cad dang /_glu dang /_gar dang /_rol mo'i dbyangs sgra'am rnam pa ji lta bu dag 'tshal bar gyur nas dge ba'i rtsa ba rnams bskrun pa rnam pa de lta bu de dag sems bskyed ma thag tu gal te de dag la byung bar ma gyur pa de srid du bdag bla na med pa yang dag par rdzogs pa'i byang 
[\[245a.5\]]chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing der sems can gang dag skyes par gyur pa de dag thams cad thams cad mkhyen pa nyid dang ldan pa'i chos kyi bka' mchid mchi bar ma gyur pa de srid du bdag bla 
[\[245a.6\]]na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing de na byang chub sems dpa' dag 'di snyam du bdag cag 'jig rten gyi khams 'di na gnas bzhin du sangs rgyas kyi 
[\[245a.7\]]zhing grangs med dpag tu med pa dag tu sangs rgyas bcom ldan 'das rnams la 'di lta ste/_na bza' dang /_zhal zas dang /_gzims cha dang /_snyun gyi gsos sman dang /_yo byad rnams dang /_me tog dang /_bdug pa dang /_spos dang /_phreng ba dang /_byug pa dang /_phye ma dang /_
[\[245b\]]
[\[245b.1\]]na bza' dang /_gdugs dang /_rgyal mtshan dang /_ba dan rnams dang /_glu dang /_gar dang /_sil snyan dang /_rin po che rnam pa tha dad pa'i char rnams kyis bsti stang du bgyi ba dang /_bla mar bgyi ba dang /_rim gror bgyi ba dang /_mchod par bgyi bar sems bskyed la/_de dag gis sems bskyed 
[\[245b.2\]]ma thag tu gal te 'di ltar sangs rgyas bcom ldan 'das de dag gis thugs brtse ba nye bar bzung ste/_mchod pa de dag bzhes par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag 
[\[245b.3\]]byang chub thob pa'i tshe sangs rgyas kyi zhing der sems can gang dag skyes par gyur pa de dag thams cad sred med kyi bu dang /_rdo rje ltar mkhregs pa'i lus dang /_mthu thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/
[\[245b.4\]]bcom ldan 'das gal te bdag byang chub thob pa'i tshe sangs rgyas kyi zhing de na rgyan gyi kha dog sems can 'ga' zhig gis lha'i mig gis mtha' blta na yang sangs rgyas kyi zhing 'di'i gzi brjid ni 'di lta bu'o/_/kha dog ni 'di lta bu'o/_/'byor pa ni 'di lta bu'o/_/zhes kha dog tha dad pa dag 'tshal 
[\[245b.5\]]bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing de na thams cad kyi nang na byang chub sems dpa' gang dge ba'i rtsa ba chung ba des kyang byang chub 
[\[245b.6\]]kyi shing dpag tshad stong drug brgya tsam du mtho bar 'tshal bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing de na byang chub sems dpa' gang lung 
[\[245b.7\]]nod pa dang /_kha ton bgyid par gyur pa de dag thams cad so so yang dag par rig pa thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi 
[\[246a\]]
[\[246a.1\]]zhing der sems can gang dag skyes par gyur pa de dag thams cad shes rab dang /_spobs pa mtha' yas pa thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag 
[\[246a.2\]]byang chub thob pa'i tshe/_sangs rgyas kyi zhing der gang na kun tu sangs rgyas kyi zhing dpag tu ma mchis/_grangs ma mchis/_bsam gyis mi khyab/_mtshungs pa ma mchis/_tshad ma mchis pa dag kun tu gda' ba 'di lta ste/_/dper na shin tu phyis pa'i me long gi dkyil 'khor la bzhin gyi 
[\[246a.3\]]dkyil 'khor gda' ba de lta bu'i 'od gsal bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_sangs rgyas kyi zhing de na sa'i steng nas bzung ste/_bar snang gi bar 
[\[246a.4\]]las lha dang mi'i yul las shin tu 'das pa'i bdug pa rigs bzang po de bzhin gshegs pa dang /_byang chub sems dpa' la 'os pa dag dri rab tu bda' ba'i pog por snod rin po che sna tshogs las bgyis pa brgya stong dag nas rtag tu bdugs par ma gyur pa de srid du bdag bla na med pa yang dag 
[\[246a.5\]]par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_sangs rgyas kyi zhing de na me tog dri rab tu bda' ba tha dad pa'i char rtag tu 'bab par gyur pa dang /_rol mo'i dbyangs sgra'i nga ro yid du mchi ba'i sprin rtag tu sgra 
[\[246a.6\]]'byung bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_bdag gi 'od kyis 'jig rten gyi khams grangs ma mchis/_bsam gyis mi khyab/_mtshungs pa 
[\[246a.7\]]ma mchis pa dag tu sems can gang dag la gsal bar gyur pa de dag thams cad lha dang mi'i las shin tu 'das pa'i bde ba dang ldan par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag 
[\[246b\]]
[\[246b.1\]]byang chub thob pa'i tshe/_kun tu sangs rgyas kyi zhing dpag tu ma mchis/_grangs ma mchis/_bsam gyis mi khyab/_mtshungs pa ma mchis/_tshad ma mchis pa dag tu byang chub sems dpa' dag gis bdag gi ming thos te/_thos ma thag pa las byung ba'i dge ba'i rtsa bas tshe rjes nas byang chub 
[\[246b.2\]]kyi snying po'i mtha'i bar du gzungs thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_kun tu sangs rgyas kyi zhing grangs ma mchis/_bsam gyis mi khyab/_
[\[246b.3\]]mtshungs pa ma mchis/_tshad ma mchis pa dag na bud med gang dag gis bdag gi ming thos nas rab tu dang ba skyes te/_byang chub tu sems bskyed par gyur la/_bud med kyi lus la smod par gyur te/_/de dag tshe rjes nas gal te bud med kyi lus lan gnyis thob par gyur pa de srid du bdag bla na med pa yang dag 
[\[246b.4\]]par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_sangs rgyas kyi zhing dpag tu ma mchis/_grangs ma mchis/_bsam gyis mi khyab/_mtshungs pa ma mchis/_tshad ma mchis pa dag na sems can gang dag gis 
[\[246b.5\]]bdag gi ming thos par gyur la/_ming thos pa tsam gyis byang chub kyi snying po'i mtha'i bar du tshangs par spyod par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_phyogs 
[\[246b.6\]]bcu kun tu sangs rgyas kyi zhing dpag tu ma mchis/_grangs ma mchis pa/_bsam gyis mi khyab pa/_mtshungs pa ma mchis pa/_tshad ma mchis pa dag na sems can gang dag gis bdag gi ming thos la/_yan lag lnga'i phyag bgyi bas phyag 'tshal ba dang /_de dag byang chub 
[\[246b.7\]]sems dpa'i spyad pa spyod pa na lha dang bcas pa'i 'jig rten gyis bsti stang du bgyi bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing de na byang 
[\[247a\]]
[\[247a.1\]]chub sems dpa' gang chos gos 'khru 'am/_skems sam/_'drub bam/_'tshed pa'i las bgyid par gyur la/_chos gos rin po che sar pa khre'u tshang rigs bzang ba de bzhin gshegs pas gnang bdag sems bskyed ma thag tu bgos par bdag gis 'tshal bar ma gyur 
[\[247a.2\]]pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_sangs rgyas kyi zhing der sems can dag skyes ma thag tu 'di lta ste/_dper na dge slong dgra bcom pa yongs su gdung 
[\[247a.3\]]ba ma mchis pa/_bsam gtan gsum pa la snyoms par 'jug pa lta bur bde ba rnam pa de lta bu thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi 
[\[247a.4\]]zhing der byang chub sems dpa' gang dag skyes par gyur pa de dag sangs rgyas kyi zhing gi yon tan gyi rgyan bkod pa rnam pa ji lta bu dag 'dod par gyur pa rnam pa de lta bu dag rin po che'i shing sna tshogs las 'tshal bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 
[\[247a.5\]]'tshang rgya bar mi bgyi'o/_/bcom ldan 'das gal te bdag byang chub thob pa'i tshe byang chub sems dpa' sangs rgyas kyi zhing gzhan du skyes pa dag gis bdag gi ming thos la dbang po ma tshang ba med par thob par mi 'gyur ba de srid du bdag bla na med pa yang dag par rdzogs pa'i byang chub mngon par rdzogs par 
[\[247a.6\]]'tshang rgya bar mi bgyi'o/_/bcom ldan 'das gal te bdag byang chub thob pa'i tshe/_sangs rgyas kyi zhing gzhan na gnas pa'i byang chub sems dpa' dag gis bdag gi ming thos ma thag tu shin tu rnam par phye ba zhes bya ba'i ting nge 'dzin thob par ma gyur pa dang /_byang chub sems dpa' ting nge 'dzin de la 
[\[247a.7\]]gnas nas skad cig gcig 'das pa tsam gyis sangs rgyas bcom ldan 'das dpag tu ma mchis/_grangs ma mchis/_bsam gyis mi khyab/_mtshungs pa ma mchis/_tshad ma mchis pa dag mthong la ting nge 'dzin de bar ma dor chab 'tshal bar ma gyur pa de srid du bdag bla na med pa 
[\[247b\]]
[\[247b.1\]]yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sems can dag gis bdag gi ming thos la thos ma thag pa las byung ba'i dge ba'i rtsa bas sems can rnams byang chub kyi mtha'i bar du rigs bzang po'i rigs su 
[\[247b.2\]]skye ba thob par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe 'di las gzhan du gyur pa'i sangs rgyas kyi zhing rnams su byang chub sems dpa' gang dag gis bdag gi ming thos par 
[\[247b.3\]]gyur la/_de thos ma thag pa las byung ba'i dge ba'i rtsa bas byang chub kyi mtha'i bar du thams cad byang chub sems dpa'i spyod pa la dga' ba dang /_mchog tu dga' ba'i dge ba'i rtsa ba dang phrad par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya 
[\[247b.4\]]bar mi bgyi'o/_/bcom ldan 'das gal te bdag byang chub thob pa'i tshe 'di las gzhan du gyur pa'i 'jig rten gyi khams rnams su byang chub sems dpa' gang dag gis bdag gi ming thos ma thag tu kun gyi rjes su song ba zhes bgyi ba'i ting nge 'dzin thob bar ma gyur pa dang /_byang chub sems dpa' 
[\[247b.5\]]dag ting nge 'dzin de la gnas nas skad cig gcig 'das pa tsam gyis sangs rgyas bcom ldan 'das grangs ma mchis/_dpag tu ma mchis/_bsam gyis mi khyab/_mtshungs pa ma mchis/_tshad ma mchis pa dag la bsti stang bgyid la/_ting nge 'dzin de byang chub kyi snying po'i mtha'i bar du 
[\[247b.6\]]bar ma dor chab 'tshal bar ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing der sems can gang dag skyes par gyur pa de dag chos bstan pa rnam 
[\[247b.7\]]pa ji lta bu nyan 'tshal bar gyur pa chos bstan pa rnam pa de lta bu sems bskyed ma thag tu thos par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/bcom ldan 'das gal te bdag byang chub thob pa'i tshe sangs rgyas kyi 
[\[248a\]]
[\[248a.1\]]zhing gzhan dag tu byang chub sems dpa' gang dag gis bdag gi ming thos pa de dag bdag gi ming thos ma thag tu bla na med pa yang dag par rdzogs pa'i byang chub las phyir mi ldog par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar 
[\[248a.2\]]mi bgyi'o/_/bcom ldan 'das gal te bdag byang chub thob pa'i tshe sangs rgyas kyi zhing gzhan dag tu byang chub sems dpa' gang dag gis bdag gi ming thos par gyur pa de dag bdag gi ming thos ma thag tu bzod pa dang po dang /_gnyis pa dang /_gsum pa thob par ma gyur pa dang /_sangs rgyas 
[\[248a.3\]]kyi chos rnams las phyir mi ldog par ma gyur pa de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi'o/_/kun dga' bo de nas dge slong chos kyi 'byung gnas des smon lam gyi khyad par rnam pa 'di lta bu 'di dag bstan nas sangs rgyas kyi mthus 
[\[248a.4\]]de'i tshe tshigs su bcad pa 'di dag gsol to/_/gal te bdag gis byang chub thob tshe smon lam mchog_/khyad par 'phags pa rnam pa 'di 'drar ma gyur na/_/stobs bcu mnga' ba mtshungs pa ma mchis sbyin pa'i gnas/_/mi yi seng ge sems can snying por bdag ma gyur/_/gal te 
[\[248a.5\]]bdag zhing rnam pa de 'drar ma gyur la/_/sems can dbul mang nor mang stsal bar ma gyur cing /_/sdug bsngal gyur pa'i mi dag bde bar ma bgyis par/_/mi yi rgyal po dkon mchog tu ni bdag ma gyur/_/bdag ni byang chub snying por nye bar mchis pa'i tshe/_/phyogs bcu dag gi zhing rnams 
[\[248a.6\]]mang po tha gru che/_/mtha' yas dag tu ming ni grags par ma gyur par/_/'jig rten mgon po stobs brnyes par ni bdag ma gyur/_/byang chub mtshungs med zhi ba'i yang dag tshol ba na/_/dran dang blo gros rtogs pa rnam par nyams gyur cing /_/gal te bdag ni 'dod pa'i longs spyod spyad 
[\[248a.7\]]gyur na/_/'jig rten ston pa stobs brnyes par ni bdag ma gyur/_/shin tu rgyas 'od mtshungs pa ma mchis mtha' yas pas/_/phyogs dang phyogs mtshams mgon po'i sangs rgyas zhing kun khyab/_/'dod chags zhe sdang gti mug thams cad rab zhi zhing /_/sems can dmyal bar 
[\[248b\]]
[\[248b.1\]]dong ba'i me rnams zhi bar bgyi/_/shin tu mdzes shing yangs pa'i mig ni phye nas su/_/mi rnams kun gyi mun gnag rnam par bsal bar bgyi/_/dal ba med pa dag ni ma lus bsal nas su/_/gzi brjid mtha' yas mtho ris lam du gzung bar bgyi/_/sngon gyi spyod pa yongs su dag par 
[\[248b.2\]]spyad nas ni/_/mkha' la nyi zla'i 'od ni lam me ma lags shing /_/nor bu'i tshogs dang me dang lha yi 'od rnams kyang /_/mi yi seng ge'i 'od kyis thams cad zil gyis gnon/_/skyes bu mchog gyur sdug bsngal rnams kyi gter gyur te/_/phyogs mtshams phyogs na de 'dra'i gzugs ni ma 
[\[248b.3\]]mchis shing /_/dge ba brgya stong dag ni rab tu rdzogs gyur nas/_/'khor nang mchis te sangs rgyas seng ge'i sgra sgrog go_/sngon gyi rgyal ba rang byung dag la gus bgyis te/_/brtul zhugs dka' thub bye ba dpag med spyad nas ni/_/ye shes phung po dam pa mchog rab btsal nas su/_/smon 
[\[248b.4\]]lam stobs ni rdzogs bgyis sems can snying por 'gyur/_/ji ltar bcom ldan ye shes gzigs pa chags mi mnga'/_/mi yi dbang po 'dus byas rnam gsum rab mkhyen pa/_/bdag kyang mtshungs pa ma mchis sbyin gnas mkhas pa dang /_/mi rnams nang na mi yi 'dren pa mchog gyur 
[\[248b.5\]]cig_/mi dbang bdag gis byang chub rab tu thob nas ni/_/gal te smon lam 'di 'dra 'di dag 'grub ce na/_/stong gi 'jig rten khams 'di rab tu g.yos gyur cing /_/lha yi tshogs kyis mkha' las me tog char phob shig_/sa yang rab tu g.yos te me tog char yang phab/_/nam mkha' 
[\[248b.6\]]las kyang sil snyan rnams kyi sgra yang byung /_/lha yi tsan dan mdzes pa dag gi phye ma yang /_/mngon par 'thor bar gyur te 'jig rten sangs rgyas 'gyur//_//bam po gnyis pa/_kun dga' bo dge slong chos kyi 'byung gnas byang chub sems dpa' sems dpa' 
[\[248b.7\]]chen po de smon lam phun sum tshogs pa rnam pa de lta bu dang ldan ste/_kun dga' bo smon lam phun sum tshogs pa rnam pa 'di lta bu dang ldan pa'i byang chub sems dpa' ni nyung ngo /_/smon lam rnam pa 'di lta bu dag 'jig rten du byung ba nyung ste/_nyung du zad kyi ye med pa ni ma yin no/_/
[\[249a\]]
[\[249a.1\]]kun dga' bo dge slong chos kyi 'byung gnas des bcom ldan 'das de bzhin gshegs pa 'jig rten dbang phyug rgyal po de'i spyan sngar lha dang bcas pa'i 'jig rten bdud dang bcas pa/_tshangs pa dang bcas pa/_dge sbyong dang bram ze'i skye dgu dang bcas pa/_lha dang mi dang /_lha 
[\[249a.2\]]ma yin dang bcas pa'i mdun du smon lam gyi khyad par rnam pa de lta bu de dag bstan nas/_yang dag pa ji lta ba bzhin du sgrub pa la gnas par gyur te/_de sangs rgyas kyi zhing yongs su dag pa dang /_sangs rgyas kyi zhing che ba nyid dang /_sangs rgyas kyi zhing tha gru chen po rnam pa de lta bu de dag ni 
[\[249a.3\]]sgrub/_byang chub sems dpa'i spyad pa spyod cing lo bye ba khrag khrig brgya stong dpag tu med/_grangs med bsam gyis mi khyab/_mtshungs pa med/_gzhal du med/_tshad med/_brjod du med par lan 'ga' yang 'dod pa dang /_gnod sems dang /_rnam par 'tshe ba'i rnam par rtog pas rnam 
[\[249a.4\]]par rtog par ma gyur/_lan 'ga' yang 'dod pa dang /_gnod sems dang /_rnam par 'tshe ba'i 'du shes skyed par ma gyur/_lan 'ga' yang gzugs dang /_sgra dang /_dri dang /_ro dang /_reg bya'i 'du shes skyed par ma gyur te/_gzhon nu de des shing 'grogs na bde ba dang /_dang du len 
[\[249a.5\]]pa'i rang bzhin can dang /_dgang sla ba dang /_gso sla ba dang /_'dod pa chung ba dang /_chog shes pa dang /_rab tu dben pa dang /_zhe sdang med pa dang /_rmongs pa med pa dang /_drang ba dang /_mi dman pa dang /_g.yo med pa dang /_sgyu med pa dang /_ngang tshul bzang ba dang /_mnyen pa dang /_
[\[249a.6\]]snyan par smra ba dang /_rtag tu brtson pa dang /_dkar po'i chos yongs su tshol ba la brtson pa mi 'dor bar gyur te/_sems can thams cad kyi don du smon lam chen po yang dag par bsgrubs par gyur to/_/sangs rgyas dang /_chos dang /_dge 'dun dang /_slob dpon dang /_mkhan po dang /_
[\[249a.7\]]dge ba'i bshes gnyen la gus pa dang bcas shing byang chub sems dpa'i spyod pa la rtag tu go cha bgos te/_drang ba dang /_mnyen pa dang /_tshul 'chos pa med pa dang /_kha gsag med pa dang /_yon tan dang ldan zhing sems can thams cad dge ba'i chos thams cad yang dag par 'dzin du 
[\[249b\]]
[\[249b.1\]]bcug pa'i sngon du ni 'gro/_stong pa nyid dang /_mtshan ma med pa dang /_smon pa med pa dang /_mngon par 'du bya ba med pa dang /_skye ba med pa dang /_'gag pa med pa'i gnas pas ni gnas te/_nga rgyal med cing ngag legs par bsrungs par gyur to/_/byang chub sems dpa'i spyad pa spyod 
[\[249b.2\]]pa na des ngag gi las 'byung ba gang bdag dang /_gzhan dang /_gnyis ka la gnod par 'gyur ba rnam pa de lta bu spangs nas ngag gi las gang bdag dang /_gzhan dang /_gnyis ka la phan par 'gyur ba de dag brtson par gyur te/_de ltar shes bzhin can du gyur cing grong dang /_grong khyer dang /_grong 
[\[249b.3\]]rdal dang /_yul 'khor dang /_rgyal po'i pho brang 'khor rnams su 'jug pa na nam yang gzugs dang /_sgra dang /_dri dang /_ro dang /_reg bya dang /_chos la rjes su chags pa dang /_khong khro ba med par gyur to/_/de byang chub sems dpa'i spyad pa spyod pa na bdag nyid kyang sbyin pa'i pha rol tu 
[\[249b.4\]]phyin pa la spyod cing gzhan yang de nyid yang dag par 'dzin du bcug go/_/bdag nyid kyang tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa la spyod cing gzhan yang de nyid yang dag par 'dzin du bcug go/_/gang dag dang ldan na gang dang gang du 
[\[249b.5\]]skyes pa de dang der gter bye ba khrag khrig brgya stong du ma sa las 'byung bar 'gyur ba rnam pa de lta bu'i dge ba'i rtsa ba rnams yang dag par bsgrubs par gyur to/_/de byang chub sems dpa'i spyad pa spyod pa na sems can bye ba khrag khrig brgya stong grangs med dpag tu med pa gang dag ngag gi las kyis mthar phyin 
[\[249b.6\]]par sla ba ma yin pa de snyed bla na med pa yang dag par rdzogs pa'i byang chub la bkod do/_/sangs rgyas bcom ldan 'das grangs med dpag tu med pa de snyed la na bza' dang /_zhal zas dang /_gzims cha dang snyun gyi gsos sman dang /_yo byad rnams dang /_bde ba la sbyar ba la reg par gnas pa 
[\[249b.7\]]thams cad kyis bsti stang du byas/_bla mar byas/_rim gror byas te mchod pa byas so/_/sems can ji snyed rab tu smin par byas pa dang /_tshong dpon dang /_khyim bdag dang /_blon po dang /_rgyal rigs dang /_bram ze'i rigs shing sA la chen po lta bu dag la rab tu dgod pa de dag kyang tshig gis 
[\[250a\]]
[\[250a.1\]]bstan pas mthar phyin par sla ba ma yin no/_/de bzhin du 'dzam bu'i gling gi dbang phyug nyid dang /_'khor los sgyur ba nyid dang /_'jig rten skyong ba nyid dang /_brgya byin nyid dang /_rab 'thab bral nyid dang /_yongs su dga' ldan nyid dang /_rab 'phrul dga' nyid dang /_dbang sgyur nyid dang /_lha'i 
[\[250a.2\]]rgyal po nyid dang /_tshangs pa chen po nyid la rab tu bkod do/_/sangs rgyas bcom ldan 'das grangs med dpag tu med pa de snyed la bsti stang du byas/_bla mar byas/_/rim gror byas te mchod nas chos kyi 'khor lo bskor bar bya ba'i phyir gsol ba btab pa de dag kyang ngag gi las kyis bstan pas mthar phyin 
[\[250a.3\]]par sla ba ma yin no/_/de byang chub sems dpa'i spyad pa spyod pa na bskal pa bye ba khrag khrig brgya stong dpag tu med/_grangs med/_bsam gyis mi khyab/_mtshungs pa med/_gzhal du med/_tshad med/_brjod du med par kha nas lha'i las shin tu 'das pa'i tsan dan gyi dri rab tu zhim pa'i bsung 
[\[250a.4\]]'byung ba dang /_spu'i khung bu thams cad nas me tog ud pa la'i bsung 'byung ba dang /_'jig rten thams cad na gzugs bzang zhing mdzes la blta na sdug pa dang /_kha dog bzang po rgyas pa mchog dang ldan pa dang /_mtshan dang dpe byad bzang pos lus legs par brgyan pa dang /_de'i rin 
[\[250a.5\]]po che'i rgyan thams cad dang /_gos dang /_chos gos mngon par bsgrub pa thams cad dang /_me tog dang /_spos dang /_bdug pa dang /_phreng ba dang /_byug pa dang /_gdugs dang /_rgyal mtshan dang /_/ba dan mngon par bsgrub pa thams cad dang /_rol mo'i sgra dbyangs dang /_glu 
[\[250a.6\]]dbyangs mngon par bsgrub pa thams cad kyang spu'i khung bu thams cad dang /_lag pa gnyis nas 'byung ba dang /_zas dang /_skom dang /_bza' ba dang /_bca' ba dang /_bldag pa dang /_ro bro ba mngon par bsgrub pa thams cad dang /_longs spyod dang /_yongs su spyad pa mngon par bsgrub pa/_
[\[250a.7\]]thams cad kyang lag pa gnyis nas zag cing 'byung bar 'gyur ba rnam pa de lta bu'i dge ba yang dag par bsgrubs so/_/kun dga' bo de ltar dge slong chos kyi 'byung gnas des sngon byang chub sems dpa'i spyad pa spyod pa na yo byad thams cad la dbang ba'i pha rol tu son par gyur to/_/de skad ces 
[\[250b\]]
[\[250b.1\]]bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das ci lags/_byang chub sems dpa' sems dpa' chen po chos kyi 'byung gnas de bla na med pa yang dag par rdzogs pa'i byang chub mngon par rdzogs par sangs rgyas te/_yongs 
[\[250b.2\]]su mya ngan las 'das lags sam/_'on te mngon par rdzogs par sangs ma rgyas sam/_'on te da ltar byung ba na mngon par rdzogs par sangs rgyas te/_da ltar na bzhugs la 'tsho zhing gzhes te chos kyang ston/_bcom ldan 'das kyis bka' stsal pa/_kun dga' bo de bzhin gshegs pa de ni 
[\[250b.3\]]'das pa yang ma yin/_ma 'ongs pa yang ma yin gyi/_de bzhin gshegs pa de bla na med pa yang dag par rdzogs pa'i byang chub mngon par rdzogs par sangs rgyas nas da lta na bzhugs te 'tsho zhing gzhes la chos kyang ston te/_'di nas nub phyogs su sangs rgyas kyi zhing bye ba khrag khrig brgya stong na 
[\[250b.4\]]'jig rten gyi khams bde ba can na de bzhin gshegs pa dgra bcom pa yang dag par rdzogs pa'i sangs rgyas 'od dpag med ces bya ste/_byang chub sems dpa' sems dpa' chen po tshad med pa dag dang /_nyan thos mtha' yas pa dag gis yongs su bskor cing mdun du bdar te/_sangs rgyas kyi 
[\[250b.5\]]zhing phun sum tshogs pa mtha' yas pa dang ldan no/_/de'i 'od ni dpag tu med de/_de ni sangs rgyas kyi zhing 'di snyed cig dang /_sangs rgyas kyi zhing brgya phrag 'di snyed cig dang /_sangs rgyas kyi zhing stong phrag 'di snyed cig dang /_sangs rgyas kyi zhing brgya stong phrag 'di snyed cig dang /_sangs rgyas kyi 
[\[250b.6\]]zhing bye ba phrag 'di snyed cig dang /_sangs rgyas kyi zhing bye ba brgya phrag 'di snyed cig dang /_sangs rgyas kyi zhing bye ba stong phrag 'di snyed cig dang /_sangs rgyas kyi zhing bye ba brgya stong phrag 'di snyed cig dang /_sangs rgyas kyi zhing bye ba khrag khrig brgya stong phrag 'di snyed cig khyab par byas te 'dug go zhes 
[\[250b.7\]]mtha'i tshad rtogs par sla ba ma yin no/_/kun dga' bo 'on kyang mdor bstan na/_shar phyogs su sangs rgyas kyi zhing bye ba khrag khrig brgya stong phrag gang gA'i klung gi bye ma snyed dag bcom ldan 'das 'od dpag med de'i 'od kyis rtag tu khyab bo/_/de bzhin du lho dang /_nub dang /_byang dang /_'og 
[\[251a\]]
[\[251a.1\]]dang /_steng dang /_phyogs mtshams kyi phyogs re rer yang sangs rgyas kyi zhing bye ba khrag khrig brgya stong phrag gang gA'i klung gi bye ma snyed dag bcom ldan 'das de bzhin gshegs pa 'od dpag med de'i 'od kyis rtag tu khyab ste/_sangs rgyas bcom ldan 'das rnams kyi sngon gyi smon lam gyis 
[\[251a.2\]]byin gyi rlabs kyis 'od 'dom gang ba dang /_'dom do pa dang /_gsum pa dang /_bzhi pa dang /_lnga pa dang /_bcu pa dang /_nyi shu pa dang /_sum cu pa dang /_bzhi bcu pa dang /_lnga bcu pa dang /_'od dpag tshad bcu pa dang /_'od dpag tshad brgya pa dang /_'od dpag tshad stong pa dang /_'od dpag tshad brgya stong pa nas 
[\[251a.3\]]'od dpag tshad bye ba khrag khrig brgya stong phrag du ma'i 'od kyis 'jig rten gyi khams kyi bar du khyab par gyur te gnas pa ni ma gtogs so/_/kun dga' bo dpe gang gis bcom ldan 'das de bzhin gshegs pa 'od dpag med de'i 'od kyi tshad gzung ba'i dpe gzhag pa med de/_kun dga' bo rnam grangs des 
[\[251a.4\]]na de bzhin gshegs pa de 'od dpag med ces bya ste/_'od dpag tu med pa dang /_snang ba dpag tu med pa dang /_'od thug pa med pa dang /_'od chags pa med pa dang /_'od thogs pa med pa dang /_'od rtag tu gtong ba dang /_lha'i nor bu'i 'od dang /_thogs pa med pa'i 'od zer gyi rgyal po'i 'od dang /_
[\[251a.5\]]chags par 'gyur ba'i 'od dang /_dga' bar 'gyur ba'i 'od dang /_mchog tu dga' bar 'gyur ba'i 'od dang /_tshim par 'gyur ba'i 'od dang /_lta bar 'gyur ba'i 'od dang /_'brel bar 'gyur ba'i 'od dang /_bsam gyis mi khyab pa'i 'od dang /_mtshungs pa 
[\[251a.6\]]med pa'i 'od dang /_mi'i dbang po dang lha'i dbang po zil gyis gnon pa'i 'od dang /_nyi ma dang zla ba zil gyis gnon cing mog mog por byed pa'i 'od dang /_'jig rten skyong ba dang /_brgya byin dang /_tshangs pa dang /_gnas gtsang ma pa dang /_dbang phyug chen po dang /_lha thams cad zil gyis 
[\[251a.7\]]gnon cing mog mog por byed pa'i 'od dang /_mdor bsdu na 'od thams cad kyi pha rol tu phyin pa zhes bya'o/_/de'i 'od ni de ni dri ma med pa/_shin tu rgyas pa lus la bde bskyed pa/_sems dga' bar byed pa lha dang /_lha ma yin dang /_klu dang /_gnod sbyin dang /_dri za dang /_nam mkha' lding dang /_
[\[251b\]]
[\[251b.1\]]lto 'phye chen po dang /_mi'am ci dang /_mi dang /_mi ma yin pa rnams la dga' ba dang /_mchog tu dga' ba dang /_bde ba skyed pa/_sems can dge ba'i bsam pa can rnams la dge ba dang /_yang ba dang /_rtogs pa dang /_mkhas pa dang /_blo dang mchog tu dga' ba byed pa'o/_/kun 
[\[251b.2\]]dga' bo rnam grangs 'dis sangs rgyas kyi zhing gzhan mtha' yas mu med pa dag de bzhin gshegs pas yongs su gang ste/_bskal par de bzhin gshegs pa 'od dpag med de'i mtshan gyi las rgyur byas pa dang /_'od phun sum tshogs pa las brtsams te brjod kyang mtshan bstan pa dang /_'od 
[\[251b.3\]]phun sum tshogs pa'i yon tan gyi mtha' yang rtogs par mi nus la/_de bzhin gshegs pa'i mi 'jigs pa yang rgyun chad par mi 'gyur ro/_/de ci'i phyir zhe na/_kun dga' bo 'di lta ste/_bcom ldan 'das 'od dpag med de'i 'od kyi yon tan 'byor pa dang /_de bzhin gshegs pa'i shes rab 
[\[251b.4\]]dang /_spobs pa bla na med pa dang /_de gnyig yang grangs med/_dpag tu med cing bsam gyis mi khyab la mu med pa'i phyir ro/_/kun dga' bo de bzhin gshegs pa 'od dpag med de'i nyan thos kyi dge 'dun dpag tu med de/_nyan thos bye ba phrag 'di snyed cig ce 'am/_nyan thos bye ba brgya phrag 'di snyed 
[\[251b.5\]]cig ce 'am/_/nyan thos bye ba stong phrag 'di snyed cig ce 'am/_nyan thos bye ba brgya stong phrag 'di snyed cig ce 'am/_gtams phrag 'di snyed cig ce 'am/_dkrigs phrag 'di snyed cig ce 'am/_khrag khrig phrag 'di snyed cig ce 'am/_ther 'bum phrag 'di snyed cig ce 'am/_mi 'khrugs pa phrag 'di snyed cig 
[\[251b.6\]]ce 'am/_rnam 'deg phrag 'di snyed cig ce 'am/_rgyun 'bab phrag 'di snyed cig ce 'am/_rgyal ba phrag 'di snyed cig ce 'am/_dpag tu med pa phrag 'di snyed cig ce 'am/_grangs med pa phrag 'di snyed cig ce 'am/_bgrang du med pa phrag 'di snyed cig ce 'am/_mtshungs pa med pa phrag 'di snyed cig 
[\[251b.7\]]ce 'am/_bsam gyis mi khyab pa phrag 'di snyed cig ces de'i tshad gzung bar sla ba ma yin no/_/kun dga' bo 'di lta ste dper na dge slong maud gal gyi bu chen po rdzu 'phrul la dbang thob pa de 'dod na/_stong gsum gyi stong chen po'i 'jig rten gyi khams na skar ma'i gzugs ji snyed yod pa de dag thams 
[\[252a\]]
[\[252a.1\]]cad nyin zhag gcig gis bgrang ba de lta bu'i rnam pa'i rdzu 'phrul dang ldan pa bye ba khrag khrig brgya stong yod par gyur la/_de dag las gzhan mi byed par lo bye ba khrag khrig brgya stong du de bzhin gshegs pa 'od dpag med kyi nyan thos dang po 'dus pa bgrangs kyang de dag gis brgya'i char yang 
[\[252a.2\]]bgrangs par mi 'gyur te/_stong dang /_brgya stong dang /_cha dang /_dpe dang /_rgyu'i bar du yang bgrang bar mi 'gyur ro/_/kun dga' bo 'di lta ste/_dper na rgya mtsho chen po zabs su dpag tshad brgyad khri bzhi stong yod pa/_khyon dpag tu med pa la mi la la zhig gis skra tshal pa brgyar gshags 
[\[252a.3\]]pa'i rtse mos chu'i thigs pa gcig blangs na kun dga' bo 'di ji snyam du sems/_gang skra tshal pa brgyar gshags pa'i rtse mos chu'i thigs pa gcig blangs pa dang /_gang rgya mtsho chen po'i chu'i phung po phyin las pa de gnyis gang mang /_gsol ba/_bcom ldan 'das dpag tshad stong yang rgya mtsho 
[\[252a.4\]]chen po bas nyung lags na/_skra tshal pa brgyar gshags pa'i rtse mos chab thigs pa gcig blangs pa lta smos kyang ci 'tshal/_bcom ldan 'das kyis bka' stsal pa/_kun dga' bo chu thigs pa gcig lta bur ni bcom ldan 'das de bzhin gshegs pa 'od dpag med kyi nyan thos dang por 'dus 
[\[252a.5\]]pa la maud gal gyi bu lta bu'i dge slong rnams kyis lo bye ba khrag khrig brgya stong du bgrangs te 'di snyed cig go zhes grangs kyis chod pa lta bu yin no/_/rgya mtsho chen po'i chu'i phung po phyin las pa lta bu ni grangs kyis mchod par blta ba yin na nyan thos 'dus pa gnyis pa dang gsum pa rnams lta smos 
[\[252a.6\]]kyang ci dgos te/_bcom ldan 'das de'i nyan thos kyi dge 'dun ni de ltar mtha' yas mu med de/_de ni dpag tu med do zhes bya ba'i grangs su 'gro ba yin no/_/kun dga' bo bcom ldan 'das de bzhin gshegs pa 'od dpag med de'i tshe'i tshad kyang dpag tu med de/_bskal pa 'di snyed cig 
[\[252a.7\]]ce 'am/_bskal pa brgya phrag 'di snyed cig ce 'am/_bskal pa stong phrag 'di snyed cig ce 'am/_bskal pa brgya stong phrag 'di snyed cig ce 'am/_bskal pa bye ba phrag 'di snyed cig ce 'am/_bskal pa bye ba brgya phrag 'di snyed cig ce 'am/_bskal pa bye ba stong phrag 'di snyed cig ce'am/_
[\[252b\]]
[\[252b.1\]]bskal pa bye ba brgya stong phrag 'di snyed cig ces bya ba nas bskal pa bye ba khrag khrig brgya stong phrag 'di snyed cig go zhes bya ba'i bar du tshe'i tshad rtogs par sla ba ma yin no/_/kun dga' bo bcom ldan 'das de bzhin gshegs pa 'od dpag med de'i sku tshe'i tshad de ltar dpag tu med de/_de'i phyir de 
[\[252b.2\]]bzhin gshegs pa de tshe dpag med ces bya'o/_/kun dga' bo bcom ldan 'das de bzhin gshegs pa 'od dpag med de bla na med pa yang dag par rdzogs pa'i byang chub mngon par rdzogs par sangs rgyas nas ji ltar da ltar 'jig rten gyi khams 'di na bskal pa'i grangs dang /_bskal pa'i bgrang ba'i 
[\[252b.3\]]brdar btags pa de lta bu'i bskal pa bcu lon no/_/kun dga' bo bcom ldan 'das 'od dpag med kyi 'jig rten gyi khams bde ba can zhes bya ba ni 'byor ba mod pa/_bde ba lo legs pa/_nyams dga' ba/_lha dang mi mang pos gang ba'o/_/kun dga' bo 'jig rten gyi khams de na sems can 
[\[252b.4\]]dmyal ba med do/_/dud 'gro'i skye gnas med do/_/[{]yi dgas [,]yi dwags [}]kyi yul med do/_/lha ma yin gyi ris med do/_/mi khom par skye ba med do/_/'jig rten gyi khams bde ba can na snang ba'i rin po che gang yin pa de dag ni 'jig rten na mi spyod do/_/kun dga' bo 'jig rten gyi khams bde ba can de ni spos 
[\[252b.5\]]sna tshogs dri rab tu zhim pa'i ngad ldang ba'o/_/me tog dang 'bras bu sna tshogs 'byor pa'o/_/rin po che'i shing ljon pas legs par brgyan pa'o/_/de bzhin gshegs pas sprul pa'i bya rnam pa sna tshogs sgra yid du 'ong ba can gyi tshogs kyis sten pa'o/_/kun dga' bo rin po che'i shing ljon pa 
[\[252b.6\]]de dag ni kha dog tha dad pa/_kha dog du ma pa/_kha dog brgya stong phrag du ma yod pa'o/_/kun dga' bo de na rin po che'i shing ljon pa gser gyi kha dog lta bu dang /_gser gyi rang bzhin dag yod do/_/dngul gyi kha dog lta bu dang dngul gyi rang bzhin dag yod do/_/bai dUr+ya'i kha dog lta bu dang bai dUr+ya'i rang 
[\[252b.7\]]bzhin dag yod do/_/shel gyi kha dog lta bu dang shel gyi rang bzhin dag yod do/_/spug gi kha dog lta bu dang spug gi rang bzhin dag yod do/_/mu tig dmar po'i kha dog lta bu dang mu tig dmar po'i rang bzhin dag yod do/_/rdo'i snying po'i kha dog lta bu dang rdo'i snying po'i rang bzhin dag 
[\[253a\]]
[\[253a.1\]]yod do/_/kha cig ni gser dang /_dngul dang /_rin po che sna gnyis pa dag yod do/_/gser dang /_dngul dang /_bai dUr+ya dang /_rin po che sna gsum pa dag kyang yod do/_/gser dang /_dngul dang /_bai dUr+ya dang /_shel dang /_rin po che sna bzhi pa dag kyang yod do/_/gser dang /_
[\[253a.2\]]dngul dang /_bai dUr+ya dang /_shel dang /_spug dang /_rin po che sna lnga pa dag kyang yod do/_/gser dang /_dngul dang /_bai dUr+ya dang /_shel dang /_spug dang /_mu tig dmar po dang /_rin po che sna drug pa dag kyang yod do/_/gser dang /_dngul dang /_bai dUr+ya dang /_shel dang /_spug dang /_mu tig 
[\[253a.3\]]dmar po dang /_rdo'i snying po dang /_rin po che sna bdun pa dag kyang yod do/_/kun dga' bo de na gser gyi shing ljon pa rnams kyi rtsa ba dang /_sdong po dang /_yal ga dang /_lo ma dang /_'dab ma dang /_me tog rnams gser gyi rang bzhin la rtsa ba rnams dngul gyi rang bzhin no/_/dngul gyi shing ljon pa 
[\[253a.4\]]rnams kyi rtsa ba dang /_sdong po dang /_yal ga dang /_lo ma dang /_'dab ma dang /_me tog rnams dngul gyi rang bzhin la 'bras bu rnams bai dUr+ya'i rang bzhin no/_/bai dUr+ya'i shing ljon pa rnams kyi rtsa ba dang /_sdong po dang /_yal ga dang /_lo ma dang /_'dab ma dang /_me tog rnams bai dUr+ya'i 
[\[253a.5\]]rang bzhin la 'bras bu rnams shel gyi rang bzhin no/_/shel gyi shing ljon pa rnams kyi rtsa ba dang /_sdong po dang /_yal ga dang /_lo ma dang /_'dab ma dang /_me tog rnams shel gyi rang bzhin la 'bras bu rnams spug gi rang bzhin no/_/spug gi shing ljon pa rnams kyi rtsa ba dang /_sdong po 
[\[253a.6\]]dang /_yal ga dang /_lo ma dang /_'dab ma dang /_me tog rnams spug gi rang bzhin la 'bras bu rnams mu tig dmar po'i rang bzhin no/_/mu tig dmar po'i shing ljon pa rnams kyi rtsa ba dang /_sdong po dang /_yal ga dang /_lo ma dang /_'dab ma dang /_me tog rnams mu tig dmar 
[\[253a.7\]]po'i rang bzhin la 'bras bu rnams rdo'i snying po'i rang bzhin no/_/rdo'i snying po'i shing ljon pa rnams kyi rtsa ba dang /_sdong po dang /_yal ga dang /_lo ma dang /_'dab ma dang /_me tog rnams rdo'i snying po'i rang bzhin la 'bras bu rnams gser gyi rang bzhin no/_/kun dga' bo shing 
[\[253b\]]
[\[253b.1\]]ljon pa kha cig ni rtsa ba rnams gser gyi rang bzhin la sdong po rnams dngul gyi rang bzhin/_yal ga rnams bai dUr+ya'i rang bzhin/_lo ma rnams shel gyi rang bzhin/_'dab ma rnams spug gi rang bzhin/_me tog rnams mu tig dmar po'i rang bzhin/_'bras bu rnams rdo'i snying po'i rang bzhin no/_/
[\[253b.2\]]kun dga' bo shing ljon pa kha cig ni rtsa ba rnams dngul gyi rang bzhin la sdong po rnams bai dUr+ya'i rang bzhin/_yal ga rnams shel gyi rang bzhin/_lo ma rnams spug gi rang bzhin/_'dab ma rnams mu tig dmar po'i rang bzhin/_me tog rnams rdo'i snying po'i rang bzhin 'bras bu rnams gser gyi 
[\[253b.3\]]rang bzhin no/_/kun dga' bo shing ljon pa kha cig ni rtsa ba rnams bai dUr+ya'i rang bzhin la sdong po rnams shel gyi rang bzhin/_yal ga rnams spug gi rang bzhin/_lo ma rnams mu tig dmar po'i rang bzhin/_/'dab ma rnams rdo'i snying po'i rang bzhin/_/me tog rnams gser gyi rang bzhin/_'bras bu 
[\[253b.4\]]rnams dngul gyi rang bzhin no/_/kun dga' bo shing ljon pa kha cig ni rtsa ba rnams shel gyi rang bzhin la sdong po rnams spug gi rang bzhin/_yal ga rnams mu tig dmar po'i rang bzhin/_lo ma rnams rdo'i snying po'i rang bzhin 'dab ma rnams gser gyi rang bzhin/_me tog rnams dngul gyi 
[\[253b.5\]]rang bzhin/_'bras bu rnams bai dUr+ya'i rang bzhin no/_/kun dga' bo shing ljon pa kha cig ni rtsa ba rnams spug gi rang bzhin la sdong po rnams mu tig dmar po'i rang bzhin/_yal ga rnams rdo'i snying po'i rang bzhin/_lo ma rnams gser gyi rang bzhin/_'dab ma rnams dngul gyi rang bzhin/_me 
[\[253b.6\]]tog rnams bai dUr+ya'i rang bzhin/_'bras bu rnams shel gyi rang bzhin no/_/kun dga' bo shing ljon pa kha cig ni rtsa ba rnams mu tig dmar po'i rang bzhin/_sdong po rnams rdo'i snying po'i rang bzhin/_yal ga rnams gser gyi rang bzhin/_lo ma rnams dngul gyi rang bzhin/_'dab ma rnams 
[\[253b.7\]]bai dUr+ya'i rang bzhin/_me tog rnams shel gyi rang bzhin/_'bras bu rnams spug gi rang bzhin no/_/kun dga' bo shing ljon pa kha cig ni rtsa ba rnams rdo'i snying po'i rang bzhin la sdong po rnams gser gyi rang bzhin/_yal ga rnams dngul gyi rang bzhin/_lo ma rnams bai dUr+ya'i rang bzhin/_
[\[254a\]]
[\[254a.1\]]'dab ma rnams shel gyi rang bzhin/_me tog rnams spug gi rang bzhin 'bras bu rnams mu tig dmar po'i rang bzhin no/_/kun dga' bo shing ljon pa kha cig ni rtsa ba rnams rin po che sna bdun gyi rang bzhin la/_sdong po rnams kyang rin po che sna bdun gyi rang bzhin/_yal ga rnams kyang rin po 
[\[254a.2\]]che sna bdun gyi rang bzhin/_lo ma rnams kyang rin po che sna bdun gyi rang bzhin/_/'dab ma rnams kyang rin po che sna bdun gyi rang bzhin/_me tog rnams kyang rin po che sna bdun gyi rang bzhin/_'bras bu rnams kyang rin po che sna bdun gyi rang bzhin no/_/kun dga' bo shing ljon pa de dag thams cad kyi rtsa ba 
[\[254a.3\]]dang /_sdong po dang /_yal ga dang /_lo ma dang /_'dab ma dang /_me tog dang /_'bras bu rnams ni 'jam pa reg na bde ba/_dri zhim pa dag go_/rlung gis bskyod na de dag las snyan cing yid du 'ong ba'i sgra 'byung ste/_mnyan pa dang /_'thun zhing mnyan pas chog mi shes pa'o/_/kun dga' bo 
[\[254a.4\]]sangs rgyas kyi zhing de ni rin po che sna bdun gyi shing ljon pa rnam pa de lta bu dag gis gang ste/_mtha' na rin po che sna bdun gyi chu shing gi sdong po dang /_rin po che'i shing ta la'i phreng gis yongs su bskor to/_/thams cad kyang gser gyi dra bas khebs pa'o/_/kun tu rin po che sna bdun gyi pad ma rnams 
[\[254a.5\]]kyis khebs pa'o/_/de na pad ma'i tshad dpag tshad phyed tsam yang yod/_dpag tshad kyi tshad tsam yang yod/_dpag tshad gcig dang /_gnyis dang /_gsum dang /_bzhi dang /_lnga'i tshad tsam yang yod do/_/dpag tshad bcu'i bar gyi tshad tsam dag kyang yod do/_/rin po che'i pad ma thams cad 
[\[254a.6\]]las kyang 'od zer bye ba stong phrag sum cu rtsa drug drug 'byung ngo /_/'od zer gyi rtse mo thams cad las kyang sangs rgyas kyi sku gser gyi kha dog can skyes bu chen po'i mtshan sum cu rtsa gnyis mnga' ba bye ba stong phrag sum cu rtsa drug drug 'byung ste/_de dag shar phyogs su 'jig rten gyi khams grangs 
[\[254a.7\]]med dpag tu med pa dag tu gshegs nas sems can rnams la chos ston to/_/de bzhin du lho dang /_nub dang /_byang gi phyogs dang /_'og dang /_steng dang /_phyogs mtshams rnams su 'jig rten gyi khams tha dad pa grangs med dpag tu med pa dag tu gshegs nas sems can rnams 
[\[254b\]]
[\[254b.1\]]la chos ston to/_/kun dga' bo sangs rgyas kyi zhing de na ri nag po rnams ye med do/_/ri thams cad kyang rin po che'i ri sha stag go_/ri'i rgyal po ri rab thams cad dang /_khor yug dang /_ri'i rgyal po khor yug chen po thams cad dang /_rgya mtsho chen po rnams med do/_/sangs rgyas kyi zhing de ni kun tu mnyam 
[\[254b.2\]]pa/_nyams dga' ba lag mthil ltar mnyam pa/_sa phyogs rin po che rnam pa sna tshogs kyis spras pa'o/_/de skad ces bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das rgyal chen bzhi'i ris kyi lha ri rab kyi ngos la gnas pa dang /_
[\[254b.3\]]sum cu rtsa gsum pa'i lha ri rab kyi rtse mo la gnas pa de dag gang na gnas/_bcom ldan 'das kyis bka' stsal pa/_kun dga' bo 'di ji snyam du sems/_'di na ri'i rgyal po ri rab kyi gong ma yang 'thab bral gyi lha rnams dang /_dga' ldan dang /_'phrul dga' dang /_gzhan 'phrul dbang byed 
[\[254b.4\]]dang /_tshangs ris dang /_tshangs pa'i mdun na 'don dang /_tshangs chen nas 'og min gyi bar gyi lha rnams gang na gnas/_gsol pa/_bcom ldan 'das las kyi rnam par smin pa dang /_las mngon par 'du bgyid pa bsam gyis mi khyab bo/_/bcom ldan 'das kyis bka' stsal pa/_kun 
[\[254b.5\]]dga' bo las kyi rnam par smin pa dang /_las mngon par 'du byed pa bsam gyis mi khyab pa ni snyed par rung gi_/sangs rgyas bcom ldan 'das rnams kyi dge ba dang /_rdzu 'phrul dang /_byin gyi rlabs bsam gyis mi khyab pa ni sus kyang mtha' 'am/_tshad rtogs pa'am/_bsam par mi 
[\[254b.6\]]nus te/_gzhan du na sangs rgyas kyi yul bsam gyis mi khyab po zhes rab tu 'byed do/_/de ltar sems can bsod nams byas pa dang /_dge ba'i rtsa ba bskyed pa'i bsod nams dang /_ye shes dang /_rdzu 'phrul dang /_'byor pa bsam gyis mi khyab pa dag_/sangs rgyas kyi zhing der 'byung ngo /_/
[\[254b.7\]]gsol pa/_bcom ldan 'das bdag ni de la dogs pa'am/_yid gnyis sam/_the tsom ma mchis te/_bdag ni ma 'ongs pa'i sems can rnams kyi dogs pa dang /_yid gnyis dang /_the tsom bsal ba'i slad du de bzhin gshegs pa la don 'di yongs su zhu'o/_/bcom ldan 'das 
[\[255a\]]
[\[255a.1\]]kyis bka' stsal pa/_kun dga' bo legs so legs so/_/de lta bu ni khyod kyi bya ba yin no/_/kun dga' bo 'jig rten gyi khams bde ba can de na chu klung rnam pa sna tshogs dag 'bab ste/_de na chu klung chen po kha tshon dpag tshad tsam dag kyang yod/_dpag tshad bcu dang /_nyi shu 
[\[255a.2\]]dang /_sum cu dang /_bzhi bcu dang /_lnga bcu'i bar dang /_kha tshon dpag tshad brgya stong gi tshad tsam dag kyang yod de/_zabs su ni dpag tshad bcu gnyis pa dag yod do/_/chu klung de dag thams cad kyang spos dri rab tu zhim pa sna tshogs kyi chur 'bab cing rin po che'i me tog sil ma'i tshogs dang 
[\[255a.3\]]'bab pa dag go_/sgra dbyangs snyan pa tha dad pa sna tshogs dang yang ldan pa dag go_/kun dga' bo chu klung chen po de dag las lha'i glu dbyangs yan lag bye ba brgya stong dang ldan pa'i sil snyan dag mkhas pa rnams kyis byas pa bas lhag pa'i sgra yid du 'ong ba 'byung ste/_chu klung chen po de dag las rnam 
[\[255a.4\]]pa 'di lta bu'i sgra 'byung ba ni zab pa dang /_kun shes par bya ba dang /_rnam par shes par bya ba dang /[ {]brdzun [,]rdzun [}]pa ma yin pa dang /_rna bar bde ba dang /_snying du 'ong ba dang /_dga' bar bya ba dang /_snyan pa dang /_yid du 'ong ba dang /_mnyan pas chog mi shes pa dang /_mnyan pa dang /_'thun pa dang /_
[\[255a.5\]]mi rtag pa dang /_zhi ba dang /_bdag med ces bya ba dang /_mnyan na bde ba ste/_de dag sems can de dag gi rna ba'i dbang po la grag go_/kun dga' bo chu klung chen po de dag gi 'gram gnyis ni rin po che'i spos kyi shing ljon pa dag gis gang ste/_de dag la yal ga dang /_lo ma dang /_me 
[\[255a.6\]]tog dang /_dog pa sna tshogs 'phyang ngo /_/de na sems can gang dag chu klung gi 'gram de dag tu zang zing med pa'i lha'i dga' ba dang /_rtse ba myong bar 'dod pa de dag chu klung de dag tu 'jug pa'i tshe 'dod na chu long bu nub tsam du gnas so/_/'dod na pus mo nub tsam 
[\[255a.7\]]dang /_'dod na rked pa nub tsam dang /_'dod na mid pa nub tsam du chu gnas par 'gyur te/_lha'i dga' ba dag kyang 'byung ngo /_/der sems can gang dag chu grang bar gyur cig snyam du 'dod na yang de dag la bsil bar 'gyur ro/_/gang dag dro bar gyur cig snyam du 'dod na yang de 
[\[255b\]]
[\[255b.1\]]dag la dro bar 'gyur ro/_/gang dag bsil ba dang dro bar gyur cig snyam du 'dod na yang de dag la chu de bsil ba dang dro bar 'gyur te bde bar 'gyur ro/_/chu klung chen po de dag ni lha'i shing ta ma la'i lo ma dang /_a ga ru dang /_dus kyi rjes su 'brang ba dang /_rgya spos dang /_tsan dan sbrul gyi snying 
[\[255b.2\]]po dang /_spos mchog gis bsgos pa'i chus yongs su gang ste 'bab pa lha'i me tog ud pa la dang /_pad ma dang /_ku mu da dang /_pad ma dkar po dang /_dri rab tu zhim pa dag gi me tog gis khebs pa/_khol khol dag na bya ngang pa dang /_bzhad dang /_khrung khrung dang /_ngur pa dang /_ka ran da ba 
[\[255b.3\]]dang /_ne tso dang /_ri skegs dang /_khu byug dang /_kun la dang /_ka la ping ka dang /_rma bya la sogs pa sgra yid du 'ong ba dang ldan pa/_de bzhin gshegs pas sprul pa'i bya'i tshogs kyis bsten pa/_ngang pa dang /_ngang pa'i rgyal po rnams kyis mdzes par byas pa/_'bab stegs bde ba/_'dam 
[\[255b.4\]]rdzab med pa gser gyi bye ma bdal ba dag go_/de na gang gi tshe sems can de dag bdag cag gi bsam pa 'di 'dra ba yongs su rdzogs par gyur cig snyam du 'dod pa de'i tshe de dag gi bsam pa de lta bu dag chos dang ldan par yongs su rdzogs par 'gyur ro/_/kun dga' bo chu de las yid du 'ong ba'i sgra 'byung ba gang 
[\[255b.5\]]yin pa des sangs rgyas kyi zhing der thams cad dang ldan pa'i 'khor la go bar byed do/_/de na sems can gang dag chu ngogs na 'khod pa dag sgra 'di bdag cag gi rna ba'i dbang po la grag par ma gyur cig ces 'dod na de dag gi lha'i rna ba'i dbang po la grag par mi 'gyur ro/_/gang sgra rnam pa ji lta bu thos par 
[\[255b.6\]]'dod pa de rnam pa de lta bu'i sgra yid du 'ong ba thos so/_/'di lta ste/_sangs rgyas kyi sgra dang /_chos kyi sgra dang /_dge 'dun gyi sgra dang /_pha rol tu phyin pa'i sgra dang /_sa'i sgra dang /_stobs kyi sgra dang /_mi 'jigs pa'i sgra dang /_sangs rgyas kyi chos ma 'dres pa'i sgra dang /_mngon par shes pa'i 
[\[255b.7\]]sgra dang /_so so yang dag par rig pa'i sgra dang /_stong pa nyid dang /_mtshan ma med pa dang /_smon pa med pa dang /_mngon par 'du bya ba med pa dang /_ma skyes pa dang /_ma byung ba dang /_dngos po med pa dang /_'gag pa med pa'i sgra dang /_zhi ba dang /_rab tu zhi ba dang /_nye bar zhi ba'i sgra dang /_byams 
[\[256a\]]
[\[256a.1\]]pa chen po dang /_snying rje chen po dang /_dga' ba chen po dang /_btang snyoms chen po'i sgra dang /_mi skye ba'i chos la bzod pa dang /_dbang bskur ba'i sa rab tu thob pa'i sgra dag thos so/_/des sgra rnam pa de lta bu thos nas dga' ba dang /_mchog tu dga' ba rgya chen po thob bo/_/
[\[256a.2\]]dben pa dang ldan pa dang /_'dod chags dang bral ba dang ldan pa dang /_zhi ba dang ldan pa dang /_'gog pa dang ldan pa dang /_chos dang ldan pa dang /_byang chub yongs su 'grub pa'i dge ba'i rtsa ba dang ldan pa'i sgra 'byung ngo /_/kun dga' bo 'jig rten gyi khams bde ba can na mi dge ba'i ming yong med 
[\[256a.3\]]do/_/sgrib pa'i sgra yong med do/_/ngan song ngan 'gro rnam par ltung ba'i sgra yang yong med do/_/sdug bsngal gyi sgra yang yong med do/_/kun dga' bo de na sdug bsngal yang ma yin bde ba yang ma yin pa'i tshor ba'i sgra yang med na sdug bsngal dang sdug bsngal gyi sgra yang lta ga la yod/_kun dga' bo 
[\[256a.4\]]mdor bsdu na rnam grangs 'dis 'jig rten gyi khams bde ba can zhes bya ste/_rgyas par ni ma yin no/_/kun dga' bo rgyas par byas na bskal pa'am bskal pa las lhag pa zad zad du 'jig rten gyi khams bde ba can gyi bde ba'i rgyu yongs su brjod kyang bde ba'i rgyu de dag gi mtha' rtogs par mi 
[\[256a.5\]]nus so/_/kun dga' bo 'jig rten gyi khams bde ba can der sems can gang dag skyes pa dang /_skye ba dang /_skye bar 'gyur ba de dag thams cad kyang gzugs dang /_kha dog dang /_stobs dang /_mthu dang /_chu zheng dang /_dbang dang /_bsod nams bsags pa dang /_mngon par shes pa 
[\[256a.6\]]dag dang /_gos dang /_rgyan dang /_skyed mos tshal dang /_gzhal med khang dang /_khang pa brtsegs pa yongs su spyad pa rnam pa de lta bu dag dang /_gzugs dang /_sgra dang /_dri dang /_ro dang /_reg bya yongs su spyad pa rnam pa de lta bu dag dang /_longs spyod dang /_yongs su spyad pa rnam pa 
[\[256a.7\]]de lta bu thams cad dang ldan te/_dper na gzhan 'phrul dbang byed kyi lha rnams dang 'dra'o/_/kun dga' bo 'jig rten gyi khams bde ba can gyi sems can dag kham gyis za ba rags pa'i kha zas mi za'i/_kha zas rnam pa ji lta bu 'dod pa rnam pa de lta bu 'byor ba nyid du shes te/_lus tshim 
[\[256b\]]
[\[256b.1\]]par 'gyur/_gzugs tshim par 'gyur ro/_/de dag yang lus la 'jug par mi byed do/_/de dag lus tshim nas spos kyi rnam pa ji lta bu 'dod pa de lta bu'i lha'i spos kyi rnam pa dag gis sangs rgyas kyi zhing thams cad bdugs par 'gyur ro/_/de na gang dri de la snom par mi 'dod pa de la spos 
[\[256b.2\]]dri'i 'du shes dang bsgos pa tsam yang 'byung bar mi 'gyur ro/_/de ltar gang dag spos dang /_phreng ba dang /_byug pa dang /_phye ma dang /_gdugs dang /_rgyal mtshan dang /_ba dan dang /_sil snyan rnam pa ji lta bu dag 'dod pa de dag gi rnam pa de lta bu de dag gis sangs rgyas kyi zhing de thams cad yongs 
[\[256b.3\]]su khyab par 'gyur ro/_/de dag gos kha dog tha dad pa kha dog brgya stong du ma ci 'dra ba 'dod pa de lta bu'i gos rin po che dag gis sangs rgyas kyi zhing de thams cad yongs su khyab par 'gyur zhing lus la bgos par bdag nyid kyis shes so/_/de dag 'di lta ste/_mgo'i rgyan nam/_rna ba'i rgyan nam/_mgul 
[\[256b.4\]]ba dang /_lag pa dang /_rkang pa'i rgyan 'di lta ste/_cod pan dang /_rna cha dang /_gdu bu dang /_dpung rgyan dang /_do shal dang /_se mo do dang /_rna rgyan dang /_sor gdub dang /_gser gyi tsong tsong dang /_ska rags dang /_gser gyi dra ba dang /_mu tig gi dra ba dang /_rin po che thams cad kyi dril bu 
[\[256b.5\]]g.yer ka'i dra ba dang /_rgyan ji lta bu 'dod pa rnam pa de lta bu'i rgyan rin po che brgya stong du mas spras pa dag 'di lta ste/_rin po che'i shing ljon pa la 'phyang bas sangs rgyas kyi zhing de gang bar mthong ste/_rgyan de dag gis bdag brgyan par yang shes so/_/de dag gang kha dog dang /_rtags dang /_
[\[256b.6\]]dbyibs dang /_chu zheng gi bar dang /_rin po che sna tshogs kyi ba gam brgya stong gis brgyan pa/_rin po che'i khri lha'i ras bcos bu sna tshogs bting ba/_sngas khra bo bzhag pa dang ldan pa'i gzhal med khang ji lta bu 'dod pa de lta bu'i gzhal med khang de dag de dag gi mdun du 'byung ste/_de dag rin po 
[\[256b.7\]]che'i gzhal med khang grub pa de dag gi nang na lha'i bu mo bdun stong bdun stong gis yongs su bskor cing mdun gyis bltas nas 'khod de/_rtse zhing dga' la dga' mgur spyod do/_/'jig rten gyi khams de na lha dang mi rnams tha dad pa med de/_gzhan du na kun rdzob kyi tha snyad kyis lha dang mi zhes bya 
[\[257a\]]
[\[257a.1\]]ba'i grangs su 'gro ba ni ma gtogs so/_/kun dga' bo 'di lta ste dper na 'khor los sgyur ba'i rgyal po'i mdun na mi ma rabs dang mi za ma ni lam me ma yin/_lhan ne ma yin/_lhang nge ma yin zhing mi 'jigs pa ma yin la 'od gsal ba ma yin no/_/de bzhin du gzhan 'phrul 
[\[257a.2\]]dbang byed kyi lha rnams kyi mdun na lha'i dbang po brgya byin yang 'di lta ste/_skyed mos tshal dang /_gzhal med khang dang /_gos dang /_rgyan dang /_dbang dang /_rdzu 'phrul dang /_cho 'phrul dang /_dbang phyug gis lam me ma yin/_lhan ne ma yin/_lhang nge ma yin te/_chos mngon 
[\[257a.3\]]par rtogs pa dang /_chos la yongs su spyod pa ni ma gtogs so/_/kun dga' bo de la gzhan 'phrul dbang byed kyi lha rnams ci 'dra ba de 'dra bar bde ba can gyi 'jig rten gyi khams kyi mi rnams blta bar bya'o/_/kun dga' bo 'jig rten gyi khams bde ba can de na snga dro'i dus nye bar gnas 
[\[257a.4\]]pa'i tshe phyogs bzhi kun nas 'khrugs shing kun tu 'khrugs pa'i rlung ldang ste/_de dag gis rin po che'i shing ljon pa bkra ba/_blta na sdug pa/_kha dog tha dad pa/_kha dog du ma yod pa/_lha'i spos dri rab tu zhim pa sna tshogs kyis bsgos pa de dag bskyod/_kun tu bskyod/_bsgul kun tu 
[\[257a.5\]]bsgul nas de dag las me tog rnam pa mang po'i dri yid du 'ong ba'i bsung can blta na sdug pa dag rin po che'i sa chen po de la 'brul te/_me tog de dag gis sangs rgyas kyi zhing de kun tu mi 'greng bdun srid tsam du bkram par 'gyur ro/_/'di lta ste/_dper na skyes bu sa la me tog 'grems 
[\[257a.6\]]mkhas pa zhig gis lag pa gnyis kas bkram ste/_mnyam par bkod na shin tu bkra zhing blta na sdug go_/de bzhin du me tog bsung dang /_kha dog tha dad pa dang ldan pa de dag gis sangs rgyas kyi zhing de kun tu mi 'greng bdun tsam khyab par 'gyur ro/_/me tog gi rnam pa de dag ni 'jam pa ste/_
[\[257a.7\]]dpe tsam du na gos ka tsa lin di ltar reg na bde ba'o/_/de dag ni rkang pa 'jog pa na sor bzhi tsam gyis dma' bar 'gyur zhing rkang pa 'deg pa na sor bzhi tsam gyis mtho bar 'gyur ro/_/snga dro'i dus 'das nas ni me tog de dag kyang ma lus pa med par 'gyur te/_/de'i 'og tu sangs rgyas kyi zhing 
[\[257b\]]
[\[257b.1\]]de dben pa dang /_nyams dga' ba dang /_dag par 'gyur zhing me tog snga ma rnams kyis rnyogs pa med par 'gyur ro/_/de nas yang phyogs bzhi kun nas rlung langs te/_gang sngon ma byung ba'i me tog sar pa dag mngon par 'thor ro/_/snga dro ji lta bar nyi ma'i gung dang /_phyi dro'i dus kyi tshe dang /_mtshan mo 
[\[257b.2\]]dang /_srod dang /_nam gyi gung dang /_tho rangs kyang de bzhin no/_/spos dri sna tshogs kyis bsgos pa'i rlung de dag langs nas sems can de dag la reg na 'di lta ste/_dper na dge slong 'gog pa la snyoms par zhugs pa lta bu'i bde ba dang ldan par 'gyur ro/_/kun dga' bo sangs rgyas kyi zhing de na de bzhin 
[\[257b.3\]]gshegs pas bsnyad pa ma gtogs par me dang /_nyi ma dang /_zla ba dang /_gza' dang /_rgyu skar dang /_skar ma'i gzugs dang /_mun pa mun gnag gi ming du gdags pa yong med do/_/nyin mo dang /_mtshan mor gdags pa yang yong med do/_/khyim yongs su 'dzin pa'i 'du shes kyang 
[\[257b.4\]]yong med do/_/kun dga' bo 'jig rten gyi khams bde ba can de na dus dus su lha'i spos chu'i sprin gyi char mngon par 'bab bo/_/lha'i me tog kha dog thams cad dang ldan pa dag dang /_lha'i rin po che sna bdun dang /_lha'i tsan dan gyi phye ma dang /_lha'i gdugs dang /_rgyal mtshan dang /_ba dan 
[\[257b.5\]]gyi char mngon par 'bab bo/_/lha'i bla re dag kyang 'dzin to/_/lha'i rin po che'i gdugs rnga ma'i bsil yab dang bcas pa dag kyang nam mkha' la 'dzin to/_/lha'i rol mo'i dbyangs sgra dag kyang sgrogs shing lha'i bu mo dag kyang gar byed do/_/kun dga' bo sangs rgyas kyi zhing der sems can gang dag 
[\[257b.6\]]skyes pa dang /_skye bar 'gyur ba de dag thams cad mya ngan las 'das kyi bar du yang dag pa nyid du nges par 'gyur ro/_/de ci'i phyir zhe na/_de ni 'di lta ste/_ma nges pa dang /_log pa nyid du nges pa'i phung po gnyis rnam par gzhag pa'am gdags pa med pa'i phyir ro/_/kun dga' bo mdor 
[\[257b.7\]]bsdu na rnam grangs 'dis 'jig rten gyi khams de bde ba can zhes bya ste rgyas par ni ma yin no/_/kun dga' bo rgyas par bstan na ni bskal pa zad zad du 'jig rten gyi khams bde ba can gyi bde ba'i rgyu rnams yongs su brjod kyang bde ba'i rgyu de dag gi mtha' rtogs par mi nus so/_/de nas de'i tshe 
[\[258a\]]
[\[258a.1\]]bcom ldan 'das kyis tshigs su bcad pa 'di dag bka' stsal to/_/sems can thams cad bde bar gshegs gyur la/_/dam pa'i don mkhas ye shes rnam dag ste/_/de dag bskal pa'am 'on te lhag par ni/_/bde ba can gyi bsngags pa rab brjod kyang /_/bsngags pa'i phreng 
[\[258a.2\]]ba rab tu brjod pa na/_bskal pa bye ba de dag zad 'gyur gyi/_/bde ba can gyi bsngags pa mthar mi phyin/_/de dag spobs pa'ang zad par 'gyur ma yin/_/gang gis phra rab rdul snyed 'jig rten khams/_/bshig cing btags te rdul du byas gyur pa/_/de bas mang ba'i 'jig rten khams kyi rnams/_/
[\[258a.3\]]rin chen bkang ste sbyin pa byin pas ni/_/gang gis dpag tu med pa'i 'od mtshan dang /_/bde ba can gyi yon tan khyad 'phags rnams/_/thos nas dga' ste thal mo sbyor byed pa/_/bsod nams 'di yi char yang 'gyur ma yin/_/de lta bas na de bzhin gshegs pa de'i/_/yon tan thos nas mgu dang 
[\[258a.4\]]skyed la/_/bde ba can gyi 'jig rten khams mchog tu/_/'gro bar bya phyir mos pa drag po bskyed/_/gang gis bde ba can gyi 'jig rten gyi/_/ming thos pa yi bsod nams de la ni/_/zhing mchog tha gru chen po de dag kun/_/cha dang dper yang 'gyur ba ma yin no/_/gang dag rgyal ba'i bka' dang shes 
[\[258a.5\]]rab can/_/de dag de bas bsod nams mang du 'gyur/_/don dam thob phyir dad pa rtsa ba ste/_/de lta bas na thos nas yid gnyis sol/_/kun dga' bo 'jig rten gyi khams bde ba can gyi yon tan dang /_bsngags pa de ltar dpag tu med do/_/kun dga' bo phyogs bcu'i phyogs re rer yang 
[\[258a.6\]]sangs rgyas kyi zhing gang gA'i klung gi bye ma snyed dag na sangs rgyas bcom ldan 'das gang gA'i klung gi bye ma snyed dag bcom ldan 'das de bzhin gshegs pa 'od dpag med de'i mtshan yongs su rjod do/_/bsngags pa gsung ngo /_/grags pa rab tu sgrogs so/_/yon tan rjod do/_/de ci'i phyir zhe na/_
[\[258a.7\]]sems can gang dag kha cig gis bcom ldan 'das 'od dpag med de'i mtshan thos la thos nas kyang tha na sems bskyed pa gcig tsam zhig bsam pa thag pa nas dad pa dang dga' ba bskyed pa de dag thams cad bla na med pa yang dag par rdzogs pa'i byang chub las phyir mi ldog pa'i phyir ro/_/kun dga' bo 
[\[258b\]]
[\[258b.1\]]sems can gang dag kha cig ni de bzhin gshegs pa de rnam pas yang dang yang du yid la byed pa dang /_dge ba'i rtsa ba mang po dpag tu med pa bskyed pa dang /_byang chub tu sems yongs su bsngos te/_'jig rten gyi khams der skye bar smon lam 'debs pa de dag 'chi ba'i dus nye bar gnas pa na de bzhin 
[\[258b.2\]]gshegs pa dgra bcom pa yang dag par rdzogs pa'i sangs rgyas 'od dpag med de dge slong gi tshogs du mas yongs su bskor cing mdun gyis bltas nas bzhugs par 'gyur te/_de dag gis bcom ldan 'das 'od dpag med de mthong nas rab tu dang ba'i sems kyis shi 'phos te/_'jig rten gyi khams 
[\[258b.3\]]bde ba can de nyid du skye bar 'gyur ro/_/kun dga' bo rigs kyi bu'am rigs kyi bu mo gang la la dag gis tshe 'di nyid la de bzhin gshegs pa 'od dpag med mthong yang ci ma rung snyam du sems pa des bla na med pa yang dag par rdzogs pa'i byang chub tu sems bskyed la/_lhag pa'i bsam pa'i rgyud kyis 
[\[258b.4\]]sangs rgyas kyi zhing der skye bar bya ba'i phyir sems yang dag par btang ste/_dge ba'i rtsa ba rnams bskyed par bya zhing yongs su bsngo bar bya'o/_/kun dga' bo gang dag yang de bzhin gshegs pa de yang yid la byed cing dge ba'i rtsa ba mang po dpag tu med pa rgyun tu bskyed la/_sangs rgyas kyi zhing der 
[\[258b.5\]]sems yang dag par gtod pa de dag 'chi ba'i dus nye bar gnas pa na de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa de'i kha dog dang /_dbyibs dang /_chu zheng dang /_zhabs 'bring ba dge slong gi dge 'dun ci 'dra ba de 'dra ba'i sangs rgyas kyi 
[\[258b.6\]]sprul pa dag mdun du gnas par 'gyur te/_de dag de bzhin gshegs pa mthong bas rab tu dang ba la/_dmigs pa'i ting nge 'dzin de dang /_rjed pa med pa'i dran pas shi 'phos nas sangs rgyas kyi zhing de nyid du skye bar 'gyur ro/_/kun dga' bo sems can gang dag de bzhin gshegs pa de 
[\[258b.7\]]tha na sems bskyed pa gcig tsam rjes su dran par byed cing sangs rgyas kyi zhing der skye bar yang 'dod la/_chos zab mo dag 'chad pa na dka' ba 'thob cing sgyid lug pa med la mi 'gong mi zhum zhing tha na sems bskyed pa gcig tsam de bzhin gshegs pa 'od dpag med de yid la byed de/_'dod 
[\[259a\]]
[\[259a.1\]]pa yang skyed na de dag rmi lam na de bzhin gshegs pa 'od dpag med de mthong zhing 'jig rten gyi khams bde ba can der skye bar 'gyur/_bla na med pa yang dag par rdzogs pa'i byang chub las phyir mi ldog par yang 'gyur ro/_/kun dga' bo de bzhin gshegs pa de dag don gyi dbang 
[\[259a.2\]]de gzigs nas phyogs bcu'i 'jig rten gyi khams grangs med dpag tu med pa dag na de bzhin gshegs pa 'od dpag med de'i mtshan yang yongs su rjod/_bsngags pa yang gsung bstod pa yang sgrogs so/_/kun dga' bo phyogs bcu'i phyogs re re nas kyang byang chub sems dpa' gang gA'i klung 
[\[259a.3\]]gi bye ma snyed dag de bzhin gshegs pa 'od dpag med de la blta ba dang /_phyag bya ba dang /_bsnyen bkur bya ba dang /_yongs su dri bar bya ba dang /_byang chub sems dpa'i tshogs de dang /_sangs rgyas kyi zhing gi yon tan gyi rgyan bkod pa phun sum tshogs pa'i khyad par de dag blta ba'i phyir sangs 
[\[259a.4\]]rgyas kyi zhing der 'dong ngo /_/de nas de'i tshe bcom ldan 'das kyis don 'di nyid rgyas par gsung zhing tshigs su bcad pa 'di dag bka' stsal pa/_'dren pa 'od dpag med kyi sangs rgyas la/_/phyag bya'i phyir ni shar gyi sangs rgyas zhing /_/mtha' yas gang gA'i klung gi bye snyed nas/_/rdzogs pa'i byang 
[\[259a.5\]]chub sems dpa' de dag lhags/_/de dag me tog kha dog tha dad pa/_/dri zhim yid 'ong mang po snyim thogs te/_/tshe dpag med pa lha dang mis mchod pa/_/mi yi 'dren pa mchog la rab tu 'thor/_/'dren pa 'od dpag med kyi sangs rgyas la/_/phyag bya'i phyir ni de bzhin lho nub dang /_/byang phyogs 
[\[259a.6\]]sangs rgyas zhing rnams ji snyed nas/_/rdzogs pa'i byang chub sems dpa' de dag lhags/_/de dag spos kyi kha dog tha dad pa/_/dri zhim yid 'ong mang po snyim thogs te/_/tshe dpag med pa lha dang mis mchod pa/_/mi yi 'dren pa mchog la rab tu 'thor/_/byang chub sems dpa' mang po de dag 
[\[259a.7\]]gis/_/mchod pa byas te dpag med 'od zhabs la/_/phyag 'tshal bskor ba byas nas 'di skad du/_/sangs rgyas zhing ni ngo mtshar mdzes shes 'dzer/_/dga' zhing mgu ba'i sems ni gzhal yas kyis/_/de dag gis ni me tog snyim gtor nas/_/'dren pa de yi spyan sngar 'di skad du/_/
[\[259b\]]
[\[259b.1\]]bdag cag zhing yang 'di 'drar gyur ces smras/_/de dag me tog snyim pa gtor ma thag_/de tshe dpag tshad brgya pa'i gdugs gyur te/_/legs par brgyan cing yu ba bkra bas mdzes/_/sangs rgyas sku la kun tu khebs par gnas/_/byang chub sems dpa' de dag de bzhin du/_/bsnyen bkur 
[\[259b.2\]]byas nas dga' ste 'di skad du/_/gang dag gis ni mi mchog mtshan thos pa/_/sems can de dag rnyed pa legs rnyed 'dzer/_/sangs rgyas zhing 'di bdag cag lhags pas na/_/bdag cag gis ni sngon rnyed legs par rnyed/_/bskal pa stong du ston pas gang bsgrubs pa/_/rmi lam lta bu'i zhing 
[\[259b.3\]]ni ci 'dra ltos/_/'od ni dpag med gzi brjid dpag med pa/_/sku tshe dpag med dge 'dun dpag med pa/_/byang chub sems dpas bskor cing mdzes gyur pa/_/sangs rgyas bsod nams phung po mchog la ltos/_/de nas tshe dpag med kyis 'dzum mdzad nas/_/'od 'phro bye ba khrag khrig sum 
[\[259b.4\]]cu drug_/de dag zhal gyi dkyil 'khor nas phyung ste/_/zhing stong bye ba dag ni khyab par mdzad/_/'od 'phro de dag thams cad slar log ste/_/'dren pa'i spyi gtsug der ni nub par gyur/_/de tshe 'od 'phro nub par gyur nas ni/_/lha dang mi rnams dga' ba rab tu skyed/_/de nas sangs rgyas sras 
[\[259b.5\]]po grags chen po/_/spyan ras gzigs kyi dbang phyug de langs te/_/gang slad 'jig rten mgon po 'dzum mdzad pa/_/bcom ldan de yi rgyu dang rkyen gang lags/_/sems can mang 'grol phan pa thugs brtse can/_/don dam mkhas pa de ni lung bstan gsol/_/gsung mchog yid du mchi 
[\[259b.6\]]bde thos nas/_/sems can dag ni dga' ba'i sems su 'gyur/_/'jig rten khams mang byang chub sems dpa' dag_/sangs rgyas blta slad bde can 'dir mchi ba/_/de dag thos nas dga' ba cher skyed de/_/myur du zhing 'di rnam par lta bar 'gyur/_/rgya chen zhing 'di lhags par 
[\[259b.7\]]gyur nas kyang /_/lha yi mig dang lha yi rna ba dang /_/tshe rabs dran dang blo gros mkhas mchog dang /_/rdzu 'phrul stobs kyang myur du thob par 'gyur/_/sangs rgyas tshe dpag med kyis lung bstan pa/_/ngas ni sngon tshe smon lam 'di skad btab/_/sems can dag gis nga yi ming 
[\[260a\]]
[\[260a.1\]]thos na/_/nga yi zhing du rtag tu 'ong bar shog_/nga yi smon lam bzang po de rdzogs pas/_/'jig rten khams mang dag nas sems can 'ong /_/de dag nga yi zhing du lhags nas ni/_/de dag skye ba gcig las phyir mi ldog_/de phyir byang chub sems dpa' gang zhig 'dir/_/bdag 
[\[260a.2\]]gi zhing yang 'di 'drar 'gyur ba dang /_/bdag gi ming dang sgra dang lta bas kyang /_/sems can mang po dgrol bar bya 'dod pa/_/de ni myur du rings par la gor du/_/bde ba can gyi 'jig rten khams song la/_/'od dpag med kyi gan du song nas ni/_/sangs rgyas bye ba stong la mchod pa gyis/_/
[\[260a.3\]]rdzu 'phrul stobs kyis zhing mang song nas ni/_/sangs rgyas bye ba mang la mchod byas te/_/bde bar gshegs la mchod pa byas nas kyang /_/dro khar bde ba can du slar yang 'ong //_//bam po gsum pa/_kun dga' bo de bzhin gshegs pa dgra bcom pa yang 
[\[260a.4\]]dag par rdzogs pa'i sangs rgyas 'od dpag med de'i byang chub kyi shing ni 'phang du dpag tshad stong drug brgya yod pa/_yal ga dang /_lo ma dang /_'dab ma dpag tshad brgyad brgya tshun chad du 'phyang ba/_rtsa ba'i sboms dang /_khrun dpag tshad lnga brgya yod pa/_rtag tu lo ma chags pa/_rtag tu 
[\[260a.5\]]me tog chags pa/_rtag tu 'bras bu chags pa/_kha dog tha dad pa/_kha dog brgya stong du ma yod pa/_lo ma tha dad pa/_me tog tha dad pa/_'bras bu tha dad pa/_rgyan sna tshogs kyis brgyan pa/_zla ba lta bur snang ba'i nor bu rin po ches yongs su gsal ba/_brgya byin thogs pa'i nor bu rin 
[\[260a.6\]]po ches rnam par spras pa/_yid bzhin gyi nor bu rin po ches gang ba/_rgya mtsho'i nor bu rin po che mchog gis shin tu rnam par spras pa/_kha dog lha'i las 'das pa/_gser gyi skud pa 'phyang ba/_se mo do mdzes pa dang /_rin po che'i chun po dang /_rgyan phreng dang /_do shal chig rkyang dang /_mu tig 
[\[260a.7\]]dmar po'i rgyan phreng dang /_mu tig sngon po'i rgyan phreng dang /_seng ge'i kha nas 'phyang ba'i ska rags kyi tshogs yod pa/_rin po che'i skud pa dang /_rin po che thams cad dang /_dung gis mngon par spras pa/_gser gyi dra ba dang /_mu tig gi dra ba dang /_rin po che thams cad kyi dra ba dang /_dril bu 
[\[260b\]]
[\[260b.1\]]g.yer ka'i dra bas bla re bres pa/_chu srin dang /_bkra shis dang /_g.yung drung 'khyil pa dang /_zla gam lta bus legs par brgyan pa/_nor bu 'khrol ba dang /_gser dang /_rin po che'i rgyan thams cad kyis brgyan pa/_sems can gyi bsam pa'i rnam par rig pa ji lta ba bzhin du legs par 
[\[260b.2\]]brgyan pa'o/_/kun dga' bo byang chub kyi shing de ni rlung gis bskyod pa na sgra dbyangs 'byung ba gang yin pa des 'jig rten gyi khams tshad med pa go bar byed do/_/kun dga' bo de la byang chub kyi shing gi sgra de sems can gang dag gi rna lam du grag pa de dag byang chub kyi mtha'i bar du rna nad kyis mi btab 
[\[260b.3\]]par shes par bya'o/_/sems can dpag tu med/_grangs med/_bsam gyis mi khyab/_mtshungs pa med/_gzhal du med/_tshad med/_brjod du med pa gang dag gi mig lam du byang chub kyi shing de snang ba de dag byang chub kyi mtha'i bar du mig nad kyis mi btab par shes par bya'o/_/kun 
[\[260b.4\]]dga' bo sems can gang dag byang chub kyi shing de'i dri tshor ba de dag kyang byang chub kyi mtha'i bar du nam yang sna nad kyis mi btab par shes par bya'o/_/sems can gang dag byang chub kyi shing de'i 'bras bu'i ro myong ba de dag kyang byang chub kyi mtha'i bar du nam yang lce nad kyis mi btab par shes 
[\[260b.5\]]par bya'o/_/byang chub kyi shing de'i 'od kyis sems can gang dag la khyab par gyur pa de dag kyang byang chub kyi mtha'i bar du nam yang lus la nad kyis mi btab par shes par bya'o/_/kun dga' bo sems can gang dag byang chub kyi shing de chos nyid du nges par sems pa de dag kyang deng nas bzung 
[\[260b.6\]]ste/_byang chub kyi mtha'i bar du nam yang sems mi g.yeng bar shes par bya'o/_/sems can de dag thams cad ni byang chub kyi shing de mthong ma thag tu bla na med pa yang dag par rdzogs pa'i byang chub las phyir mi ldog par 'gyur ro/_/de bzhin gshegs pa tshe dpag med de nyid kyi sngon gyi 
[\[260b.7\]]smon lam gyi byin gyi rlabs dang /_sngon gyi rgyal ba la lhag par bya ba byas pa dang /_sngon gyi smon lam dang /_spyod pa shin tu rdzogs pa dang /_shin tu bsgoms pa dang /_mi nyung ba dang /_ma tshang ba med pas 'di lta ste/_sgra'i rjes su 'gro ba dang /_rjes su 'thun pa dang /_mi skye ba'i 
[\[261a\]]
[\[261a.1\]]chos la bzod pa dang /_bzod pa rnam pa gsum 'thob bo/_/kun dga' bo byang chub sems dpa' gang dag sangs rgyas kyi zhing der skyes pa dang /_skye ba dang /_skye bar 'gyur ba de dag thams cad skye ba gcig gis thogs par gyur nas bla na med pa yang dag par rdzogs pa'i byang chub mngon 
[\[261a.2\]]par rdzogs par 'tshang rgya bar 'gyur te/_smon lam gyi dbang ni ma gtogs so/_/byang chub sems dpa' de dag ni seng ge'i sgra chen po sgrogs pa/_go cha rgya chen po bgos pa/_sems can thams cad yongs su mya ngan las bzla ba la brtson pa sha stag go_/kun dga' bo sangs rgyas kyi 
[\[261a.3\]]zhing de na nyan thos gang dag 'khod pa de dag ni 'od 'dom gang ba sha stag go_/byang chub sems dpa' gang dag 'khod pa de dag ni 'od dpag tshad bye ba brgya stong pa sha stag ste/_byang chub sems dpa' gang 'od kyis 'jig rten gyi khams de rtag tu rgyun mi 'chad par khor zug tu snang bas khyab 
[\[261a.4\]]par byed pa de gnyis ni ma gtogs so/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das byang chub sems dpa' sems dpa' chen po de gnyis kyi ming ci zhes bgyi/_bcom ldan 'das kyis bka' stsal pa/_kun dga' bo de 
[\[261a.5\]]gnyis la gcig gi ming ni byang chub sems dpa' sems dpa' chen po spyan ras gzigs dbang phyug ces bya'o/_/gcig gi ming ni mthu chen thob ces bya ste/_kun dga' bo de gnyis ni sangs rgyas kyi zhing 'di nas shi 'phos nas sangs rgyas kyi zhing der skyes so/_/kun dga' bo byang chub 
[\[261a.6\]]sems dpa' gang dag sangs rgyas kyi zhing der skyes pa de dag thams cad ni skyes bu chen po'i mtshan sum cu rtsa gnyis dang ldan pa/_lus yongs su rdzogs pa/_bsam gtan dang mngon par shes pa la mkhas pa/_shes rab kyis rab tu dbye ba la mkhas pa/_dbang po rno ba/_dbang po bsdams pa kun shes 
[\[261a.7\]]pa'i dbang po dang ldan pa/_ma zhum pa/_dbang po mi g.yo ba/_bzod pa thob pa/_yon tan mtha' yas pa mu med pa sha stag go_/kun dga' bo byang chub sems dpa' gang dag sangs rgyas kyi zhing der skyes pa de dag thams cad ni sangs rgyas mthong ba dang mi bral ba/_byang chub kyi mtha'i 
[\[261b\]]
[\[261b.1\]]bar du log par mi ltung ba'i chos can sha stag ste/_de dag thams cad 'di nas nye bar bzung nas nam yang tshe rabs mi dran par mi 'gyur gyis tshe rabs dran par 'gyur te/_gang dag dper na da ltar gyi nga bzhin du snyigs ma lnga'i dus na gang gi tshe sangs rgyas bcom ldan 'das dag 'jig rten du 
[\[261b.2\]]'byung bar 'gyur ba de lta bu'i bskal pas dkrugs pa dag tu gnas par sngon smon lam btab pa rnams ni ma gtogs so/_/kun dga' bo byang chub sems dpa' gang dag sangs rgyas kyi zhing der skyes pa de dag thams cad snga dro gcig bzhin 'jig rten gyi khams gzhan dag du dong nas sangs 
[\[261b.3\]]rgyas bcom ldan 'das bye ba khrag khrig phrag du ma la bsnyen bkur byed de/_de dag rnam pa 'di lta bu'i me tog dang /_bdug pa dang /_mar me dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_sil snyan dang /_glu 
[\[261b.4\]]dbyangs dang /_rol mo'i dbyangs sgra dag gis mchod pa bya'o/_/snyam du ji lta ji ltar sems bskyed cing ji ltar 'dod pa rnams de dag gis sems bskyed ma thag tu sangs rgyas kyi mthus rnam pa de lta bu'i mchod pa'i yo byad thams cad lag pa nas 'byung bar 'gyur te/_de dag gis me tog 
[\[261b.5\]]nas rol mo'i dbyangs sgra'i bar de dag gis sangs rgyas bcom ldan 'das de dag la mchod pa byed la/_dge ba'i rtsa ba mang po tshad med grangs med pa dag kyang skyed cing [{]stsogs [,]sogs [}]so/_/gal te me tog gi skon bu rnam pa 'di lta bu lag pa nas 'byung bar gyur cig ces 'dod na yang de dag gis sems 
[\[261b.6\]]bskyed ma thag tu lha'i me tog kha dog tha dad pa/_dri tha dad pa dri du ma yod pa'i skon bu dag lag pa nas 'byung ste/_de dag gis skon bu'i me tog rnam pa de lta bu de dag sangs rgyas bcom ldan 'das de dag la 'thor mngon par 'thor/_mngon par rab tu 'thor/_skon bu'i me tog gtor ba de 
[\[261b.7\]]dag thams cad las nang gi chung ngu gang yin pa de yang steng gi bar snang la dpag tshad bcu'i tshad tsam gyi me tog gi gdugs su 'gyur te/_phyi ma shos ma gtor gyi bar du snga ma sa la mi ltung ngo /_/de na skon bu'i me tog gtor ba gang steng gi bar snang la dpag tshad nyi shu'i tshad tsam 
[\[262a\]]
[\[262a.1\]]gyi gdugs su 'gyur ba yang yod/_dpag tshad sum cu dang bzhi bcu'i tshad tsam yang yod/_steng gi bar snang la me tog gi gdugs dpag tshad brgya stong gi tshad kyi bar tsam du 'gyur ba dag kyang yod do/_/de na gang dag dga' ba dang /_mchog tu dga' ba rgya chen po skyed cing 
[\[262a.2\]]sems dga' ba rgya chen po thob nas dge ba'i rtsa ba grangs med dpag tu med pa bskyed nas sangs rgyas bye ba khrag khrig brgya stong phrag mang po la bsnyen bkur byas te snga dro gcig la slar log nas 'jig rten gyi khams bde ba can du gnas so/_bcom ldan 'das de bzhin gshegs pa tshe dpag 
[\[262a.3\]]med de'i sngon gyi smon lam gyi byin gyi rlabs kyis yongs su zin pa dang sngon chos mnyan pa byin pa dang /_sngon gyi rgyal ba la dge ba'i rtsa ba bskyed pa dang /_sngon gyi smon lam 'byor cing yongs su rdzogs pa dang /_mi nyung ba dang /_shin tu rnam par phye ba dang /_shin tu bsgoms pas smon lam 
[\[262a.4\]]btab pa 'grub bo/_/kun dga' bo byang chub sems dpa' gang dag sangs rgyas kyi zhing der skyes par gyur pa de dag thams cad ni thams cad mkhyen pa nyid dang ldan pa'i chos kyi gtam smra ba dag go/_/sangs rgyas kyi zhing de na sems can gang dag yongs su 'dzin pa'i 'du shes 'ga' yang mi skyed de/_
[\[262a.5\]]de dag thams cad sangs rgyas kyi zhing der kun tu 'chag cing rnam par rgyu ba na dga' ba dang /_mi dga' ba mi skyed do/_/'gro ba na yang ltos pa med pa nyid du 'gro'i ltos pa dang bcas par ma yin no/_/'di lta ste/_dngos po yongs su 'dzin pa dang /_gnas kyi sems dang /_sems de lta bu dag 
[\[262a.6\]]de dag la yong med do/_/kun dga' bo byang chub sems dpa' gang dag 'jig rten gyi khams bde ba can der skyes pa de dag la gzhan gyi 'du shes med/_rang gi 'du shes med/_bdag gi 'du shes med/_'thab pa med/_rtsod pa med/_mi 'thun pa med/_mi mnyam pa'i sems med de/_de 
[\[262a.7\]]dag ni sems can thams cad la sems mnyam pa dang /_phan pa'i sems dang /_byams pa'i sems dang /_mnyen pa'i sems dang /_'jam pa'i sems dang /_dge ba'i sems dang /_rab tu dang ba'i sems dang /_brtan pa'i sems dang /_sgrib pa med pa'i sems dang /_
[\[262b\]]
[\[262b.1\]]'khrugs pa med pa'i sems dang /_rnyog pa med pa'i sems dang /_shes rab kyi pha rol tu phyin pa la spyad pa spyod pa'i sems dang /_sems kyi rgyud sgyu ma'i rang bzhin la blo rab tu zhugs pa/_shes rab rgya mtsho chen po dang mnyam pa/_blo ri rab dang mtshungs pa/_yon tan du ma bsags pa byang chub 
[\[262b.2\]]kyi yan lag yang dag par 'gro bas rnam par rtsen pa/_sangs rgyas yang dag par 'gro ba la mngon par brtson pa/_sha'i mig rab tu rnam par 'byed pa/_lha'i mig mngon par sgrub pa/_shes rab kyi mig rtogs par khong du chud pa/_chos kyi mig gi pha rol tu son pa/_sangs rgyas kyi spyan sgrub 
[\[262b.3\]]cing 'chad de ston pa rgya cher yang dag par rab tu ston cing chags pa med pa'i ye shes mngon par sgrub pa/_khams gsum mnyam pa nyid du mngon par brtson pa/_sems dul ba/_sems zhi ba/_chos thams cad mi dmigs pa dang ldan pa/_kun 'byung ba'i nges pa'i tshig la mkhas pa/_chos kyi nges 
[\[262b.4\]]pa'i tshig dang ldan pa/_gsal ba dang mi gsal ba la mkhas pa/_tshul dang tshul ma yin pa'i gnas la mkhas pa/_'jig rten pa'i gtam la mi lta bar gnas pa/_'jig rten las 'das pa'i gtam rnams kyis snying po rtogs pa chos thams cad yongs su tshol ba la mkhas pa/_chos 
[\[262b.5\]]thams cad rang bzhin gyis nye bar zhi bar shes pas gnas pa/_dmigs pa med pa'i spyod yul ba/_ci yang med pa/_len pa med pa/_sems pa med pa/_phung po med pa/_len pa med pas shin tu rnam par grol ba/_nyon mongs pa med pa/_mngon par shes pa rnams la thug pa med 
[\[262b.6\]]par gnas pa/_rtsa ba med pa la gnas pa/_sems chags pa med pa zhum pa med pa/_chos zab pa rnams la mngon par brtson pa/_sgyid lug pa med pa/_sangs rgyas kyi ye shes rtogs par dka' ba la 'jug pas 'phags pa/_bgrod pa gcig pu'i lam rjes su thob pa the tsom 
[\[262b.7\]]med pa/_dogs pa las rgal ba/_shes pa gzhan gyi dring la mi 'jog pa/_lhag pa'i nga rgyal med pa/_ye shes kyis mngon par 'phags te ri rab dang mtshungs pa/_'khrugs pa med pa'i blos rgya mtsho dang 'dra ba/_shes rab kyi 'od dang /_dkar zhing shin tu dkar la dag cing dge 
[\[263a\]]
[\[263a.1\]]ba'i sems dang /_gser btso ma'i kha dog 'dra bar snang zhing 'od 'byung ba'i yon tan gyi mchog gis nyi zla'i 'od las shin tu 'das pa/_sems can thams cad kyi dge ba dang mi dge ba bzod pas sa dang mtshungs pa/_nyon mongs pa'i dri ma 'khru bar 'bab pas chu dang 
[\[263a.2\]]'dra ba/_chos thams cad la rlom sems su byed pa dang /_nyon mongs pa sreg pa'i phyir me'i rgyal po dang mtshungs pa/_'jig rten thams cad la mi chags pa'i phyir rlung dang 'dra ba/_chos thams cad nges par phigs pa dang /_thams cad du ci yang med pa'i phyir nam mkha' dang 
[\[263a.3\]]mtshungs pa/_'jig rten thams cad kyis mi gos pa'i phyir pad ma dang 'dra ba/_chos dang chos ma yin pa mngon par sgrogs pas dus kyi rjes su 'brang ba'i 'brug chen po dang mtshungs pa/_chos kyi chu'i char mngon par 'bebs pas char pa chen po dang 'dra ba tshogs chen po 
[\[263a.4\]]zil gyis gnon pas khyu mchog dang mtshungs pa/_sems shin tu mchog tu dul bas glang po che chen po dang 'dra ba shin tu dul bas rta cang shes bzang po dang mtshungs pa/_rtsal dang mi 'jigs pas skrag pa med pa'i phyir [{]ri dgas [,]ri dwags [}]kyi rgyal po seng ge dang 'dra ba/_sems can thams cad 
[\[263a.5\]]yongs su skyob pas shing gi rgyal po n+ya gro d+ha dang mtshungs pa/_phas kyi rgol ba thams cad kyis mi g.yos pas ri'i rgyal po ri rab dang 'dra ba/_byams pa tshad med pa bsgoms pas nam mkha' dang mtshungs pa/_dge ba'i chos thams cad kyi dbang du bya ba'i sngon du 'gro bas tshangs pa chen po 
[\[263a.6\]]dang 'dra ba/_gnas su [{]stsogs [,]sogs [}]pa med pas bya dang mtshungs pa/_phas kyi rgol ba thams cad rnam par 'joms pas bya'i rgyal po nam mkha' lding dang 'dra ba/_'byung bar dka' ba'i phyir u dum ba ra'i me tog dang mtshungs pa/_glang po che ltar shin tu mnyam par gzhag pas rnam par 
[\[263a.7\]]g.yeng ba med pa/_dbang po rmugs pa med pa/_rnam par gtan la 'bebs pa la mkhas pa/_bzod pa dang nges pa mang ba/_pha rol phun sum tshogs par smon pas phrag dog med pa/_chos kyi gtam rnams la 'jigs pa med pa chos yongs su tshol bas ngoms mi myong ba/_
[\[263b\]]
[\[263b.1\]]tshul khrims kyis bai dUr+ya dang 'dra ba/_thos pas rin po che'i 'byung gnas dang mtshungs pa chos kyi rnga sgra chen pos sgra snyan pa/_chos kyi rnga chen po rdung ba/_chos kyi dung chen po 'bud pa/_chos kyi rgyal mtshan chen po sgreng ba/_chos kyi ba dan chen po 'dzin pa/_chos kyi sgron ma chen po rab tu 'bar 
[\[263b.2\]]bar byed pa/_shes rab kyis rnam par lta ba rmongs pa med pa/_zhe sdang med pa/_tha ba btul ba/_dag pa/_dri nga ba med pa/_brkam pa med pa/_yang dag par 'ged pa la dga' ba/_gtong ba btang ba/_sbyin pa la lag brkyang ba/_chos dang zang zing yang dag par 'gyed pa la dga' ba/_sbyin pa 
[\[263b.3\]]la ser sna med pa/_'dres pa med pa/_yid 'jigs pa med pa/_chags pa med pa/_brtan pa/_dpa' ba/_gces pa 'dzin pa/_mos pa dang ldan pa/_ngo tsha shes pa dang ldan pa/_zug rngu phyung ba/_gtan pa med pa/_mngon par shes pa thob pa/_des pa/_'grogs na bde ba/_don 
[\[263b.4\]]byed pa/_'jig rten gsal bar byed pa/_'dren pa/_dga' ba'i 'dod chags dang /_rjes su chags pa dang /_khong khro ba spangs pa/_dag pa/_mya ngan dang bral ba/_dri ma med pa/_dri ma gsum spangs pa/_mngon par shes pas rnam par rtsen pa/_rgyu'i stobs can/_smon 
[\[263b.5\]]lam gyi stobs can/_mi dman pa/_gya gyu med pa/_sangs rgyas bye ba khrag khrig brgya stong phrag mang po la dge ba'i rtsa ba bskyed pa/_nga rgyal gyi zug rngu bton pa/_'dod chags dang /_zhe sdang dang /_gti mug dang bral ba/_dag pa/_dge ba la mos pa/_rgyal ba dam pas bsngags 
[\[263b.6\]]pa/_'jig rten la mkhas pa/_sbyangs pa'i ye shes yang dag par bsgrubs pa/_rgyal bas bstod pa/_sems dga' ba dang ldan pa/_rtul phod pa/_sran thub pa/_mnyam pa med pa/_tha ba med pa/_gzhal du med pa/_rdul med pa/_'dus pa rgya che ba/_khyu mchog tu gyur pa/_
[\[263b.7\]]bden pa smra ba/_blo dang ldan pa/_dran pa dang ldan pa/_blo gros dang ldan pa/_rtogs pa dang ldan pa/_shes rab kyi mtshon cha'i lag cha can/_bsod nams dang ldan pa/_'od dang ldan pa/_tha ba dang /_dri ma dang /_khong khro ba dang bral ba/_chos la rtag tu brtson pa/_chos thams 
[\[264a\]]
[\[264a.1\]]cad la thos pa rgya mtsho lta bur gyur pa sha stag go_/kun dga' bo mdor bsdu na sangs rgyas kyi zhing de'i byang chub sems dpa' rnams ni 'di lta bu sha stag ste/_rgyas par bya na gal te de bzhin gshegs pa'i tshe'i tshad bskal pa bye ba khrag khrig brgya stong du gnas pas 
[\[264a.2\]]bstan kyang skyes bu dam pa de dag gi yon tan gyi mtha' bstan par mi nus la/_de bzhin gshegs pa'i mi 'jigs pa'i yang rgyun chad par mi 'gyur ro/_/de ci'i phyir zhe na/_kun dga' bo 'di lta ste/_byang chub sems dpa' de dag gi yon tan rnams dang /_de bzhin gshegs pa'i 
[\[264a.3\]]shes rab kyi spobs pa bla na med pa de gnyis ka yang bsam gyis mi khyab cing mtshungs pa med pa'i phyir ro/_/kun dga' bo longs la nub phyogs su phyogs te me tog gtor la thal mo sbyor te/_gang na bcom ldan 'das de bzhin gshegs pa dgra bcom pa yang dag par rdzogs pa'i 
[\[264a.4\]]sangs rgyas 'od dpag med rdul med cing rnam par dag pa bzhugs shing 'tsho la gzhes shing chos kyang ston pa'i phyogs der phyag 'tshol cig_/de'i mtshan de yang sgrib pa med par phyogs bcur grags te/_phyogs re re na yang sangs rgyas bcom ldan 'das gsung chags pa mi mnga' 
[\[264a.5\]]zhing gsung thogs pa mi mnga' ba gang gA'i klung gi bye ma snyed dag lan 'ga' ma yin par bsngags pa brjod cing bstod de/_snyan par gsung ngo /_/de skad ces bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das bdag 
[\[264a.6\]]de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa de dang /_tshe dpag tu med pa de dang /_byang chub sems dpa' sems dpa' chen po sangs rgyas bye ba khrag khrig brgya stong mang po la dge ba'i rtsa ba bskrun pa de dag la lta 'tshal lo/_/tshe dang ldan 
[\[264a.7\]]pa kun dga' bos tshig 'di smras ma thag tu de nas de'i mod la de bzhin gshegs pa dgra bcom pa yang dag par rdzogs pa'i sangs rgyas de'i phyag gi mthil nas 'od gang gis sangs rgyas kyi zhing bye ba brgya stong snang bas khyab par 'gyur ba de lta bu'i 'od phyung ngo /_/de'i tshe sangs rgyas kyi zhing bye ba 
[\[264b\]]
[\[264b.1\]]brgya stong thams cad na ri nag po 'am/_rin po che'i ri 'am/_lhun po'am/_lhun po chen po'am/_btang bzung ngam/_btang bzung chen po'am/_khor yug gam/_khor yug chen po 'am/_brtsigs pa 'am/_ka ba 'am/_shing ljon pa stug po'am/_skyed mos tshal lam/_gzhal 
[\[264b.2\]]med khang ngam/_lha dang mi gang su dag yod pa de dag thams cad las de bzhin gshegs pa 'od dpag med de'i 'od kyis thal bar gyur cing zil gyis non par gyur to/_/'di lta ste/_dper na nyi ma shar nas mi zhig 'dom gang tsam na 'dug pa la mi zhig lta ba de bzhin du de'i tshe 'di lta ste/_sangs 
[\[264b.3\]]rgyas kyi mthu dang /_'od de yongs su dag pa'i phyir dge slong dang /_dge slong ma dang /_dge bsnyen dang /_dge bsnyen ma dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa dag sangs 
[\[264b.4\]]rgyas kyi zhing 'di nas de bzhin gshegs pa dgra bcom pa yang dag par rdzogs pa'i sangs rgyas 'od dpag med ri'i rgyal po ri rab ltar sangs rgyas kyi zhing thams cad nas mngon par 'phags te/_phyogs thams cad zil gyis mnan nas/_lham me/_lhan ne lhang nge mdzes pa de dang /_byang 
[\[264b.5\]]chub sems dpa'i tshogs chen po de dang /_dge slong gi dge 'dun de la lta'o/_/'di lta ste/_dper na sa chen po 'di chu gcig tu gyur na de la shing ljon pa rnams med/_ri rnams med/_gling rnams med/_rtswa dang /_shing gel pa dang /_sman dang /_nags tshal rnams med/_chu klung rnams 
[\[264b.6\]]med cing ngam grog dang /_g.yang sa rnams mi snang ste/_gzhan du na sa chen po rgya mtsho gcig tu gyur pa ni ma gtogs so/_/de bzhin du sangs rgyas kyi zhing de na nyan thos rnams kyi lus las mngon par grub pa'i 'od 'dom gang ba dang /_byang chub sems dpa' rnams kyi 'od dpag tshad bye ba 
[\[264b.7\]]brgya stong yod pa ma gtogs par gzhan rtags sam/_mtshan ma cung zad kyang med do/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med des nyan thos kyi tshogs de dang /_byang chub sems dpa'i tshogs de zil gyis 
[\[265a\]]
[\[265a.1\]]mnan nas phyogs thams cad du gsal bar kun tu snang ngo /_/de'i tshe 'jig rten gyi khams bde ba can der byang chub sems dpa' dang /_nyan thos dang /_rang sangs rgyas thams cad dang /_lha dang mi de dag thams cad dang /_'jig rten gyi khams mi mjed 'di dang /_de bzhin 
[\[265a.2\]]gshegs pa shAkya thub pa dge slong gi dge 'dun chen pos bskor cing chos ston pa yang snang ngo /_/de nas bcom ldan 'das kyis byang chub sems dpa' sems dpa' chen po mi pham pa la bka' stsal pa/_mi pham pa khyod kyis sangs rgyas kyi zhing de'i yon tan gyi rgyan bkod pa 
[\[265a.3\]]phun sum tshogs pa 'di dang /_steng gi bar snang la kun dga'i ra ba nyams dga' bdag dang /_nags tshal nyams dga' ba dag dang /_skyed mos tshal nyams dga' ba dag dang /_chu klung dang /_rdzing bu nyams dga' ba dag dang /_rin po che'i me tog pad ma dang /_ku mud dang /_pad 
[\[265a.4\]]ma dkar pos gang ba dang /_'og tu sa'i steng nas bzung ste/_'og min gyi gnas kyi bar gyi nam mkha'i ngos la me tog bkram pa dang /_me tog gi phreng bas kun tu mdzes par byas pa dang /_rin po che sna tshogs bkra ba'i phreng gis gang ba dang /_de bzhin gshegs pas sprul pa'i bya sna 
[\[265a.5\]]tshogs kyis bsten pa mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_mi pham pa khyod kyis 'di las gzhan pa'i bya'i tshogs sangs rgyas kyi zhing thams cad sgras go bar byed cing des byang chub sems dpa' de dag rtag tu 
[\[265a.6\]]sangs rgyas rjes su dran pa dang mi 'bral bar 'gyur ba dag mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_mi pham pa khyod kyis sangs rgyas kyi zhing 'di na sems can 'di dag gzhal med khang dpag tshad brgya stong yod 
[\[265a.7\]]pa dag tu zhugs te/_bar snang la chags pa med par 'gro ba de dag mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_mi pham pa 'di ji snyam du sems/_gzhan 'phrul dbang byed kyi lha rnams dang /_'jig rten gyi 
[\[265b\]]
[\[265b.1\]]khams bde ba can du skyes pa'i mi rnams tha dad du bya ba yod dam/_gsol pa/_bcom ldan 'das bdag gis ni tha dad du bgyi ba gcig kyang yang dag par rjes su ma mthong ste/_'jig rten gyi khams bde ba can de'i mi rnams ni rdzu 'phrul che ba'i bar du lags so/_/bcom ldan 'das kyis bka' stsal 
[\[265b.2\]]pa/_mi pham pa khyod kyis 'jig rten gyi khams bde ba can de na mi kha cig pad ma chen po dag gi mngal na gnas pa mthong ngam/_gsol pa/_bcom ldan 'das 'di lta ste/_dper na sum cu rtsa gsum dang /_'thab bral gyi lha rnams gzhal med khang dpag tshad lnga bcu pa'am/_dpag tshad brgya 
[\[265b.3\]]pa'am/_dpag tshad lnga brgya pa rnams su zhugs te/_rtse dga' zhing dga' mgur spyod pa de bzhin du bcom ldan 'das bdag gis 'jig rten gyi khams bde ba can de'i mi kha cig pad ma chen po dag gi mngal na gnas par mthong lags so/_/bcom ldan 'das de na sems can brdzus te 'byung ba 
[\[265b.4\]]gang dag pad ma rnams la skyil mo krung bcas te 'byung bdag kyang mchis na/_bcom ldan 'das kha cig pad ma'i mngal na gnas pa dang /_kha cig pad ma la skyil mo krung bcas nas brdzus te 'byung ba de'i rgyu ni gang lags/_rkyen ni gang lags/_bcom ldan 'das kyis bka' stsal pa/_mi 
[\[265b.5\]]pham pa byang chub sems dpa' gang dag sangs rgyas kyi zhing gzhan dag na gnas te/_the tshom du ltung ba'i sems kyis 'jig rten gyi khams bde ba can du skye bar bya ba'i phyir dge ba'i rtsa ba rnams bskyed pa de dag ni de na mngal na gnas so/_/gang dag the tsom med cing som nyi med de/_'jig 
[\[265b.6\]]rten gyi khams bde ba can du skye bar bya ba'i phyir dge ba'i rtsa ba rnams bskyed la/_sangs rgyas bcom ldan 'das rnams kyi ye shes chags pa med pa la yid ches shing dad la mos pa de dag ni pad ma rnams la skyil mo krung bcas nas brdzus te byung ngo /_/mi pham pa byang chub sems dpa' 
[\[265b.7\]]sems dpa' chen po sangs rgyas kyi zhing gzhan na gnas pa gang dag de bzhin gshegs pa dgra bcom pa yang dag par rdzogs pa'i sangs rgyas 'od dpag med la blta ba dang /_phyag bya ba dang /_bsnyen bkur bya bar sems bskyed cing the tsom mi skyed la/_sangs rgyas kyi ye shes 
[\[266a\]]
[\[266a.1\]]chags pa med pa la som nyi med cing rang gi dge ba'i rtsa ba yang sogs pa de dag ni skyil mo krung bcas nas brdzus te 'byung bar 'gyur te/_'di lta ste/_dper na byang chub sems dpa' skyes nas ring po ma lon pa gzhan dag dang 'dra bar yud tsam gyis lus rnam pa de lta bur 'gyur ro/_/mi pham pa shes rab kyi khyad par dang /_
[\[266a.2\]]shes rab kyi rim pa dang /_'di lta ste/_the tsom du ltung ba'i 'du shes yid la byed pas 'di ltar lo lnga brgyar sangs rgyas mthong ba las yongs su nyams shing byang chub sems dpa' mthong ba dang /_chos mnyan pa dang chos kyi gtam dang /_dge ba'i spyod pa dang /_dge ba phun sum tshogs pa thams cad las 
[\[266a.3\]]yongs su nyams pa'i shes rab yongs su nyams pa dang /_shes rab chung ba la ltos/_mi pham pa 'di lta ste/_dper na rgyal po rgyal rigs spyi bo nas dbang bskur ba la khri mon gser dang /_bai dUr+ya thams cad kyis spras pa/_dar dang /_phreng ba dang /_lda ldi'i tshogs sbyangs pa/_tshon sna tshogs kyi bla re 
[\[266a.4\]]bres pa/_ras bcos bu bting ba/_me tog sil ma sna tshogs bkram pa/_bdug pa rgya chen pos bdugs pa/_khang [{]bzangs [,]bzang [}]dang /_bsil khang dang /_skar khung dang /_kha khyer dang /_rta babs dang /_ba gam rin po che sna tshogs thams cad kyis brgyan pa/_gser dang /_rin po che'i dril bu g.yer kha'i dra 
[\[266a.5\]]bas bres pa/_gru bzhi lham pa/_ka ba bzhi zug pa/_sgo bzhi btod pa/_them skas bzhi bcas pa zhig yod pa/_rgyal po de'i bu nyes pa zhig gis phyir khri mon der bcug ste/_'dzam bu'i chu bo'i gser gyi khong sgril du bcug la/_der de'i khri bshams te/_stan ko ni ka bting ba la/_bar tshangs can 
[\[266a.6\]]dang /_pa la li ka bting ste/_yul ka ling ka'i ras kyis gding ba bting la/_de'i steng du dar bting ste/_g.yas g.yon gnyis su rten ma dmar po gzhag la bkra ba blta na sdug pa de la de 'dug kyang rung nyal yang rung /_de'i zas skom gtsang ma bsod pa rnam pa mang po du ma bshams na mi 
[\[266a.7\]]pham pa 'di ji snyam du sems/_rgyal po'i bu de'i yongs su spyod pa rgya che ba yin nam/_gsol pa/_bcom ldan 'das rgya che ba lags so/_/bcom ldan 'das kyis bka' stsal pa/_mi pham pa 'di ji snyam du sems des de'i ro myong bar byed dam/_mid par byed dam/_des de dga' 
[\[266b\]]
[\[266b.1\]]ba 'thob bam/_gsol pa/_bcom ldan 'das de ni ma lags te/_nongs pa gang gi slad du rgyal pos khri mon der stsal pa de las thar bar 'tshal zhing rigs bzang po rigs bzang po'i gzhon nu dang /_blon po dang /_btsun mo'i 'khor dang /_tshong dpon dang /_khyim bdag dang /_khams kyi rgyal po 'am/_
[\[266b.2\]]gang gis khri mon de las yongs su thar bar 'gyur ba yongs su tshol te/_bcom ldan 'das rgyal po'i bu de btson ra de na dga' ba ma mchis shing rgyal pos ma gnang gi bar du mi thar ro/_/bcom ldan 'das kyis bka' stsal pa/_mi pham pa de bzhin du byang chub sems dpa' gang dag the tsom du ltung bas 
[\[266b.3\]]dge ba'i rtsa ba bskyed cing sangs rgyas kyi ye shes mi mnyam pa dang mnyam pa'i ye shes la som nyi za ba de dag sangs rgyas kyi mtshan thos pa de dang /_sems dang ba tsam des 'jig rten gyi khams bde ba can der skye yang pad ma rnams la skyil mo krung bcas shing brdzus te 'byung ba ma yin gyi pad ma 
[\[266b.4\]]rnams kyi mngal na gnas pa myong ste/_de dag de las skyed mos tshal dang /_gzhal med khang du 'du shes shing gnas te/_bshang gci med/_mchil ma med/_snabs med/_yid dang mi 'thun pa mi 'byung mod kyi/_lo lnga brgyar sangs rgyas mthong ba dang /_chos nyan pa dang /_byang chub sems 
[\[266b.5\]]dpa' mthong ba dang /_'bel ba'i chos kyi gtam rnam par nges pa dang /_dge ba'i chos spyod pa thams cad dang bral ba yin te/_de dag de na mngon par mi dga' zhing mgu ba mi 'thob kyis sngon gyi nyes pa zad nas de dag pad ma'i mngal rnams nas 'byung ste/_de dag de nas byung yang steng ngam/_'og gam/_
[\[266b.6\]]thad kar byung ba mi shes so/_/mi pham pa 'di ltar lo lnga brgyar sangs rgyas bye ba khrag khrig brgya stong mang po la bsnyen bkur bya ba dang /_dge ba'i rtsa ba mang po grangs med/_tshad med dpag tu med pa dag bskyed par bya ba dang /_sangs rgyas kyi chos dpag tu med pa yongs su gzung bar bya ba de thams 
[\[266b.7\]]cad kyang the tsom za ba'i nyes pas bsgrubs par ma gyur pa la ltos/_mi pham pa the tsom gyis byang chub sems dpa' rnams la gnod pa chen po ji tsam du 'gyur ba la ltos/_mi pham pa de lta bas na byang chub sems dpa' dag gi the tsom yongs su spangs te/_byang chub tu sems bskyed la myur du 
[\[267a\]]
[\[267a.1\]]sems can thams cad la phan pa dang /_bde ba'i stobs bskyed pa'i mthu thob par bya ba'i phyir gang na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med bzhugs pa'i 'jig rten gyi khams bde ba can du skye bar bya ba'i phyir dge ba'i rtsa 
[\[267a.2\]]ba rnams yongs su bsngo bar bya'o/_/de skad ces bka' stsal pa dang /_bcom ldan 'das la byang chub sems dpa' mi pham pas/_'di skad ces gsol to/_/bcom ldan 'das sangs rgyas kyi zhing 'di nas byang chub sems dpa' yongs su grub pa dang /_sangs rgyas kyi zhing gzhan dag gi sangs rgyas 
[\[267a.3\]]bcom ldan 'das rnams kyi gan nas ji snyed cig 'jig rten gyi khams bde ba can du skye bar 'gyur/_bcom ldan 'das kyis bka' stsal pa/_mi pham pa byang chub sems dpa' yongs su grub pa bye ba khrag khrig phrag bdun cu rtsa gnyis sangs rgyas kyi zhing 'di nas 'jig rten gyi khams bde ba 
[\[267a.4\]]can du skye bar 'gyur te/_sangs rgyas bye ba khrag khrig brgya stong phrag mang po la dge ba'i rtsa ba bskyed pas/_phyir mi ldog par yongs su 'grub na dge ba'i rtsa ba de bas chung ngu rnams lta smos kyang ci dgos/_de bzhin gshegs pa bzod par dka' ba'i gan nas byang chub sems dpa' bye ba 
[\[267a.5\]]khrag khrig phrag bco brgyad 'jig rten gyi khams bde ba can du skye bar 'gyur ro/_/byang shar gyi phyogs mtshams na de bzhin gshegs pa dkon mchog 'byung gnas zhes bya ba bzhugs te/_de'i gan nas byang chub sems dpa' bye ba phrag dgu bcu 'jig rten gyi khams bde ba can du skye 
[\[267a.6\]]bar 'gyur ro/_/de bzhin gshegs pa skar ma'i 'od kyi gan nas byang chub sems dpa' bye ba phrag nyi shu rtsa gnyis 'jig rten gyi khams bde ba can du skye bar 'gyur ro/_/de bzhin gshegs pa dbyangs dpag med kyi gan nas byang chub sems dpa' bye ba phrag nyi shu rtsa lnga 'jig rten gyi khams bde 
[\[267a.7\]]ba can du skye bar 'gyur ro/_/de bzhin gshegs pa 'jig rten gyi sgron ma'i gan nas byang chub sems dpa' bye ba phrag drug cu 'jig rten gyi khams bde ba can du skye bar 'gyur ro/_/de bzhin gshegs pa klu zil gyis gnon pa'i gan nas byang chub sems dpa' bye ba phrag drug cu rtsa bzhi 'jig rten gyi 
[\[267b\]]
[\[267b.1\]]khams bde ba can du skye bar 'gyur ro/_/de bzhin gshegs pa rdul bral 'od kyi gan nas byang chub sems dpa' bye ba phrag nyi shu rtsa lnga 'jig rten gyi khams bde ba can du skye bar 'gyur ro/_/de bzhin gshegs pa seng ge'i gan nas byang chub sems dpa' khri brgyad stong 'jig rten gyi khams bde ba can 
[\[267b.2\]]du skye bar 'gyur ro/_/de bzhin gshegs pa dpal brtsegs kyi gan nas byang chub sems dpa' bye ba phrag brgyad cu rtsa gcig 'jig rten gyi khams bde ba can du skye bar 'gyur ro/_/de bzhin gshegs pa mi'i dbang po'i gan nas byang chub sems dpa' bye ba khrag khrig phrag bcu 'jig rten gyi 
[\[267b.3\]]khams bde ba can du skye bar 'gyur ro/_/de bzhin gshegs pa stobs mngon par shes pa'i gan nas byang chub sems dpa' nyi khri nyis stong 'jig rten gyi khams bde ba can du skye bar 'gyur ro/_/de bzhin gshegs pa me tog rgyal mtshan gyi gan nas byang chub sems dpa' brtson 'grus thob pa/_
[\[267b.4\]]'jug pa gcig gis yang dag par zhugs pa/_nyi ma brgyad pa gcig gis bskal pa bye ba khrag khrig brgya stong phrag dgu bcu rtsa dgu'i 'khor ba bsnyil ba bye ba phrag nyi shu rtsa lnga 'jig rten gyi khams bde ba can du skye bar 'gyur ro/_/de bzhin gshegs pa 'bar ba'i bdag po'i gan nas byang chub 
[\[267b.5\]]sems dpa' bye ba phrag bcu gnyis 'jig rten gyi khams bde ba can du skye bar 'gyur ro/_/de bzhin gshegs pa mi 'jigs pa brnyes pa'i gan nas byang chub sems dpa' bye ba phrag drug cu rtsa dgu de bzhin gshegs pa 'od dpag med la blta ba dang /_phyag bya ba dang /_bsnyen bkur 
[\[267b.6\]]bya ba dang /_yongs su dri ba dang /_yongs su dri bar bya ba'i phyir 'jig rten gyi khams bde ba can du skye bar 'gyur ro/_/mi pham pa rnam grangs de lta bus de bzhin gshegs pa gang dag gi gan nas byang chub sems dpa' de dag 'jig rten gyi khams bde ba can du de bzhin gshegs pa 
[\[267b.7\]]'od dpag med de la blta ba dang /_phyag bya ba dang /_bsnyen bkur bya ba'i phyir 'dong ba'i de bzhin gshegs pa de dag gi mtshan bskal pa bye ba khrag khrig tshang bar brjod kyang mtha' rtogs par mi nus so/_/mi pham pa gang dag de bzhin gshegs pa dgra bcom pa yang dag par rdzogs pa'i 
[\[268a\]]
[\[268a.1\]]sangs rgyas 'od dpag med kyi mtshan thos pa'i sems can de dag rnyed pa ji snyed cig legs par rnyed pa la ltos/_sems can gang dag de bzhin gshegs pa 'od dpag med de la tha na sems dad pa gcig tsam rnyed pa dang /_chos kyi rnam grangs 'di la dad pa mi phyed pa de dag ni 
[\[268a.2\]]dman pa la mos par mi 'gyur ro/_/mi pham pa de lta bas na khyod mos par bya/_khyod kyis khong du chud par bya ste/_lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang /_bram ze'i skye dgu dang bcas pa'i 'jig rten gyi mdun du chos kyi rnam 
[\[268a.3\]]grangs 'di gzung ba dang /_bcang ba dang /_bklag pa dang /_kun chub par bya ba dang /_gzhan dag la yang rgya cher yang dag par bstan par bya ba dang /_bsgom pa la mngon par dga' bar bya'o/_/mi pham pa chos kyi rnam grangs 'di nyin zhag gcig tsam yang bzung zhing bcangs te/_klags shing 
[\[268a.4\]]kun chub par byas la bsam pa thag pa nas gzhan dag la yang rgya cher yang dag par bshad par bya'o/_/tha na glegs bam la legs par bris te/_bcang bar bya zhing de la ston pa'i 'du shes kyang bskyed par bya'o/_/gang zhig sems can dpag tu med pa dag myur du bla na med pa yang dag par 
[\[268a.5\]]rdzogs pa'i byang chub las phyir mi ldog pa la dgod pa dang /_bcom ldan 'das de bzhin gshegs pa tshe dpag med de la lta ba dang /_bdag nyid kyang sangs rgyas kyi zhing gi yon tan gyi rgyan bkod pa phun sum tshogs pa khyad par du 'phags pa yongs su gzung bar 'dod pa des 
[\[268a.6\]]chos kyi rnam grangs 'di mnyan pa'i phyir stong gsum gyi stong chen po'i 'jig rten gyi khams mes yongs su gang ba las rgal te/_chos kyi rnam grangs 'di mnyan par bya'o/_/thos nas kyang g.yor ma ltung ba'i rgyud kyis bsam pa thag pa nas rjes su dga' bar bya'o/_/chos kyi rnam 
[\[268a.7\]]grangs 'di gzung ba dang /_kun chub par bya ba dang /_bcang bar bya ba dang /_yi ger bri ba dang /_bsgom pa'i phyir brtson 'grus rlabs po che chen po brtsam par bya'o/_/than pa gcig 'jos pa de srid du yang gzhan dag la brjod par bya'o/_/stong gsum gyi stong chen po'i 'jig rten 
[\[268b\]]
[\[268b.1\]]gyi khams mes yongs su gang ba de rgal nas kyang 'gyod pa dang ldan pa'i sems gcig kyang bskyed par mi bya'o/_/de ci'i phyir zhe na/_mi pham pa 'di ltar byang chub sems dpa' bye ba khrag khrig phrag du ma dag chos kyi rnam grangs rgya chen po rnam pa 'di lta bu 'di nyan cing bla na med pa 
[\[268b.2\]]yang dag par rdzogs pa'i byang chub las phyir mi ldog pa'i phyir ro/_/ma 'ongs pa'i dus na dam pa'i chos rab tu rnam par 'jig pa'i bar du chos kyi rnam grangs rgya chen po rnam pa 'di lta bu sangs rgyas thams cad kyis yang dag par bsngags pa/_sangs rgyas thams cad kyis bstod pa/_
[\[268b.3\]]sangs rgyas thams cad kyis gnang ba/_thams cad mkhyen pa'i ye shes chen po myur du bsgrubs pa 'di gang dag gi rna lam du grag pa'i sems can de dag ni rnyed pa shin tu legs par rnyed cing dge ba'i rtsa ba rnams bskyed pa dang /_sngon gyi rgyal ba la lhag par bya ba byas pa dang /_sangs 
[\[268b.4\]]rgyas kyi byin gyi rlabs kyis byin gyis brlabs par 'gyur ro/_/thos nas kyang dga' ba dang /_mchog tu dga' ba rgya chen po thob pa dang /_'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa dang /_
[\[268b.5\]]sgom pa la dga' bar 'gyur ba dang /_tha na yi ger bris te mchod pa byed pa de dag kyang bsod nams mang du skyed par 'gyur te/_de bgrang bar sla ba ma yin no/_/mi pham pa de ltar na ngas de bzhin gshegs pa'i mdzad pa de byas pa yin te/_khyod kyang da the tsom med par brtson par 
[\[268b.6\]]gyis shig_/sangs rgyas kyi ye shes chags pa med cing sgrib pa med pa la/_som nyi ma za shig_/rnam pa thams cad kyi mchog dang ldan pa'i rin po che'i btson rar chud da re/_mi pham pa sangs rgyas 'byung ba rnyed par dka'o/_/chos bstan pa rnyed par dka'o/_/dal ba phun 
[\[268b.7\]]sum tshogs pa rnyed par dka'o/_/mi pham pa ngas khyod la dge ba'i rtsa ba thams cad kyi pha rol tu phyin pa bsnyad kyis da khyod kyis mngon par sbyor la sgrubs shig_/mi pham pa chos kyi rnam grangs 'di chud mi za bar bya ba'i phyir yongs su gtang ba chen po bya'o/_/sangs rgyas 
[\[269a\]]
[\[269a.1\]]kyi chos mi nub par bya ba'i phyir brtson par gyis shig_/de bzhin gshegs pa'i bka' ma 'khrugs par gyis shig_/yun ring por gnod pa dang /_mi phan pa dang /_mi bde ba dang /_sdug bsngal ba dang /_log par ltung bar gyur ta 
[\[269a.2\]]re/_/de nas de'i tshe bcom ldan 'das kyis tshigs su bcad pa 'di dag bka' stsal to/_/bsod nams dag ni ma byas pa/_/'di 'dra 'di dag thos mi 'gyur/_/dpa' bo gang dag grub gyur pa/_/de dag gsung 'di thos par 'gyur/_/gang gis 'od 
[\[269a.3\]]mdzad 'jig rten mgon/_/rdzogs pa'i sangs rgyas mthong nas ni/_/gus dang bcas pas chos thos pa/_/de dag dga' ba dam pa 'thob/_/lta ba can dang dman dang zhum rnams kyis/_/sangs rgyas chos la dang ba rnyed mi nus/_/gang dag sngon gyi sangs rgyas 
[\[269a.4\]]mchod byas pa/_/de dag 'jig rten mgon gyis spyad la slob/_/dper na skyes bu long ba mun khung na/_/lam yang mi shes bstan par ga la nus/_/de ltar nyan thos thams cad sangs rgyas kyi/_/ye shes mi rtogs sems can gzhan ci smos/_/sangs rgyas 
[\[269a.5\]]kyis ni sangs rgyas yon tan mkhyen/_/lha klu lha min gnod sbyin nyan thos min/_/sangs rgyas ye shes rab tu bshad pa ni/_/rang sangs rgyas kyi lam yang 'di ma yin/_/gal te sems can thams cad bde bar gshegs/_/ye shes rnam dag don 
[\[269a.6\]]dam mkhas gyur te/_/de dag bskal pa'am 'on te lhag par ni/_/sangs rgyas gcig gi yon tan rjod byed kyang /_/de dag rab tu mya ngan 'das gyur gyi/_/bskal pa bye ba mang por rab brjod kyang /_/sangs rgyas ye shes tshad rnyed mi 'gyur te/_/de 
[\[269a.7\]]ltar rgyal ba'i ye shes ngo mtshar to/_/de bas mkhas pa rig pa'i rang bzhin mi/_/gang zhig nga yi tshig la yid ches te/_/rgyal ba'i ye shes phung po dbang byas te/_/sangs rgyas nyid kyis mkhyen ces tshig tu brjod/_/brgya lam na ni mi yi lus rnyed la/_/
[\[269b\]]
[\[269b.1\]]brgya lam na ni sangs rgyas 'byung bar 'gyur/_/dad dang shes rab yun ring rnyed par 'gyur/_/de bas don thob bya phyir brtson 'grus bskyed/_/gang zhig chos mchog 'di 'dra thos nas ni/_/bde gshegs dran pa dga' ba thob par 'gyur/_/gang zhig 
[\[269b.2\]]sangs rgyas byang chub mos skyed pa/_/de dag 'das pa'i dus na deng dang bshes/_/chos kyi rnam grangs 'di bshad pa na sems can bye ba phrag bcu gnyis chos rnams la chos kyi mig rdul dang bral zhing dri ma med pa rnam par dag go/_/bye ba phrag nyi shu rtsa bzhis 
[\[269b.3\]]ni phyir mi 'ong ba'i 'bras bu thob bo/_/dge slong brgyad brgya ni len pa med par zag pa rnams las sems rnam par grol lo/_/byang chub sems dpa' bye ba phrag nyi shu rtsa lnga ni mi skye ba'i chos la bzod pa thob bo/_/lha dang mi'i skye dgu bye ba khrag khrig brgya stong bye ba phrag 
[\[269b.4\]]bzhi bcu ni sngon sems ma bskyed pa las bla na med pa yang dag par rdzogs pa'i byang chub tu sems bskyed nas/_bcom ldan 'das de bzhin gshegs pa 'od dpag med la blta ba dang /_phyag bya ba dang /_bsnyen bkur bya ba'i phyir bde ba can du skye bar dge ba'i rtsa ba 
[\[269b.5\]]rnams yongs su sngo bar byed do/_/de dag thams cad der skyes nas kyang mthar gyis byang chub sems dpa'i spyod pa yongs su rdzogs par byas te/_/sangs rgyas kyi zhing gzhan dag tu de bzhin gshegs pa 'jam pa'i dbyangs zhes bya bar bla na med pa yang dag 
[\[269b.6\]]par rdzogs pa'i byang chub mngon par rdzogs par 'tshang rgya bar 'gyur ro/_/de bzhin gshegs pa mar me mdzad las bzod pa thob ste/_bla na med pa yang dag par rdzogs pa'i byang chub las phyir mi ldog pa bye ba khrag khrig phrag brgyad cu de bzhin gshegs pa 'od 
[\[269b.7\]]dpag med kyis sngon byang chub sems dpa'i spyad pa spyod pa na bla na med pa yang dag par rdzogs pa'i byang chub tu yongs su smin par byas pa de dag kyang 'jig rten gyi khams bde ba can du skyes te/_sngon gyi smon lam dang /_spyod pa yongs su rdzogs par 
[\[270a\]]
[\[270a.1\]]'gyur ro/_/de'i tshe stong gsum gyi stong chen po'i 'jig rten gyi khams 'di rnam pa drug tu g.yos te/_cho 'phrul rnam pa sna tshogs kyang kun tu snang ngo /_/me tog man dA ra ba dag kyang sa la pus mo nub tsam du bkram par gyur to/_/lha dang mi'i sil snyan 
[\[270a.2\]]rnams kyang rab tu grag par gyur to/_/'og min gyi gnas kyi bar du yang rjes su yi rang ngo zhes bya ba'i sgra grag par gyur to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po ma pham pa dang /_tshe dang ldan pa kun 
[\[270a.3\]]dga' bo dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la/_mngon par bstod do//_//'phags pa dkon mchog brtsegs pa chen 
[\[270a.4\]]po'i chos kyi rnam grangs le'u stong phrag brgya pa las/_de bzhin gshegs pa 'od dpag tu med pa'i sangs rgyas kyi zhing gi yon tan bkod pa zhes bya ba ste/_le'u lnga pa rdzogs so//_//rgya gar gyi mkhan po dzi na mi tra dang /_dA na shI la dang /_
[\[270a.5\]]zhu chen gyi lo ts+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
