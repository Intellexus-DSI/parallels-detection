[\[1a\]]
[\[1a.1\]]@#/_/mdo sde tha pa bzhugs so//
[\[1b\]]
[\[1b.1\]{D120}]@##/_/rgya gar skad du/_Ar+ya ma hA pa ri nirbA Na nA ma ma hA yA na sU tra/_bod skad du/_'phags pa yongs su mya ngan las 'das pa chen po theg pa chen po'i mdo/_bam po 
[\[1b.2\]]dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das grong khyer ku shi na/_chu klung gser ldan 
[\[1b.3\]]gyi 'gram/_gyad kyi nyen kor shing sA la zung gi tshal na bzhugs te/_de na bcom ldan 'das dge slong bye ba 'bum phrag brgyad cus bskor cing mdun gyis bltas te/_dpyid zla tha [{]chungs [,]chung [}]zla 
[\[1b.4\]]ba nya ba'i nang par yongs su mya ngan las 'da' ba'i dus dang nye bar gyur pa na/_sems can thams cad kyi rang rang gi yul gyi skad du shin tu zur phyin par don brda sprod pa'i tshig rnams kyis/_srid 
[\[1b.5\]]pa'i rtse mo man chad go bar mdzad de/_deng de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad la thugs brtse ba can/_'jig rten thams cad 
[\[2a\]]
[\[2a.1\]]skyob pa/_sems can thams cad la sgra gcan zin dang 'dra bar gzigs pa skyabs chen po'i gnas dang gzhi bor gyur pa thub pa chen po yongs su mya ngan las 'da' bar 'gyur ro zhes bka' stsal te/_sems can thams cad kyi zhu ba 
[\[2a.2\]]lung bstan pa tha mal de lta bu'i gsung rnams byung bar gyur to/_/gzhan yang de'i tshe bcom ldan 'das nyid kyi zhal nas 'od zer sna tshogs 'di lta ste/_sngon po dang /_ser po dang /_dmar po dang /_dkar po dang /_shel gyi kha dog dang /_rdo'i snying po'i kha dog 
[\[2a.3\]]lta bu dag byung ste/_'od zer de dag gis stong gsum gyi stong chen po'i 'jig rten gyi khams dang phyogs bcu'i sangs rgyas kyi zhing thams cad du/_sems can dmyal ba dang /_dud 'gro dang /[ {]yi dgas [,]yi dwags [}]dang /_lha ma yin dang /_gshin rje'i 'jig rten 
[\[2a.4\]]gyi sems can de dag la phog nas/_de'i mod la nyon mongs pa'i mun pa thams cad dang /_ngan song dang /_mi khom pa thams cad rgyun chad par gyur to/_/de nas mya ngan chen pos non te tshig 'thun par kye ma khebs so khebs so zhes kyang zer to/_/kyi hud 
[\[2a.5\]]kyi hud ces kyang skad cher 'bod cing lag pa brkyang bas kyang mgo bo la rdobs shing lus 'dar zhing shin tu ngu'o/_/de'i tshe sa chen po nags tshal dang bcas ri dang bcas pa'i rgya mtsho'i mthas gtugs pa yang rab tu g.yos te/_sems can de dag kyang gcig 
[\[2a.6\]]la gcig 'dzin cing 'di skad du grogs po dag [{]rings [,]ring [}]grogs po dag [{]rings[,]ring[}]/_gyad yul gyi grong khyer ku shir 'dong ngo 'dong ngo /_/de bzhin gshegs pa'i zhabs la phyag 'tshal te/_yongs su mya ngan las 'da' bar gshegs pa las bzlog la bsgrim mi dgos par 
[\[2b\]]
[\[2b.1\]]bskal pa'am bskal pa las lhag par yang bzhugs par gsol ba gdab bo zhes zer to/_/gcig la gcig 'jus nas 'di skad du/_kye ma 'jig rten stongs par 'gyur ro/_/kye ma 'jig rten stongs par 'gyur ro/_/kye ma sems can rnams kyi bsod nams 
[\[2b.2\]]kyi las kyi rnam par smin pa ni zad do/_/las mi bzad pa ni byung ngo /_/tshe dang ldan pa dag myur cig_/tshe dang ldan pa dag myur cig_/de bzhin gshegs pa yang dag par rdzogs pa'i sangs rgyas deng gi yud tsam 'di la yongs su mya ngan las 'da' bar 'gyur ro/_/
[\[2b.3\]]kye ma 'jig rten stongs par 'gyur ro/_/kye ma 'jig rten stongs par 'gyur ro/_/de bzhin gshegs pa mi bzhugs na/_bdag cag mgon med pa dang /_rtsa lag med pa dang /_phongs par ji ltar 'gyur zhig gu/_bdag cag gi the tshom dang som nyi ci dang ci yod pa 
[\[2b.4\]]de dang de dag zhu bar bya'o zhes kyang zer to/_/nyan thos chen po 'di dag kyang de na 'khod de/_'di lta ste/_gnas brtan kA t+yA ya na chen po dang /_gnas brtan bak+ku la dang /_gnas brtan nye dga' bo dang /_de dag la sogs pa gzhan dag kyang de na 'khod de/_de dag 
[\[2b.5\]]la 'od zer gyis phog nas/_'dar rab tu 'dar/_dam dam rab tu dam dam/_'khrugs rab tu 'khrugs/_brtabs rab tu brtabs/_'ur 'ur rab tu 'ur 'ur/_'khams rab tu 'khams/_rmugs rab tu rmugs/_rengs rab tu rengs te/_de dag la sogs 
[\[2b.6\]]pa dag tu gyur nas chas so/_/de'i tshe dge slong sa ya phrag brgyad so shing zos nas phyir byung ste/_gnas brtan de dag la 'od zer gyi snang ba des phog nas shin tu rings par kha gdong bkrus te gcig la gcig 'jus so/_/de bzhin gshegs pa'i sras de dag thams 
[\[2b.7\]]cad kyang dgra bcom pa/_dbang thob pa/_bya ba byas pa/_byed pa byas pa/_cang shes pa/_gtso bo chen po/_chen po stong pa nyid kyis rang gi don thob pa/_tsan dan chen po lta bu'i g.yog 'khor dang ldan pa/_seng ge lta bu'i g.yog 'khor dang ldan pa sha stag ste/_de la 
[\[3a\]]
[\[3a.1\]]sogs pa'i yon tan dpag tu med pa dang ldan pa de dag thams cad snga dro nyi ma 'char kar yan lag thams cad kyi ba spu rgya skyegs kyi shing gi me tog ltar rtsa dmar ba ni langs/_mig ni mchi ma khrag lta bus gang ste/_mchog tu sdug bsngal ba'i tshor ba 
[\[3a.2\]]dang ldan nas/_sems can thams cad la phan pa dang bde ba dang snying brtse ba'i phyir dang /_gdul bar bya ba'i dbang gi don du theg pa chen po'i mchog tu gsang ba/_stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/_bcom 
[\[3a.3\]]ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan 'bum bskor ba byas nas/_bcom ldan 'das ga la ba de logs su thal mo sbyar ba btud de phyogs gcig tu 'khod do/_/de'i 
[\[3a.4\]]tshe ko ta ka'i bu mo rab [{]bzangs [,]bzang [}]ma la sogs pa dge slong ma bye ba 'bum phrag drug thams cad kyang dgra bcom pa/_zag pa zad pa/_dbang thob pa/_bya ba byas pa/_byed pa byas pa/_khur bor ba/_nyon mongs pa med pa/_gtso mo chen mo/_chen po stong pa nyid kyis rang 
[\[3a.5\]]gi don thob pa sha stag ste/_'di lta ste/_ko ta ka'i bu mo dge slong ma rab [{]bzangs [,]bzang [}]ma dang /_dge slong ma nye dga' mo dang /_dge slong ma rgya mtsho blo gros dang /_de la sogs pa dge slong ma bye ba 'bum phrag drug snga dro nyi ma 'char kar yan lag thams cad kyi ba spu rgya skyegs 
[\[3a.6\]]kyi shing gi me tog ltar rtsa dmar ba ni langs/_mig ni mchi ma khrag lta bus gang ste/_mchog tu sdug bsngal ba'i tshor ba dang ldan nas/_sems can thams cad la phan pa dang /_bde ba dang /_snying brtse ba'i phyir dang /_gdul bar bya ba'i dbang gi don du theg pa chen po'i mchog 
[\[3a.7\]]tu gsang ba/_stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/_bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan 'bum bskor ba byas 
[\[3b\]]
[\[3b.1\]]nas/_bcom ldan 'das ga la ba de logs su thal mo sbyar ba btud de phyogs gcig tu 'khod do/_/'khor de na dge slong ma 'khod pa rnams kyang byang chub sems dpa' mi mchog sa bcu thob pa sha stag ste/_gdul ba'i dbang gi phyir bud med kyi gzugs dang /_bud 
[\[3b.2\]]med kyi dbyibs dang /_sha dang /_khrag dang /_rgyus pa mang po dang rus pa'i lus 'chang ba/_rtag tu tshad med pa bzhi bsgom pa dang ldan pa/_bdag nyid kyis sangs rgyas kyi yul gyi cho 'phrul chen po'i don byed nus pa sha stag go/_/gzhan yang de'i tshe byang chub sems 
[\[3b.3\]]dpa' rgya mtshos byin la sogs pa byang chub sems dpa' gang gA'i klung gi bye ma snyed thams cad kyang mi mchog sa bcu thob pa/_thabs kyis lus 'chang ba sha stag la 'di lta ste/_byang chub sems dpa' sems dpa' chen po rgya mtshos byin dang /_byang chub sems dpa' sems 
[\[3b.4\]]dpa' chen po blo gros mi zad pa dang /_de dag la sogs pa byang chub sems dpa' sems dpa' chen po thams cad kyang /_theg pa chen po thos par 'dod pa/_theg pa chen po la zhugs pa/_theg pa chen pos bkres pa/_theg pa chen po la sred pa/_theg pa chen po la ser sna 
[\[3b.5\]]med pa/_'jig rten thams cad dang 'thun par byed nus pa sha stag dang /_bdag cag rgal nas gzhan bsgral bar bya'o snyam ste/_sngon gyi bskal pa bye ba snyed du tshul khrims kyi bkod pa'i dam bca' ba legs par blangs pa/_'dzin pa'i spyad pa spyod pa sha stag dang /_de bzhin 
[\[3b.6\]]du bdag cag grol nas gzhan dgrol bar bya'o snyam pa dang /_de bzhin du dkon mchog gsum gyi gdung mi 'chad par bya'o snyam pa dang /_chos kyi 'khor lo bskor bar bya'o snyam pa dang /_go cha chen po bgo bar bya'o snyam du sems pa sha stag dang /_de bzhin du yon tan dpag tu 
[\[3b.7\]]med pa dang ldan pa dang /_bu gcig pa la bya ba bzhin du sems can thams cad la snyoms par lta ba sha stag ste/_de dag thams cad snga dro'i nyi ma 'char kar yan lag thams cad kyi ba spu rgya skyegs kyi shing gi me tog ltar rtsa dmar ba ni langs/_mig ni mchi ma khrag lta bus gang ste/_
[\[4a\]]
[\[4a.1\]]mchog tu sdug bsngal ba'i tshor ba dang ldan nas sems can thams cad la phan pa dang /_bde ba dang /_snying brtse ba'i phyir dang /_gdul bar bya ba'i dbang gi don du/_theg pa chen po'i mchog tu gsang ba stong pa nyid kyi rnam pa dgongs pa'i tshig rnam pa sna tshogs 
[\[4a.2\]]kyi sgo'i tshul bshad par bya ba'i phyir/_bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te bcom ldan 'das la lan 'bum bskor ba byas nas/_bcom ldan 'das ga la ba de logs su thal mo sbyar ba btud de phyogs gcig tu 'khod do/_/
[\[4a.3\]]yang de'i tshe bslab pa'i gzhi lnga blangs shing /_tshul khrims dang /_cho ga dang /_yon tan dang ldan pa'i dge bsnyen 'od dri ma med par grags pa'i rgyal po la sogs pa dge bsnyen gang gA'i klung gnyis kyi bye ma snyed thams cad kyang zung dang zung du shes par 'dod pa sha stag ste/_sdug bsngal ba 
[\[4a.4\]]dang /_bde ba dang /_rtag pa dang /_mi rtag pa dang /_bdag yod pa dang /_bdag med pa dang /_stong pa dang /_stong pa ma yin pa dang /_de kho na dang /_de kho na ma yin pa dang /_skyabs dang /_skyabs ma yin pa dang /_sems can dang /_sems can med pa dang /_brtan pa dang /_brtan 
[\[4a.5\]]pa ma yin pa dang /_zhi ba dang /_zhi ba ma yin pa dang /_'dus byas dang /_'dus ma byas dang /_ther zug dang /_ther zug ma yin pa dang /_yongs su mya ngan las 'das pa dang /_yongs su mya ngan las 'das pa ma yin pa la sogs pa'i khyad par dang khyad par du 'phags pa 
[\[4a.6\]]shes par 'dod pa sha stag ste/_'di lta ste/_dge bsnyen 'od dri ma med par grags pa'i rgyal po zhes bya ba dang /_dge bsnyen rab sbyin la sogs pa dge bsnyen theg pa chen po thos par 'dod la/_thos nas kyang gzhan dag la bstan par bya'o snyam du dam bcas shing tshul khrims 
[\[4a.7\]]blangs pa/_theg pa chen pos skom la ngoms nas kyang gzhan skom pa dag ngoms par bya'o snyam du dam bcas pa/_theg pa chen po la sred pa/_theg pa chen po la ser sna med pa/_'jig rten thams cad dang 'thun par byed nus pa sha stag dang /_bdag cag rgal nas gzhan 
[\[4b\]]
[\[4b.1\]]bsgral bar bya'o/_/bdag cag grol nas gzhan dgrol bar bya'o/_/dkon mchog gsum gyi gdung mi chad par bya'o/_/chos kyi 'khor lo bskor bar bya'o snyam du slob par 'dod pa/_go cha chen po bgos pa/_bslab pa rnams la sems gus pa dang /_de bzhin du 
[\[4b.2\]]yon tan grangs med pa dang ldan pa/_bu gcig pa la bya ba bzhin du sems can thams cad la snying rje dang ldan pa sha stag ste/_de dag kyang nyi ma 'char kar de bzhin gshegs pa'i gdung zhugs la bzhen pa'i phyir re res kyang tsan dan dang /_a ga ru dang /_thang shing 
[\[4b.3\]]gi mchog dang /_tsan dan sa mchog pa'i bud shing rnams dang /_yam sreg shing dri bsung dang ldan pa yon tan can lnga stong lnga stong khyer te 'ongs so/_/de la yam sreg shing sna re zhing yang gser gyi skud pa rin po che sna bdun rigs bdun dang ldan pas spras pas dkris pa/_
[\[4b.4\]]ri mo la bris pa kho na bzhin du 'dug pa/_rang bzhin gyis gzhon sha can legs par bcos pa sha stag ste/_sna re zhing yang 'od rnam pa sna tshogs dang ldan pa'i phung po chen po mdog sngo ba dang /_bar bar kha cig tu mdog dkar/_kha cig tu sngo skya/_kha cig tu rtsa dmar/_
[\[4b.5\]]kha cig tu ser ba/_mig tu sdug par bya ba sha stag go/_/bam po re re'i g.yogs ma'i phyar bu yang rin po che sna bdun las byas pa sha stag go_/chings ma'i the gu mang po re re zhing yang ldong ros kyi mdog lta bu dang /_zar ma'i me tog gi mdog lta bu dang /_sngon po dang /_
[\[4b.6\]]ser po rnams kyis bar bar du spel ba sha stag go/_/de la chings ma'i the gu mang po re re zhing yang gser thags kyi mchog rnam par dag pa/_yul mang por grags pa dag gis spel ba sha stag go/_/de la yam sreg shing sna re re zhing yang spos dri bsung zhim po dang /_me tog phreng dang /_
[\[4b.7\]]gur gum gyi phye ma dang ldan par byas pa/_gser thags kyis g.yogs pa/_dar snas brgyan pa/_rin po che sna bdun gyi shubs sngon po dang /_ser po dang /_sngo skya dang /_dkar po dang /_btsod ka lta bu dag gi nang du bcug pa/_yul ka ling ka'i ras dang /_zar ma'i ras dang /_
[\[5a\]]
[\[5a.1\]]zab dar dang /_rgya dar gyi mchog rnams kyis dkris pa/_me tog mang pos brgyan pa/_byug pa dri bsung zhim po dag gis byugs pa sha stag go/_/yam sreg shing sna re'i shing rta re re zhing yang rin po che sna bdun gyis brgyan pa/_gser gyis mdzes par 
[\[5a.2\]]byas pa kha cig_/kha cig tu sngon po dang /_dkar po dang /_bab la'i kha dog dang /_li khri'i kha dog pas lhag pa'i 'od gsal ba dang ldan pa sha stag go/_/shing rta de dag gi gnya' shing rnams kyang rin po che sna bdun gyis brgyan pa/_dpe med pa/_rta cang shes mgyogs pa dag dang 
[\[5a.3\]]sbyar ba sha stag go/_/rta de dag kyang rlung gi shugs pas mgyogs pa/_spu kha chu skyar gyi mdog dang /_ldong ros kyi mdog dang /_sprin gyi mdog can sha stag ste/_thabs de 'dra ba'i shing rta re re'i mdun logs dang rgyab logs su rgyal mtshan dang ba dan bsgreng ste/_rgyal mtshan thams cad kyang 
[\[5a.4\]]rin po che las byas pa/_gser gyi dra bas g.yogs pa sha stag go/_/rgyal mtshan gyi mdun logs su yang gdugs rtsibs dang rtsa ba nor bu dri ma med pa 'od can las byas pa/_mu tig gi chun po spyangs pa sha stag khyer ro/_/gdugs re re'i mdun logs su yang gser gyi me tog 
[\[5a.5\]]ku mu da dang /_ud pa la dang /_pad+ma dkar po sdong bu bai dUr+ya las byas pa/_ze ba rdo rje las byas pa/_bung ba mang po skad 'byin pa/_dri bsung zhim po dang ldan pa/_yid du 'ong ba/_'od dang ldan pa/_che ba mang ba sha stag dang /_lda ldi chen po sha stag khyer ro/_/lda ldi chen po rnams 
[\[5a.6\]]kyi mdun du yang byang chub sems dpa'i skyes pa'i rabs kyi spyod pa ri mor bris pa chen po dag thogs so/_/ri mo'i gzugs re re'i glo g.yas g.yon nas kyang /_zlos gar gyi gar thabs yul dbus nas byung ba rnam pa sna tshogs byed de/_gar thabs byed pa de'i nang na sil snyan 
[\[5a.7\]]rin po che las byas pa'i rdza rnga dang /_khar rnga dang /_rnga zlum dang /_pi bang dang /_gling bu dang /_pi bang rgyud gcig pa dang /_rnga bo che dang /_dung la sogs pa dag brdung zhing 'bud do/_/gar thabs kyi sil snyan de dag las kyang kye ma 'jig rten stongs par 'gyur ro zhes bya ba de lta bu'i 
[\[5b\]]
[\[5b.1\]]rnam pa brjod cing gdung gdung skad du dbyangs len to/_/gar thabs kyi sil snyan re re'i mdun du yang me tog dri zhim po sna tshogs rnam par 'tsher ba rnams kyi phye mas rin po che'i skon bu legs par bcos pa gzhon sha can dag gis bkang ba sha stag dang /_de ma 
[\[5b.2\]]yin pa'i skon bu mang po blta na sdug pa/_gur gum gyi phye mas bkang ba mang po sha stag thogs so/_/de dag gi mdun du yang bcom ldan 'das dge slong gi dge 'dun gyi 'khor dang bcas pa khyab par 'gyur ba'i zhal zas dag khyer zhing 'dong ngo /_/zhal zas de 
[\[5b.3\]]dag kyang bud shing tsan dan dmar po dang /_a ga ru dang /_thang shing gi me chung ngus btsos pa dang /_gang gA'i klung gi chus btsos pa sha stag ste/_skyur ba dang /_lan tshwa'i ro dang /_mngar ba dang /_bska ba dang /_tsha ba dang /_kha ba'i ro dang ldan pa/_mdangs skyed pa/_phan 
[\[5b.4\]]par 'gyur ba sha stag go/_/sA la zung gi drung gi nyen kor thams cad kyang gser gyi bye ma 'jam pos bdal te/_ga pu sha'i ras dang /_snam bu dang /_btsos snam dang /_dre'u rngog dang /_ka ling ka'i ras dang /_zab dar 'jam zhing mdog dkar ba rnams kyang bting ngo /_/
[\[5b.5\]]grub pa'i gnas de'i gzhi dpag tshad sum cu rtsa gnyis kho ra khor yug kyang gur gum gyis byugs so/_/bcom ldan 'das dge slong gi dge 'dun dang bcas pa'i seng ge'i khri chen po gser las byas pa/_rin po che sna bdun gyis spras shing snang bar byas pa/_ri rab ltar 
[\[5b.6\]]che zhing 'phang mtho ba dag kyang bshams so/_/g.yogs ma yang de dag gi rkyen du 'tsham pa sha stag gis g.yogs te/_gser gyi dril bu g.yer ka sgra si li li dang /_khrol shang gi sgra 'byung ba'i dra ba can gyi yol ba rnams kyis ni bskor/_rgya dar spu sdug yug khyim chen 
[\[5b.7\]]po'i bla re rnams ni bres/_gdugs dkar po rnams kyis ni nyi mtshan bsgribs/_rnga yab dkar po rnams kyis ni g.yabs/_rgyab rten glang po che'i mche ba la chu srin ma ka ra rten pa'i kha nas/_zla ba nya ba'i 'od zer ltar dkar ba'i mu tig gi chun po 'byung zhing spyangs pa dang ldan pa 
[\[6a\]]
[\[6a.1\]]rnams ni bcas/_sa phyogs rnams ni me tog dri zhim po'i sil mas gtor to/_/dge bsnyen de dag re re nas kyang 'di snyam du sems te/_bdag gis sems can thams cad la zas 'dod pa rnams la ni zas sbyin no/_/skom 'dod pa 
[\[6a.2\]]rnams la ni skom sbyin no/_/mgo bo dang mig la sogs pa yan lag dang nying lag thams cad 'dod pa rnams la yang ji ltar 'dod pa bzhin du sbyin no/_/dbul po dang /_bkren pa dang /_phongs pa rnams la yang 'dod pa dang /_dug dang /_gnod pa dang /_ma brtags pa'i 
[\[6a.3\]]sbyin pa rnams ma gtogs par gang dang gang dag ci dang ci 'dod pa de dang de dag chog par sbyar ro snyam du sems kyi/_gzhan ni ci yang mi sems so/_/de bzhin du dge ba'i bshes gnyen gyi sde tshan/_byang chub sems dpa'i spyod pa la gnas pa de dag thams cad kyis bsams 
[\[6a.4\]]pa/_de bzhin gshegs pa la bdag gis bshos gsol te yongs su mya ngan las 'da' bar bya'o/_/de bzhin gshegs pa la bdag gis bshos gsol te yongs su mya ngan las 'da' bar bya'o snyam ste/_so so nas de 'ba' zhig snying la sems shing yan lag thams cad 
[\[6a.5\]]kyi ba spu rgya skyegs kyi shing gi me tog ltar rtsa dmar ba ni langs/_mig ni mchi ma khrag lta bus gang ste/_mchog tu sdug bsngal ba'i tshor ba dang ldan nas/_rang rang gi mchod pa'i yo byad bud shing dang /_yam sreg shing dang /_shing rta dang /_rgyal mtshan dang /_gdugs dang /_
[\[6a.6\]]ba dan rnams dang chas te zhal zas kyi mchog gis sbyar ba'i snod rnams thogs nas/_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la spos dang /_me tog phreng dang /_phye ma dang /_phye ma zhib bu 
[\[6a.7\]]dang /_gdugs dang /_rgyal mtshan dang /_ba dan dang /_bla re rgya chen po dag gis mchod nas lan 'bum bskor ba byas te/_mig nas mchi ma rgyun mi chad par char bzhin du phab nas/_bdag nyid la sdug bsngal gyi rnam pa mang po byed cing /_kye ma 'jig rten stongs par 'gyur 
[\[6b\]]
[\[6b.1\]]ro/_/kye ma 'jig rten stongs par 'gyur ro zhes de skad du skad po che 'don te/_de bzhin gshegs pa'i zhabs drung na srog chags shi shu ma ra bzhin du 'gre ldog cing gsol ba 'debs te/_bcom ldan 'das de bzhin gshegs pa dge slong gi dge 'dun gyi 'khor 
[\[6b.2\]]dang bcas pas bdag gis sbyar ba'i bshos gsol bar ci gnang /_bcom ldan 'das bdag la thugs brtse ba'i slad du sbyin pa'i tha ma de bzhin gshegs pas bzhes su gsol/_zhes gsol ba 'debs so/_/de nas bcom ldan 'das thams cad mkhyen bzhin du 
[\[6b.3\]]cang mi gsung bar gyur to/_/de dag gis lan gnyis lan gsum du de skad ces gsol kyang /_lan gnyis lan gsum du bcom ldan 'das cang mi gsung bar gyur to/_/de nas dge bsnyen gyi tshogs de dag re thag chad de cang mi zer bar 'khod nas/_bu gcig pa shi nas 
[\[6b.4\]]dur khrod du bor ma thag pa'i pha ma 'gre ldog pa bzhin du shin tu sdug bsngal bar gyur to/_/de bzhin du dge bsnyen de dag thams cad mchog tu sdug bsngal bar gyur pa las langs te/_rang rang gi mchod pa'i yo byad rnams bsdus nas phyogs gcig tu 'khod do/_/gzhan 
[\[6b.5\]]yang de'i tshe bslab pa'i gzhi lnga blangs shing /_tshul khrims dang /_cho ga dang /_yon tan dang ldan pa dang /_dam pa'i chos kyi gces pa 'dzin pa'i dge bsnyen ma tshong dpon gyi bu mo 'tsho ba'i dpal la sogs pa dge bsnyen ma gang gA'i klung gsum gyi bye ma snyed thams cad kyang 
[\[6b.6\]]bud med kyi gzugs kyis sems can bye ba phrag mang po nges par sgrol ba/_khyim gyi gnas la smod pa sha stag ste/_lus 'di ni nyes pa'i khams brgyad cu rtsa bzhi las lhags pas bsdus pa'o/_/lus 'di ni srin bu'i rigs bye ba phrag brgyad cu rtsa bzhi'i zas so/_/
[\[6b.7\]]lus 'di ni rgyal po'i khri mon du brubs pa'i dri mnam pa'o/_/lus 'di ni khyi ro rul pa'i dri bam gyis lhag par sbags pa'o/_/lus 'di ni sgo dgu nas mi gtsang ba 'dzag pa'o/_/lus 'di ni sha dang /_chu ba dang /_rus pa dang /_khrag dang /_pags pa'i zhal zhal can/_
[\[7a\]]
[\[7a.1\]]rkang lag gi phyi sgo dang /_ra ba dang /_ba gam can/_mig gi skar khung can/_mgo bo'i yang tog can/_yid rgyal po lta bu'i pho brang grong khyer lta bu'o/_/lus 'di ni mkhas pa thams cad kyis spangs shing byis pa'i skye bo dga' bar byed pa'i 'dod chags dang /_
[\[7a.2\]]zhe sdang dang /_gti mug la sogs pa'i nyon mongs pa bye ba snyed kyi srin po brten pa/_'dam bu dang /_e raN+Da dang /_dbu ba dang /_chu shing lta bur snying po med pa/_glog dang /_ri gzar po'i 'bab chu'i dba' rlabs ltar shin tu mi brtan pa'o/_/sgyu ma dang /_smig 
[\[7a.3\]]rgyu dang /_brag ca dang /_zla ba'i gzugs brnyan ltar slu bar byed pa/_rlung shugs drag pos rnam par dkrugs pa'i chu'i shugs kyis brkos pa'i 'gram gyi sdong po ltar g.yang sa na 'dug pa'i chos can/_spyang ki dang /_wa dang /_bya rgod dang /_bya rog rnams kyi zas yin na/_
[\[7a.4\]]su zhig 'di lta bu 'chang ba la dga' bar byed/_rgya mtsho'i chu thams cad skra'i rtse mos blangs te/_ba lang gi rmig rjes su blugs par ni nus srid kyi/_lus nad bzhi brgya rtsa bzhis gzir ba 'di snying po med pa'am/_mi gtsang ba ni tshig tsam gyis bstan par mi nus so/_/
[\[7a.5\]]sa chen po 'di rgya shug gi 'bras bu'i rus pa'i 'bru tsam sha stag tu byas pa'am/_yungs 'bru tsam 'am/_rdul phra rab kyi rdul tsam sha stag tu byas pas ni zad par 'gyur yang srid kyi/_lus 'di yod kyi bar du 'di'i nyes dmigs ni mthar thug par mi 'gyur te/_de bas 
[\[7a.6\]]na dam pa'i chos bsrung ba'i phyir 'di mchil ma bzhin du dor bar bya'o snyam ste/_'di ltar dge bsnyen ma de dag thams cad chen po stong pa nyid dang /_mtshan ma med pa dang /_smon pa med pa bsgoms pas sems bsgoms pa sha stag ste/_'di lta ste/_dge bsnyen ma 'tsho 
[\[7a.7\]]ba'i dpal zhes bya ba dang /_dge bsnyen ma dpal phreng zhes bya ba dang /_dge bsnyen ma sa ga zhes bya ba dang /_de la sogs pa thams cad kyang theg pa chen po thos par 'dod la/_thos nas kyang gzhan dag la bstan par bya'o snyam du dam bcas pa/_bsrung ba lhur len 
[\[7b\]]
[\[7b.1\]]pa/_bud med kyi lus ngan no snyam du smod pa dang /_lus snying po med do snyam du smod pa so so nas shas cher sgom pa dang /_'khor ba'i 'khor lo gzhig go snyam du sems pa sha stag dang /_theg pa chen pos skom la ngoms nas kyang gzhan skom pa dag ngoms par 
[\[7b.2\]]bya'o snyam du dam bcas pa sha stag dang /_theg pa chen po la sred pa/_theg pa chen po la ser sna med pa/_'jig rten thams cad dang 'thun par slob par 'dod pa dang /_grol nas gzhan dgrol bar bya'o/_/rgal nas gzhan bsgral bar bya'o/_/dkon mchog gsum 
[\[7b.3\]]gyi gdung mi 'chad par bya'o/_/chos kyi 'khor lo bskor bar bya'o snyam du slob par 'dod pa sha stag dang /_go cha chen po bgos pa/_bslab pa rnams la brtul zhugs brtan pa dang /_de bzhin du yon tan du ma dang ldan pa dang /_bu gcig pa la bya ba bzhin du sems 
[\[7b.4\]]can thams cad la snying rje dang ldan pa sha stag ste/_de dag kyang nyi ma 'char kar shin tu rings par gcig la gcig 'jus te/_de bzhin gshegs pa'i gdung zhugs la bzhen pa'i phyir/_yam sreg shing dge bsnyen pha rnams kyi nyis 'gyur khyer ba las bcom 
[\[7b.5\]]ldan 'das kyis zhal zas ma bzhes nas/_bu shi ba bzhin du mchog tu sdug bsngal bar gyur te/_ngus nas langs te phyogs gcig tu 'khod do/_/gzhan yang de'i tshe lid tsa bI gzhon nu gtsang ma dri ma med pa'i snying po la sogs pa yangs pa can na gnas pa'i lid 
[\[7b.6\]]tsa bI gzhon nu grong khyer gyi nang na gnas pa dang /_phyi rol na gnas pa dang bcas pa rnams dang /_'dzam bu'i gling na gnas pa'i rgyal phran blon po dang bcas pa gang gA'i klung bzhi'i bye ma snyed thams cad kyang dam pa'i chos bsrung ba la mkhas pa/_tshul khrims dang cho ga dang yon 
[\[7b.7\]]tan dang ldan pa/_dam pa'i chos sun 'byin cing rtags can 'chal pa rnams kyi ser ba lta bur gyur pa sha stag la/_de dag thams cad kyang 'di lta bur 'dod de/_bdag cag gi nor dang /_'bru'i tshogs dang /_mdzod dang /_bang ba'i tshogs gang yin pa de dag thams 
[\[8a\]]
[\[8a.1\]]cad ni bdud rtsi mi zad par bya ba dang /_bdud rtsi gnas par bya ba'i phyir yin gyis/_bdag cag gis dam pa'i chos la nan tan bya'o/_/dam pa'i chos la sun 'byin cing log par lta ba rnams kyi lce gcad par bya'o zhes legs par dam bcas pa/_
[\[8a.2\]]tshul khrims 'chal pa tshul khrims la mi gnas pa rnams ni gos dkar po gyon du bcug ste/_khyim pa'i las byed du gzhug go snyam du sems brtul ba/_dam pa'i chos stug pa la ni bla ma bzhin du rim gro bya'o snyam du dam bcas pa/_dge 'dun la phan pa dang bde 
[\[8a.3\]]bar gnas par bya ba'i yongs su rdzogs par byas kyang /_des chog go snyam du sems pa dang /_theg pa chen po thos par 'dod la/_thos nas kyang gzhan dag la bstan par bya'o snyam du yi dam bcas pa la brtan pa dang /_de la sogs pa'i yon tan dpag 
[\[8a.4\]]tu med pa dang ldan pa sha stag ste/_'di lta ste/_lid tsa bI gzhon nu gtsang ma dri ma med pa'i snying po zhes bya ba dang /_sgrib pa dag pa zhes bya ba dang /_gang gA'i chu dri ma med pas byin pa zhes bya ba dang /_de la sogs pa lid tsa bI gzhon nu de dag kyang gcig 
[\[8a.5\]]la gcig 'jus te/_re res kyang gdung zhugs la bzhen pa'i bud shing thang shing gi mchog dang /_tsan dan dang /_a ga ru rnams dang /_yam sreg shing bye ba phrag brgyad cu rtsa bzhi dang /_mchod pa snga ma'i nyis 'gyur rnams khyer nas mchod pa rnams bsgrags te/_bcom 
[\[8a.6\]]ldan 'das kyi thad du dong ngo /_/lid tsa bI gzhon nu re re la yang glang po che brgyad khri bzhi stong dang /_rta brgyad khri bzhi stong dang /_shing rta brgyad khri bzhi stong dang /_nor bu chu shel brgyad khri bzhi stong dang chas so/_/glang po che re re'i mdun du yang /_che ba la 'os pa'i gdugs 
[\[8a.7\]]dang /_rgyal mtshan dang /_ba dan dang /_dar gyi bla re chen po rnams thogs so/_/gdugs rnams kyi nang na thung ngu gang yin pa de la yang /_kho ra khor yug tu dpag tshad gcig yod do/_/dar gyi bla re chen po rnams kyi nang na chung ngu gang yin pa de la yang chu zheng du dpag 
[\[8b\]]
[\[8b.1\]]tshad sum cu rtsa gnyis yod do/_/rgyal mtshan rnams kyi nang na thung ngu gang yin pa de la yang 'phang du dpag tshad brgya yod do/_/ba dan rnams kyi nang na thung ngu gang yin pa des kyang dpag tshad stong du phyin to/_/de ltar de dag mchod pa rnams dang bcas te bcom ldan 
[\[8b.2\]]'das kyi thad du dong nas/_bcom ldan 'das kyi zhabs la mgo bos phyag 'tshal te/_zhal zas phul ba las bcom ldan 'das cang mi gsung ste/_ma bzhes nas mchog tu sdug bsngal bar gyur te/_re thag chad nas langs te bcom ldan 'das kyi mthus ta la bdun 
[\[8b.3\]]gyi srid tsam du 'phags te 'khod do/_/gzhan yang de'i tshe 'dzam bu gling pa'i blon po dang /_tshong dpon dang /_khyim bdag gang gA'i klung lnga'i bye ma snyed thams cad kyang theg pa chen po la dad pa/_tshul khrims dang /_cho ga dang /_yon tan rnam par dag pa dang ldan pa/_
[\[8b.4\]]dam pa'i chos sun 'byin pa rnams kyi ser ba lta bur gyur pa sha stag ste/_'di lta ste/_khyim bdag gi rgyal po rnam par snang byed ces bya ba dang /_'gro ba skyong zhes bya ba dang /_chos skyong zhes bya ba dang /_de la sogs pa dag kyang de'i tshe der lhags te/_de 
[\[8b.5\]]dag thams cad kyis kyang rang rang gi mchod pas mchod pa snga ma rnams zil gyis mnan nas/_bcom ldan 'das la mchod pa chen po'i tshogs kyis mchod nas zhal zas ma bzhes pa'i phyir/_mchog tu sdug bsngal bar gyur te/_re thag chad nas langs te bcom ldan 
[\[8b.6\]]'das kyi mthus ta la bdun gyi srid tsam du 'phags te 'khod do/_/gzhan yang de'i tshe rgyal po ma skyes dgra ma gtogs par yangs pa can gyi rgyal po zla ba dri ma med pa'i snying po grong khyer gyi nang na gnas pa dang /_phyi rol na gnas pa'i g.yog 'khor dang bcas pa la sogs pa 'dzam 
[\[8b.7\]]bu gling thams cad kyi grong khyer dang /_ri khrod kyi grong dang /_yul po che dang /_kha lungs kyi rgyal po gang gA'i klung drug gi bye ma snyed dang lhan cig tu dpung gi tshogs yan lag bzhi dang bcas te lhags so/_/rgyal po de rnams re re la yang dmag 'khrug sa ya phrag [{]bcwa [,]bco [}]brgyad 
[\[9a\]]
[\[9a.1\]{]bcwa [,]bco [}]brgyad yod do/_/de dag la glang po che rtag tu 'gram pa nas rngul 'dzag pa dag dang /_rta rlung gi shugs pas lhag par mgyogs pa dag kyang yod do/_/de dag gi mchod pa'i yo byad gang yin pa de dag kyang mchod pa'i yo byad snga ma de dag las nyis 
[\[9a.2\]]'gyur gyis ches bzang la ches mang ste/_de lta bu'i mchod pa'i phul dag khyer nas/_dpung gi tshogs yan lag bzhi dang bcas te lhags so/_/de dag gi mchod pa de rnams kyi nang na gdugs thung ngu gang yin pa de yang dpag tshad brgyad cu chu zheng gab par 'dug 
[\[9a.3\]]go/_/ba dan gyi nang na chung ngu gang yin pas kyang dpag tshad brgya stong du phyin to/_/rgyal mtshan phal pa gang yin pa de la yang 'phang du dpag tshad sum cu yod do/_/de ltar yangs pa can gyi rgyal po zla ba dri ma med pa'i snying po dang /_nyi 'od ces bya ba dang /_de 
[\[9a.4\]]la sogs pa rgyal po rnams nyi ma 'char kar lhags te/_de dag kyang dam pa'i chos sun 'byin cing rtags can 'chal pa rnams kyi ser ba lta bur gyur pa/_mthus kyang sems can rnams dam pa'i chos la 'god par byed pa dang /_bdag cag gi nor dang /_'bru'i 
[\[9a.5\]]tshogs dang /_mdzod dang /_bang ba'i tshogs gang yin pa de dag ni dam pa'i chos gnas par bya ba'i phyir ro snyam du sems pa sha stag dang /_bdag cag gis dam pa'i chos la nan tan bya'o/_/dam pa'i chos sun 'byin pa rnams kyi lce ni drung nas gcad do zhes dam 
[\[9a.6\]]bcas pa brtan por byas pa sha stag dang /_theg pa chen po 'dod pa dang /_'jig rten thams cad la snying brtse ba sha stag ste/_de dag gi mchod pa rnams kyis yangs pa can nas grong khyer ku shi'i bar thams cad kun tu gang bar gyur to/_/de dag gi gdugs kyi grib 
[\[9a.7\]]ma 'dab chags su 'dug pas ni nyi ma'i 'od kyis mi phog go/_/de dag gi kha zas kyi dri bsung gis ni dpag tshad bzhir khyab par gyur te/_de dag gis bcom ldan 'das la rang rang gis sbyar ba'i zhal zas bzhes par lan gsum gyi bar du gsol ba btab kyang /_zhal zas ma 
[\[9b\]]
[\[9b.1\]]bzhes nas yid mi dga' ste/_langs nas phyogs gcig tu 'khod do/_/gzhan yang de'i tshe rgyal po ma skyes dgra'i btsun mo ma gtogs par yangs pa can gyi rgyal po'i btsun mo 'jig rten gsum na mdzes ma la sogs pa 'dzam bu gling pa'i rgyal po dang /_
[\[9b.2\]]tshong dpon dang /_khyim bdag rnams kyi chung ma gang gA'i klung bdun gyi bye ma snyed dang lhan cig tu lhags te/_de dag thams cad kyang bud med kyi gzugs kyis sems can mang po nges par sgrol ba/_rtag tu lus bsgom pa dang ldan pa/_chen po stong pa nyid 
[\[9b.3\]]dang /_mtshan ma med pa dang /_smon pa med pas sems rnam par dag pa sha stag ste/_'di lta ste/_yangs pa can gyi rgyal po'i btsun mo 'jig rten gsum na mdzes ma zhes bya ba dang /_btsun mo pri yang ku zhes bya ba dang /_de la sogs pa thams cad kyang 
[\[9b.4\]]sems can thams cad la bu gcig pa la bya ba bzhin du snying rje dang ldan pa sha stag ste/_gcig la gcig 'jus nas/_de bzhin gshegs pa'i gdung zhugs la bzhen pa'i phyir/_yam sreg shing rnams khyer te/_mchod pa snga ma thams cad rang rang gi 
[\[9b.5\]]mchod pa rnams kyis zil gyis mnan nas/_bcom ldan 'das la nyis 'gyur du mchod pa byas te/_de dag gi mchod pa'i yo byad rnams kyi rgyal mtshan dang /_ba dan dang /_gdugs rnams kyi 'phang dang chu zheng gi tshad kyang snga ma'i nyis 'gyur bas lhag go/_/kha zas 
[\[9b.6\]]rnams kyi dri bsung ni dpag tshad brgyad du khyab par gyur te/_bcom ldan 'das la phyag 'tshal nas zhal zas bzhes par gsol ba btab kyang zhal zas ma bzhes nas/_bcom ldan 'das la skor ba byed cing skra 'bal la rang rang gi rgyan rnams 'thor zhing /_skad mi snyan 
[\[9b.7\]]pas ngus te bu gcig pa shi ba bzhin du mchog tu sdug bsngal bar gyur nas bcom ldan 'das kyi mthus sA la zung gi drung nyid du phyogs gcig tu 'khod do/_/gzhan yang de'i tshe lha mig yangs zhes bya ba la sogs pa lha'i tshogs gang gA'i klung brgyad kyi bye ma snyed dang 
[\[10a\]]
[\[10a.1\]]lhan cig tu lhags nas/_lha de dag gis 'di skad ces smras so/_/grogs po dag ltos/_grogs po dag ltos/_mi rnams kyi mchod pa'i yo byad mchog tu khyad par du 'phags la/_de bzhin gshegs pa dgra bcom pa yang dag 
[\[10a.2\]]par rdzogs pa'i sangs rgyas la mchod pa bkur sti thams cad mchod par 'dod de/_mi rnams kyi zhal zas kyi tha ma bzhes pa'i phyir/_bcom ldan 'das la gsol ba 'debs kyis/_grogs po dag bdag cag gis kyang de bzhin gshegs pa dgra bcom pa yang 
[\[10a.3\]]dag par rdzogs pa'i sangs rgyas la so so nas mchod pa bya zhing tha ma'i dus su zhal zas dbul bar bya na/_ji ltar bdag cag gis phul ba'i zhal zas de bzhin gshegs pas gsol te/_yongs su mya ngan las 'da' bar de bzhin gshegs pas mdzad cig gu/_
[\[10a.4\]]grogs po dag sangs rgyas 'byung ba ni shin tu dkon no/_/de bas kyang zhal zas kyi tha ma'i sbyin pa'i pha rol tu phyin pa phun sum tshogs pa ni ches dkon no/_/kye ma bcom ldan 'das yongs su mya ngan las 'das na ni 'jig rten stongs par 'gyur ro zhes smras so/_/
[\[10a.5\]]lha de dag thams cad kyang theg pa chen po thos par 'dod la/_thos nas kyang gzhan dag la bstan to snyam du dam bcas pa/_theg pa chen pos skom pa ngoms nas kyang gzhan skom pa rnams ngoms par bya'o snyam du dam bcas pa/_theg pa chen po la sred pa/_theg 
[\[10a.6\]]pa chen po la ser sna med pa/_theg pa chen po la phrag dog dang /_dus che ba dang /_'chab pa dang /_sgyu med pa/_theg pa chen po sun 'byin pa'i sems can rnams kyi ser ba lta bur gyur pa/_dam pa'i chos bsrung ba'i tshul khrims blangs pa/_'jig rten dang 'thun 
[\[10a.7\]]par slob par 'dod pa/_bdag cag rgal nas gzhan bsgral bar bya'o/_/bdag cag grol nas gzhan dgrol bar bya'o/_/chos kyi 'khor lo bskor bar bya'o/_/dkon mchog gsum gyi gdung mi 'chad par bya'o snyam du slob par 'dod pa/_go cha chen po bgos pa/_
[\[10b\]]
[\[10b.1\]]bslab pa rnams la dam bcas pa brtan pa dang /_de bzhin du yon tan dpag tu med pa dang ldan pa/_bu gcig pa la bya ba bzhin du 'jig rten thams cad la snying rjes lta ba sha stag ste/_de dag kyang nyi ma 'char kar ston pa yongs su mya ngan las 'da' ba'i gdung zhugs la 
[\[10b.2\]]bzhen pa'i phyir/_bud shing dang /_yam sreg shing rnams khyer te/_de dag kyang snga mas phul ba'i yam sreg shing gi nyis 'gyur bas bzang ba'i lha rdzas dri bsung dang ldan pa/_yid du 'ong ba/_mi la dkon pa sha stag go/_/shing rta yang rta'i mchog mgyogs pa 
[\[10b.3\]]dag dang sbyar ba/_dar la dkar pos g.yogs pa/_gzugs dang dbyibs ri mo brir yang mi nus pa/_dril bu g.yer ka'i dra ba can gyi yol bas bskor ba/_dar yug khyim chen po'i bla re rgya chen po rtsa ba ri mo can dag la btsugs pa dang /_gar thabs dang /_rol 
[\[10b.4\]]mo yid du 'ong ba rnams kyis mdun du drangs pa/_kha zas zhim po mang po dag dang /_seng ge'i khri bai dUr+ya'i rgyab rten rtse mo nor bu'i 'od kyis snang bar byas pa/_zhabs rten gser las byas pa dag kyang bshams pa dang /_sa phyogs kyang me tog dri bsung zhim po sna tshogs 
[\[10b.5\]]kyis mdzes par byas pa/_me tog gi sil ma bkram zhing bkod pa/_dpung gi tshogs yan lag bzhi phyi bzhin 'brang ba sha stag ste/_so so nas mchi ma khrag lta bu mi thub cing mchog tu sdug bsngal bas gdungs nas/_sems can thams cad la phan pa dang /_
[\[10b.6\]]bde ba dang /_snying brtse ba'i phyir dang /_gdul bar bya ba'i dbang gi don du theg pa chen po'i mchog tu gsang ba/_stong pa nyid kyi rnam pa dgongs pa'i tshig rnam pa sna tshogs kyi chos kyi sgo'i tshul bshad par bya ba'i phyir/_bcom ldan 'das kyi thad du dong ste/_bcom 
[\[10b.7\]]ldan 'das kyi zhabs la mgo bos phyag 'tshal nas/_mchod pa dang bkur sti'i mchog rnam pa mang po dag byas te bskor ba yang byas nas/_bcom ldan 'das kyi 'khor rnams kyi phyir rang rang gi bla gos sa la bting ste/_rang rang gi rgyan rnams phog cing gtor nas rang rang 
[\[11a\]]
[\[11a.1\]]gi skra 'bal cing skad mi snyan pas ngu ste/_bcom ldan 'das la tshig 'thun par 'di skad ces gsol to/_/bcom ldan 'das kyis bdag gis sbyar ba'i bshos gsol te/_yongs su mya ngan las 'da' bar mdzad du gsol/_zhes lan gnyis 
[\[11a.2\]]lan gsum du gsol ba btab kyang bcom ldan 'das kyis ma bzhes te cang mi gsung nas/_de dag re thag chad de langs nas phyogs gcig tu 'khod do/_/gzhan yang de'i tshe klu'i rgyal po phyogs bzhi na gnas pa klu'i rgyal po nor rgyas kyi bu dang dga' bo dang nye dga' bo la sogs pa 
[\[11a.3\]]klu'i rgyal po gang gA'i klung dgu'i bye ma snyed shin tu rings par nyi ma 'char kar lha rnams kyi mchod pa las kyang nyis 'gyur bas lhag pa'i mchod pa'i yo byad rang rang gi 'byor pa dang 'tsham pa dag khyer nas/_bcom ldan 'das kyi thad du dong ste phyag 'tshal nas/_zhal zas bzhes 
[\[11a.4\]]par gsol ba btab kyang bsam pa bzhin du ma grub nas langs te phyogs gcig tu 'khod do/_/gzhan yang de'i tshe rnam thos kyi bu la sogs pa gnod sbyin gyi bdag po g.yog 'khor dang bcas pa/_gang gA'i klung bcu'i bye ma snyed gcig la gcig 'jus nas/_
[\[11a.5\]]rang rang gi mchod pa rnams kyis klu'i rgyal po rnams kyi mchod pa snga ma zil gyis mnan nas/_tshogs chen po dang chas te lhags nas/_bcom ldan 'das la phyag 'tshal te zhal zas bzhes par gsol ba btab kyang /_bcom ldan 'das kyis zhal zas ma bzhes nas 
[\[11a.6\]]yid mi dga' ste langs nas phyogs gcig tu 'khod do/_/gzhan yang de'i tshe nam mkha' lding gi rgyal po dgra'i mdza' bo zhes bya ba la sogs pa nam mkha' lding gi rgyal po gang gA'i klung nyi shu'i bye ma snyed kyis/_rang rang gi mchod pas gnod sbyin gyi rgyal po snga ma dag gi 
[\[11a.7\]]mchod pa rnams zil gyis mnan nas/_bcom ldan 'das la phyag 'tshal te/_zhal zas bzhes par gsol ba btab kyang zhal zas ma bzhes nas/_yid mi dga' ste langs nas phyogs gcig tu 'khod do/_/gzhan yang de'i tshe dri za'i bdag po mis 
[\[11b\]]
[\[11b.1\]]byin gyi bu la sogs pa dri za'i bdag po gang gA'i klung sum cu'i bye ma snyed kyis mchod pa snga ma thams cad pas kyang ches mchog tu gyur pa'i mchod pa rnams khyer te 'ongs nas/_de bzhin gshegs pa la mchod pa byas te/_rol mo snyan dgu byas nas phyag 'tshal 
[\[11b.2\]]te/_bcom ldan 'das la zhal zas bzhes par gsol ba btab kyang /_bcom ldan 'das kyis ma bzhes nas/_de dag kyang yid mi dga' bar gyur te/_langs nas phyogs gcig tu 'khod do/_/gzhan yang de'i tshe mi 'am ci'i bdag po legs mthong 
[\[11b.3\]]la sogs pa mi 'am ci'i bdag po gang gA'i klung bzhi bcu'i bye ma snyed lhags te/_snga ma rnams kyi mchod pa de dag bsdoms pa bas kyang de dag re re'i mchod pa ches khyad par 'phags par gyur te/_de dag kyang zhal zas ma bzhes nas/_yid mi dga' bar gyur 
[\[11b.4\]]te phyogs gcig tu 'khod do/_/gzhan yang de'i tshe lto 'phye chen po'i bdag po legs mthong chen po la sogs pa lto 'phye chen po'i bdag po gang gA'i klung lnga bcu'i bye ma snyed kyis mchod pa snga ma'i nyis 'gyur khyer ba las/_snga ma bzhin du zhal zas ma bzhes nas/_
[\[11b.5\]]yid mi dga' ste phyogs gcig tu 'khod do/_/gzhan yang de'i tshe lha ma yin gyi bdag po bde mchog rigs la sogs pa lha ma yin gyi bdag po gang gA'i klung drug cu'i bye ma snyed lus che zhing snang ba chen po dang ldan pa/_lha ma yin gyi bsam pa med pa sha stag gis/_
[\[11b.6\]]mchod pa snga ma'i nyis 'gyur nyis 'gyur gyi mchod pa dag khyer te 'ongs te/_bcom ldan 'das la phyag 'tshal nas/_zhal zas ma bzhes te yid mi dga' bar gyur nas/_langs te shing sA la zung gi drung du rang rang gi gzi byin gyis snang bar byas te 'khod do/_/gzhan 
[\[11b.7\]]yang de'i tshe sbyin byed ma'i bu'i bdag po gang gA'i chu dri ma med pa rjes byin la sogs pa sbyin byed ma'i bu gang gA'i klung bdun cu'i bye ma snyed lus che zhing snang ba chen po dang ldan pa/_sbyin byed ma'i bu'i bsam pa med pa sha stag gis mchod pa snga ma thams cad las mchod pa nyis 'gyur nyis 
[\[12a\]]
[\[12a.1\]]'gyur bas bzang ba dag khyer ba las/_snga ma bzhin du zhal zas ma bzhes nas yid mi dga' bar gyur te/_shing sA la zung gi bar du rang rang gi gzi brjid kyis snang bar byas nas phyogs gcig tu 'khod do/_/gzhan yang de'i tshe srin po'i 
[\[12a.2\]]bdag po 'jigs byed la sogs pa srin po'i bdag po gang gA'i klung brgyad cu'i bye ma snyed srin po'i bsam pa med pa sha stag gis gzi brjid chen po'i tshogs kyis sA la zung gi drung du snang bar byas nas/_bcom ldan 'das la phyag 'tshal te phyogs gcig tu 
[\[12a.3\]]'khod do/_/gzhan yang de'i tshe 'bras bu'i shing gi bdag po dri srel la sogs pa 'bras bu'i shing gi bdag po gang gA'i klung dgu bcu'i bye ma snyed kyis snga ma'i mchod pa thams cad pas nyis 'gyur nyis 'gyur gyis lhag pa'i mchod pa'i tshogs khyer nas/_khu byug 
[\[12a.4\]]pho rgyags pa rnams dang /_bung ba rnams skad 'byin pa dang ldan pa'i me tog 'tsher ba'i 'khri shing mang po'i dog pa dang /_lo ma kha 'bus pa rnams kyis sa phyogs brgyan te phyogs gcig tu 'khod do/_/gzhan yang de'i tshe rig sngags 'chang gi rgyal po 
[\[12a.5\]]sgyu 'phrul chen po la sogs pa rig sngags 'chang gi rgyal po gang gA'i klung stong gi bye ma snyed kyis mchod pa snga ma'i nyis 'gyur bas lhag pa'i mchod pa dag khyer nas phyogs gcig tu 'khod do/_/gzhan yang de'i tshe lha mo 'dod dgur sgyur ba'i gzugs can 
[\[12a.6\]]legs mthong ma la sogs pa gang gA'i klung bye ba'i bye ma snyed kyis yangs pa can gyi rgyal po'i btsun mo'i mchod pa nyis 'gyur bas lhag pa dag khyer te/_rang rang gi rgyan rnams bcom ldan 'das kyi spyan sngar sa la spungs nas phyogs gcig tu 'khod do/_/gzhan yang 
[\[12a.7\]]de'i tshe lha'i bu mo ram b+ha dang /_urba shi la sogs pa lha'i bu mo gang gA'i klung bye ba phrag brgya'i bye ma snyed mchod pa snga ma'i nyis 'gyur nyis 'gyur bas ches lhag par mang zhing spa ba dag gis mdun du drangs te/_snga ma bzhin du phyogs gcig tu 'khod do/_/gzhan yang de'i 
[\[12b\]]
[\[12b.1\]]tshe 'byung po'i tshogs pa ba sangs ltar 'khor ba zhes bya ba la sogs pa gang gA'i klung bye ba phrag stong gi bye ma snyed snga ma bzhin du phyogs gcig tu 'khod do/_/gzhan yang de'i tshe 'jig rten skyong ba bzhi'i lha'i bu gang gA'i klung bye ba phrag 'bum dang lhan cig tu mchod pa 
[\[12b.2\]]snga ma'i nyis 'gyur nyis 'gyur bas lhag pa dag khyer nas/_bcom ldan 'das la phyag 'tshal te/_zhal zas bzhes par gsol ba btab kyang /_bcom ldan 'das kyis ma bzhes nas/_snga ma bzhin du phyogs gcig tu 'khod do/_/gzhan yang de'i tshe rlung lha bzhi 
[\[12b.3\]]rlung gtong ba'i lha gang gA'i klung bye ba phrag 'bum dang lhan cig tu dus ma yin par yang shing ljon pa dang /_'khri shing dang /_shing gel pa dang /_nags ma rnams dang /_snye ma dang /_me tog gi 'khri shing dang /_byi ru rnams kyis sa phyogs rgyan par byed cing /_dus 
[\[12b.4\]]tshigs thams cad kyi me tog gi dpal rnams phyogs su rgyas par byed la/_lo ma kha 'bus pa/_rtsa ba dmar ba rnams kyis shing sA la zung nyi ma 'char ka'i 'od zer ser po ja hong khar 'dug pa bzhin du byas nas/_mchod pa snga ma'i nyis 'gyur bas lhag pa'i mchod 
[\[12b.5\]]pa dag khyer te/_bcom ldan 'das la mchod pa byas nas/_snga ma bzhin du shing sA la zung gi drung du 'khod do/_/gzhan yang de'i tshe char pa 'bebs pa'i lha gang gA'i klung gi bye ma snyed sprin chen po dang /_chu skyar rnams phyi bzhin 'brang zhing glog 'gyu ba'i gseb nas 
[\[12b.6\]]rma bya'i mgrin pa ltar mdog sngo ba'i char gyi rgyun 'bab la/_'brug sgra dal nas sgrogs pa'i sprin dang ldan pas char zim bu bsil ba dang 'dres pa'i me tog gi char 'bebs shing /_bcom ldan 'das la phyag 'tshal te/_zhal zas ma bzhes nas re thag chad de/_de bzhin 
[\[12b.7\]]gshegs pa'i gdung zhugs la bzhen pa'i me bsad pa'i phyir nam mkha' nyid la 'khod do/_/gzhan yang de'i tshe spos kyi glang po sgra gcan dang /_lung tang mdog dang /_sbrang rtsi mdog sel dang /_'dod dgu'i spos ldan la sogs pa spos kyi glang po gang gA'i klung nyi shu'i 
[\[13a\]]
[\[13a.1\]]bye ma snyed theg pa chen po 'dod pa sha stag gis ston pa yongs su mya ngan las 'da' ba'i phyir gangs kyi sman dang /_pad+ma'i rtsa ba dang /_sdong bu shing rta chen po'i 'phang lo tsam sha stag dang /_dgon pa chen po dag nas pad+ma dang /_ud pa la dang /_ku 
[\[13a.2\]]mu da dang /_pad+ma dkar po dang /_rtsa ba dang /_'bras bu dang /_rdo gu tha dad pa du ma dag sna'i thor tos phyung zhing phyung zhing khyer te/_rlung gi shugs pas kyang ches mgyogs pa dang /_shin tu rings par dbyar gyi 'brug sgra bzhin du sgrogs shing lhags nas/_pad+ma'i 
[\[13a.3\]]'dab ma bcer ba'i seng ge'i khri'i lda ldi dag bshams te/_bcom ldan 'das la mchod pa byas nas/_zhal zas ma bzhes nas re thag chad de phyogs gcig tu 'khod do/_/gzhan yang de'i tshe seng ge seng ge'i sgra sgrogs pa zhes bya ba la sogs pa seng ge gang gA'i klung 
[\[13a.4\]]sum cu'i bye ma snyed sems can thams cad la mi 'jigs pa sbyin pa sha stag gis/_seng ge'i rtsal chen pos spos kyi glang po che rnams dang 'dra bar me tog dang 'bras bu rnams khyer te/_rings par lhags nas phyogs gcig tu 'khod do/_/gzhan yang de'i tshe bya 
[\[13a.5\]]ngang pa dang /_khrung khrung dang /_ngur pa dang /_ka dam pa dang /_zal mo dang /_bzhad dang /_khu byug dang /_ba li ka dang /_ka la ping ka dang /_shang shang te'u la sogs pas kyang spos kyi glang po che rnams dang 'dra bar me tog dang 'bras bu khyer te/_rang rang 
[\[13a.6\]]gi skad phyung nas phyogs gcig tu 'khod do/_/gzhan yang de'i tshe sa'i steng na ba dang /_ma he mo dang /_ra ma mo yod do cog gis kyang nu ma 'o mas bkang ste/_shin tu rings par lhags nas/_shing sA la zung gi drung nas phyogs gshong zhig mthong nas/_der rang 
[\[13a.7\]]rang gi nu ma 'o mas gang ba de dag las 'o ma gseg ma dang /_bye ma dang /_ba tshas ma 'bags shing tsha ba'i skyon du 'gyur ba med pa dag gzags te/_'o ma de dag gi nang nas sbrang bu dag bsal nas phyogs gcig tu 'khod do/_/gzhan yang de'i tshe drang srong bzod par smra ba la 
[\[13b\]]
[\[13b.1\]]sogs pa gling bzhi na gnas pa'i drang srong mngon par shes pa lnga dang ldan pa/_theg pa chen po 'dod pa sha stag la/_gang gA'i klung dkrigs kyi bye ma snyed rang rang gi rdzu 'phrul gyi stobs kyis yam sreg shing dang /_zhal zas dag khyer nas/_bcom ldan 
[\[13b.2\]]'das la phyag 'tshal te/_phyogs gcig tu 'khod do/_/gzhan yang de'i tshe 'od srung chen po la sogs pa dge slong gi dge 'dun kha cig dang /_gnas brtan kun dga' bo la sogs pa ma gtogs par yul phyogs na gnas pa'i dge slong dang /_dge slong ma 
[\[13b.3\]]ji snyed yod pa de dag thams cad kyang ma lus par der lhags so/_/gzhan yang de'i tshe ri rab la sogs pa ri chen po rnams dang /_'jig rten gyi bar mtshams kyi ri gang gA'i klung grangs med pa'i bye ma snyed kyang shing ljon pa dang /_'khri shing mang po nyi tshan gyi grib 
[\[13b.4\]]ma byed pa dang /_brag zang yag grib ma che ba dang /_brag kha nas 'bab pa'i chus gang ba dang /_sman gshong rdo gu dang /_rtsa ba dang /_'bras bus gang ba dag kyang der lhags so/_/lha'i bu mthu bo che'i 'dun ma chen po dag kyang ri rab dang bcas te mchod pa'i 
[\[13b.5\]]phyir lhags nas/_bcom ldan 'das la phyag 'tshal te phyogs gcig tu 'khod do/_/gzhan yang de'i tshe lha'i bu mthu bo che 'od chen po rgya mtsho chen po bzhi'i nang na gnas pa dang /_chu klung chen po dag gi nang na gnas pa gang gA'i klung grangs med pa'i bye ma snyed mchod pa snga ma 
[\[13b.6\]]bas ches nyis 'gyur gyis mdzes pa'i mchod pa sngon du btang nas/_nyi ma'i 'od kyis mar me'i 'od zil gyis mnan pa bzhin du rang rang gi 'od kyis nyi ma'i 'od zil gyis mnan te/_nyi ma 'char ka'i 'od kyis shing mya ngan 'tshang gi lo ma thams cad dmar lam mer 
[\[13b.7\]]snang bar byed pa/_de bzhin du rang rang gi 'od kyis chu klung gser ldan gyi chu dmar lam mer snang bar byas nas/_bcom ldan 'das la phyag 'tshal te/_phyogs gcig tu 'khod do/_/gzhan yang de'i tshe grong khyer ku shi nas shing sA la zung gi drung gi bar skabs kyi bar 
[\[14a\]]
[\[14a.1\]]snang la khang [{]bzangs [,]bzang [}]ri'i dbang po'i rtse mo lta bu/_ngang pa'i thal gong ltar dkar ba sha stag gis 'khrigs par gyur to/_/sa gzhi ni skyed mos tshal dang /_rdzing bu'i chu pad mas mdzes par byas pa dag gis gang bar 'dug ste/_byang 
[\[14a.2\]]gi sgra mi snyan gyi skyed mos tshal bas kyang lhag par mdzes so/_/gcig tu na dga' ba'i tshal dang /_shing rta sna tshogs can dang 'dra bar gyur te/_sa phyogs de dag de ltar dga' dga' ltar 'dug kyang /_lha dang /_lha ma yin dang /_mi de dag de bzhin 
[\[14a.3\]]gshegs pa yongs su mya ngan las 'da' ba'i phyir shin tu ngu'o/_/gzhan yang de'i tshe rgyal chen bzhi'i ris kyi lha rnams rang rang gi 'khor la 'di skad ces zer to/_/grogs po dag ltos/_grogs po dag ltos/_lha dang /_lha ma yin dang /_mi rnams kyi 
[\[14a.4\]]de bzhin gshegs pa'i mchod pa'i las khyad par du 'phags la/_de bzhin gshegs pa la zhal zas kyi tha ma 'bul ba la brtson gyis/_grogs po dag bdag cag kyang de bzhin gshegs pa dgra bcom pa yang dag par rdzogs pa'i sangs rgyas la so so nas 
[\[14a.5\]]mchod pa bya'o/_/zhal zas kyi tha ma yang dbul bar bya'o/_/gal te bdag cag gis phul ba'i zhal zas kyi tha ma/_bcom ldan 'das kyis bzhes par gyur na/_de las bdag cag gis sbyin pa'i pha rol tu phyin pa chen po thob par 'gyur ro zhes de dag gis de 
[\[14a.6\]]skad ces smras nas/_g.yog 'khor mang po grangs med pa dang bcas pas mchod pa snga ma'i nyis 'gyur gyi mchod pa dang zhal zas mang po dag khyer ro/_/me tog mang po dag kyang khyer te/_'di lta ste/_man dA ra ba rnams dang /_man dA ra ba chen po rnams dang /_ke 
[\[14a.7\]]ke ru ka rnams dang /_ke ke ru ka chen po rnams dang /_man dzu Sha ka rnams dang /_man dzu Sha ka chen po rnams dang /_san ta na ga rnams dang /_san ta na ga chen po rnams dang /_'od can rnams dang /_'od can chen po rnams dang /_kun tu 'od can rnams dang /_'od 
[\[14b\]]
[\[14b.1\]]mtha' yas pa rnams dang /_mdzes sdug rnams dang /_mdzes sdug chen po rnams dang /_dga' byed rnams dang /_dga' byed chen po rnams dang /_dri mchog rnams dang /_dri mchog chen po rnams dang /_spos kyi ngad ldang rnams dang /_spos 
[\[14b.2\]]kyi ngad ldang chen po rnams dang /_kun tu ngad ldang rnams dang /_kun tu ngad ldang chen po rnams dang /_mtha' yas ngad ldang rnams dang /_mtha' yas ngad ldang chen po rnams dang /_lha rdzas kyi 'dab ma rnams dang /_klung gi me tog rnams dang /_yongs 'du 
[\[14b.3\]]sa brtol rnams dang /_de lta bu gzhan dag kyang khyer nas/_bcom ldan 'das ga la ba der dong ste/_nyi ma'i gzi byin gyis srin bu me khyer gyi 'od zil gyis mnan pa bzhin du rang rang gi gzi byin gyis thams cad kyi 'od zil gyis mnan te/_zhal zas ma bzhes 
[\[14b.4\]]nas phyogs gcig tu 'khod do/_/gzhan yang de'i tshe lha'i dbang po brgya byin sum cu rtsa gsum pa'i lha rnams kyi 'khor dang bcas pas/_mchod pa snga ma de'i nyis 'gyur de'i rkyen du 'tsham pa de na yod pa'i me tog gi sna grangs du ma yid du 'ong ba rnams dang /_yid 
[\[14b.5\]]du 'ong ba chen po rnams dang /_dri bsung zhim po rnams khyer ro/_/khang [{]bzangs [,]bzang [}]chen po rdo thal gyi mdog ltar dkar ba/_them skas kyi rim pa dang ldan pa/_skar khung gi phreng ba du ma phug ron shug rtse ba dang ldan pa dag kyang sprul nas/_bcom ldan 'das ga la ba 
[\[14b.6\]]der dong ste/_bcom ldan 'das kyi zhabs la mgo bos phyag 'tshal nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag cag ni theg pa chen po'i mdo'i sde tshan srung ba 
[\[14b.7\]]lags na/_bdag cag la thugs brtse ba'i slad du bdag cag gis phul ba'i zhal zas bzhes su gsol/_de skad ces gsol kyang zhal zas ma bzhes nas phyogs gcig tu 'khod do//_//bam po gnyis pa/_
[\[15a\]]
[\[15a.1\]]de'i rjes la mthar gyis 'dod pa na spyod pa'i lha'i ris drug po rnams kyis steng gi bar snang la mchod pa dang /_'od snga ma las khyad par du spags nas/_bcom ldan 'das ga la ba der dong ste/_de dag gi mchod pa'i nang na gdugs phal 
[\[15a.2\]]pa gang yin pa de yang kho ra khor yug tu gling bzhi pa'i khyon tsam mo/_/ba dan phal pa gang yin pa de yang rgya mtsho chen po bzhi'i mthar thug ste/_shar phyogs kyi rgya mtsho nas nub phyogs kyi rgya mtshor thug ste/_rlung gis bskyod dam/_rlung gis phyar na ba dan de dag 
[\[15a.3\]]las pi bang gi sgra snyan pa khong nas 'khyil pa lta bur snyan pa dag 'byung ste/_de dag bcom ldan 'das la phyag 'tshal nas zhal zas bzhes par gsol ba btab kyang /_bcom ldan 'das cang mi gsung nas re thag chad de phyogs gcig tu 'khod do/_/de'i 
[\[15a.4\]]tshe srid pa'i rtse mor skyes pa rnams ma gtogs par gong ma gong ma'i sems can gzhan gang yin pa de dag thams cad bcom ldan 'das la mchod pa bya ba'i phyir/_mchod pa rgya chen po'i tshogs dang chas te lhags nas snga ma bzhin du phyogs gcig tu 'khod do/_/mi 
[\[15a.5\]]mjed kyi bdag po tshangs pa yang tshangs ris kyi lha'i bu dpag tu med pa dag gis bskor cing mdun du bdar te/_rang gi gzi byin gyis lha thams cad kyi gzi byin zil gyis mnan nas/_mchod pa'i tshogs chen po dang chas te bcom ldan 'das kyi thad du dong ste/_de 
[\[15a.6\]]dag gi ba dan phal pa gang yin pa de yang tshangs pa'i 'jig rten nas 'phyang ste/_shing sA la zung gi drung du thug go/_/des kyang bcom ldan 'das la zhal zas bzhes par gsol ba las/_bcom ldan 'das kyis ma bzhes nas phyogs gcig tu 'khod do/_/
[\[15a.7\]]de nas de'i tshe lha ma yin gyi dbang po thags zangs ris lha ma yin gyi g.yog 'khor dpag tu med pa dang bcas pas/_tshangs pa dang dbang po gnyis ma gtogs par de'i bar gyi lha yod do cog gi 'od rang gi 'od kyis mog mog por byas nas/_de'i rkyen du 'tsham pa'i 
[\[15b\]]
[\[15b.1\]]mchod pa'i tshogs dang /_rkyen du 'tsham pa'i zhal zas dag dang chas te/_bcom ldan 'das kyi thad du song ngo /_/de'i gdugs phal pa yang chu zheng du 'jig rten gyi khams chung ngu khyab pa tsam ste/_des kyang bcom ldan 'das la zhal zas bzhes par 
[\[15b.2\]]gsol ba las/_bcom ldan 'das kyis ma bzhes nas langs te phyogs gcig tu 'dug go/_/de nas bdud sdig can chung ma grangs med pa'i 'khor dang chas te/_sems can dmyal ba thams cad kyi bar srang thams cad phye nas/_de dag la chu dang /_kha 
[\[15b.3\]]zas la sogs pa ci 'dod pa byin te/_de dag la de bzhin gshegs pa dgra bcom pa yang dag par rdzogs pa'i sangs rgyas dran par gyis shig_/sbyin pa'i tha ma la rjes su yi rang bar gyis shig ces smras nas/_de dag la khyed bde bar gyur cig ces kyang dbugs 
[\[15b.4\]]phyung ngo /_/sems can dmyal ba'i grong khyer mtshon chas gang zhing me chen po 'bar ba rnams su yang sprin chen po bzhin du chu chen po phab nas/_sems can dmyal ba pa rnams kyis sngon ma myong ba'i bde ba dang ldan pa'i 'du shes bskyed de/_de bzhin gshegs pa'i mthus 
[\[15b.5\]]bdud kyi sems kyi gnas skabs de lta bur gyur to/_/de'i 'khor gang yin pa de dag gis kyang gzhu dang /_ral gri dang /_tho ba dang /_dgra sta dang /_rdo rje rtse gcig pa dang /_mtshon kam pa na dang /_lcags kyi ber ka dang /_lcags mda' dang /_sha ta 
[\[15b.6\]]ka ni ha dang /_mda' dang /_'phang mdung dang /_mdung rtse gcig pa la sogs pa mtshon cha rnam pa du ma yongs su spangs te chos lhur len par gyur to/_/de'i mchod pa yang lha snga ma rnams la med pa de lta bur gyur te/_de'i gdugs phal pa'i chu zheng du yang 'jig rten 
[\[15b.7\]]gyi khams bar ma'i khyon tsam mo/_/de ltar de mthu chen po dang ldan zhing rang gi chung ma rnams kyi rnga yab kyis g.yob bzhin du bcom ldan 'das ga la ba der phyin nas/_bcom ldan 'das kyi zhabs la mgo bos phyag 'tshal te/_thal mo sbyar nas 'di skad ces gsol to/_/
[\[16a\]]
[\[16a.1\]]bcom ldan 'das dge slong gi dge 'dun dang bcas pa dang /_'khor dang bcas pas bdag cag gis phul ba'i zhal zas bzhes su gsol/_bcom ldan 'das bdag cag gis da slan chad theg pa chen po'i slad du yi dam bca' bar 
[\[16a.2\]]'tshal te/_rigs kyi bu'am/_rigs kyi bu mo gang su yang rung /_'jigs pa'i slad du 'am/_rnyed pa dang bkur sti 'tshal ba'i slad du 'am/_thob tu re ba'i slad du 'am/_gzhan gyis bgyid du stsal ba 'am/_gzhan gyi yid bsrung ba'i slad du 
[\[16a.3\]]yang rung ste/_theg pa chen po rjod par bgyid na/_de'i don du 'jigs pa dang /_mi dga' ba thams cad bsal ba'i gsang sngags bshad par 'tshal lo/_/tad+ya thA/_Thag ke_/Ta Ta ra Thag ke_/ro ru re/_ma hA ro ru re/_A la mA la/_tA la/_swA hA/_
[\[16a.4\]]chos smra ba 'khrul pa dang 'jigs pas gnod par gyur pa rnams/_chos kyi tshul la spobs pa bskyed par bgyi ba dang /_mu stegs pa rnams myos par bgyi ba dang /_dam pa'i chos bsrung ba dang /_bdag dang gzhan bsrung ba'i slad du bdag gis rang gi 
[\[16a.5\]]dam tshig gis smras pa'i gsang sngags 'di glang po che'i 'jigs pa 'am/_nags khung gi 'jigs pa 'am/_chu klung gi 'jigs pa 'am/_me'i 'jigs pa rnams kyi nang du bsrung ba'i gzungs sngags kyi don du rjod pa gang lags pa de dag ni rjod pa 
[\[16a.6\]]tsam gyis ji ltar ru sbal rang gi lus bsrungs pa de bzhin du/_bdag gis g.yo dang sgyu ma mchis par de dag gi 'jigs pa thams cad las bsrung bar bgyi/_stobs dang ldan par yang bgyid lags na/_bcom ldan 'das kyis da zhal zas 'di bzhes 
[\[16a.7\]]par gsol zhes bskul to/_/de nas bcom ldan 'das kyis bdud sdig can la 'di skad ces bka' stsal to/_/sdig can khyod kha zas kyi phyir gsol ba ma 'debs shig_/gsang sngags kyi tshig 'di sems can thams cad la phan pa'i phyir chos kyi sbyin par 
[\[16b\]]
[\[16b.1\]]'gyur bas na bzhes par bya'i/_zang zing gi sbyin pa ni de lta ma yin gyis/_sdig can khyod gsol ba ma 'debs shig ces bka' stsal nas/_bcom ldan 'das cang mi gsung bar gyur to/_/lan gnyis lan gsum gyi bar du yang bdud dang bdud kyi 
[\[16b.2\]]bu mo rnams kyis bcom ldan 'das la gsol ba btab pa las ma bzhes te/_re thag chad nas phyogs gcig tu 'khod do/_/de nas de'i tshe lha'i bu dbang phyug chen po lha'i bu dpag tu med pa mthu dpag tu med pa dag gis mdun du bdar te/_rang gi 'od 
[\[16b.3\]]kyis tshangs pa dang /_lha'i dbang po dang /_lha ma yin dang /_bdud kyi 'od rnams snag tsha'i gong bu bzhin du 'od mi gsal bar byas te/_bcom ldan 'das kyi mchod pa rgya chen po nyis 'gyur nyis 'gyur bas lhag pa dag khyer nas der song ste/_de'i mchod pa 
[\[16b.4\]]rnams kyi nang na gdugs phal pa gang yin pa de yang chu zheng du stong gsum gyi stong chen po'i 'jig rten gyi khams khyab par 'dug ste/_mchod pa de lta bu sngon du btang nas/_bcom ldan 'das kyi thad du phyin te/_lan du mar bskor ba byas nas zhabs la 
[\[16b.5\]]mgo bos phyag 'tshal te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das la bdag mchod pa bgyid pa ni sbrang bu mchod pa bgyid pa dang 'dra ste/_bdag sbrang bu dang 
[\[16b.6\]]'dra bas bcom ldan 'das la mchod pa bgyid pa'i rngo ga la thogs kyis kyang /_bcom ldan 'das bdag la thugs brtse ba'i slad du zhal zas kyi tha ma gsol bar ci gnang zhes lan gnyis lan gsum du gsol ba btab kyang /_lan gnyis lan gsum du bcom 
[\[16b.7\]]ldan 'das cang mi gsung bar gyur te/_re thag chad nas langs te phyogs gcig tu 'dug go/_/de nas de'i tshe sangs rgyas kyi zhing 'di nas shar phyogs logs su 'jig rten gyi khams gang gA'i klung grangs med pa gtams phrag dkrigs kyi bye ma snyed 'das pa na/_
[\[17a\]]
[\[17a.1\]]'jig rten gyi khams yid 'phrog sgra snyan mu tug ces bya ba zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas nam mkha' dang mnyam pa zhes bya ba bzhugs te/_des sras kyi thu bo nyan thos lus 
[\[17a.2\]]chen mtha' yas la bka' stsal pa/_rigs kyi bu khyod mi mjed kyi 'jig rten gyi khams su song la/_de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba ring po mi thogs par yongs su mya ngan las 'da' 
[\[17a.3\]]bar 'gyur gyis/_rigs kyi bu khyod kyis de'i don du 'jig rten gyi khams 'di nas zhal zas zhim po phan pa dag khyer te song shig_/mchod pa chen po dag kyang khyer te song la/_de la 'di skad du de bzhin gshegs pa bcom ldan 'das kyis zhal zas 
[\[17a.4\]]'di gsol te yongs su mya ngan las 'da' bar mdzad du gsol zhes gyis shig_/khyod kyi the tshom dang yid gnyis ci dang ci yod pa de dang de dag kyang /_de bzhin gshegs pa de kho na la legs par zhus shig dang /_des khyod la lung bstan par 'gyur ro 
[\[17a.5\]]zhes bka' stsal to/_/de nas byang chub sems dpa' sems dpa' chen po lus chen mtha' yas des/_legs so/_/legs so zhes gsol nas/_de bzhin gshegs pa de la bskor ba byas nas/_zhabs la mgo bos phyag 'tshal te/_byang chub 
[\[17a.6\]]sems dpa' sems dpa' chen po lus chen po grangs med pas bskor cing mdun du bdar nas/_mi mjed kyi 'jig rten gyi khams 'dir 'ongs so/_/de nas de'i tshe stong gsum gyi stong chen po'i 'jig rten gyi khams 'di g.yos rab tu g.yos/_'gul rab 
[\[17a.7\]]tu 'gul/_'khrugs rab tu 'khrugs/_'khor rab tu 'khor/_'ur 'ur rab tu 'ur 'ur/_shig shig rab tu shig shig_/mer mer rab tu mer mer/_ldem ldem rab tu ldem ldem mo/_/de la sogs pa byas te/_sa chen po rab tu g.yos so/_/
[\[17b\]]
[\[17b.1\]]de nas 'khor de dag gi nang na tshangs pa dang /_dbang po dang /_'jig rten skyong dang /_lha ma yin dang /_dbang phyug chen po la sogs pa lha rnams kyis sa gzhi de lta bur gyur pa mthong nas skyi bung zhes byas te/_'jigs shing kha dang lkog ma skams nas/_
[\[17b.2\]]'bros par chas te rang rang gi 'od kyang mi mthong zhing 'od nyams par gyur to/_/de nas 'khor de nyid kyi nang nas/_'jam dpal gzhon nur gyur pa langs te/_lha'i tshogs de dag la 'di skad ces smras so/_/grogs po dag ma 'jigs shig_/ma 
[\[17b.3\]]'jigs shig_/shar phyogs logs su 'jig rten gyi khams gang gA'i klung grangs med pa gtams phrag dkrigs kyi bye ma'i rdul phra rab grangs med pa snyed 'das pa na/_'jig rten gyi khams yid 'phrog sgra snyan mu tug ces bya ba zhig yod de/_de na de 
[\[17b.4\]]bzhin gshegs pa dgra bcom pa yang dag par rdzogs pa'i sangs rgyas nam mkha' dang mnyam pa zhes bya ba da ltar bzhugs la 'tsho zhing gzhes te/_de bzhin gshegs pa des rang gi sras kyi thu bo nyan thos la bos te bka' stsal pa/_rigs kyi bu khyod mi 
[\[17b.5\]]mjed kyi 'jig rten gyi khams su song la/_de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba yongs su mya ngan las 'da' bar 'gyur gyis/_de dge slong gi dge 'dun dang bcas pa la zhal zas kyi 
[\[17b.6\]]tha ma phul la/_khyod kyi the tshom dang yid gnyis ci dang ci yod pa de dag kyang legs par zhus shig dang /_des khyod la lung bstan par 'gyur ro zhes bka' stsal te/_bcom ldan 'das des byang chub sems dpa' sems dpa' chen po lus chen mtha' 
[\[17b.7\]]yas 'di btang ste/_byang chub sems dpa' grangs med pas bskor cing mdun du bdar nas/_'dir 'ongs pa de'i gzi brjid kyis khyod kyi 'od nyams par gyur to/_/de 'ong ba la rjes su yi rang bar gyis shig_/de bzhin gshegs pa nam mkha' dang mnyam 
[\[18a\]]
[\[18a.1\]]pas bdag cag gi de bzhin gshegs pa la mchod pa mdzad pa la yang ltos shig ces byas so/_/de nas 'khor de dag thams cad kyis me long gi ngos la bdag gi gzugs mthong ba bzhin du/_'jig rten gyi khams thag ring po na 
[\[18a.2\]]bzhugs pa'i de bzhin gshegs pa de dang /_'jig rten gyi khams de mthong ngo /_/de nas 'jam dpal gzhon nur gyur pas 'khor de dag la 'di skad ces smras so/_/ji ltar khyod kyis 'jig rten gyi khams 'di dang /_de bzhin gshegs pa 'di 
[\[18a.3\]]mthong ba de bzhin du/_phyogs bcu'i de bzhin gshegs pa rnams dang /_'jig rten gyi khams gzhan dag kyang ltos shig_/de bzhin gshegs pa rnams ni 'di ltar bdag nyid che ba yin te/_rang rang gi gnas na bzhugs bzhin du yang khyed la 
[\[18a.4\]]zhal ston par mdzad do/_/'khor de dag gis smras pa/_kye ma de bzhin gshegs pa de ltar bdag nyid che ba yang yongs su mya ngan las 'da' bar 'gyur ba lta/_kyi hud ces bla zhing 'khod do/_/de nas byang chub sems dpa' sems dpa' chen po 
[\[18a.5\]]lus chen mtha' yas byang chub sems dpa' dpag tu med pa dag gis bskor ba yang mthong ste/_byang chub sems dpa' de'i lus kyi ba spu'i khung bu re re nas pad ma chen po byung ngo /_/pad ma chen po re re la yang grong khyer bdun khri brgyad stong bdun khri brgyad stong yod la 
[\[18a.6\]]grong khyer de dag kyang yul yangs pa can gyi thag gru tsam sha stag ste/_rin po che sna bdun gyi ra ba dang 'obs bdun rim gyis bskor la/_shing ta la'i phreng ba bdun rim gyis mdzes par byas pa sha stag ste/_'byor pa dang /_rgyas pa dang /_bde ba dang ldan zhing 
[\[18a.7\]]dga' dga' ltar 'dug la/_ra ba de dag kyang 'dzam bu chu bo'i gser gyi ba gam chen po sha stag gis bskor te/_ba gam thams cad kyi bar bar na yang shing ljon pa gzhon sha can 'bras bu dang me tog dang ldan pa sna mang po dag yod do/_/shing ljon pa de dag 
[\[18b\]]
[\[18b.1\]]gi yal ga rlung gis bskyod pa las kyang sil snyan dga' bar byed pa'i sgra snyan cing chags su rung ba 'byung ba sna lnga lnga sgrogs te/_sgra de dag gis sems can de dag rtse zhing dga' la dga' mgur spyod do/_/'obs de dag thams cad kyang chu bsil zhing shel 
[\[18b.2\]]bzhin du dang ba dag gis gang bar 'dug ste/_de dag gi nang kho ra khor yug tu sems can de dag rin po che'i gru dag gis dga' zhing rgyu bar byed do/_/chu de dag kyang pad ma dang /_ud pa la dang /_ku mu da shing rta'i 'phang lo tsam sha stag gis brgyan to/_/
[\[18b.3\]]'obs kyi kho ra khor yug kyang skyed mos tshal gyi phreng bas mdzes par byas te/_skyed mos tshal re re la yang rdzing bu thag gru dpag tshad phyed pa lnga lnga yod do/_/rdzing bu'i chu de dag kyang pad ma dang /_ud pa la dang /_ku mu da kha dog sna tshogs dri zhim po shing rta'i 
[\[18b.4\]]'phang lo tsam sha stag gis khebs par 'dug la/_shing ljon pa me tog rgyas pa'i phreng bas mdzes par byas so/_/skyed mos tshal kho ra khor yug na yang ngang ngur dang /_zal mo dang /_khrung khrung shug dag gis pad ma'i ze 'bru myong bar byed do/_/kho ra 
[\[18b.5\]]khor yug gi skyed mos tshal de dang de dag na yang khang khyim dag yod la/_khang pa re re la yang chu zheng du dpag tshad bzhi bzhi yod de/_rtsig pa ni gser dang /_dngul dang /_bai dUr+ya dang /_shel las byas/_sa gzhi ni ke ke ru las grub pa ste/_nor bu'i 
[\[18b.6\]]'jo tshar gyis spel cing snang bar byas pa'i mu tig gi do shal spyangs pa dang ldan pa/_gser gyi rta babs chen po dang /_skar khung dang /_dra ba dag gis brgyan pa'i khang [{]bzangs [,]bzang [}]mthon po sa gzhi ni gser gyi bye ma bdal ba dang ldan pa sha stag go/_/rdzing bu rnams 
[\[18b.7\]]kyang 'drul ba'i lam gser gyi them skas them pa [{]bcwa [,]bco [}]brgyad dang ldan pa dang /_mtha' thog thag tu gser gyi chu shing gi phreng bas mdzes par byas pa'i lha'i tsan dan gyi dri bsung can gyi chu dang ldan pa sha stag go/_/grong khyer chen po de dag re re'i nang na yang rgyal po brgyad khri bzhi stong 
[\[19a\]]
[\[19a.1\]]brgyad khri bzhi stong yod de/_de dag thams cad kyang bud med kyi tshogs dpag tu med pa dpag tu med pa dag gis bskor cing /_'dod pa'i yon tan lnga dang ldan te rtse zhing dga' la dga' mgur spyod do/_/sems can gzhan dag 
[\[19a.2\]]kyang de dang 'dra ste/_sa phyogs ka tsa lin da'i gos ltar reg na bde ba/_tsan dan gyi chus chag chag btab pa/_me tog gi sil mas gtor ba/_gzhan dag na rtse zhing dga' la dga' mgur spyod do/_/grong khyer chen po dag na theg pa chen po'i sgra ma 
[\[19a.3\]]gtogs par theg pa gzhan gyi sgra med do/_/pad ma chen po de dag la yang seng ge'i khri chen po rkang pa gser dang /_dngul dang /_bai dUr+ya dang /_shel las byas pa/_ka ling ka'i ras kyis g.yogs pa/_che ba la 'os pa/_'jig rten gsum na phul 
[\[19a.4\]]du bya ba sha stag gis dkris te/_seng ge'i khri de dag la rgyal po de dag 'khod cing sems can gzhan dag theg pa chen po'i mdo sde rnams slob par byed de/_rgyal po de dag gi mdun na la la ni yi ge 'dri/_la la ni klog_/la la ni kha ton slob bo/_/
[\[19a.5\]]de ltar byang chub sems dpa' sems dpa' chen po lus chen mtha' yas kyi ba spu'i khung bu nas skyes pa'i pad ma dag la 'khod pa'i sems can de dag 'dod pa'i yon tan lnga'i dga' ba dang ldan yang /_de dag yongs su spangs nas mya ngan gyis gdungs te smre sngags 
[\[19a.6\]]'don cing /_kyi hud kyi hud ces bla zhing 'khod de/_nyis 'gyur du mchod pa'i tshogs 'bul bar byed do/_/de nas byang chub sems dpa' sems dpa' chen po lus chen mtha' yas byang chub sems dpa' dpag tu med pas bskor te/_de lta bu'i 'byor pa'i rnam pa 
[\[19a.7\]]dag ston cing mchod pa'i tshogs chen po dang /_zhal zas ches rgya che ba dag khyer te 'ongs nas/_zhal zas de dag dang /_pad ma de dag gi dri bsung tshor ba gang yin pa de dag kyang nyon mongs pa dang bral bar gyur to/_/byang chub sems dpa'i mthu chen pos 'jig rten 
[\[19b\]]
[\[19b.1\]]gyi khams thams cad kyang mthong bar gyur to/_/byang chub sems dpa' sems dpa' chen po lus chen mtha' yas kyi lus kyi tshad kyang nam mkha' dang mnyam par 'dug ste/_sus kyang mthong bar mi nus so/_/de nas byang chub sems dpa' sems dpa' 
[\[19b.2\]]chen po lus chen mtha' yas bcom ldan 'das kyi thad du song ste/_zhabs la mgo bos phyag 'tshal nas thal mo sbyar te 'di skad ces gsol to/_/bdag gis phul ba'i zhal zas bcom ldan 'das kyis bzhes su gsol/_de nas bcom ldan 'das cang mi 
[\[19b.3\]]gsung bar gyur te/_lan gnyis lan gsum du gsol kyang /_bcom ldan 'das cang mi gsung bar bzhugs nas byang chub sems dpa' de langs te phyogs gcig tu 'dug go/_/de bzhin du lho phyogs dang /_nub phyogs dang /_byang phyogs logs nas kyang 
[\[19b.4\]]byang chub sems dpa' sems dpa' chen po lus chen mtha' yas zhes bya ba 'khor gyi tshogs chen po dang ldan pa sha stag lhags te/_de dag gi pad ma dang /_grong khyer gyi tshad kyang snga ma snga ma las nyis 'gyur nyis 'gyur gyis che ba dang /_'byor pa nyis 'gyur nyis 
[\[19b.5\]]'gyur gyis che ba sha stag dang chas te/_de dag der lhags nas bcom ldan 'das la pad ma dag gis mchod pa byas te snga ma bzhin du phyogs gcig tu 'khod do/_/shing sA la zung gi drung grub pa'i gnas de nyid na dkyil 'khor sum cu rtsa gnyis kyi tshad kyi khyon 
[\[19b.6\]]gyi sa gzhi la/_sems can mi 'khod pa'i go skabs ci yang med do/_/de na byang chub sems dpa' sems dpa' chen po de ltar lus che ba rang rang gi g.yog 'khor dag dang bcas pa de rnams kyang /_kha cig ni sa phyogs smyung bu'i rtse mo'i khyon tsam la 'khod do/_/
[\[19b.7\]]kha cig ni khab kyi rtse mo'i khyon tsam la 'khod do/_/kha cig ni rdul phra rab kyi khyon tsam la bag yangs su 'khod do/_/'jig rten gyi khams rdul phra rab kyi rdul snyed dag na byang chub sems dpa' 'khod pa gang yin pa de dag kyang thabs de lta bur lhags te 'khod do/_
[\[20a\]]
[\[20a.1\]]'dzam bu'i gling gi sems can yang tshe dang ldan pa 'od srung dang /_gnas brtan kun dga' bo dang /_rgyal po ma skyes dgra rnams ma gtogs par der ma 'ongs pa su yang med de/_tha na mi gdug pa dang /_sbrul gdug pa dang /_sdig pa 
[\[20a.2\]]dang /_sdom la sogs pa las mi bzad pa bcu drug byed pa yan chad kyang der lhags so/_/sbyin byed ma'i bu dang /_lha ma yin rtag tu 'khon gyi bsam pa can thams cad kyang sdig pa'i las spangs nas gcig la gcig bu dang /_ma dang /_sring mo dang 'dra bar 
[\[20a.3\]]sems par gyur to/_/stong gsum gyi stong chen po'i 'jig rten gyi khams na 'khod pa'i sems can thams cad kyang gcig la gcig bu gcig pa la bya ba bzhin du byams par byed de/_'dod chen po ni ma gtogs so/_/mi mjed kyi 'jig rten gyi khams 'di yang de 
[\[20a.4\]]bzhin gshegs pa'i mthus bong ba dang /_rdo dang /_gseg ma dang /_rdu ba dang /_tsher ma med par gyur te/_shing ljon pa rin po che'i 'khri shing gis dkris pa/_mnyen zhing reg na 'jam pa dag dang ldan zhing /_'jig rten gyi khams bde ba can dang 'dra bar gyur 
[\[20a.5\]]to/_/sems can der lhags pa thams cad kyis kyang de na 'khod bzhin du/_ji ltar me long gi ngos la rang gi gzugs brnyan snang ba bzhin du/_rdul phra rab kyi rdul snyed kyi 'jig rten gyi khams dang /_sangs rgyas kyi zhing 'byor pa dang ldan pa gzhan dag kyang 
[\[20a.6\]]mthong ngo /_/de nas de bzhin gshegs pa'i zhal nas 'od zer kha dog sna tshogs sngon po dang /_ser po dang /_dmar po dang /_dkar po dang /_btsod ka dang /_shel gyi kha dog lta bu dang /_me lce lta bu dag byung ba gang yin pa de dag gis bya ba gang yin pa de dag gi bya 
[\[20a.7\]]ba thams cad byas te phyir log nas/_bcom ldan 'das nyid kyi zhal du zhugs te mi snang bar gyur to/_/'khor thams cad kyi 'od kyang des zil gyis gnon par gyur to/_/de nas lha dang /_mi dang /_lha ma yin dang bcas pa'i 'jig rten gyis 'od zer de dag bcom 
[\[20b\]]
[\[20b.1\]]ldan 'das kyi zhal du mi snang bar gyur pa mthong nas/_'jigs shing skyi bung zhes byas te/_rgyu med par bcom ldan 'das kyi 'od zer rnams phyir log nas mi snang bar 'gyur ba'i mi rigs na/_gor ma chag par phyogs bcu dag tu bya ba rnams zin nas da ni 
[\[20b.2\]]gdon mi za bar de bzhin gshegs pa yongs su mya ngan las 'da' bar 'gyur ro/_/bcom ldan 'das kyis gang las kyang zhal zas ma bzhes na/_kye ma sems can thams cad la tshad med pa bzhi spangs sam/_ci smyung bar bzhugs par chad dam/_
[\[20b.3\]]kye ma ci nyi ma dang zla ba nub bam/_ci dam pa'i chos kyi gru bying ngam/_kyi hud kyi hud ces bla zhing 'khod do/_/de nas de dag rang rang gi yan lag rnams rmas par byas pa'i khrag gis sa gzhi 'dam du gyur to/_/chu klung gser ldan yang khrag tu 'bab 
[\[20b.4\]]par gyur to/_/de nas 'khor de dag gi nang na grong khyer ku shi pa mgar ba'i bu dge bsnyen skul byed ces bya ba de mgar ba'i bu [{]bcwa [,]bco [}]lnga dang thabs cig tu langs te/_rang rang gi spyod lam bcos nas 'jig rten dag la bltas te bla gos phrag pa gcig tu 
[\[20b.5\]]gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_mchi ma mi thub bzhin du zhabs la phyag 'tshal te/_bcom ldan 'das la 'di skad ces gsol to/_/bcom ldan 'das 
[\[20b.6\]]bdag ni sems can thams cad nges par bsgral ba'i slad du/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dge slong gi dge 'dun dang bcas pa la zhal zas kyi tha ma dbul bar 'tshal te/_bdag ni mgon ma 
[\[20b.7\]]mchis pa lags/_rtsa lag ma mchis pa lags/_skyabs ma mchis pa lags/_phongs te re ba lags na/_bcom ldan 'das kyis bdag gis phul ba'i zhal zas bzhes te/_yongs su mya ngan las mi 'da' bar mdzad du gsol/_bcom ldan 'das 
[\[21a\]]
[\[21a.1\]]dper gsol na khyim bdag gam bram ze shin tu dbul po 'ga' zhig gzhan gyi yul du mchis la/_bdag nyid spro ba bskyed de mthar gyis zhing las brtsams nas/_des rmon glang rmo skyen pa thong gshol dang sbyar ba dag gis zhing la rdo dang /_
[\[21a.2\]]rdu ba dang /_tsher ma ma mchis par bgyis te/_re ba chen po bskyed nas sprin chen po las char 'bab pa sdod cing mchis pa de bzhin du/_bcom ldan 'das bdag ni lus kyi zhing la nyes pa gsum dang /_bzhi dang bral ba'i yid dang ngag gi rmon glang dang shes pa'i thong 
[\[21a.3\]]gshol gyis nyon mongs pa rnam pa sna tshogs kyi rdo dang /_rdu ba dang /_tsher ma ma mchis par bgyis nas/_khyod kyi chos kyi sprin chen po las chos kyi char pa 'bab pa la sdod cing mchis te/_dge slong gi dge 'dun dang bcas par spyan 'dren na/_bdag gi dbul ba bsal 
[\[21a.4\]]ba dang /_sems can thams cad la sman pa'i slad du/_bdag gis phul ba'i zhal zas bzhes su gsol/_bdag ni mgon ma mchis pa/_skyabs ma mchis pa lags na/_de bzhin gshegs pas bdag la sgra gcan zin bzhin du gzigs par gsol/_
[\[21a.5\]]de nas bcom ldan 'das thams cad mkhyen pa rgyal ba gang zag bla na med pas mgar ba'i bu skul byed la 'di skad ces bka' stsal to/_/skul byed de bzhin gshegs pa dgra bcom pa yang dag par rdzogs pa'i sangs rgyas kyis khyod kyi zhal zas tha ma sbyin 
[\[21a.6\]]pa'i pha rol tu phyin pa chen po bzhes par mdzad do/_/de nas lha dang /_mi dang /_lha ma yin de dag gis skul byed kyis phul ba'i zhal zas kyi tha ma sbyin pa'i pha rol tu phyin pa chen po de bzhin gshegs pa dge slong gi dge 'dun dang bcas pas bzhes so zhes 
[\[21a.7\]]thos nas ngo mtshar rmad du byung ba'i chos thob ste/_legs so legs so zhes skad chen po phyung nas mgar ba'i bu skul byed la 'di skad ces smras so/_/kye mgar ba'i bu skul byed khyod skyid de ba khyod kyis mi lus thob pa ni phan thogs par gyur to/_/legs par thob 
[\[21b\]]
[\[21b.1\]]bo/_/skul byed 'jig rten na u dum bA ra'i me tog bzhin du mdzes pa ni rnyed par dka'o/_/de bas kyang ches de bzhin gshegs pa 'byung ba rnyed par dka'o/_/de bas kyang dad pa rnyed pa shin tu dka'o/_/de bas kyang ches chos thos pa rnyed par dka'o/_/de 
[\[21b.2\]]bas kyang ches de bzhin gshegs pa la zhal zas kyi tha ma dbul ba rnyed par dka'o/_/de bas na zhal zas kyi tha ma sbyin pa'i pha rol tu phyin pa thob pa mgar ba'i bu skul byed khyod la phyag 'tshal lo/_/dper na ston zla 'bring po nya la sprin med pa'i tshe zla ba'i dkyil 'khor 
[\[21b.3\]]dri ma med pa mdzes pa mthong ba na zla ba 'ba' zhig mngon du snang ba de bzhin du/_khyod kyis phul ba'i zhal zas kyi tha ma de bzhin gshegs pas bzhes pas na khyod 'ba' zhig sems can thams cad la mngon du snang ngo /_/khyod la yang dang yang du phyag 'tshal lo/_/
[\[21b.4\]]skul byed khyod ni mi'i lus byed bzhin du lha'i yang lha yin no/_/de bzhin gshegs pa'i sras sgra gcan zin dang 'dra'o zhes byas nas tshigs su bcad pa 'di dag kyang smras so/_/khyod ni mi ma yin te lha mchog yin/_/mi mchog gtso bo khyad par 'phags 
[\[21b.5\]]pa ste/_/de phyir khyod la gsol ba 'di skad 'debs/_/ston pa yongs su mya ngan 'da' bar chas/_/bdag cag kun la brtse bas skul byed khyod/_/skye bo rnams la yun du phan pa'i phyir/_/'dir ni ston pa dpag med mgon po la/_/bzhugs shing rgyun du 
[\[21b.6\]]bdud rtsi ston ces gsol/_/srid las rnam grol mya ngan 'da' bzhed la/_/gal te khyod kyis de ring ma gsol na/_/bdag cag thams cad ma rung shes par gyis/_/de bas phan phyir mgon la gsol ba thob/_/de nas la la zhig pha ma gnyis shi ba las 
[\[21b.7\]]phyir sos te gson por 'dug pa mthong na mchog tu dga' bar gyur pa de kho na bzhin du mgar ba'i bu skul byed de mchog tu dga' bar gyur nas lag pa brkyang ste/_bcom ldan 'das la mgo bos phyag 'tshal nas langs te tshigs su bcad pa 'di dag smras so/_/
[\[22a\]]
[\[22a.1\]]kye ma deng bdag rnyed pa legs par rnyed/_/mi yi 'jig rten skyes pa 'bras bu yod/_/da ni rnyed la sogs las 'bral mi 'gyur/_/mi bzad dmyal bar yang ni ltung mi 'gyur/_/deng 'dir rnyed pa chen po rnyed pa 'di/_/gser gyi phung po 
[\[22a.2\]]bas kyang lhag pa yin/_/dpa' bo bde gshegs mgon dang phrad pas na/_/phyin chad bdag ni dud 'gro'i 'jigs pa med/_/sangs rgyas la ni dad pa gting zug pa/_/deng rnyed u dum bA ra'i me tog bzhin/_/rab 'jigs [{]yi dgas [,]yi dwags [}]'gro ba yongs 
[\[22a.3\]]spangs shing /_/lha min skye ba'i sa bon mi bzad bcom/_/de bzhin gshegs 'byung dkon dang deng phrad pa/_/khab kyi rtse mor yungs 'bru chags pa bzhin/_/de la pha rol phyin mchog sbyin phul bas/_/rtag tu lha yi 'gro bar 'phar bar gyur/_/chu gnas 
[\[22a.4\]]pad ma chus mi chags pa ltar/_/drang srong chen po 'jig rten chos rnams kyis/_/chags med phrad pas srid rtse'i sa bon kun/_/drungs phyung bdag nyid 'khor ba'i mtsho chen rgal/_/rgya mtsho'i nang gi ru sbal zhar ba'i mgrin/_/gnya' shing mig tu chud dka' 
[\[22a.5\]]'dra ba las/_/bde gshegs deng phrad de la sbyin pa phul/_/de na bdag gis nyon mongs gsog kun bcom/_/lha rnams kyis ni zhal zas bzang po dag_/phul yang bde gshegs ma bzhes bdag las ni/_/e raN+Da yi me tog 'dra bzhes des/_/
[\[22a.6\]]bdag ni 'jig rten rab mchog dpal yon can/_/tshangs pa brgya byin la sogs 'jig rten 'di/_/thams cad lhags te gus par bdag la mchod/_/khyu mchog gnas su son pa gang yin 'di/_/skye ba 'di nyid la ni bdag gis thob/_/de nas thal mo 
[\[22a.7\]]sbyar te bcom ldan 'das la 'di skad ces gsol to/_/mgon khyod mya ngan 'da' ba mthong nas ni/_/'jig rten 'di kun sdug bsngal gzir bar gyur/_/dbang med kyi hud ces ni skad cher bla/_/'di dag ma dor rtag tu sras bzhin gzigs/_/lhun po'i gser gyi 
[\[22b\]]
[\[22b.1\]]rtse mo rab mtho ba/_/mtsho chen dbus na mdzes par gnas pa ltar/_/chos kyi mnga' bdag khyod ni chos ston cing /_/dge 'dun dbus su mdzes par bzhugs su gsol/_/ji ltar nyi ma gzi can shar ba na/_/'od zer dag gis sprin srab sel ba ltar/_/
[\[22b.2\]]drang srong chen po ye shes sgron chen gyis/_/skye bo mang po'i mya ngan deng bsal mdzod/_/sems can 'di dag ngud mos mig skrangs shing /_/sdug bsngal gcig pu'i rgya mtsho'i gting du zhugs/_/de phyir dad pa rnyed dka' skyed mdzad cing /_/'di rnams sdug 
[\[22b.3\]]bsngal chod la yun du bzhugs/_/de nas bcom ldan 'das kyis skul byed la bka' stsal pa/_skul byed de ni de bzhin no/_/de ni de bzhin te/_sangs rgyas 'byung ba ni u dum bA ra'i me tog bzhin shin tu rnyed par dka'o/_/dad pa yang rnyed par dka'o/_/chos 
[\[22b.4\]]thos pa yang rnyed par dka'o/_/de bzhin gshegs pa yongs su mya ngan las 'da' ba'i tshe zhal zas kyi tha ma'i sbyin pa'i pha rol tu phyin pa phun sum tshogs pa yang rnyed par dka'o/_/skul byed gzhan yang khyod ma ngu mya ngan ma byed par bdag gis de bzhin 
[\[22b.5\]]gshegs pa la zhal zas kyi tha ma'i sbyin pa'i pha rol tu phyin pa phun sum tshogs pa thob bo snyam du dga' ba skyed cig dang /_de bzhin gshegs pa la bcom ldan 'das bzhugs su gsol zhes de skad du khyod gsol ba ma 'debs shig_/sangs rgyas rnams kyi chos 
[\[22b.6\]]kyi de kho na nyid la rtogs shig_/mi rtag pa nyid la 'jug par gyis shig_/'du byed rnams kyi rang bzhin shes par gyis shig ces bka' stsal nas tshigs su bcad pa 'di dag gsungs so/_/tshe ni shin tu ring yang 'jig par 'gyur/_/'dir ni thams cad 
[\[22b.7\]]nges par 'chi bar 'gyur/_/'tsho ba'i 'jig rten 'jig pa'i chos can yin/_/'byor pa thams cad rgud par gzhol bar 'gyur/_/rtag tu lang tsho rga bas nges par 'joms/_/gzugs bzang nad med nad kyis 'jig par 'gyur/_/srog ni 'chi bas rtsa nas 
[\[23a\]]
[\[23a.1\]]'byin par byed/_/'jig rten kun na rtag pa ci yang med/_/dbang phyug mi rtag tshe yang mi rtag ste/_/skye bo sdug bsngal 'khor lor rtag tu 'khor/_/'jig rten gsum na brtan po ci yang med/_/srid pa dag na 'gro kun srog tu 'dug_/
[\[23a.2\]]srid pa 'jig pa'i chos can rab g.yo ba/_/'di dag na ni bde ba ci yang med/_/rga dang 'chi dang nad dang rgud rnams kyi/_/'jigs pas rtag tu kun nas gtse bar byed/_/srid pa mtha' med mi brtan snying po med/_/thams cad dgra dang 'khu bar shes par 
[\[23a.3\]]gyis/_/de na 'khor zhing nyon mongs dra ba yis/_/'jig rten dkris te dar gyi srin bu bzhin/_/'jig rten dag na ther zug gnod pa'i gzhi/_/rtag tu 'bras ltar sdug bsngal 'brel pa gang /_/mi gtsang lus dang 'dod pa de dag la/_/phan 'dod sdug bsngal 
[\[23a.4\]]bsal 'dod su zhig dga'/_/mi rtag 'dod pa rnams la chags pa med/_/tshul bzhin rtog pas 'dod chags 'bral bar 'gyur/_/de nas yang dag mthong na 'dod chags 'bral/_/de dag spangs bcad grol ba nyid du 'gyur/_/nga ni srid pa'i chu chen legs 
[\[23a.5\]]par rgal/_/nga ni sdug bsngal rnams 'das bde bar zhugs/_/de phyir ngas ni mtha' yas spros med pa/_/chags pa kun bsal thar pa thob par gyur/_/nga la rga dang na dang 'chi ba med/_/nga la rtag tu tshe yang zad pa med/_/nga ni me ltar 'bar te 'gro 
[\[23a.6\]]'gyur gyis/_/khyod kyis nga ni med 'gyur ma sems shig_/de bzhin gshegs nyid lhun po 'dra bar ltos/_/nga deng yang dag mya ngan 'da' bar 'gyur/_/bde mchog de ni nga yis chos nyid de/_/rgyal rnams spyod yul yin gyis khyod ma ngu /_/de nas bcom 
[\[23a.7\]]ldan 'das la mgar ba'i bu skul byed kyis 'di skad ces gsol to/_/bcom ldan 'das de ni de lags so/_/de ni de lags te/_mya ngan las 'das pa ni bdag gis kyang bsam gyis mi khyab lags na/_sbrang bu dang 'dra ba'i sems can theg pa dman pa 
[\[23b\]]
[\[23b.1\]]gzhan dag gis lta smos kyang ci 'tshal/_bcom ldan 'das kye ma bdag deng du byang chub sems dpa' mi mchog skal ba chen po dang ldan pa/_mchod par 'os pa 'jam dpal gzhon nur gyur pa la sogs pa dang /_zag pa zad pa rnams dang mnyam pa 
[\[23b.2\]]nyid du gyur to/_/bcom ldan 'das dper gsol na/_gsar du bsnyen par rdzogs pa gzhon nu yang rab tu byung ba de nyid kyi nyin par nas dge 'dun gyi nang na dge 'dun du bgrang zhing yang dag par 'dus par 'gyur ba de bzhin du/_bdag kyang de bzhin 
[\[23b.3\]]gshegs pa'i mthus byang chub sems dpa' sems dpa' chen po rnams kyi grangs su gtogs shing yang dag par 'dus lags so/_/bcom ldan 'das bdag ni de bzhin gshegs pa yun du bzhugs par 'tshal gyi/_kha zas tshig pa bzhin du mya ngan las 
[\[23b.4\]]'da' bar gshegs par ni mi 'tshal lags so/_/de nas de'i tshe 'jam dpal gzhon nur gyur pas mgar ba'i bu skul byed la 'di skad ces smras so/_/skul byed khyod 'di skad du bdag ni de bzhin gshegs pa yun du bzhugs par 'tshal gyi/_kha zas tshig 
[\[23b.5\]]pa bzhin du mya ngan las 'da' bar gshegs par ni mi 'tshal lo zhes de skad ma zer cig_/'du byed kyi rang bzhin blta bar bya mod/_de ltar lta ba gang yin pa de ni stong pa nyid bsgom pa yongs su rdzogs par 'gyur te/_dam pa'i chos 'dod pas ni de ltar bslab 
[\[23b.6\]]par bya'o/_/skul byed kyis smras pa/_btsun pa 'jam dpal 'o na ji ltar de bzhin gshegs pa lha'i yang lha mchog tu gyur pa la gal te 'du byed du gyur na lha'i yang lhar 'os pa ma yin no/_/'du byed rnams ni chu bur bzhin du shes shing shing rta'i 'phang lo bzhin 
[\[23b.7\]]du 'khor ba yin no/_/lha rnams ni mchog tu tshe ring zhes grags la/_de bzhin gshegs pas ni lo brgya yang ma thub ste/_de bas na de bzhin gshegs pa lha'i yang lhar 'os pa ma yin no/_/dper na mi la la zhig grong dpon byed pa las de mthar gyis dbang 
[\[24a\]]
[\[24a.1\]]phyug chen por gyur nas blon po chen po'i dbang phyug las kyang 'das te/_rang gi dbang phyug gi 'bras bu chos kyis rnyed pa la longs spyod pa las/_de phyir yang bsod nams zad cing dbang phyug las nyams par gyur na/_gzhan gyis 
[\[24a.2\]]bkol zhing brnyas par 'gyur ba de/_ci'i phyir zhe na/_dbul por gyur pa'i phyir ro/_/de dang 'dra bar gal te de bzhin gshegs pa 'du byed du gyur du zin na/_'chi ba'i rgyu yin pa'i phyir lha'i yang lhar 'os pa ma yin no/_/btsun pa 'jam dpal de bas na 
[\[24a.3\]]lha'i yang lha de bzhin gshegs pa dgra bcom pa yang dag par rdzogs pa'i sangs rgyas la de ltar 'du byed dang 'dra bar ma lta shig_/'jam dpal gzhan yang ci khyod shes bzhin du/_de bzhin gshegs pa la 'du byed kyi rang bzhin du rtog par byed dam/_
[\[24a.4\]]'on te ma shes pas rtog par byed/_gal te de bzhin gshegs pa 'du byed dang 'dra na ni 'jig rten gsum po dag na chos kyi dbang phyug brnyes pa lha'i yang lha mdzad pa'i 'os ma yin no/_/dper na rgyal po'i dbang po la la zhig la gyad stong gi mchog tu gyur 
[\[24a.5\]]pa'i gyad cig yod la/_de gyad thams cad kyis mi thub pa'i phyir gyad stong thub ces bya ba'i ming thob ste/_de la gyad zla med pa'i phyir bla nas dbang thang chen po 'grub na ci gyad stong thub pa de'i ming de thos na skad grags pa de mi bden pa yin nam/_'on te yon tan 
[\[24a.6\]]yod na ni yon tan can gyi ming thob pa yin no/_/de bzhin du de bzhin gshegs pa yang nyon mongs pa'i bdud dang /_phung po'i bdud dang /_lha'i bu'i bdud dang /_rang bzhin gyi bdud kyi gyad thams cad bcom pas na gyad stong thub bzhin du yang dag pa'i yon tan 
[\[24a.7\]]gyi sgo nas 'jig rten gsum po dag tu de bzhin gshegs pa dgra bcom pa yang dag par rdzogs pa'i sangs rgyas zhes bya ba yin gyis/_btsun pa 'jam dpal khyod de bzhin gshegs pa la 'du byed dang 'dra bar yongs su ma rtog shig_/dper na la la zhig 
[\[24b\]]
[\[24b.1\]]phyug cing nor mang ba'i rigs su skye ba blangs la tshe thung bar 'gyur ba zhig ste/_de skar mkhan dag gis mthong nas khye'u 'di ni tshe thung ngo zhes bstan te/_de'i pha mas de skad thos na 'di ni bdag cag gi khyim du phan par 'gyur ba ma yin no snyam nas/_grangs su 
[\[24b.2\]]yang mi rtsi zhing de la byams par mi byed do/_/de ltar skyes pa 'am/_bud med dam/_lha 'am/_tshangs pa yang rung ste/_gang tshe thung ba de la khyad du gsod par gyur na/_gal te de bzhin gshegs pa chos 'ba' zhig la yang dag par gzhol ba nyid 'du 
[\[24b.3\]]byed du gyur du zin na 'jig rten thams cad kyis brnyas par 'gyur ro/_/chos thams cad kyi nang na ni phyir ltung ba med cing zad pa med pa la thar pa zhes bshad na/_gal te de ltar gyur na don med par gyur gyis/_btsun pa 'jam dpal de bzhin gshegs pa 
[\[24b.4\]]'du byed du gyur ces de skad du ma gsung shig_/dper na bud med gzhon nu dbul mo/_bkren ma/_mgon med pa/_nad kyis thebs pa/_bar ma dor sdug bsngal bar gyur pa/_sbrum pas nyen pa zhig mgon med pa khang pa zhig tu song ba las/_bu mo de bu byung 
[\[24b.5\]]nas/_de na snga nas gnas pa gzhan dag gis de de'i nang nas bskrad de/_nyon mongs ma de bu btsas ma thag tu byis pa kha dmar khyer nas lo legs pa'i yul zhig tu chas te song ba las/_lam du sha sbrang dang /_sbrang bu dang /_rlung dang /_nyi tshan dang /_sdig 
[\[24b.6\]]sbrul gyi gnod pas nyen par gyur te/_gang gA'i klung chen po rgal bar 'dod pa las de rgal bar ma nus so/_/khye'u de khyer bzhin du gang gA'i nang du shi nas/_de bu de la byams pa'i bsod nams kyi khyad par gyis lus dang bral te shi ba'i 'og tu tshangs pa'i 
[\[24b.7\]]'jig rten du skyes te/_byams pa'i bsod nams kyi khyad par ji lta bu zhig gis skyes zhe na/_bdag ni shi yang bla'i khye'u 'di nye zho med par thar bar bya'o snyam pa'i bsod nams kyi khyad par gyis skyes pa de bzhin du/_btsun pa 'jam dpal skyes bu dam pa dam 
[\[25a\]]
[\[25a.1\]]pa'i chos dbyung bar 'dod pas de bzhin gshegs pa 'du byed du gyur par blta bar mi bya zhing /_'du shes kyang bsgyur bar mi bya'o/_/gal te de lta bu'i mig lus la med na yang /_bcom ldan 'das ni bsam gyis mi khyab po snyam du yang 
[\[25a.2\]]dag pa'i lta ba can du bya'o/_/sems can thams cad la phan pa'i gdams ngag ston pas ni de bzhin gshegs pa 'dus ma byas pa yin no zhes bstan par bya'o/_/dam pa'i chos 'byin par byed pas ni ji ltar bud med gzhon nu dbul mos gang gA'i klung las 
[\[25a.3\]]bu bsgral ba'i phyir rang gi srog dang bsdos te 'bad pa de bzhin du bya'o/_/dam pa'i chos dbyung ba'i thabs bya ba'i phyir de bzhin gshegs pa ni 'dus ma byas pa'o snyam du sems bskyed par bya'o/_/de bzhin gshegs pa 'dus ma byas par mthong na bdag 
[\[25a.4\]]nyid kyis don du bya ba'i thar pa'i don rtogs par 'gyur ro/_/btsun pa 'jam dpal dper na mi la la zhig lam du 'gro bas dub par gyur te/_khyim gyi nang du nyal ba las/_de'i tshe khyim de thog thag nas me chen po 'bar te/_mi de mes tshig na da ni srog med 
[\[25a.5\]]zin no snyam nas/_ngo tsha shes pa dang /_khrel yod pa dang ldan pas bdag nyid gos kyis dam du dkris te/_sems dran pa dang ldan bzhin du shi nas/_de ngo tsha shes shing khrel yod par sems pa'i bsod nams kyi 'bras bus sum cu rtsa gsum pa'i rgyal 
[\[25a.6\]]srid ni lan brgyad cu byas/_tshangs pa'i rgyal srid ni lan 'bum byas/_mi'i 'jig rten du yang 'khor los sgyur ba'i rgyal srid la lan du ma byas te/_ngan song rnams su yang mi skye la lan mang du bde ba gcig nas gcig tu brgyud pa 'ba' zhig thob pa de bzhin du/_
[\[25a.7\]]'jam dpal khyod skyes bu dam pa dag ltar 'dzem par gyis shig_/ngo tsha shes par gyis shig_/de bzhin gshegs pa 'du byed kyi thabs la 'jug pa spyod du ma gzhug shig_/dge slong tshul khrims phun sum tshogs pa de bzhin gshegs pa 'dus ma 
[\[25b\]]
[\[25b.1\]]byas pa la/_de bzhin gshegs pa 'dus byas yin no zhes zer bas ni mu stegs par gyur te shi yang bla'o/_/de bzhin gshegs pa 'dus ma byas yin bzhin du de bzhin gshegs pa 'dus byas yin no zhes zer ba gang yin pa de dag ni [{]brdzun [,]rdzun [}]du smra ba yin no/_/
[\[25b.2\]]de bzhin gshegs pa 'dus byas pa yin no zhes zer ba rnams ni rang gi khyim dang 'dra bar sems can dmyal bar 'gro bar 'gyur ro/_/btsun pa 'jam dpal de bzhin gshegs pa la 'dus byas dang 'dra bar ma lta zhig_/da phyin chad 'khor bar rgyu ba na mi 
[\[25b.3\]]shes pa la bzlas te bcom ldan 'das ni 'dus ma byas pa'o snyam pa'i shes pa 'ba' zhig rtogs par gyis shig_/de ltar byas pa dang bsgom pa de'i 'bras bus khyod myur ba kho nar de bzhin gshegs pa bzhin du mtshan sum cu rtsa gnyis dang ldan par 'gyur 
[\[25b.4\]]ro/_/de nas 'jam dpal gzhon nur gyur pas mgar ba'i bu skul byed la 'di skad ces smras so/_/legs so legs so/_/tshe ring bar gyur cig_/rigs kyi bus ni de ltar bya ba yin no/_/rigs kyi bu khyod kyis de bzhin gshegs pa rtag pa dang /_
[\[25b.5\]]ther zug dang /_'dus ma byas pa dang brtan par shes so/_/de ltar khyod kyis 'di kho na ltar 'dus byas khong rlag tu gtang ba'i sgo nas shes pa las na/_khyod kyang ring po mi thogs par de bzhin gshegs pa ji lta ba bzhin du 'gyur ro/_/sangs rgyas nyid 
[\[25b.6\]]kyis kyang de ltar 'u bu cag gnyis kyis khyad par du 'phags pa'i bsngags pa brjod do zhes phyis bsngags par 'gyur ro/_/skul byed de bzhin gshegs pa'i bshos smyur cig_/sbyin pa thams cad kyi nang na ni smyur te sbyin pa mchog yin no/_/de la smyur te sbyin 
[\[25b.7\]]zhes bya ba ni sbyin pa'i pha rol tu phyin pa thams cad kyi sa bon las myu gu 'byung bar bya ba'i phyir gang gi tshe dge slong ngam/_dge slong ma'am/_dge bsnyen nam/_dge bsnyen ma yang rung ste/_don 'ga' zhig gi phyir lam du zhugs nas dub par gyur pa de dag la ci yod 
[\[26a\]]
[\[26a.1\]]pa dang /_de'i rkyen du 'tsham pa dang /_brtags pa'i sbyin pa byed pa de ni smyur te sbyin pa zhes bya'o/_/skul byed de bzhin du khyod kyis ci yod pa las zhal zas kyi tha ma mang yang rung nyung yang rung /_de bzhin gshegs pa dge slong gi dge 'dun 
[\[26a.2\]]dang bcas pa khyed par yod kyang rung khyed par med kyang rung ste 'drim du chug cig_/bcom ldan 'das yongs su mya ngan las 'da' bar gshegs su nye'o/_/de nas skul byed kyis smras pa/_btsun pa 'jam dpal khyod kha zas la chags sam ci na zhal 
[\[26a.3\]]zas mang yang rung nyung yang rung brims shig ces bdag gi gzhen 'debs par byed/_bcom ldan 'das kyis lo drug gi bar du dka' ba spyod pa mdzad mdzad na ci da skad cig tsam yang gzhes mi spyod dam/_de bzhin gshegs pa ni chos kyi sku yin te zhal zas 
[\[26a.4\]]kyi sku ma yin na/_ci bcom ldan 'das zhal zas gsol lam/_bcom ldan 'das kyis bka' stsal pa/_'jam dpal skul byed kyis ji skad smras pa de ni de bzhin no/_/skul byed legs so/_/legs so/_/khyod ni theg pa chen po la shes rab 
[\[26a.5\]]che ba'o/_/khyod ni theg pa chen po la shed byed pa'o/_/'jam dpal gyis kyang 'di skad ces smras so/_/gal te de ltar bzhed par gyur na de bzhin gshegs pa sku tshe ring bar shog shig_/skul byed kyis smras pa/_ci bdag 'ba' zhig la bcom 
[\[26a.6\]]ldan 'das mnyes sam/_'on te sems can thams cad la yang mnyes/_'jam dpal gyis smras pa/_ci bcom ldan 'das lta khyod dang /_bdag dang /_sems can thams cad la yang mi mnyes sam/_skul byed kyis smras pa/_de skad ma zer cig_/
[\[26a.7\]]gang la mgu ba yod pa de la phyin ci log gi 'du shes yod de/_'u bu cag ni de la spyod do/_/de bzhin gshegs pa la ni mnyes pa 'am dgyes pa med do/_/'di ltar de bzhin gshegs pa ni ba be'u la byams pa'i phyir rtswa zos shing zos shing grong nyid du 'ong ba de 
[\[26b\]]
[\[26b.1\]]lta bu'i byams pa dang ldan pa ma yin gyi/_sems can thams cad la yang sgra gcan zin dang 'dra bar gzigs te/_sangs rgyas kyi shes rab kyi yul ni de lta bu yin no/_/btsun pa 'jam dpal dper na rta cang shes dang sbyar ba'i shing rta rgyug pa'i zla 
[\[26b.2\]]la bong bu'i shing rta rgyug pa mi srid pa de bzhin du/_'u bu cag bong bu'i shing rta dang 'dra ba dag gis de bzhin gshegs pa'i shes rab dang 'dra ba dang /_dgongs pa'i tshig dang mnyam du 'gro bar nus re skan/_dper na nam mkha' lding dpag tshad du mar 'gro 
[\[26b.3\]]ba nam mkha' la gnas pas chu'i nang na nya dang ru sbal 'khod pa rnams me long gi ngos la rang gi gzugs brnyan snang ba bzhin du gsal bar mthong yang /_byis pa rnams kyis ni mig mi gsal ba'i phyir de'i mig gi rtsal brjod par mi nus pa de bzhin du 
[\[26b.4\]]de bzhin gshegs pa'i yang de rang 'dra'o/_/'jam dpal gyis smras pa/_skul byed de ni de bzhin te/_bdag gis ni byang chub sems dpa' rnams kyi che ba nyid gleng ba'i phyir de skad du brgal bar zad do/_/de nas de'i tshe bcom ldan 'das kyi zhal 
[\[26b.5\]]nas 'od zer rnam pa sna tshogs bkye nas/_de dag gis 'jam dpal gzhon nur gyur pa'i lus la phog go_/de nas 'jam dpal gyis de rtogs nas mgar ba'i bu skul byed la smras pa/_skul byed/_de bzhin gshegs pa yongs su mya ngan las 
[\[26b.6\]]'da' bar [{]rings kyis[,]ring gis[}]/_dus su bcom ldan 'das la bshos 'drim du chug shig_/ma thogs shig_/rgyu med par bcom ldan 'das kyi zhal nas 'od zer rnams 'byung bar mi 'gyur ro/_/de nas skul byed cang mi zer bar 'dug go/_/de nas bcom ldan 
[\[26b.7\]]'das kyis skul byed la 'di skad ces bka' stsal to/_/skul byed nga yongs su mya ngan las 'da' bar 'gror nges/_dge slong gi dge 'dun la dus su zas 'drim du chug shig ces lan gnyis lan gsum du bka' stsal to/_/de nas skul byed kyis 'di skad 
[\[27a\]]
[\[27a.1\]]smras so/_/kye ma bcom ldan 'das mi bzhugs na ni 'jig rten stongs par 'gyur ro/_/bdag cag thams cad kyis ngu zhing bcom ldan 'das la gsol ba gdab bo/_/de nas bcom ldan 'das kyis skul byed la 'di skad ces 
[\[27a.2\]]bka' stsal to/_/skul byed ma ngu shig_/de ltar lus la rma ma 'byin cig_/mi'i lus la chu shing bzhin du snying po med par rtogs shig_/smig rgyu ba dang /_dbu ba rdos pa dang /_sgyu ma dang /_rdza mkhan gyis byas pa'i snod dang /_glog lta bur khong du 
[\[27a.3\]]chud par gyis shig_/'dus byas ni nyes pa grangs med pa'i 'byung gnas yin no snyam du shes par gyis shig_/'dus byas kyi rang bzhin la ltos shig_/de nas bcom ldan 'das la skul byed kyis 'di skad ces gsol to/_/bcom ldan 'das 
[\[27a.4\]]bdag dang sems can thams cad la thugs brtse ba'i slad du/_de bzhin gshegs pa yun ring du bzhugs su mi gnang na bdag ci'i slad du mi ngu lags/_'jig rten stongs kyis ma mchis so/_/de nas bcom ldan 'das kyis skul byed la 'di skad 
[\[27a.5\]]ces bka' stsal to/_/nga ni khyod la snying brtse ba dang /_sems can thams cad la snying brtse ba'i phyir yongs su mya ngan las 'da' bar byed de/_'di ni sangs rgyas rnams kyi chos nyid dang 'dus byas kyi chos nyid do/_/'du byed thams cad mi rtag go zhes bya 
[\[27a.6\]]ba'i tshigs su bcad pa khong du chud par gyis shig_/chos thams cad ni 'du byed dang 'dres pa'i phyir sdug bsngal ba'o snyam du rtogs shig_/chos thams cad ni bdag med pa'o snyam du dpyod cig_/mi brtan pa/_brnyan ma/_phyin ci log pa'o snyam du soms 
[\[27a.7\]]shig_/lus 'di ni nyes dmigs mtha' yas pa dang ldan pa'o snyam du shes par gyis shig_/'di ni dbu ba dang 'dra bar ltos la ma ngu shig_/yi ma chad cig_/de nas bcom ldan 'das la skul byed kyis 'di skad ces gsol to/_/bcom ldan 'das de 
[\[27b\]]
[\[27b.1\]]ni de bzhin du mjal lags na ha cang sdug bsngal chen po mi bzod lags so/_/bcom ldan 'das thabs kyis yongs su mya ngan las 'da' bar mdzad pa la ni bdag glo ba rangs lags so/_/bcom ldan 'das kyis bka' stsal pa/_skul byed 
[\[27b.2\]]legs so legs so/_/rigs kyi bus ni nga'i mya ngan las 'das pa thabs de ltar blta bar bya'o/_/skul byed sangs rgyas gshegs pa ni bya bzhad gzas la 'gro ba lta bur shes par gyis shig_/skul byed tshe ring ba dang tshe ring ba ma yin pa'i 
[\[27b.3\]]rtags shes par gyis shig_/skul byed chos thams cad ni sgyu ma'i chos can no/_/de bzhin gshegs pa ni chos thams cad la thabs kyi chos can yin la/_de rnams kyis kyang gos par mi 'gyur ba de ni sangs rgyas bcom ldan 'das rnams kyi 
[\[27b.4\]]rang bzhin no/_/skul byed khyod srid pa'i rgya mtsho las nges par rgal bar bya ba'i phyir zhal zas smyur te 'on cig_/lha dang lha ma yin dang mi rnams kyis kyang nga la rang rang gi mchod pa byas nas mi g.yo ba'i bde ba thob par gyur cig_/khyod kyis kyang snod du 
[\[27b.5\]]gyur pa la dus su sbyin pa gyis shig_/ma thogs shig_/snod du gyur pa dang nga dang de bzhin gshegs pa zhes bya ba ni don tha dad pa ma yin no/_/de nas skul byed kyis kyang sems can thams cad nges par bsgral ba'i phyir mgo smad de mchi ma blags 
[\[27b.6\]]nas gsol pa/_legs lags so/_/legs lags so/_/bcom ldan 'das kyis ji skad bka' stsal pa de bzhin du bdag gis bgyi'o/_/de bzhin gshegs pa yongs su mya ngan las 'das pa'i 'og tu ji ltar blta ba de ni bdag cag sbrang bu dang 
[\[27b.7\]]'dra ba rnams kyi yul yang ma lags/_nyan thos dang rang sangs rgyas kyi yul yang ma lags so zhes gsol to/_/de nas mya ngan byed cing ngu bzhin du g.yog 'khor dang bcas pas bcom ldan 'das la bskor ba byas te mchod pa chen po'i las byas nas bcom 
[\[28a\]]
[\[28a.1\]]ldan 'das dang 'jam dpal gzhon nur gyur pa la phyag 'tshal te zhal zas len du song ngo //_//bam po gsum pa/_de nas de'i tshe sa chen po g.yos rab tu g.yos/_'gul rab tu 'gul/_'khrugs 
[\[28a.2\]]rab tu 'khrugs/_'khor rab tu 'khor/_'ur 'ur rab tu 'ur 'ur/_shig shig rab tu shig shig_/mer mer rab tu mer mer/_ldem ldem rab tu ldem ldem mo/_/de la sogs pa byas te/_mi mkhris pa'i nad kyis brgyal ba'i gnod pas thebs 
[\[28a.3\]]pa bzhin du sa chen po 'di rgya mtsho dug can pa'i mthas gtugs pa tshangs pa'i 'jig rten man chad thog thag tu rab tu g.yos so/_/de nas lha dang /_lha ma yin dang /_mi de dag thams cad mgo rmongs te/_'jigs shing skyi bung zhes byas nas/_ngu bzhin 
[\[28a.4\]]du tshig 'thun par tshigs su bcad pa 'di dag gsol to/_/mgon po khyod la bdag cag rnams/_/mgo bos phyag 'tshal gsol ba 'debs/_/rgyal ba khyu mchog khyod dang ni/_/bral na bdag cag mgon med 'gyur/_/deng khyod mya ngan 'da' 
[\[28a.5\]]'gyur 'di bsams na/_/bdag cag sdug bsngal shin tu gting zab bying /_/thub pa bdag cag snying ni stor bar gyur/_/ba bzhon rkun khyer be'u la chags pa bzhin/_/mgon med dbul po'i mi ni la la zhig_/nad kyis thebs la sman pa med pa dang /_/
[\[28a.6\]]rang dgar byed cing kha zas gnod pa rnams/_/za ba ji ltar 'chi bar 'gyur ba bzhin/_/skye bo 'di dag nyon mongs nad kyis thebs/_/khyod med khyod kyi chos kyi gsos med pas/_/lta ba'i nyes pa byed 'drar 'chi bar 'gyur/_/de bas phan phyir 'jig 
[\[28a.7\]]rten ma dor cig_/ji ltar grong khyer rgyal dang bral ba dang /_/dbul po rnams la mu ge byung ba dang /_/ji ltar dgon par skom gyis gdungs pa bzhin/_/khyod 'das 'og tu bdag cag de 'drar 'gyur/_/sems can gces khyod mya ngan 'da' bzhed pas/_/
[\[28b\]]
[\[28b.1\]]sa gzhi rab tu g.yos shing phyogs kyang 'chol/_/rgya mtsho chen po dag kyang rnam par 'khrugs/_/bdag cag kun kyang sdug cing bsngal bar gyur/_/drang srong chen po deng khyod mya ngan las/_/'das na nyi ma'ang sa la ltung yang dag_/rgya mtsho chen 
[\[28b.2\]]po dag kyang skam par 'gyur/_/bdag cag kun kyang deng du 'gum lags grang /_/ji ltar stobs ldan mis ni sgo gseb nas/_/glang chen khyer te nang du 'dzul bgyid na/_/shin tu nyon mongs 'gyur ba de bzhin du/_/bdag cag thams cad rab tu nyon 
[\[28b.3\]]mongs gyur/_/ji ltar bu gcig 'gum par mi 'tshal zhing /_/mya ngan khyod 'da' bdag cag de mi 'tshal/_/gal te khyod ni mya ngan 'da' ba las/_/mi gzhes bdag cag thams cad phongs par 'gyur/_/khyod ni mya ngan 'das lam gshegs mthong 
[\[28b.4\]]bas/_/dud 'gro mang po'ang g.yar ngan cher bgyid na/_/bdag cag ji ltar g.yar ngan mi 'tshal lags/_/bdag cag mchil ma bzhin du ma dor cig_/nyi ma 'char kar rang gi 'od gsal bas/_/mun nag rnam par bcom pa de bzhin du/_/
[\[28b.5\]]'phrul can khyod kyis sdug bsngal mun bsal te/_/dge 'dun dbus su ri rab bzhin du bzhugs/_/bcom ldan 'das dper gsol na/_rgyal po la la zhig gi bu sdug cing phangs pa zhig mchis la/_des de chos lugs kyi bstan bcos bslabs nas/_
[\[28b.6\]]'di sod cig ces bka' stsal pa de bzhin du bdag cag bcom ldan 'das dam pa'i chos kyi 'khor los sgyur ba'i sras rnams kyang yang dag pa'i lta ba bskyed nas bkum gyis ma mchis na/_bcom ldan 'das rgyal po'i bu ji bzhin du bdag cag mi 'gum par 
[\[28b.7\]]bcom ldan 'das de'i slad du yun ring du bzhugs su gsol/_ji ltar la la zhig gzhung gis rtsod pa'i bstan bcos la bsten pa na skrag par 'gyur ba de bzhin du khyod kyis skrag par ma mdzad cig_/de kho na nyid mkhyen bzhin du bdag cag sems can dmyal 
[\[29a\]]
[\[29a.1\]]bar mchi bar ma mdzad cig_/dam pa'i chos kyi bdud rtsi'i bcud kyis tshim par mdzad cing de bzhin gshegs pa yun ring du bzhugs su gsol/_ji ltar rgyal po'i btson rar gnod pa'i las rnams kyis dang po nyon mongs pa na/_la la 
[\[29a.2\]]zhig gis khyod kyis na tsha ji lta bu zhig myong zhes smras na/_des de la smras pa/_de ni de bzhin te/_gang gi tshe bdag sdug bsngal gyi tshor ba las thar bar 'gyur ba de'i tshe mya ngan las 'das pa yin te/_bde ba nyams su myong bar 'gyur ro zhes mchi ba de 
[\[29a.3\]]bzhin du bdag cag thams cad kyang khyod bzhugs na/_rgyal po'i btson ra nas thar ba bzhin du mya ngan las 'das pa lags na/_de'i slad du de bzhin gshegs pa yun ring du bzhugs su gsol/_bcom ldan 'das dper gsol na sman pa tshe'i rig byed 
[\[29a.4\]]yan lag brgyad la mkhas pas/_bdag gi bu la ni rgyud phyi ma slob par bgyid kyi/_slob ma la ni bdag dang mnyam par 'gyur du dogs nas slob par mi bgyid pa de bzhin du/_chos kyi rgyal po sman pa chen po ser sna mi mnga' ba khyod kyis theg pa chen po'i 
[\[29a.5\]]rgyud phyi ma la de ltar mi mdzad par bcom ldan 'das yun ring du bzhugs su gsol/_de bzhin du shing rta pa shing rta'i rig byed la mkhas pas/_bdag gi bu la ni rgyud phyi ma sgra grag par phog pa'i dpyad thams cad slob par bgyid kyi/_slob ma la ni slob 
[\[29a.6\]]par mi bgyid pa dang /_rig pa'i gnas gzhan dag la yang de bzhin du sbyar ro/_/bcom ldan 'das dper gsol na byis pa 'am/_rgan po 'am/_nad pa la la zhig lam bzang po las gol te/_lam ngan par mchis na shin tu sdug bsngal bar 'gyur ba 
[\[29a.7\]]de bzhin du/_bcom ldan 'das sems can lam ngan par mchis pa rnams lus dang bral ba'i 'og tu sems can dmyal ba rnams su sdug bsngal myong bar 'gyur lags na/_bcom ldan 'das lam ston pa yun ring du bzhugs su gsol/_ya mtshan can 
[\[29b\]]
[\[29b.1\]]dgu bcu rtsa drug dang /_tshigs su bcad pa bzhi bcu rtsa lnga la yang de bzhin du rgyas par sbyar ro/_/de nas de'i tshe bcom ldan 'das kyis dge slong rnams la bka' stsal pa/_dge slong khyed lha dang mi rnams ltar byis pa'i smre sngags 'don pa dag ma byed par brtson 
[\[29b.2\]]'grus rtsoms shig_/de nas lha dang /_lha ma yin dang /_mi rnams kyis bcom ldan 'das kyi gsung blo gros dang ldan pa dang /_de kho na nyid du 'gro ba thos nas ji ltar bu gcig pa shi nas dur khrod du bor ba bzhin du de dag sdug bsngal bar gyur to/_/
[\[29b.3\]]de nas bcom ldan 'das kyis de dag la tshigs su bcad de bka' stsal pa/_khyed rnams nges par bde gyur cig_/mya ngan ma byed ma ngu shig_/'di ni sangs rgyas rnams kyi chos/_/thams cad mi smra 'khod par gyis/_/bag med par ni ma 
[\[29b.4\]]gnas par/_/bag yod pa la dga' bar gyis/_/khyed stong pa dang stong pa ma yin pa 'am/_rtag pa dang mi rtag pa 'am/_skyabs dang skyabs ma yin pa 'am/_'gro ba dang mi 'gro ba 'am/_rten dang rten ma yin pa 'am/_ther zug dang ther zug 
[\[29b.5\]]ma yin pa 'am/_brtan pa dang brtan pa ma yin pa 'am/_sems can dang sems can med pa 'am/_yang dag pa dang yang dag pa ma yin pa 'am/_bden pa dang bden pa ma yin pa 'am/_mya ngan las 'das pa dang mya ngan las 'das pa ma yin pa 'am/_
[\[29b.6\]]gsang ba dang gsang ba ma yin pa 'am/_gnyis dang gnyis su med pa 'am/_de bzhin du chos rnam pa du ma dag la som nyi 'am/_yid gnyis sam/_the tshom za ba ci dang ci yod pa de dang de dag nga la zhus shig dang thams cad gcad par bya'o/_/bdud 
[\[29b.7\]]rtsi'i mchog kyang khyed la bstan par bya ste/_de'i 'og tu yongs su mya ngan las 'da' bar bya'o/_/dge slong dag sangs rgyas 'byung ba rnyed par dka'o/_/mi'i lus thob pa rnyed par dka'o/_/dal ba phun sum tshogs pa rnyed par dka'o/_/bzod pa dang 
[\[30a\]]
[\[30a.1\]]tshul khrims phun sum tshogs pa ma zhig ma ral ba yang shin tu rnyed par dka'o/_/'jig rten na dgra bcom pa 'thob pa ni gser gyi phye ma dang /_u dum bA ra'i me tog bzhin du rnyed par dka'o/_/dge slong dag 'di lta ste/_sa ni 
[\[30a.2\]]thams cad kyi sgo nas sems can thams cad kyi 'tsho ba yin te/_de bzhin du nga'i chos bstan pa rnam pa sna tshogs gsang ba thar pa'i grong khyer gyi bdud rtsi'i zas kyang de dang 'dra bar blta bar bya'o/_/sems can thams cad dang nga'i sras dge slong thams 
[\[30a.3\]]cad la dam pa'i chos mang po brtan por bzhag go_/gzhan yang sems can thams cad la phan pa'i phyir de bzhin gshegs pa'i yon tan che ba nyid bsgrags te/_yi ge 'bru gcig pa'i thig le'i gtam yang bzhag nas yongs su mya ngan las 'da' bar 
[\[30a.4\]]bya'o/_/de nas dge slong de dag gis de bzhin gshegs pa yongs su mya ngan las 'da'o zhes thos nas mi dga' bar gyur te/_skyi bung zhes byas nas mig mchi mas gang bzhin du bcom ldan 'das kyi zhabs la mgo bos phyag 'tshal te/_bcom ldan 
[\[30a.5\]]'das la lan mang du bskor ba byas nas/_bcom ldan 'das la 'di skad ces gsol to/_/bcom ldan 'das kyis sdug bsngal ba dang /_mi rtag pa dang /_bdag med pa dang /_rjes thams cad kyi nang na glang po che'i rjes ches mchog yin par bstan to zhes 
[\[30a.6\]]gsungs te/_de ltar mi rtag pa'i 'du shes brten cing bsgoms te mang du bgyis pas 'dod pa'i 'dod chags thams cad zad par 'gyur/_gzugs kyi 'dod chags thams cad zad par 'gyur/_gzugs med pa'i 'dod chags thams cad zad par 'gyur/_
[\[30a.7\]]ma rig pa thams cad zad par 'gyur/_lhag pa'i nga rgyal thams cad ma lus pa yang dag par chad par 'gyur ba lags so/_/bcom ldan 'das dper gsol na ston gyi dus su zhing pas rmos cher btab ste rtsa ba 'dzings pa thams cad sel bar bgyid pa de 
[\[30b\]]
[\[30b.1\]]bzhin du/_bcom ldan 'das mi rtag pa'i 'du shes brten cing bsgoms te mang du bgyis pas 'dod pa'i 'dod chags thams cad zad par 'gyur/_gzugs kyi 'dod chags thams cad zad par 'gyur/_gzugs med pa'i 'dod chags thams cad 
[\[30b.2\]]zad par 'gyur/_ma rig pa thams cad zad par 'gyur/_lhag pa'i nga rgyal thams cad ma lus par yang dag par zad par 'gyur ro/_/zhing las thams cad kyi nang na ni ston gyi zhing las mchog tu bstan to zhes bya ba la sogs pa glang po che'i rjes lta 
[\[30b.3\]]bu'i mdo las 'byung ba bzhin du rgyas par sbyar ro/_/bcom ldan 'das dper gsol na/_rgyal po 'chi ba'i tshe bdag gi btson ra bsal te/_sems can rnams btson ra'i gnod pas snyon smongs pa las thar bar bgyis nas de'i 'og tu 'chi bar 
[\[30b.4\]]bgyid pa de bzhin du/_bcom ldan 'das khyod kyis kyang sems can mi shes pa rnam pa sna tshogs kyi btson rar brubs pa rnams kyis mi shes pa'i 'ching ba rnams bcad nas/_de'i 'og tu yongs su mya ngan las 'da' bar gshegs su gsol/_bcom 
[\[30b.5\]]ldan 'das gzhan yang dper gsol na/_sems can 'byung po dang sha za'i gdon gyis brlams pa las/_sman pa chen po dang phrad na 'byung po dang sha za'i gdon rnams kyis thebs pa thams cad las thar bar 'gyur ba de bzhin du/_khyod dang mjal na nyan 
[\[30b.6\]]thos kyi tshogs thams cad mi shes pa rnam pa sna tshogs kyi 'byung po dang sha za'i gdon rnams las yongs su thar bar 'gyur la/_shes rab kyi pha rol tu phyin pa nyid khong du chud par bgyid lags so/_/bcom ldan 'das dper gsol na glang po che'i 'dul 
[\[30b.7\]]sbyong gi mkhan pos spos kyi glang po che zhags pa chen pos bcings pa las glang po che'i zhags pa de bcad de bros pa de bzhin du/_bcom ldan 'das bdag cag kyang bdag tu 'dzin pa dang /_bdag gir 'dzin pa dang /_phrag dog dang /_dngan 'then dang /_
[\[31a\]]
[\[31a.1\]]ser sna dang /_g.yo'i zhags pa chen po bcad nas glang po che'i 'dul sbyong gi mkhan po chen po de bzhin gshegs pa'i lag tu 'ongs nas/_sems can thams cad las nyon mongs pa'i glang po lnga bcu rtsa bdun yongs su bsal bar 
[\[31a.2\]]bgyi'o/_/bcom ldan 'das dper gsol na grang ba'i rims kyis thebs pa sman pa chen po'i thad du mchis na sdug bsngal las thar bar 'gyur ba de bzhin du/_bcom ldan 'das bdag cag kyang nyon mongs pa dang /_log par lta ba dang /_log pa'i 
[\[31a.3\]]'tsho ba'i nyes dmigs mtha' yas pa'i grang ba'i rims nad can gyi lus dang ldan pa las sman pa chen po bcom ldan 'das kyi thad du mchis nas sdug bsngal thams cad las rnam par thar bar gyur te mi g.yo ba'i bde ba yang thob lags so/_/bcom ldan 
[\[31a.4\]]'das gzhan yang dper gsol na mi zhig gis 'bras skyems 'tshal te ra ro bar gyur nas bdag nyid kyis kyang bdag nyid ma 'tshal te/_chos kyang ma 'tshal/_chos ma lags pa yang ma 'tshal/_'di ni bdag gi ma'o/_/'di ni bdag gi sring mo'o/_/
[\[31a.5\]]'di ni bdag gi bu mo'o snyam du yang ma 'tshal la/_smad cing bla ste phyi sa dang gcin gyis rang gi lus kun bsgos shing mchis pa las/_de'i 'og tu bdag nyid sangs te gzhi ci las gyur pa la mkhas par gyur nas chang ni cir yang mi rung ngo snyam du sems te/_
[\[31a.6\]]bdag ni sdig pa thams cad las thar to snyam nas chang btung ba cir yang mi rung bar shas cher bsgoms te spong bar bgyid pa de bzhin du/_bcom ldan 'das 'tsho ba'i 'jig rten 'di ni zlos gar mkhan bzhin du thog ma ma mchis pa na 'khor ba na 'khor zhing 
[\[31a.7\]]yongs su 'khyam pa na 'di ni bdag gi ma'o/_/'di ni bdag gi sring mo'o/_/'di ni bdag gi bu mo'o snyam du ma 'tshal nas/_ma dang sring mo dang bu mo rnams dang lhan cig tu 'dod pa'i 'du shes spyod par bgyid de/_'bras skyems kyis ra ro bar gyur pa de bzhin 
[\[31b\]]
[\[31b.1\]]du sdug bsngal rnyed par gyur la/_de nas ngo tsha shes pa'i mi de dag 'bras skyems kyis ra ro ba las sangs pa bzhin cir yang mi rung bar shas cher bsgoms nas sdug bsngal las yang dag par 'da' bar 'gyur lags so/_/gzhan yang e raN+Da la ni 
[\[31b.2\]]snying po mchis mi srid pa de bzhin du lus 'di la yang bdag dang /_sems can dang /_srog dang /_gang zag dang /_shed las skyes pa dang /_shed bu dang /_byed pa po mchis mi srid de/_de lta bur bdag cag gis bdag ma mchis pa'i 'du shes 
[\[31b.3\]]bsgoms te mang du bgyis lags so/_/dper gsol na phub ma skon pa byed pa snyed bor ba ni cir yang mi gces pa de bzhin du lus 'di la yang bdag ma mchis so/_/dper gsol na kha sral gyi me tog la dri bda' ba ma mchis pa de bzhin du lus 'di la yang 
[\[31b.4\]]bdag ma mchis te/_de ltar bdag cag gis bdag ma mchis pa'i 'du shes bsgoms te mang du bgyis lags so/_/bcom ldan 'das kyis kyang dge slong dag chos thams cad ni bdag med pa ste/_de ltar sgoms shig dang /_de ltar bsgoms pa rnams 
[\[31b.5\]]kyis bdag tu 'dzin pa spang bar 'gyur ro/_/bdag tu 'dzin pa yongs su spangs na mya ngan las 'das pa thob par 'gyur ro zhes bka' stsal te/_bcom ldan 'das de ltar chos thams cad bdag ma mchis pa'i slad du bdag ma mchis pa'i 'du shes bsgoms te mang 
[\[31b.6\]]du bgyis lags so/_/gzhan yang ji ltar nam mkha' la bya'i rjes gda' mi srid pa de bzhin du bdag ma mchis pa'i 'du shes bsgoms na lta ba'i rnam pa thams cad dang bral bar 'gyur lags so/_/bcom ldan 'das kyis bka' stsal pa/_bsgom pa de ltar 
[\[31b.7\]]bsgom pa khyod kyis shes sam/_dge slong rnams kyis gsol pa/_bcom ldan 'das sdug bsngal dang /_mi rtag pa dang /_bdag med pa'i 'du shes de ma lags pa bsgoms na ni ji ltar mi ra ro zhing 'khyam pas lha khang dang /_spo dang /_sa gzhi dang /_
[\[32a\]]
[\[32a.1\]]nyi ma dang /_zla ba dang /_shing dang /_ri rnams mi 'khor bzhin du 'khor bar mthong ba de bzhin du gang dag gis sdug bsngal dang /_mi rtag pa dang /_bdag med pa'i 'du shes ma bsgoms pa'i sems can 'jig rten pa de dag ni ra ro ba 
[\[32a.2\]]dang 'dra bar blta bar bgyi'o/_/bcom ldan 'das bdag cag gis ni yang dag par bsgoms lags so/_/bcom ldan 'das kyis bka' stsal pa/_dge slong dag da ni dpe 'di'i don de ngas bshad par bya'o/_/khyed kyis tshigs su bcad pa'i don 
[\[32a.3\]]'di la don ni 'di'o/_/yi ge ni 'di'o zhes gsal bar mi shes te/_ji ltar mi ra ro bas lha khang dang /_spo dang /_sa gzhi dang /_nyi ma dang /_zla ba dang /_shing dang /_ri rnams mi 'khor bzhin du 'khor bar mthong ba de bzhin du 'du shes phyin ci log du mas 
[\[32a.4\]]zin cing kun tu rmongs pa rnams bdag go snyam pa dang /_rtag go snyam pa dang /_bde'o snyam pa dang /_sdug go snyam pa'i 'du shes kun tu spyod do/_/de la bdag ces bya ba ni sangs rgyas zhes bya ba'i don to/_/rtag ces bya ba ni chos kyi sku zhes bya ba'i don to/_/
[\[32a.5\]]bde zhes bya ba ni mya ngan las 'das pa zhes bya ba'i don to/_/sdug ces bya ba ni chos kyi tshig [{]bla dgas [,]bla dwags [}]so/_/dge slong dag khyed kyis bcom ldan 'das bdag cag gis ni sdug bsngal dang /_mi rtag pa dang /_bdag med pa'i 'du shes bsgoms lags 
[\[32a.6\]]so zhes rgyags pa dang nga rgyal gyis dregs par ma byed cig_/de ltar rnam pa gsum bsgoms par gyur na ni nga'i bstan pa la khyed kyis bsgom pa rnam pa gsum bsgoms pa de bsgom pa don med par 'gyur ro/_/sdug bsngal shes par bya ba bsgom pa rnam 
[\[32a.7\]]pa gsum po ni khyad par dang khyad par gyi yang khyad par ro/_/sdug bsngal la bde'o snyam du 'du shes pa ni phyin ci log pa'o/_/bde ba la sdug bsngal lo snyam du 'du shes pa ni phyin ci log pa'o/_/mi rtag pa la rtag go snyam du 'du shes pa ni phyin ci log 
[\[32b\]]
[\[32b.1\]]pa'o/_/rtag pa la mi rtag go snyam du 'du shes pa ni phyin ci log pa'o/_/bdag med pa la bdag tu 'du shes pa ni phyin ci log pa'o/_/bdag yod pa la bdag med par 'du shes pa ni phyin ci log pa'o/_/mi sdug pa la sdug go snyam du 'du shes pa ni 
[\[32b.2\]]phyin ci log pa'o/_/sdug pa la mi sdug go snyam du 'du shes pa ni phyin ci log pa ste/_phyin ci log bzhi po 'di dag yang dag par ma shes par khyed kyis bsgom par bya ba bsgoms te mang du byas so/_/khyed kyis bde ba la sdug bsngal bar bsgoms 
[\[32b.3\]]so/_/rtag pa la mi rtag pa dang /_bdag yod pa la bdag med pa dang /_/sdug pa la mi sdug par bsgoms so/_/'jig rten pa rnams la yang bde ba dang /_bdag dang /_rtag pa dang /_sdug pa rnams yod do/_/'jig rten las 'das pa 
[\[32b.4\]]rnams la yang bde ba dang /_bdag dang /_rtag pa dang /_sdug pa rnams yod de/_'di la phan tshun mi 'thun pa yod do/_/yi ge zhes bya ba ni 'jig rten pa zhes bya ba'i tha tshig go_/don ces bya ba ni 'jig rten las 'das pa'i ye shes so/_/
[\[32b.5\]]de nas bcom ldan 'das la dge slong rnams kyis 'di skad ces gsol to/_/bcom ldan 'das 'du shes bzhi la sogs pa phyin ci log de bzhin gshegs pas lugs su bzhag pa rnams ni bdag cag gis yun ring mo zhig nas mthong yang mthong /_
[\[32b.6\]]bsgoms kyang bsgoms lags na/_da ji ltar 'tshal ba bka' stsal du gsol/_de bzhin gshegs pa bskal pa 'am/_bskal pa las lhag par yang bzhugs su gsol/_de bzhin gshegs pas ci dang ci skad du bka' stsal pa de dang de dag de 
[\[32b.7\]]bzhin du bdag cag gis bgyi bar 'tshal lo/_/gal te de bzhin gshegs pa bzhugs su mi gnang na/_bdag cag kyang sbrul gdug pa dang khyim gcig gi nang du lhan cig mchis pa mi 'tshal te/_de bzhin gshegs pa mi bzhugs na tshangs par spyod 
[\[33a\]]
[\[33a.1\]]cing mchis pa'i rngo mi thogs kyis/_khyod nyid kyi slad bzhin du bdag cag kyang yongs su mya ngan las 'da' bar 'tshal lo/_/de nas bcom ldan 'das kyis dge slong de dag la 'di skad ces bka' stsal to/_/dge slong dag khyed de skad 
[\[33a.2\]]ma zer cig_/dge slong dag ngas 'od srung gi lag tu bstan pa gtad par bya ste/_'di ni de bzhin gshegs pa dang 'dra bar dge slong rnams kyi rten lta bur 'gyur ro/_/dge slong rnams dang sems can rnams kyi skyabs lta bur 'gyur ro/_/dper 
[\[33a.3\]]na rgyal po grong khyer mang po'i mnga' bdag grong khyer gcig tu song ste/_khyim bdag gcig rgyal por dbang bskur ba de bzhin du 'jig rten gyi khams 'dir ngas 'od srung chen po dbang bskur ro/_/dge slong dag khyed kyis sdug bsngal dang /_mi rtag pa dang /_
[\[33a.4\]]bdag med pa dang /_mi sdug pa'i 'du shes ji ltar bsgom zhe na/_dge slong dag dper na so ga'i dus la bab pa na skye bo rnams kyis nags tshal gyi nang du chu bskyil te/_rang rang gi rkyal pa'i yo byad thogs nas chu'i nang du rtse bar byed la/_chu de'i nang du 
[\[33a.5\]]gcig gis nor bu rin po che bai dUr+ya rigs dang ldan pa zhig bzhag nas/_bai dUr+ya de 'dod pa'i phyir de dag thams cad kyis rkyal pa rnams bor te/_chu de'i nang du 'dzul nas de'i nang na gyo mo 'am gseg ma ci yod pa dag la nor bu yin snyam ste blangs nas nor bu 
[\[33a.6\]]bdag gis rnyed do/_/bdag gis rnyed do zhes zer zhing so so nas steng du byung ste/_rdzing gi 'gram du 'khod nas 'di ni nor bu ma yin no snyam pa'i 'du shes skyes par gyur la/_rdzing bu de'i chu yang nor bu'i 'od kyis zla ba'i 'od bzhin du mdzes par 'dug ste/_de dag 
[\[33a.7\]]gis mdzes pa de mthong nas/_e ma nor bu snyam du yon tan gyi 'du shes skye bar 'gyur te/_de dag gi nang nas thabs la mkhas shing yid rno ba gcig gis nor bu de yang dag par rnyed pa de bzhin du/_dge slong dag khyed kyis thams cad sdug bsngal ba'o/_/
[\[33b\]]
[\[33b.1\]]thams cad bdag med pa'o/_/thams cad mi rtag pa'o/_/thams cad mi sdug pa'o zhes thams cad kyi mu bzung nas bsgoms shing mang du byas pa gang yin pa de dag thams cad rdzing gi nang gi gyo mo dang gseg ma bzhin du nor cing don med par gyur ta re/_
[\[33b.2\]]skyes bu thabs la mkhas pa bzhin du gyis shig_/khyed kyis thams cad kyi mu bzung nas gang dang gang bsgoms pa de dang de nyid la bde ba dang /_bdag dang /_rtag pa dang /_sdug pa yod de/_rnam pa bzhi po de dag ni phyin ci ma log pa zhes brjod par 
[\[33b.3\]]bya'o/_/de bas na nor bu dang 'dra bar chos kyi de kho na nyid rtag pa'i 'du shes sgoms shig_/de nas bcom ldan 'das la dge slong rnams kyis 'di skad ces gsol to/_/bcom ldan 'das kyis dge slong dag chos thams cad ni bdag med pa ste/_
[\[33b.4\]]de ltar sgoms shig dang /_de ltar bsgom pa rnams kyis ni bdag tu 'dzin pa spong bar 'gyur ro/_/bdag tu 'dzin pa spangs ni mya ngan las 'das pa thob par 'gyur ro zhes bka' stsal lags na/_bka' stsal pa de'i don ji lta bu lags/_bcom 
[\[33b.5\]]ldan 'das de bzhin gshegs pas de'i rnam par dbye ba bka' stsal du gsol/_bcom ldan 'das kyis dge slong de dag la bka' stsal pa/_dge slong dag legs so legs so/_/dge slong dag bdag gi the tshom nges par gcod par 'dod pas ni de skad 
[\[33b.6\]]ces dri dgos te legs so/_/dge slong dag dper na grong khyer 'ga' zhig na rgyal po shes rab 'chal pa zhig rgyal po byed de/_rgyal po de la sman pa ngan pa zhig bdog la de yang sman pa 'chal pa zhig ste bla nas dbang thang cher dbang la rgyal pos kyang bkur ba zhig yod pa des 'o ma 'ba' 
[\[33b.7\]]zhig sman yin par 'dzin la/_nad kyi gzhi ni mi shes nas 'o ma'i dpyad log par zin pa de skye bo thams cad kyi rlung nad kyi sna grangs rnams la yang gtong bar byed/_mkhris pa'i nad rnams dang /_bad kan gyi nad rnams la yang gtong bar byed de/_de 
[\[34a\]]
[\[34a.1\]]de ltar byed kyang sman pa gces pa kho nar 'gyur la rgyal po de yang 'chal pa'i bye brag mi phyed pa zhig go/_/de nas sman pa tshe'i rigs byed yan lag brgyad la mkhas pa rgyud phyi ma shes pa gzhan zhig yul gzhan nas gsar du 'ongs nas sman pa 
[\[34a.2\]]de'i thad du rten bcas te smras pa/_khyod kyi ming thos nas slob par 'tshal ba'i slad du bdag mchis kyis/_khyod kyis bdag gi mkhan po mdzad du gsol/_/de nas sman pa 'chal pa des de skad ces thos nas sman pa gsar du 'ongs pa de la smras pa/_
[\[34a.3\]]lo bzhi bcu rtsa brgyad kyi bar du nga la legs par bsgrims te dka' ba spyad pas rim gro gyis la/_de'i 'og tu slobs shig dang khyod sman par 'gyur ro/_/de nas des de bzhin du mnyan te/_de ltar bgyi'o zhes byas nas/_des mthar gyis sman pa 
[\[34a.4\]]'chal pa de mgu bar byas te/_rgyal po'i pho brang du song nas rgyal po de la 'di skad ces gsol te/_rgyal po chen po khyed kyis rtag tu bstan bcos thams cad la brtson par mdzod cig dang /_de ltar mdzad na rgyal po rgyal por 'os par 'gyur ro/_/
[\[34a.5\]]rgyal pos kyang de ni bden te rnar 'ong ngo zhes byas nas/_rgyal po des sman pa 'chal pa de dang sman pa cig shos kyi bye brag phyed par gyur nas/_sman pa ngan pa de yul phyogs nas bskrad de/_sman pa bzang po cig shos bkur bar gyur la/_de nas sman 
[\[34a.6\]]pa des da ni dus la bab bo snyam nas rgyal po la 'di skad ces gsol to/_/rgyal po chen po gal te bdag la mnyes par gyur na gsol ba sna gcig gsol gyis gal te rgyal po chen po yang dgyes pa lta na gnang bar mdzad du gsol/_rgyal pos sman pa la 
[\[34a.7\]]bka' stsal pa/_nga'i lag pa g.yas pa man cad nor ro cog las gsol cig_/sman pas rgyal po la gsol pa/_rgyal po chen po'i sman pa 'chal pa de'i 'o ma'i dpyad gang lags pa de ni dug ha la ha la lags na/_des glo bar ma chud kyis rgyal po 
[\[34b\]]
[\[34b.1\]]khyod kyi yul khams thams cad du bkas btags la/_sngon gyi sman pa de'i 'o ma'i dpyad gang yin pa de ni dug ha la ha la yin gyis/_su sman du 'o ma 'thung ba de mgo bo bcad do zhes bka' gdags par gsol/_de ltar ma bgyis na sems 
[\[34b.2\]]can rnams dus ma yin pa'i 'chi bas 'chi bar 'gyur ro/_/bdag ni 'tsho bar 'gyur ba dang /_nad ma mchis par 'gyur bar 'tshal te/_lha bdag ni gsol ba de 'tshal lags so/_/de nas rgyal pos sman pa de la bka' stsal pa/_de lta na gsol 
[\[34b.3\]]ba chung ngu zhig gsol te bka' gdags par bya'o zhes byas nas bka' yang btags so/_/de nas bka' btags pa bzhin du thams cad du lugs su chud par gyur to/_/de nas sman pa des rgyal po de la yang 'di skad ces gsol te/_da dung yang 
[\[34b.4\]]lan gnyis lan gsum gyi bar du de bzhin du bka' gdags par gsol zhes byas nas sman pa des ro mngar ba dang /_skyur ba dang /_lan tshwa'i ro dang /_tsha ba dang /_bska ba dang /_kha ba rnams kyis mi rnams kyi nad sos par byas so/_/de nas re zhig 
[\[34b.5\]]na rgyal po nad kyis thebs nas sman pa de bkug ste bsgo ba/_nga ni shi la thug gis rgyal po'i rkyen dang 'tsham pa'i gsol ba ci 'dod pa khyod la sbyin no zhes byas so/_/de nas sman pa des rgyal po de la gsol pa/_rgyal po chen po bdag ni [{]brdzun [,]rdzun [}]du smra ba lags 
[\[34b.6\]]so/_/'o ma ni bdud rtsi lags te/_khyed kyis zhal zas 'o ma dang sbyar ba gsol 'tshal lo/_/de nas rgyal po des sman pa de la bka' stsal pa/_ci khyod mkhris pas myos par byas sam/_'on te nga slu bar byed dam ci na/_sngar ni 'o ma dug yin zer la da 
[\[34b.7\]]ni 'o ma sman gyi mchog yin no zhes zer/_kye ma sman pa snga ma bskrad pas phung ngo /_/des kyang 'o ma'i dpyad bsngags pa las na/_de ni sman pa chen po yin gyis sman pa ngan pa ma yin no/_/khyod kyis 'o ma'i dpyad byas pa ni khyod bdag bskrad pa'i rgyu yin 
[\[35a\]]
[\[35a.1\]]no zhes byas so/_/sman pas gsol pa/_rgyal po chen po de ltar gzhan du mi dgongs par gsol/_dper na shing ngam/_rtsig pa la srin bus brkos te yi ge'i 'bru 'dra bar gyur pa mthong yang mkhas pa rnams kyis srin bus yi ge shes so 
[\[35a.2\]]zhes brjod par mi bgyi/_yi ge sbyar ba lta bur gyur kyang ya mtshan du gzung bar mi bgyi ba de bzhin du/_khyod kyi sman pa snga ma'i 'o ma'i dpyad kyi las kyang srin bus brkos pa'i yi ge bzhin du blta bar bgyi ste/_de ni 'o ma so so'i bye brag kyang ma 'tshal ba 
[\[35a.3\]]lags so/_/rgyal pos sman pa de la smras pa/_kwa'i sman pa ngan pa des 'o ma so so'i bye brag ji ltar mi shes/_sman pas gsol pa/_rgyal po chen po 'o ma ni bdud rtsi yang lags dug kyang lags te/_de la bdud rtsi zhes bgyi ba ni ba gang be'u ha cang 
[\[35a.4\]]stobs dang ldan pa ma lags pa dang /_chang gi snyigs ma mi 'thung ba dang /_nags khung dang /_gshong dang /_chu 'dam rdzab can na mi gnas pa dang /_ba lang rdzis nu ma ma bzhibs pa dang /_rtswa brngas pa ma gsan pa dang /_rang gi khyu na 'dug pa dang /_
[\[35a.5\]]ma he'i khyu dang lhan cig mi 'grogs pa dang /_de la sogs pa ba'i yon tan rnams dang ldan la/_de'i 'o ma lhag ma zag ma bcad par ran tsam bzhos pa'i 'o ma de ni nad do cog zhi bar bgyid pa lags so/_/de nas rgyal po ngo mtshar du gyur nas 
[\[35a.6\]]sman pa de la bka' stsal pa/_mkhan po da ni ngas khyod kyi 'o ma'i dpyad bzang po yang shes so/_/ngan pa yang shes so/_/de nas rgyal pos bka' btags te 'o ma 'thung shig ces bsgo ba dang /_'bangs thams cad kyis rgyal pos phyir yang 'o ma 'thung 
[\[35a.7\]]shig ces bsgo ba thos nas sems 'khrugs te/_ci rgyal po gdon gyis thebs sam/_'on te bdag cag la mtho 'tsham mam zhes zer zhing de ltar grong khyer gyi mi dang /_'bangs thams cad rgyal po'i drung du lhags te/_rgyal pos de dag mthong nas smras pa/_
[\[35b\]]
[\[35b.1\]]sman pa 'di na re 'o ma de 'dra'o zhes zer na khyed gsher ci yod ces byas so/_/de nas rgyal po dang /_grong khyer gyi mi dang /_'bangs thams cad mgu bar gyur nas/_sman pa la mi mtshungs pa'i bsnyen bkur byas nas/_'o ma'i dpyad la yang sten par 
[\[35b.2\]]byed pa de bzhin du/_dge slong dag de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med 
[\[35b.3\]]pa/_lha dang mi rnams kyi ston pa sangs rgyas bcom ldan 'das sman pa bzang po dang 'dra bar 'jig rten du byung nas/_mu stegs pa sman pa ngan pa dang 'dra ba thams cad kyi thad du gshegs te/_thams cad nges par btul zhing nges par bshig nas rgyal po du ma 
[\[35b.4\]]mgu bar mdzad de/_mu stegs pa rnams tshar gcad pa'i phyir bdag med do/_/sems can med do/_/srog med do/_/gang zag med do zhes gsung ngo /_/mu stegs pa rnams kyis bdag bstan pa ni srin bus brkos pa'i yi ge dang 'dra ste/_de'i 
[\[35b.5\]]phyir ngas sems can thams cad la bdag med do zhes bstan pa ston par mdzad do/_/bdag med pa ni sangs rgyas kyi tshig yin no zhes chos kyi bka' 'dogs par mdzad nas/_yang gdul bar bya ba rnams kyi dbang dang /_sems can rnams la phan pa'i 
[\[35b.6\]]phyir dus mkhyen par mdzad nas/_chos thams cad bdag med par bstan pa'i skabs de nyid du sman pa bzang po'i bzhin du bdag yod do zhes yang dag par ston par mdzad de/_'jig rten pa rnams kyi bdag mthe bo tsam dang /_khre rgod kyi 'bru tsam zhes bya 
[\[35b.7\]]ba de lta bu ni ma yin no/_/'jig rten pa rnams kyi bdag tu lta ba gang yin pa de lta bu yang ma yin te/_'dir chos thams cad ni bdag med pa zhes bya'o/_/chos thams cad ni bdag med pa yang ma yin te/_bdag ni de kho na nyid do/_/bdag ni rtag pa nyid do/_
[\[36a\]]
[\[36a.1\]]bdag ni yon tan nyid do/_/bdag ni ther zug pa nyid do/_/bdag ni brtan pa nyid do/_/bdag ni zhi ba nyid do zhes sman pa bzang po'i 'o ma bzhin du/_de bzhin gshegs pa yang de kho na nyid dang ldan pa ston par mdzad de/_de sgom pa 
[\[36a.2\]]la 'khor bzhi po rnams kyis brtson par gyis shig_/dge slong dag gzhan yang tshul khrims kyi gzhi ma gtogs par the tshom dang som nyi ci dang ci yod pa de dag khyed kyis nga la zhus shig dang /_ngas legs par gsungs pas khyed rangs par bya'o/_/
[\[36a.3\]]nga ni bsgom pa thams cad las grol ba dang /_rang bzhin gyis stong pa chen po ston te/_dge slong khyed de bzhin gshegs pas bdag cag la rang bzhin gyis stong pa chen po ma bstan to zhes de skad ma zer cig_/dge slong dag gzhan yang tshul khrims 
[\[36a.4\]]kyi gzhi ma gtogs par the tshom dang som nyi ci dang ci yod pa de dag khyed kyis nga la zhus shig_/de nas dge slong de dag gis bcom ldan 'das la 'di skad ces gsol to/_/de bzhin gshegs pa dgra bcom pa yang dag par rdzogs pa'i sangs 
[\[36a.5\]]rgyas la zhu ba ni bdag cag gi yul ma lags te/_bdag cag gis rngo mi thogs lags so/_/sangs rgyas bcom ldan 'das kyang bsam gyis mi khyab/_ting nge 'dzin rnams kyang bsam gyis mi khyab/_khyod kyi gdams ngag kyang bsam 
[\[36a.6\]]gyis mi khyab pas na/_bdag cag gis zhu ba'i rngo mi thogs lags so/_/bcom ldan 'das dper gsol na/_mi la la rgas shing 'khogs la gtugs pa/_lo brgya nyi shu rtsa drug lon pa/_nad kyis thebs pa/_mal khri la mchis pa'i 
[\[36a.7\]]nad pa zhig mchis la/_mi la la zhig gis de'i sug par gter gtams te/_kye mi khyod kyis gter 'di long la gang gi tshe bdag lo bcu 'am/_lo nyi shu na byes nas phyir 'ongs pa dang /_de'i tshe 'di bdag la phyir byin cig ces bgyis nas des gtad 
[\[36b\]]
[\[36b.1\]]de mchis la/_rgan po de yang bu ma mchis pa zhig ste/_mi de mchis nas ring po ma lags par mi rgan po de gum na mi de slar mchis te/_de de ltar nor gyi phung po chen po dang bral bar gyur kyang su la yang ji skad bgyir yang ma mchis pa de bzhin du/_
[\[36b.2\]]bcom ldan 'das tshul khrims kyi gzhi ma gtogs par bdag cag gis zhus pa de yang nyan thos la yun ring du gnas par mi 'gyur la/_bdag cag la yang ji skad du zhu ba'i cha ma mchis lags so/_/bcom ldan 'das kyis de dag la bka' 
[\[36b.3\]]stsal pa/_dge slong rnams kyis zhus pa ni sems can thams cad la phan par 'gyur te/_de'i phyir ngas zhu ba'i skabs phye ba yin no/_/de nas dge slong rnams kyis 'di skad ces gsol to/_/bcom ldan 'das dper gsol na/_mi gzhon nu 
[\[36b.4\]]la la lo nyi shu rtsa drug lon te/_phyug cing 'khor phun sum tshogs pa dang ldan pa zhig mchis la/_mi la la zhig gis de'i sug par gter gtams te/_'di skad du kye bdag ni don gnyer du 'gro'i/_bdag phyir 'ongs pa dang mi khyod kyis 
[\[36b.5\]]gter 'di bdag la phyir byin cig ces bgyis nas mi des gter de legs par sbas shing legs par bsrungs te/_de slar mchis nas slar stsal ba de bzhin du/_bcom ldan 'das dam pa'i chos kyi dbyig legs par gsungs pa dge slong kun 
[\[36b.6\]]dga' bo la sogs pa nyan thos thams cad la gtad na ni yun ring du gnas par mi 'gyur lags so/_/de ci'i slad du zhe na/_'od srung chen po la sogs pa nyan thos thams cad ni mi rtag pa'i slad du'o/_/byang chub sems dpas zhus pa'i dbyig byang chub 
[\[36b.7\]]sems dpa' rnams la gtad na ni lo 'bum phrag mang por gnas par gyur la/_'phel bar yang 'gyur zhing byang chub sems dpa' thams cad la yang sman par 'gyur lags so/_/byang chub sems dpa' sems dpa' chen po rnams kyis ni de bzhin 
[\[37a\]]
[\[37a.1\]]gshegs pa la zhu ba'i rngo thogs la/_bdag cag sbrang bu dang 'dra bas ni de bzhin gshegs pa la zhu ba'i rngo mi thogs lags so zhes gsol nas cang mi zer bar 'khod do/_/de nas bcom ldan 'das kyis dge slong de dag la 
[\[37a.2\]]'di skad ces bka' stsal te/_dge slong dag legs so legs so/_/dge slong dag khyed zag pa med pas ni de skad bya ba yin no/_/dgra bcom pas ni de skad bya ba yin te legs so/_/dge slong dag ngas kyang khyed kyis bsams pa'i don de snga 
[\[37a.3\]]nas bsams so/_/nga'i theg pa chen po ni byang chub sems dpa'i lag tu gtad na rgyu gnyis kyis yun ring du gnas par 'gyur ro/_/de nas de'i tshe bcom ldan 'das kyis 'khor rnams la bka' stsal pa/_rigs kyi bu'am rigs kyi bu mo tshe ring po 
[\[37a.4\]]dag gzhi gsum ma gtogs pa dang /_tshul khrims kyi gzhi ma gtogs par khyed kyi yid gnyis dang /_som nyi dang /_the tshom ci yod pa nga la zhus shig ces lan gnyis lan gsum du bka' stsal to/_/de nas 'khor de nyid kyi nang nas byang chub 
[\[37a.5\]]sems dpa' sems dpa' chen po sdong bu'i grong du skyes pa bram ze'i rigs che zhing mtho ba'i bu 'od srung chen po dang rus gcig pa zhes bya ba de bzhin gshegs pa'i mthus stan las langs te/_bcom ldan 'das ga la ba der song nas phyag 'tshal te lan 
[\[37a.6\]]'bum bskor ba byas nas/_lha'i mchod pa'i las chen po byas te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom 
[\[37a.7\]]ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/bcom ldan 'das kyis bka' stsal pa/_byang chub sems dpa' sems dpa' 
[\[37b\]]
[\[37b.1\]]chen po bram ze'i rigs che zhing mtho ba'i bu 'od srung chen po dang rus gcig pa khyod ci dang ci 'dod pa de bzhin gshegs pa dgra bcom pa yang dag par rdzogs pa'i sangs rgyas la zhus shig dang /_ngas zhu ba zhus pa de dang de lung bstan pas khyod 
[\[37b.2\]]kyi sems rangs par bya'o/_/de nas bcom ldan 'das la byang chub sems dpa' sems dpa' chen po bram ze'i rigs che zhing mtho ba'i bu 'od srung chen po dang rus gcig pas 'di skad ces gsol to/_/bcom ldan 'das de bzhin gshegs pa'i mthu 
[\[37b.3\]]dang sems can thams cad kyi dge ba'i rtsa ba'i mthus bdag gis zhu bar mi 'tshal na/_bdag ni sbrang bu dang 'dra la de bzhin gshegs pa ni tsan dan lta bu'i 'khor lo chen po dang ldan pa lags/_seng ge lta bu'i 'khor lo chen po dang ldan pa lags/_bai dUr+ya 
[\[37b.4\]]dang rdo rje chen po ltar mi phyed pa'i sku mnga' ba lags/_mi phyed pa'i 'khor dang ldan pa lags/_ye shes rgya mtsho dang ldan pa'i 'khor chen po mnga' ba lags/_byang chub sems dpa' sems dpa' chen po kha cig yon tan dpag tu ma mchis pa dang ldan 
[\[37b.5\]]pa dag kyang mchis te/_de ltar dpag tu ma mchis pa'i 'khor mnga' ba'i de bzhin gshegs pa la de bzhin gshegs pa'i mthus bdag gis zhu ba'i rngo thogs par gyur na/_'dir bgyi ba mang du mchis te/_de bzhin gshegs pa'i mthus bdag 
[\[37b.6\]]sbrang bu dang 'dra bas zhu bar 'tshal lo zhes byas nas tshigs su bcad de gsol pa/_thub pa cis na tshe ring 'gyur/_/rdo rje lta bur cis 'gyur lags/_/gang gis mi shigs thob par 'gyur/_/cis na lus brtan stobs chen 'gyur/_/ji ltar 
[\[37b.7\]]bgyis na mdo sde 'di'i/_/pha rol phyin par 'gyur ba lags/_/ji ltar srog chags rnams kyi sems/_/sna tshogs rtogs nas ston par 'gyur/_/thub pa chen po ji ltar na/_/rgya chen thob nas skyabs su 'gyur/_/ji ltar dgra bcom ma lags 
[\[38a\]]
[\[38a.1\]]kyang /_/dgra bcom rnams dang mtshungs par 'gyur/_/bcom ldan ji ltar bgegs bgyid pa'i/_/bdud ni 'khor du chud par 'gyur/_/bdud kyi tshig kyang 'tshal ba dang /_/rdzogs pa'i sangs rgyas gsung yang 'tshal/_/
[\[38a.2\]]'dren pa ji ltar dga' bzhin du/_/'phags pa'i lam yang ston par 'gyur/_/dge dang yang dag ldan gyur nas/_/phyin ci ma log ston par 'gyur/_/thub pa chen po ji ltar na/_/legs byed 'gyur ba bstan du gsol/_/thub pa byang chub 
[\[38a.3\]]sems rnams kyis/_/ji ltar brtag dka' khams mthong 'gyur/_/thub pa ji ltar yi ge yi/_/phyed ni rdzogs par 'gyur ba lags/_/ji ltar bzhad dang zal mo yi/_/spyod pa dag dang 'dra bar 'gyur/_/ji ltar phur bu pa ba sangs/_/
[\[38a.4\]]nyi ma dag tu skye bar 'gyur/_/thub pa byang chub sems dpa' rnams/_/ji ltar sems ni ma skyes par/_/'dir ni 'jigs pa med par 'gyur/_/ji ltar ka ta'i 'bras bu 'dra/_/ji ltar rtsod dus skyes pa na/_/gos pa ma mchis bgyid 
[\[38a.5\]]pa dang /_/nyes pa'i dbyings su pad ma ltar/_/nyes pa dag gis mi gos lags/_/ji ltar byang chub sems dpa' rnams/_/yul khams sman pa chen por 'gyur/_/chu 'gram kun tu mnyan par 'gyur/_/de 'dir bdag la lung bstan gsol/_/
[\[38a.6\]]ji ltar sbrul rnams pags pa rnying /_/'dor ba bzhin du 'gyur ba lags/_/rin chen mang po'i 'byung gnas dang /_/'bru dang shing 'dra ji ltar lags/_/brtan po de dag nyan thos dang /_/rang sangs rgyas kyi byang chub kyis/_/sku gdung ji ltar 
[\[38a.7\]]ston par bgyid/_/mtha' yas sgo yang ji ltar ston/_/rgyal sras brtul zhugs brtan po rnams/_/ji ltar mi phyed 'khor dang ldan/_/de dag 'jig rten dmus long gi/_/mig dang 'dra bar ji ltar 'gyur/_/thub pa chen po ji ltar na/_/mgo mang 
[\[38b\]]
[\[38b.1\]]bye ba ston par 'gyur/_/ji ltar zla ba tshes 'dra bar/_/'jig rten rnams la chos kyang ston/_/ji lta bur ni gzha' gsang du/_/yongs su mya ngan 'das pa ston/_/ji ltar lha dang bdud 'dra bar/_/brtan por 'gyur zhing dpa' bar 'gyur/_/
[\[38b.2\]]ji ltar chos kyi sgo rtogs nas/_/chos nyid kyang ni 'tshal bar 'gyur/_/ji ltar byang chub sems dpa' rnams/_/nad med par yang 'gyur ba lags/_/sems can kun la sman pa'i phyir/_/de dag ji ltar dgongs pa 'chad/_/ji ltar dge ba 
[\[38b.3\]]lhag mar bcas/_/ji ltar the tshom spong bar 'gyur/_/blo gros chen po ji ltar na/_/byang chub mchog tu nye bar 'gyur/_/cha phra gzigs pa khyod nyid kyis/_/byang chub sems dpa'i spyod pa gsungs/_/chos rnams du ma'i sgo dag kyang /_/
[\[38b.4\]]'dren pa khyod kyis bka' stsol cig_/sems can kun gyi sman pa po/_/rkang gnyis rnams la sman ston cig_/thub pa'i phung po 'di dag las/_/bdag gis zhu ba'i yul ma mchis/_/byang chub sems dpa' brtan rnams kyi/_/yul ni thams 
[\[38b.5\]]cad mkhyen pa lags/_/de nas bcom ldan 'das kyis byang chub sems dpa' sems dpa' chen po bram ze'i rigs che zhing mtho ba'i bu 'od srung chen po dang rus gcig pa la 'di skad ces bka' stsal to/_/rigs kyi bu legs so legs so/_/rigs 
[\[38b.6\]]kyi bu khyod ji ltar de bzhin gshegs pa'i gsang ba'i mdo chen po las thams cad mkhyen pa dang /_thams cad mkhyen pa nang 'dri bar mdzad pa bzhin du 'dri ba ni legs te/_'jig rten gyi khams gang gA'i klung mang po grangs med pa'i bye ma snyed kyi pha rol na/_
[\[38b.7\]]thams cad mkhyen pa rang rang gi 'jig rten gyi khams na bzhugs pa dag nga dang thabs cig tu byang chub kyi shing drung du byang chub kyi phyir rol te/_byang chub tsam pas de bzhin gshegs pa'i gsang ba bstan pa'i don du byang chub kyi phyir rol pa de bzhin du khyod kyang 
[\[39a\]]
[\[39a.1\]]sems can thams cad la phan pa'i phyir yon tan ming gcig pa'i tshul thams cad mkhyen pa'i yul 'dri zhing 'dug go/_/de nas bcom ldan 'das la 'od srung chen po dang rus gcig pas 'di skad ces gsol to/_/bcom ldan 'das 
[\[39a.2\]]bdag gis ni thams cad mkhyen pa'i yul zhu ba'i rngo mi thogs mod kyi cung zad cig zhu bar 'tshal lo/_/bcom ldan 'das dper gsol na/_sbrang bus gnam dang rgya mtsho'i pha mthar mchi ba 'am/_rgya mtsho'i chab 'tshal ba'i rngo thogs pa de ni mi 
[\[39a.3\]]srid lags so/_/bcom ldan 'das de bzhin du bdag ni sbrang bu 'dra la bcom ldan 'das ni nam mkha' dang rgya mtsho dang 'dra zhing ye shes zab mo chos dang ldan pa lags so/_/bcom ldan 'das dper gsol na/_rgyal po'i gtsug gi nor bu dkor 
[\[39a.4\]]bas rang gi spyi bos blang ba de bzhin du bdag gis kyang chos bka' stsal pa yang dag par blang bar 'tshal na/_shes rab rgya bskyed pa'i slad du bcom ldan 'das kyis bka' stsal du gsol/_bcom ldan 'das kyis mtshungs pa med pa yongs su bshad 
[\[39a.5\]]du gsol/_bdag zhu bar 'tshal lo/_/bcom ldan 'das kyis bka' stsal pa/_rigs kyi bu nyon cig_/las gang gis byang chub sems dpa' sems dpa' chen po tshe ring bar gyur pa dang /_las gang gis byang chub kyi rgyur 'gyur ba de 
[\[39a.6\]]bzung ba'i sems kyis nyon cig dang /_las kyi 'bras bu des na byang chub kyi rgyu skye bar 'gyur ro/_/thos nas kyang gzhan dag la ston cig_/rigs kyi bu ngas kyang las de byas shing gzhan dag la yang bstan pas bla na med pa yang dag par rdzogs 
[\[39a.7\]]pa'i byang chub thob par gyur to/_/rigs kyi bu dper na mi la la zhig bu gcig pa thar bar bya ba'i phyir rgyal po'i btson ra'i nang du 'gro ba de bzhin du/_byang chub sems dpa' tshe ring bar 'dod pas kyang sems can thams cad la bu gcig pa'i 'du shes 
[\[39b\]]
[\[39b.1\]]bsgom par bya'o/_/de ltar bsgoms na 'tshe ba thams cad spong bar 'gyur la/_byams pa chen po dang /_snying rje chen po dang /_dga' ba chen po dang /_btang snyoms chen po dang ldan par 'gyur zhing /_srog gcod pa spong bar 'gyur ba dang /_
[\[39b.2\]]chos spyod par 'gyur ro/_/rigs kyi bu gzhan yang sems can dpag tu med pa dag bslab pa'i gzhi la 'god par 'gyur/_dge ba bcu'i las kyi lam la yang 'god par 'gyur ro/_/gal te nus na sems can dmyal ba dang /_lha ma 
[\[39b.3\]]yin dang /_gshin rje'i 'jig rten dang /_dud 'gror skye ba rnams dang /_las mi bzad pa byed pa'i sems can rnams nges par bsgral ba'i phyir 'gro ba thams cad kyi rjes su 'jug par byed cing /_grol nas gzhan dgrol bar bya'o snyam nas 
[\[39b.4\]]de la 'dzin pa dang dran pa'i sems dang ldan par 'gyur te/_legs par byas pa'i rnam par smin pa dang /_rgyu dang 'thun pa des na byang chub sems dpa' sems dpa' chen po rnams mchog tu tshe ring bar 'gyur la/_ye shes kyi dbang phyug tu 
[\[39b.5\]]'gyur zhing 'chi ba med par 'gyur ro/_/de nas bcom ldan 'das la byang chub sems dpa' sems dpa' chen po 'od srung chen po dang rus gcig pas/_'di skad ces gsol to/_/bcom ldan 'das byang chub sems dpa' sems 
[\[39b.6\]]dpa' chen pos ci las bsams te sems can thams cad la bu gcig pa'i 'du shes bsgom par bgyi/_bka' stsal pa de'i don ji lta bu lags/_bcom ldan 'das gal te byang chub sems dpa' sems dpa' chen pos sems can thams cad 
[\[39b.7\]]la bu gcig pa'i 'du shes bsgom par bgyi 'tshal na tshig de ni mi 'dod par bgyi ba lags so/_/de ci'i slad du zhe na/_bcom ldan 'das bstan pa 'di la sems can kha cig tshul khrims 'chal pa/_mtshams ma mchis par bgyid pa dang /_dam 
[\[40a\]]
[\[40a.1\]]pa'i chos sun 'byin pa dag kyang mchis na ci lags/_sems can de lta bu dag la yang bu gcig pa'i 'du shes bsgom par bgyi lags sam/_bcom ldan 'das kyis bka' stsal pa/_'od srung chen po dang rus gcig pa 
[\[40a.2\]]de lta los kyang mod/_nga ni sems can thams cad la sgra gcan zin bzhin du lta'o/_/'od srung chen po dang rus gcig pas gsol pa/_bcom ldan 'das 'o na bsnyen par rdzogs pa'i 'khor dag pa rnams kyis [{]bcwa [,]bco [}]lnga'i gso sbyong la bab pa'i tshe/_
[\[40a.3\]]gzhon nu ma drangs pa/_lus ma sbyangs pa/_bsnyen par ma rdzogs pa zhig rtsig pa'i grwa zhig tu yib ste nyan pa na/_ci'i slad du bcom ldan 'das kyis gnang nas gnod sbyin gyi rgyal po lag na rdo rjes rdul zhib mo bzhin phye mar rlags lags/_
[\[40a.4\]]kye ma des de bkum pa ni lag na rdo rjes ha cang drags lags so/_/de lta na ci ltar bcom ldan 'das sems can thams cad la sgra gcan zin dang 'dra bar gzigs pa lags/_bcom ldan 'das kyis bka' stsal pa/_rigs kyi bu de skad ma zer 
[\[40a.5\]]cig_/gzhon nu de ni sprul pa yin te/_dam pa'i chos sun 'byin pa rnams tshar gcad pa dang /_bskrad par bya ba'i phyir gnod sbyin gyi rgyal po lag na rdo rjes de ltar bstan par zad kyi/_dam pa'i chos sun phyung yang rung 'dod chen pa yang rung ste 
[\[40a.6\]]gsad du mi rung ngo /_/rgyu sogs pa'i srog gcod pa ni byed mi phod do/_/rigs kyi bu gzhan yang ji ltar rgyal po 'am/_blon po chen po dag dam pa'i chos sun 'byin pa rlag par byed pa de bzhin du nga ni brlag par bya zhes mi zer mod kyi/_de dag 
[\[40a.7\]]nyid kyi chos ma yin pa'i 'bras bu mngon sum du smin par zad do/_/de bzhin gshegs pa thams cad mkhyen pa ni de rnams kyi don du mi 'jigs pa sbyin zhing 'od zer gcig gam gnyis gtong bar mdzad de/_gal te 'od zer des de dag la ma phog na ni 
[\[40b\]]
[\[40b.1\]]'chi bar 'gyur te/_der de bzhin gshegs pas ci byar yang med do/_/rigs kyi bu gzhan yang gal te khyod kyis brtag dka' ba blta bar nus pa lta na/_ngas khyod la rgyu gzhan yang bstan par bya ste/_yul so so na tshul khrims dang 
[\[40b.2\]]cho ga dang yon tan rnams tha dad pa yod la/_der de bzhin gshegs pa yongs su mya ngan las 'das pa'i 'og tu dge slong dag dam pa'i chos khol du 'byin par 'dod pa la rgyal pos ston pa med pa'i phyir gnod pa byed pa las/_rgyal po de rgyal po 
[\[40b.3\]]gzhan gyis bzlog ste/_des mthu chung bar byas nas/_rgyal po de chos la gnas par gyur na/_rgyal po cig shos de la bsod nams chen por 'gyur zhes nga smra'o/_/de ci'i phyir zhe na/_rgyal po cig shos kyi nyes pa chen po'i gzhi zhi bar byed pa'i 
[\[40b.4\]]phyir ro/_/rigs kyi bu gzhan yang dper na zhing ngam khyim du dug shing ngam snye long skyes na rtsa nas dbyung dgos pa de bzhin du tshul khrims 'chal pa rnams dang /_dam pa'i chos sun 'byin pa rnams bran bzhin du tshar gcad par ngas gnang ngo /_/
[\[40b.5\]]gang dag de rnams tshar gcod par mi byed pa de dag ni nga'i bstan pa las shin tu ring ba yin no/_/gang dag de rnams tshar gcod par byed pa de dag ni nga'i slob ma dang /_nga'i nyan thos yin no/_/'od srung chen po dang rus gcig pas gsol pa/_gal te de 
[\[40b.6\]]bzhin gshegs pa de skad gsung na ni sems can thams cad la sgra gcan zin bzhin du gzigs pa'ang ma lags/_ste'u dang tsan dan lta bu zhes bgyi ba'i ming yang rlag par 'gyur na/_dam pa'i chos sun 'byin pa rnams ji ltar tshar gcad pa'i rigs lags/_
[\[40b.7\]]de bzhin gshegs pas de ltar bgyid du stsal ba'i mi rigs lags so/_/bcom ldan 'das kyis bka' stsal pa/_'od srung chen po dang rus gcig pa dper na khyim bdag gam/_tshong dpon nam/_sde dpon nam/_blon po'am/_rgyal po yang rung 
[\[41a\]]
[\[41a.1\]]ba zhig gis rang gi bu sdug cing phangs la mchog tu mdzes shing byad gzugs phun sum tshogs pa rnams slob dpon gyi lag tu gtad nas slob dpon de la 'di skad smras te/_bdag gi bu 'di rnams 'dul ba dang /_cho ga dang /_
[\[41a.2\]]spyod yul dang /_rig pa rnams bslab pa'i phyir khyod la gtad kyis/_'di rnams khyod kyis 'dul ba dang /_cho ga dang /_spyod yul dang /_rig pa rnams slobs shig_/chos shig_/gal te bdag gi bu 'di bzhi las gsum ni brdegs pa dang /_
[\[41a.3\]]bsdigs pa dang /_tshar bcad pa rnams kyis shi bar gyur la/_gcig ni gson por 'dug ste/_gcig lobs par gyur na gsum ni shi yang bla ste/_gsum ni shi_/gcig ni lobs pa de la ci slob dpon gyis ni sdig pa mi dge ba'i las byas 
[\[41a.4\]]zhes bya 'am/_bcom ldan 'das de ni ma lags te/_de la ni gnyi ga la yang sdig pa'i las su mi 'gyur lags so/_/de ci'i slad du zhe na/_de la ni 'khon gyi bsam pa ma mchis te/_de ltar bgyis na bsod nams mang po 'phel bar 'gyur 
[\[41a.5\]]lags so/_/bcom ldan 'das kyis bka' stsal pa/_rigs kyi bu de bzhin du de bzhin gshegs pa ni dam pa'i chos sun 'byin pa'i sems can rnams la sgra gcan zin bzhin du gzigs te/_bu rnams slob dpon gyi lag tu gtod pa bzhin du 
[\[41a.6\]]rgyal po dang /_blon po dang /_dge bsnyen rnams kyi lag tu gtod par mdzad do/_/de nas rgyal po dang /_blon po dang /_dge bsnyen de dag gis byis pa g.yel ba de dag tshar gcod par byed na/_ci de la de bzhin gshegs pa la sdig pa'i las su 
[\[41a.7\]]'gyur zhes bya'am/_bcom ldan 'das de ni ma lags te/_rgyal po dang /_blon po dang /_dge bsnyen rnams la yang sdig pa'i las su mi 'gyur na/_de bzhin gshegs pa gos pa mi mnga' ba lta la gos par ga la 'gyur te/_de dag nyid kyi 
[\[41b\]]
[\[41b.1\]]yon tan dang spyod pa bsrung ba'i slad du mi 'dod bzhin du tshar gcod par byas so/_/bcom ldan 'das kyis bka' stsal pa/_de ltar na bu gcig pa'i 'du shes sgom pa yin te/_gang dag de ltar sgom pa de dag gis ni bu gcig pa'i 'du shes 
[\[41b.2\]]bsgoms par 'gyur ro/_/de ltar byang chub sems dpa' sems dpa' chen pos sems can thams cad la bu gcig pa'i 'du shes bsgom par bya'o/_/de ltar byas na sems can thams cad la ting nge 'dzin bsgom pa bsgoms par 'gyur ro/_/
[\[41b.3\]]des na mchog tu 'tshe ba med pa dag par 'gyur te/_des na byang chub sems dpa' tshe ring ba dang /_mchog tu tshe ring ba dang /_tshe rabs dran par 'gyur ro/_/'od srung chen po dang rus gcig pas gsol pa/_sems can thams cad la 
[\[41b.4\]]bu gcig pa'i 'du shes bsgoms na byang chub sems dpa' sems dpa' chen po rnams tshe ring bar 'gyur lags sam/_bcom ldan 'das kyis bka' stsal pa/_de lta los kyang mod/_'od srung chen po dang rus gcig pas gsol pa/_bcom 
[\[41b.5\]]ldan 'das dper gsol na gtam rgyud mkhan zhig gis ltad mo pa'i 'khor gyi nang du ma la phu dud bya ba'i rigs pa'i gtam sna tshogs bgyis la/_rang gi khyim du mchis nas mchog tu dka' ba bgyid bgyid pa'i ma la dbyug pa dang /_phag dum dang /_
[\[41b.6\]]bong ba dang /_rdo dag gis gnod pa bgyid pa de bzhin du/_bcom ldan 'das nyid kyis bka' stsal pa/_sems can thams cad la bu gcig pa'i 'du shes bsgoms na byang chub sems dpa' sems dpa' chen po rnams tshe ring ba dang /_mchog tu tshe ring 
[\[41b.7\]]ba dang /_tshe rabs dran pa dang /_mi 'chi ba dang /_ther zug pa dang /_brtan par 'gyur ro zhes gsungs na/_ci'i slad du bcom ldan 'das nyid sku tshe thung lags/_ci slu ba mdzad dam/_'on te bcom ldan 'das nyid kyis sems can thams cad la sgra 
[\[42a\]]
[\[42a.1\]]gcan zin bzhin du gzigs pas/_ma gzigs sam/_kye ma bcom ldan 'das kyis ni dka' ba mdzad mdzad do/_/mi'i ltar brtsis na lo brgya yang mi thub ste/_de bzhin gshegs pa 'di kho na ltar sku tshe thung ba lags na/_
[\[42a.2\]]bcom ldan 'das kyis sngon byang chub sems dpa' mdzad pa'i tshe de snyed kyi srog cig bcad lags/_'di kho na ltar sku tshe thung ba las na de bzhin gshegs pa nyid kyis mchog tu mi bzad pa'i las mdzad lags grang /_bcom ldan 'das kyis bka' 
[\[42a.3\]]stsal pa/_'od srung chen po dang rus gcig pa de bzhin gshegs pa dgra bcom pa yang dag par rdzogs pa'i sangs rgyas la 'di kho na ltar ma rgya shig ma rgya shig_/de bzhin gshegs pa dgra bcom pa yang dag par rdzogs pa'i sangs rgyas ni mchog tu 
[\[42a.4\]]sku tshe ring ngo /_/de bzhin gshegs pa dgra bcom pa yang dag par rdzogs pa'i sangs rgyas ni mchog tu brtan pa'o/_/mchog tu zhi ba'o/_/mchog tu ther zug pa'o/_/mchog tu rtag pa'o/_/'od srung chen po dang rus gcig pas gsol pa/_bcom 
[\[42a.5\]]ldan 'das ji ltar na de bzhin gshegs pa mchog tu sku tshe ring lags/_bcom ldan 'das kyis bka' stsal pa/_'od srung chen po dang rus gcig pa dper na chu klung gang gA dang /_ya mu na dang /_sa ra yu dang /_hing gu la la sogs pa chu klung chen po rnams 
[\[42a.6\]]dang /_chu bran gzhan rnams rgya mtsho chen po kho na'i nang du 'bab pa de bzhin du/_'od srung chen po dang rus gcig pa lha yul dang sa'i steng gi tshe'i chu klung yod do cog thams cad ni de bzhin gshegs pa'i rgya mtsho kho nar 'bab ste/_de ltar na de bzhin gshegs pa 
[\[42a.7\]]mchog tu sku tshe ring ngo /_/'od srung chen po dang rus gcig pa gzhan yang 'di ltar chu klung chen po bzhi ma dros pa'i nang nas 'byung ba de bzhin du tshe ring ba'i tshogs thams cad kyang de bzhin gshegs pa las 'byung ngo /_/'di ltar rtag pa thams cad kyi nang na ni nam 
[\[42b\]]
[\[42b.1\]]mkha'i mchog tu rtag pa yin la/_de bzhin gshegs pa yang nam mkha' bzhin du rtag go/_/'di ltar zhi bar byed pa thams cad kyi nang na ni mar 'ba' zhig mchog tu zhi bar byed pa yin la/_de bzhin gshegs pa zhi ba dang bsil bar gyur pa 
[\[42b.2\]]yang mar dang 'dra ba'i chos ston to/_/'od srung chen po dang rus gcig pas gsol pa/_bcom ldan 'das gal te de bzhin gshegs pa mchog tu sku tshe ring ba lags na/_sems can thams cad la sman pa'i slad du bcom ldan 'das bskal pa 
[\[42b.3\]]'am bskal pa las lhag par yang yun ring du bzhugs shing sprin chen po bzhin du dam pa'i chos kyi char yang rab tu dbab tu gsol/_bcom ldan 'das kyis bka' stsal pa/_'od srung chen po dang rus gcig pa de bzhin gshegs pa dgra bcom pa 
[\[42b.4\]]yang dag par rdzogs pa'i sangs rgyas rnams la mthar thug par 'gyur ba'i 'du shes ma skyed cig_/'od srung chen po dang rus gcig pa 'di na dge slong ngam/_dge slong ma 'am/_dge bsnyen nam/_dge bsnyen ma 'am/_'di las phyi rol 
[\[42b.5\]]yang rung ste/_mngon par shes pa lnga la dbang thob pa de yang bskal pa 'am bskal pa las lhag par gnas shing nam mkha' la 'chag par yang byed/_nyal bar yang byed la/_mchan g.yon logs nas me dang 'dra bar 'bar bar byed pa dang /_
[\[42b.6\]]de bzhin du chos gzhan du dud pa 'thul ba lta bur yang ston/_tshe'i tshad kyang ji srid du 'dod pa de srid du snur bar byed do/_/mdor na ji tsam du 'dod pa dang /_ji tsam du dga' ba de tsam du ston par byed de/_'di dag ni mngon par shes pa lnga la dbang thob 
[\[42b.7\]]pa'i yon tan yin no/_/gal te mngon par shes pa lnga thob pa yang de ltar bdag nyid 'tsho ba'i dbang phyug la dbang byed na de bzhin gshegs pa dbang du ma brnyes pa lta ci ste de lta bu la mnga' mi mdzad/_de bzhin gshegs pa bskal pa 'am/_bskal pa las 
[\[43a\]]
[\[43a.1\]]lhag par ci ste mi bzhugs kyis/_de bzhin gshegs pa rtag pa dang /_brtan pa dang /_ther zug pa yin par khong du chud par gyis shig_/'jig rten 'di na sprul pa'i lus ni sha'i lus ma yin te/_deng de bzhin gshegs pa dug 
[\[43a.2\]]sman la rton pa'i sku yongs su 'dor bar mdzad do snyam du yang khong du chud par gyis shig_/rtag pa dang /_brtan pa dang /_ther zug ces bya ba'i bstan pa mchog la yang brtson par gyis shig_/'od srung chen po dang rus gcig pas gsol pa/_gal te de 
[\[43a.3\]]bzhin gshegs pa rtag pa lags na 'jig rten pa dang 'jig rten las 'das par khyad par ci mchis lags/_'jig rten pa yang bdag cag gi tshangs pa ni rtag pa ste thog ma'i dus nas byung ba yin no zhes mchi ba dang khyad par ci mchis/_gal te de bzhin 
[\[43a.4\]]gshegs pa rtag pa lags na khyad par ma mchis par 'gyur lags so//_//bam po bzhi pa/_bcom ldan 'das kyis bka' stsal pa/_rigs kyi bu dper na tshong dpon nam/_khyim bdag gcig la ba lang sna tshogs spu 
[\[43a.5\]]mdog du ma rigs dang rgyud mang po khyu gcig cing lhas gcig pa du ma bye ba snyed yod la/_des ba lang de dag ba lang rdzi'i lag tu gtad de mar zhim po za la/_ba lang rdzi rnams kyang lhas skyong zhing zho dang 'o ma bsrubs pa las phyi zhig na ba lang gi bdag po de 
[\[43a.6\]]rang gi tshe zad nas shi ste/_shi ba'i 'og tu nags na rgyu ba'i chom shod kyis ba lang de dag phrogs nas de dag chung ma med pas rang rang gis 'o ma bsrubs te/_de dag gis bsrubs pa las 'o ma yin pa'i phyir 'o ma de dag las mar gyi dri yang mi bro la zhor yang ma 
[\[43a.7\]]rung /_dar bar yang ma rung /_pris mar yang ma rung na mar du lta ga la 'gyur te/_'o ma'i rang bzhin las kyang nyams nas de dag gis de chus bslad de bdag gis mar longs spyad par bya'o/_/bdag gis mar longs spyad par bya'o snyam du sems pa bzhin du 
[\[43b\]]
[\[43b.1\]]'jig rten pa sangs rgyas kyi chos kyi rgyu 'thun pa las byung ba nor dang chos rgyas pa rnams kyang de dang 'dra ste/_gang gi tshe sangs rgyas bcom ldan 'das rnams ba lang gi lhas kyi bdag po bzhin du yongs su mya ngan las 'das pa'i 'og tu 'jig rten pa chom 
[\[43b.2\]]shod dang 'dra ba rnams kyis kyang tshul khrims dang /_cho ga dang /_'dul ba dang /_spyod yul rnams dang /_sems can gyi khams rnams gud du bsgyur nas sems can yod do/_/srog yod do/_/gang zag yod do snyam du sems shing thar pa ni 'di lta bu zhig go_/
[\[43b.3\]]spyod pa ni 'di lta bu zhig go snyam nas spyod pa dang /_sems can dang /_thar pa dang /_rtag pa dang /_de kho na nyid ma shes te/_don gzhan la brtson pas thar pa yang mi thob la/_tshul khrims dang /_cho ga dang /_spyod yul dang /_'dul ba dang /_rtag pa 
[\[43b.4\]]dang /_de kho na nyid kyang mi rnyed de/_mi rgod kyi mar bzhin du 'jig rten pa rnams kyis chos kyi de kho na nyid mi 'thob la/_de dag sems can tshangs pas sprul pa ni rtag go snyam du 'dzin cing bdag gi ni thar pa yin no snyam du yang 'dzin la/_chom shod pa rnams 
[\[43b.5\]]kyi 'o ma bzhin du de kho na nyid ni mi shes so/_/de dag tshangs par spyod pa'i rgyu dang /_gzhan gyi chung ma spangs pa'i rgyu dang /_pha ma la phu dud byas pa'i rgyus na/_chom shod pa rnams kyi 'o ma ma rung ba'i lhag ma tsam zhig yod pa bzhin du mtho ris kyi bde ba 
[\[43b.6\]]cha shas tsam zhig thob ste longs spyod par byed la/_de dag gis pha ma la phu dud bya ba ji lta bu yin pa yang mi shes so/_/gsum la skyabs su 'gro ba ji lta bu yin pa yang mi shes/_gzhan gyi chung ma spang ba ji lta bu yin pa yang mi shes/_rtag pa ji lta bu yin 
[\[43b.7\]]pa yang mi shes so/_/de la sangs rgyas kyi sprul pa ni mi rtag pa yin/[ {]brdzun [,]rdzun [}]pa yin te/_des na 'jig rten pa rnams de bzhin gshegs pa mi rtag go/_/mi brtan no snyam du 'dzin te/_de bas na mi rtag pa'i gnyen por de bzhin gshegs pa rtag go zhes 
[\[44a\]]
[\[44a.1\]]bya ba la brtson par bya'o/_/rigs kyi bu de nas ba lang gi lhas de'i skal ba can gyi 'khor los sgyur ba'i rgyal po 'jig rten du byung la/_chom shod pa de dag gis kyang 'khor los sgyur ba'i rgyal po'i bsod nams kyi mthus de ba lang gcig 
[\[44a.2\]]kyang med par mi byed do/_/de nas nags na rgyu ba'i chom shod pa de dag gis ba lang gi lhas de bor te 'gro bar 'gyur ro/_/de nas 'khor los sgyur ba'i rgyal po'i khyim bdag rin po ches ba lang gi lhas de nyams su len par 'gyur te/_khyim bdag rin po 
[\[44a.3\]]che des rang gi blos ba lang gi lhas de'i 'o ma'i de kho na nyid kyi thabs shes par 'gyur la/_ba rnams kyi 'o ma yang 'khor los sgyur ba'i rgyal po'i bsod nams kyis nyis 'gyur du bzhor yod par 'gyur ba de bzhin du chos kyi 'khor los sgyur ba'i sangs rgyas 
[\[44a.4\]]'jig rten du byung nas/_ba lang gi lhas dang 'dra ba'i 'jig rten pa thams cad yongs su 'dzin par mdzad pas na rtag pa'i sgra ni de bzhin gshegs pa 'ba' zhig gi rjes su 'thun gyi/_'jig rten pa chom shod dang 'dra ba rnams kyis ni sangs rgyas kyi 
[\[44a.5\]]sgra dang rtags kyis gnas kyang thob par mi 'gyur ro/_/de bzhin gshegs pa'i nyan thos rnams ni khyim bdag rin po che bzhin du dam pa'i chos kyi ba lang gi lhas nyams su len par byed de/_sems can bsod nams dang ldan pa rnams kyi don du chos 
[\[44a.6\]]kyi 'o ma 'jo bar byed do/_/rigs kyi bu rgyu des na de bzhin gshegs pa rtag pa dang /_brtan pa dang /_ther zug pa yin la/_'jig rten pa rnams la ni rtag pa'i chos med de/_rtag pa'i sgra de ni de bzhin gshegs pa sangs rgyas rnams 'ba' zhig la 
[\[44a.7\]]yod ces nga zer ro/_/de ltar na rigs kyi bu 'am/_rigs kyi bu mo rnams kyis sangs rgyas bcom ldan 'das ni rtag pa'o/_/sangs rgyas bcom ldan 'das ni ther zug pa'o zhes de ltar shes par gyis shig_/sems can gang dag rtag ces bya ba'i yi ge 
[\[44b\]]
[\[44b.1\]]gnyis sgom pa de dag ni ring po mi thogs pa kho nar nga'i go 'phang dang lhag chad med pa thob par 'gyur ro/_/rigs kyi bu gang gi tshe rtag go zhes bya ba'i yi ge gnyis sgom pa nub par 'gyur ba de'i tshe de bzhin gshegs pa yongs su mya ngan las 'da' 
[\[44b.2\]]bar 'gyur te/_de ni sangs rgyas rnams kyi chos nyid do/_/gsol pa/_bcom ldan 'das sangs rgyas rnams kyi chos nyid ces bka' stsal pa de'i don ci lags/_bcom ldan 'das bdag ni chos glengs pa 'di rtogs par 'tshal na/_bcom 
[\[44b.3\]]ldan 'das kyis tshig 'di ji lta bu lags pa rgyas par bshad du gsol/_bcom ldan 'das kyis bka' stsal pa/_chos nyid ces bya ba ni lus yongs su 'dor ba ste/_lus yongs su 'dor ba zhes bya ba de ni smad pa'i tshig yin par shes par gyis shig_/
[\[44b.4\]]gsol pa/_de bzhin gshegs pas sku bor nas slar yang sku len tam mi len pa bdag zhu lags so/_/bcom ldan 'das kyis bka' stsal pa/_rigs kyi bu de skad ma zer cig_/'di ni chos nyid dpyod pa yin te/_rigs kyi bu dper na 'du 
[\[44b.5\]]shes med pa rnams la gzugs kyi phung po dang /_'du shes kyi phung po gnyis med na sems can de dag ji ltar gnas/_ji ltar gda'/_ji ltar snang /_de dag gi 'du shes ji ltar 'jug ces 'dri ba 'di ni sangs rgyas kyi yul yin no/_/rigs kyi bu 
[\[44b.6\]]'du shes med pa'i lha rnams kyi gzugs dang /_gnas dang /_spyod lam dang /_bde ba rnams ji ltar bstan par bya zhes phyin chad de skad ma 'dri shig_/'di ni nyan thos dang rang sangs rgyas kyi yul ma yin te/_'di ni sangs rgyas kyi spyod yul yin no/_/
[\[44b.7\]]rigs kyi bu de ltar na de bzhin gshegs pa'i sku ni sangs rgyas 'ba' zhig gi yul yin gyi/_nyan thos dang rang sangs rgyas kyi yul ma yin no/_/de bzhin gshegs pa gang na gnas pa dang /_gang na snang ba ni khyod kyi yul yang ma yin gyis/_sangs 
[\[45a\]]
[\[45a.1\]]rgyas bcom ldan 'das ni thabs bsam gyis mi khyab pa'i sku yin no snyam du khyed kyis gnas par gyis shig_/rigs kyi bu chos dang dge slong gi dge 'dun la yang rtag pa'i 'du shes yang dang yang du bsgom par gyis shig_/gzhi 
[\[45a.2\]]gsum la tha dad par ma byed cig_/mi rtag pa 'am/_mi brtan pa 'am/_ther zug pa ma yin pa 'am/_zhi ba ma yin pa 'am/_thar pa ma yin pa'i rnam par yang ma sgom shig_/rigs kyi bu'am/_rigs kyi bu mo gang dag gzhi gsum gyi 
[\[45a.3\]]bdag nyid chen po la de ltar mi sgom pa de dag gi skyabs su 'gro ba ni dag pa yin no zhes nga zer ro/_/de ltar na rtag pa bsgom pa ni bsam gyis mi khyab ste/_rigs kyi bu dper na shing yod na grib ma yod kyi/_shing med na grib ma med pa de bzhin du de 
[\[45a.4\]]bzhin gshegs pa rtag pa dang skyabs su 'gyur gyi/_gal te mi rtag na lha dang mi rnams kyi skyabs su 'os pa ma yin no/_/gsol pa/_bcom ldan 'das ci lags/_mtshan mo mun pa'i nang na shing ljon pa'i grib ma snang zhes bgyi 'am mi snang zhes 
[\[45a.5\]]bgyi/_bka' stsal pa/_'od srung chen po dang rus gcig pa shing ljon pa yod pa'i grib ma ci'i phyir med ces brjod par bya'o/_/de lta mod kyi sha'i mig gis ni mi mthong ste/_de bzhin du de bzhin gshegs pa yang rtag pa dang /_brtan pa dang /_ther 
[\[45a.6\]]zug pa yin te/_ther zug pa yin gyis kyang mtshan mo mun pa'i nang na shing ljon pa'i grib ma sha'i mig gis mi mthong ba de bzhin du de bzhin gshegs pa yongs su mya ngan las 'da' bar mdzad pas rtag pa dang /_brtan pa dang /_ther zug pa yin bzhin du 
[\[45a.7\]]mtshan mo mun pa'i nang na shing ljon pa'i grib ma bltar mi snang ba ltar sems can rnams de bzhin gshegs pa mi rtag go snyam du yongs su rtog go/_/gal te nga dang /_chos dang /_dge 'dun rtag pa'i 'du shes khyod kyi pha ma la med na gsum la skyabs su 'gro ba 
[\[45b\]]
[\[45b.1\]]ma dag go zhes nga zer ro/_/pha ma gnyis la gzhi gsum rtag par bstan na ni byang chub sems dpa' sems dpa' chen po gsum la skyabs su song ba'i dge bsnyen ces bya ba'i ming khyod kyis thob par 'gyur ro/_/gsol pa/_deng slan chad bdun rgyud kyi 
[\[45b.2\]]rigs tshun chad dang /_pha ma gnyis la bcom ldan 'das dang /_chos dang /_dge 'dun rtag go zhes bgyi bar 'tshal lo/_/kye ma sangs rgyas bcom ldan 'das ni bsam gyis mi khyab bo zhes kyang bslab par 'tshal lo/_/gzhan dag la yang bstan 
[\[45b.3\]]par 'tshal lo/_/gang dag bdag gis bstan pa ltar mi 'dzin cing mi rtag par smra ba'i sems can ngan pa de dag la ni bdag gis ser ba bzhin du bgyi'o/_/bcom ldan 'das kyis bka' stsal pa/_rigs kyi bu legs so legs so/_/dam pa'i chos 
[\[45b.4\]]srung ba'i rigs kyi bus ni de ltar bya dgos te/_rigs kyi bu khyod legs so/_/de ltar na 'tshe ba med pa la zhugs pa yin te/_'tshe ba med pa'i las kyi 'bras bu chen po des na byang chub sems dpa' sems dpa' chen po rnams tshe yang ring bar 'gyur la/_
[\[45b.5\]]tshe rabs kyang dran par 'gyur ro/_/'tshe ba med pa'i phung po'i le'u ste dang po'o//_//rigs kyi bu da ni de bzhin gshegs pa rtag pa'i sku dang /_mi shigs pa'i sku dang /_rdo rje'i sku dang /_sha'i sku ma yin pa dang /_chos kyi skur ltos 
[\[45b.6\]]shig_/gsol pa/_gal te de bzhin gshegs pa yongs su mya ngan las 'da' bar mdzad na ni bdag de ltar mi lta lags so/_/gal te yongs su mya ngan las 'da' bar gyur na gzhig tu rung ba'i sku dang /_thal ba'i sku dang /_sha'i skur blta bar 'tshal lo/_/
[\[45b.7\]]bka' stsal pa/_rigs kyi bu mi'i lta bur sob sob po'i lus dang /_gzhig tu rung ba'i lus zhes de skad ma zer cig_/'od srung chen po dang rus gcig pa de bzhin gshegs pa ni bskal pa bye ba phrag du ma nas mi shigs pa'i sku dang ldan zhing mi'i lus 
[\[46a\]]
[\[46a.1\]]ma yin/_lha'i lus ma yin/_srid pa thams cad kyi lus ma yin/_sha'i lus ma yin te/_de bzhin gshegs pa'i sku ni lus med pa/_ma skyes pa/_ma 'gags pa/_yod pa ma yin pa/_'jug pa med pa/_mthar thug pa med 
[\[46a.2\]]pa/_gnas pa med pa/_rnam par shes pa med pa/_kun tu spyod pa med pa/_shin tu dag pa/_ci yang ma yin pa/_zin pa ma yin pa/_rkang pa med pa/_gnas pa med pa/_'gyur ba med pa/_myong ba med pa/_ma 'dres pa/_mi shes pa/_shes par byar 
[\[46a.3\]]med pa/_rnam par rig tu mi bzod pa/_bsam gyis mi khyab pa/_bsam du med pa/_rnam par shes pa med pa/_sems dang bral ba/_sems mnyam pa nyid/_sems mnyam pa nyid du 'gro ba/_'bab pa med pa/_'ong ba dang /_'gro ba yongs su chad pa/_ma 
[\[46a.4\]]bcad pa/_gcad du med pa/_glags med pa/_rdzas ma yin pa/_ma byung ba/_spyod pa med pa/_rtog pa med pa/_ming med pa/_yongs su ma grub pa/_myong ba ma yin pa/_mi mngon pa/_yul med pa/_gzhi med pa/_mun pa med pa/_snang ba 
[\[46a.5\]]med pa/_zhi ba ma yin pa/_rab tu zhi ba ma yin pa/_zhi ba dang bral ba/_dag pa/_rnam par dag pa/_ci yang med pa/_len pa med pa/_chags pa med pa/_nyon mongs pa med pa/_nyon mongs pa dang bral ba/_mi gnas pa'i tshul gyis gnas pa/_gzung du 
[\[46a.6\]]med pa/_'pho ba med pa/_'pho bar byar med pa/_chos ma yin pa/_chos ma yin pa med pa/_zhing ma yin pa/_zhing du ma gyur pa ma yin pa/_mi zad pa/_zad par byar med pa/_zad pa dang bral ba/_zad pa med pa/_skad cig pa/_skad cig pa dang bral ba/_skad cig 
[\[46a.7\]]pa ma yin pa/_ma 'khrugs pa/_yi ge dang thig le yongs su spangs pa/_sgra yongs su spangs pa/_bshad pa yongs su spangs pa/_bsgom pa yongs su spangs pa/_bsam pa yongs su spangs pa/_ldan pa ma yin pa/_mi ldan pa ma yin pa/_tshad med 
[\[46b\]]
[\[46b.1\]]pa/_tshad med pa ma yin pa/_'gro ba med pa/_'ong ba med pa/_gnyis su med pa/_rtsom pa med pa/_nus pa med pa/_mtshan med pa/_mtshan gyis rtogs par byar med pa/_mtshan gyis brgyan pa/_shin tu brtan pa/_shin tu zhi ba/_gdung ba dang 
[\[46b.2\]]bral ba/_ltung bar mi byed pa/_bltar med pa/_rjes su phye ba/_de bzhin nyid/_de kho na nyid/_sgrol ba med pa'i tshul gyis sems can thams cad sgrol ba/_thar par byed pa med pa'i tshul gyis thar par byed pa/_dag par byed pa med pa'i tshul gyis dag 
[\[46b.3\]]par byed pa/_grol bar byed pa med pa'i tshul gyis grol bar byed pa/_ston pa po gnyis su med pa'i tshul gyis ston pa po mnyam pa/_mnyam pa med pa dang mnyam pa/_dpag tu med pa dang mnyam pa/_nam mkha' dang mnyam pa/_gnas med pa dang mnyam 
[\[46b.4\]]pa/_skye ba med pa dang mnyam pa/_dmigs su med pa dang mnyam pa/_mnyam pa med pa dang mnyam par gyur pa/_zhi ba rab tu zhi ba/_nye bar zhi ba rten med pa/_tshad med pa/_spyod pa sgyur ba/_mi ldog par nges par 'dzin pa thams cad bcad pa/_phul ba 
[\[46b.5\]]med pa/_gnyis su med pa ston pa/_rnam par rig par byed pa med pa'i tshul dang /_sbyor ba med pa'i tshul gyis rang bzhin gyi ngo bo nyid/_ring po ma yin pa/_zlum po ma yin pa/_phung pos rab tu phye ba ma yin pa/_khams kyis rab tu phye ba ma yin pa/_skye 
[\[46b.6\]]mched kyis rab tu phye ba ma yin pa/_'dus byas kyi rnam par rtog pa med pa/_'dus byas kyi rnam par rtog pa'i gnas med pa/_'phel ba med pa/_'grib pa med pa/_gzhal du med pa/_gzhal du med pa ma yin pa/_rno ba rno ba ma yin pa/_mchod du med 
[\[46b.7\]]pa/_mchod du med pa ma yin pa ste/_de ltar de de bzhin gshegs pa'i sku ni yon tan dpag tu med cing bsam gyis mi khyab pa dang ldan pa yin la/_sus kyang ma shes/_ma mthong /_ma thos/_bye brag ma phyed/_rnam par ma shes/_yod pa ma yin pa/_tshig tu 
[\[47a\]]
[\[47a.1\]]brjod du mi rung ba/_'jig rten gyi khongs su ma 'dus pa/_rgyu las kyang ma byung ba/_rgyu med pa las kyang ma byung ba/_sku de ni thams cad du rnam par rtog pa dang /_rnam par rtog pa med pa'i mtshan nyid rnams dang /_mtshan gyi 
[\[47a.2\]]gzhi dang /_mtshan dang /_bgrang ba dang /_bsgre ba rnams kyis rnam par rig par byed mi nus la/_mya ngan las 'da' bar gshegs pa yang ma yin/_mi gshegs pa yang ma yin te/_de bzhin gshegs pa ni yon tan dpag tu med pa dang ldan no/_/'od srung chen po dang 
[\[47a.3\]]rus gcig pa de bzhin gshegs pa'i sku ni de bzhin gshegs pa nyid kyis mtshan ma'i dngos po rnams kyi sgo nas thugs su chud par spyod kyi/_nyan thos dang rang sangs rgyas thams cad kyis ni mi nus so/_/de bzhin gshegs pa de lta bu'i yon tan dang ldan pa sha'i sku 
[\[47a.4\]]ma yin pa la kham pa'i snod bzhin du nad dam/_gnod pa 'am/_'jig par ga la 'gyur/_/'jig pa dang /_na ba dang /_mya ngan las 'da' bar ston pa gang yin pa de ni gdul bar bya ba'i dbang gi phyir yin par blta bar bya'o/_/de bas na deng phyin chad de bzhin 
[\[47a.5\]]gshegs pa'i sku rdo rje ltar mi shigs shing mkhregs par yid la gyis shig_/gzhan dag la yang sha'i sku ma yin no/_/zhes ston cig_/de bzhin gshegs pa ni chos kyi sku yin par khong du chud par gyis shig_/'od srung chen po dang rus gcig pas gsol pa/_bcom 
[\[47a.6\]]ldan 'das de ltar na de bzhin gshegs pa yon tan de lta bu dang ldan pa la snyun dang mi rtag pa dang 'jig pa ga la zhig mchis te/_deng slan chad de bzhin gshegs pa ni chos kyi sku ste/_rtag pa dang /_brtan pa dang /_ther zug pa dang /_zhi ba'o zhes gzhan dag la yang 
[\[47a.7\]]bstan par 'tshal na/_rdo rje lta bur mi shigs pa'i sku 'di ji ltar 'grub par 'gyur lags/_sku 'di lta bur rgyu ci las 'grub lags/_bcom ldan 'das kyis bka' stsal pa/_nga'i sku 'di lta bu ni dam pa'i chos srung ba'i bsod nams kyi rgyus grub pa yin no/_/rigs 
[\[47b\]]
[\[47b.1\]]kyi bu dam pa'i chos srung ba'i dge bsnyen gyis ni bslab pa'i gzhi lnga blang bar mi bya'o/_/dge bsnyen gyi 'dul ba yang spyad par mi bya'o/_/tshul khrims dang /_cho ga dang yon tan dang ldan pa'i dge slong rnams bsrung ba'i phyir mda' gzhu dang /_ral gri dang mdung thung kha leb lag 
[\[47b.2\]]tu thogs par bya'o/_/gsol pa/_dge slong dag las srungs ma dang lhan cig mi 'khod par gcig pu shing drung du stan bting ba la mchis pa gang lags pa de dag ni dge slong zhes bgyi ba lags so/_/srungs ma dang lhan cig 'khod pa gang lags pa de dag ni khyim bdag mgo reg 
[\[47b.3\]]ces bgyi ba lags so/_/bcom ldan 'das kyis bka' stsal pa/_rigs kyi bu khyim bdag mgo reg ces de skad ma zer cig_/'di na dge slong la la mal stan sar pa la 'dug cing de zan zos nas gcig pu phyogs gcig na mi smra bar 'dug ste/_bsam gtan byed la 
[\[47b.4\]]lus kyi rang bzhin la yang lta bar byed do/_/sems can 'ongs pa rnams la yang sbyin pa'i gtam dang /_tshul khrims kyi gtam dang /_bsod nams kyi gtam dang /_bsod nams kyi rnam par smin pa'i gtam dang /_chog shes pa dang bsnyung ba'i chos ston la/_seng ge'i sgra 
[\[47b.5\]]sgrogs par yang mi byed/_seng ge lta bu'i 'khor yang mi 'chang /_rtags can 'chal pa tshar gcad pa'i phyir yang ston par mi byed pa'i dge slong de ni skye bo thams cad la phan pa'i phyir zhugs pa yang ma yin/_bdag la phan pa'i phyir zhugs pa yang ma yin te/_nyon mongs 
[\[47b.6\]]pa zhan pa yin pas tshul khrims dang ldan pa tshangs par spyod pa tsam du zad do/_/dge slong tshul khrims dang ldan pa dge ba'i chos can gzhan zhig nas gzhan zhig na mal stan sar pa la 'dug cing seng ge'i sgra sgrogs te/_sems can thams cad la phan pa dang /_bde ba'i 
[\[47b.7\]]phyir gsung rab yan lag dgu mdo sde dang /_dbyangs kyis bsnyad pa'i sde dang /_lung du bstan pa'i sde dang /_tshigs su bcad pa'i sde dang /_ched du brjod pa'i sde dang /_de lta bu byung ba'i sde dang /_skyes pa rabs kyi sde dang /_shin tu rgyas pa'i sde dang /_rmad du byung 
[\[48a\]]
[\[48a.1\]]ba'i chos kyi sde rnams ston te/_mdo 'di la dge slong bran dang /_bran mo dang /_ba lang dang /_ma he la sogs pa rdzas ngan pa 'chang ba rnams chad pas gcad par bshad pa ni bdag cag gi rkyen du 'tsham pa yin te/_mdo che ge mo zhig las 
[\[48a.2\]]kyang rab tu byung ba rdzas ngan pa 'chang ba rnams bcom ldan 'das kyis rgyal po che ge mo zhig la chad pas gcod du bcug ste/_tshul khrims 'chal pa rnams ni gos skya bo gyon du bcug go/_/zhes ston cing de de ltar seng ge'i sgra sgrogs pa la tshul khrims 'chal pa rnams kyis 
[\[48a.3\]]dkrugs ma byas te/_srog bcad du zin kyang dge slong de la ni tshul khrims dang ldan pa/_bdag la phan pa dang /_gzhan la phan pa la zhugs pa zhes nga zer ro/_/rgyu des na rgyal po dang /_blon po dang /_dge bsnyen rnams la dam pa'i chos bsrung ba'i phyir ngas dge slong rnams 
[\[48a.4\]]bsrung bar yang gnang /_khyim bdag mgo reg rnams chad pas gcod du yang gnang ngo /_/de la tshul khrims 'chal pa gang yin pa de dag ni khyim bdag mgo reg ces bya ste/_de ni tshul khrims dang ldan pa'i tshig [{]bla dgas [,]bla dwags [}]ma yin no/_/rigs kyi bu sngon byung ba 'das pa'i dus na 
[\[48a.5\]]bskal pa grangs med pa'i snga rol du grong khyer ku shi 'di nyid du de bzhin gshegs pa dgra bcom pa yang dag par rdzogs pa'i sangs rgyas dga' skyed ces bya ba 'jig rten du byung ste/_/de'i tshe 'jig rten gyi khams 'di bde ba can bzhin du yangs par gyur te/_de'i tshe sems can 
[\[48a.6\]]dag bde ba can gyi byang chub sems dpa' rnams bzhin du bru bas nyam chung ba med do/_/de nas de bzhin gshegs pa de lo bye ba phrag du ma'i bar du bzhugs bzhugs nas grong khyer 'di nyid dang gnas 'di nyid du mya ngan las 'das so/_/de nas de'i bstan pa lo bye ba phrag du 
[\[48a.7\]]ma'i bar du gnas gnas nas/_gang gi tshe bstan pa gnas pa de'i lhag ma lo bzhi bcu lus pa de'i tshe dam pa'i chos nub tu cha ba'i dus na dge slong sangs rgyas byin zhes bya ba g.yog 'khor mang po dang ldan pa seng ge'i sgra sgrogs pa gsung rab yan lag dgu'i chos ston pa zhig 
[\[48b\]]
[\[48b.1\]]byung ste/_de bran dang /_bran mo dang /_ba lang dang /_ma he la sogs pa rdzas ngan pa 'chang ba log pa'i chos ston pa/_tshul khrims 'chal pa sdang ba'i sems dang ldan pa rnams kyis thos nas bsad pa'i sems bskyed de/_tshul khrims 'chal pa'i phyogs 
[\[48b.2\]]rnams gcig tu bsdongs nas mtshon cha sna tshogs lag na thogs te/_dge slong de'i thad du dong ngo /_/nga yang de'i tshe rgyal po srid sbyin zhes bya bar gyur te/_rgyal po des gtam de thos nas dam pa'i chos bsrung ba'i phyir dge slong de'i thad du song ste de dag dang 
[\[48b.3\]]g.yul bkye'o/_/de nas chos smras pa de la de dag gis ma tshugs so/_/rgyal po de ni ral gri dang /_mdung thung kha leb dang /_rdo rje rtse gcig pa dang /_mda' rnams kyis lus la ma gtsags pa'i sa mtshams yungs 'bru tsam yang med par gyur to/_/de 
[\[48b.4\]]nas dge slong des rgyal po de de ltar gyur pa mthong nas legs so zhes smras te/_dam pa'i chos bsrung bas ni de ltar bya dgos so/_/khyod ni chos dpag tu med pa'i skal ba can du 'gyur ro zhes byas so/_/de nas rgyal po des dge slong de'i tshig thos nas shi ba'i 
[\[48b.5\]]'og tu de bzhin gshegs pa mi 'khrugs pa'i 'jig rten gyi khams su skyes so/_/der sems can gang rjes su yi rang bar gyur pa rnams dang /_g.yul 'gyed 'gyed pa gang yin pa de dag thams cad kyis kyang byang chub thob par gyur to/_/de bzhin gshegs pa mi 
[\[48b.6\]]'khrugs pa'i 'jig rten gyi khams mngon par dga' ba zhes bya ba'i 'jig rten gyi khams su de bzhin gshegs pa mi 'khrugs pa'i rnam pa zhes bya ba zhig kyang byung ngo /_/dge slong sangs rgyas byin yang rgyal po de shi ba'i rjes la shi nas de bzhin gshegs pa mi 'khrugs pa'i bstan pa 
[\[48b.7\]]la nyan thos kyi mchog tu gyur to/_/rgyal po de yang nyan thos gnyis par gyur to/_/de ltar na dam pa'i chos nub pa'i tshe dam pa'i chos bsrung bar bya'o/_/de'i tshe rgyal por gyur pa de ni nga yin no/_/dge slong de ni sangs rgyas 'od srung yin te de ni yongs su mya ngan 
[\[49a\]]
[\[49a.1\]]las 'das so/_/de ltar na dam pa'i chos bsrung ba'i 'bras bu ni dpag tu med de/_'bras bu rnam par dag pa des na nga yang rma bya mdongs ri mo can mang pos brgyan pa lta bur gyur te/_mi shigs pa'i sku dang chos kyi sku mnyes par gyur to/_/
[\[49a.2\]]'od srung chen po dang rus gcig pas gsol pa/_de bzhin gshegs pa ni rdo la brkos pa'i yi ge bzhin du rtag pa'i sku dang ldan lags so/_/bka' stsal pa/_rigs kyi bu de bas na dam pa'i chos bsrung bar 'dod pas ni dge slong ngam/_dge slong ma 'am/_dge 
[\[49a.3\]]bsnyen nam/_dge bsnyen ma gang na yod pa der bsrung bar bya'o/_/dge bsnyen dam pa'i chos bsrung ba'i 'bras bu ni rgya che'o/_/rigs kyi bu de bas na dge slong rnams mtshon cha lag na thogs pa'i dge bsnyen dag gis mdun du bdar ste rgyu bar bya'o/_/theg pa chen po 
[\[49a.4\]]'di la ni dge bsnyen gyis bslab pa'i gzhi lnga blang bar mi bya ste/_dam pa'i chos bsrung ba'i phyir lag na mtshon cha thogs shing dge slong rnams bsrung bar bya'o/_/gsol pa ci lags dge slong gang dag de lta bu'i dge bsnyen lag na mtshon cha thogs pa dang lhan cig 'grogs 
[\[49a.5\]]shing rgyu ba de dag slob dpon lags sam/_'on te slob dpon ma lags/_tshul khrims 'chal pa zhes bgyi'am/_'on te mi bgyi lags/_bcom ldan 'das kyis bka' stsal pa/_rigs kyi bu de bzhin gshegs pa yongs su mya ngan las 'das pa'i 'og tu nang 
[\[49a.6\]]'khrug 'byung ba dang /_yul bcom pa dag 'byung bar 'gyur te/_dus ngan par gyur pa de'i tshe mu ge'i nyes pas phal cher rab tu 'byung zhing mgo reg tu 'gyur te/_de dag gis dge slong tshul khrims dang /_cho ga dang /_yon tan dang /_spyod pa phun sum tshogs pa dang 
[\[49a.7\]]ldan pa dag skrod par 'gyur/_gsod par 'gyur te/_der dge slong tshul khrims dang ldan pa rnams kyis grong dang /_grong khyer dang /_ri khrod kyi grong dag tu ji ltar rgyu bar bya ste/_de lta bu dag gi dus na dge slong tshul khrims dang ldan pa slob dpon du gyur pa rnams lam du 
[\[49b\]]
[\[49b.1\]]'gro ba na rang gi srog bsrung ba'i phyir mtshon cha lag na thogs pa dag der 'gro bar ngas gnang ngo /_/dge bsnyen rnams dang /_khyim bdag dang /_rgyal po dang /_blon po rnams kyis dge slong tshul khrims dang ldan pa bsrung ba'i phyir mtshon cha 'chang ba de yang 
[\[49b.2\]]tshul khrims yin zhes nga zer te/_'on kyang gsad par ni mi bya'o/_/dgag pa'i phyir mtshon cha bcang bar bya ste/_de ni mchog tu mkhas pa'i tshul khrims yin no/_/slob dpon ni theg pa chen po'i gdams ngag ston pa dang /_yang dag par lta ba dang /_
[\[49b.3\]]rung ba ma yin pa'i gdugs dang /_'bru mar gyi snod dang /_'bras bu'i rnam grangs rnams spangs pa dang /_rgyal po dang blon po rnams la mi sten pa dang /_rnyed pa'i phyir sbyin pa po rnams la dga' ba dang snyan par smra ba ma yin pa dang /_spyod lam phun sum 
[\[49b.4\]]tshogs pa dang /_tshul med pa'i dge sbyong gi dngos po sel ba dang /_tshul khrims dang ldan pa dang dge ba'i chos can dang /_rgya mtsho dang 'dra ba'i blo gros 'chang ba dang /_byad gzugs dang /_cha byad dang /_rnyed pa dang bkur sti gzhan mi 'dod pa dang /_chog shes shing 
[\[49b.5\]]yo byad bsnyungs pa ston pa gang yin pa ste/_de ni slob dpon zhes bya'o/_/de ni 'khor rnyed pa dang bkur sti 'dod pa'i rang gi 'khor gyi dge 'dun gang yin pa de dag ni zlog par byed do/_/de la dge 'dun la yang rnam pa gsum ste/_tshul khrims 'chal pa dang 'dres pa dang /_
[\[49b.6\]]byis pa'i dge 'dun dang /_rang bzhin gyi dge 'dun no/_/de la tshul khrims 'chal pa dang 'dres pa'i dge 'dun ni des zlog par byed de/_tshul khrims 'chal pa dang 'dres pa'i dge 'dun zhes bya ba ni tshul khrims 'chal pa rnams 'ba' zhig dang 'thun par byed de/_de dag 
[\[49b.7\]]tshar gcod par mi byed cing zang zing gi phyir de dag dang lhan cig tu spyod pa 'thun par byed pa gang yin pa ste/_tshul khrims dang ldan du zin kyang de dag dang lhan cig tu gnas pas tshul khrims 'chal pa kho na yin pa'i grangs su 'gro bar 'gyur ro/_/'di ni tshul khrims 
[\[50a\]]
[\[50a.1\]]'chal pa dang 'dres pa zhes bya ste/_de'i tshul med/_zlog par byed pa'i phyir slob dpon zhes bya'o/_/byis pa'i dge 'dun zhes bya ba ni dgon pa pa dang /_bsod nams zhan pa dang /_rmugs pa rnams yin te/_skabs 'byed pa dang /_gso 
[\[50a.2\]]sbyong rnams kyi dus su rang gi 'khor nyi tshe dag par byed kyi tshul khrims 'chal pa rnams dag par mi byed par de dag dang lhan cig tu 'dre bar gnas pa de ni byis pa'i dge 'dun zhes bya ste/_rmugs pa de dag gi tshul ma yin pa sel bar byed pa'i phyir slob dpon zhes bya'o/_/rang 
[\[50a.3\]]bzhin gyi dge 'dun ni bdud bye ba snyed kyis kyang mi shigs pa yin te/_de ni byang chub sems dpa'i dge 'dun rang bzhin gyis rnam par dag pa'o/_/tshul khrims 'chal pa'i dge 'dun rnam pa gnyis zlog par byed pa gang yin pa de dag ni slob dpon zhes bya'o/_/'dul ba 'dzin 
[\[50a.4\]]pa zhes bya ba ni gdul bar bya ba'i dbang gis bslab pa'i gzhi de dang de dag shes te rngams chen po yang shes so/_/rngams chung ngu yang shes so/_/'dul ba ma yin pa ni btsan par mi byed do/_/'dul ba ni btsan par byed do/_/gdul bar bya ba'i dbang ji ltar shes zhe na/_
[\[50a.5\]]byang chub sems dpa' gdul bar bya ba'i dbang gis grong khrod du 'gro ba yod do/_/de ni bud med dang /_gar mkhan mo'i mdun khang dang /_yugs sa mo'i khyim dang /_smad 'tshong ma'i khyim ma gtogs par khyim gyi nang ngam mdun khang gang du 'gro 'dod kyang rung ste/_de la der 
[\[50a.6\]]'gro ba'i dus nges pa med do/_/byang chub sems dpa'i dge slong gis ni lo grangs mang por yang grong khrod du rgyu bar bzod kyi nyan thos kyi dge slong gis ni mi bzod do/_/rngams chen po dang /_rngams chung ngu ji ltar shes zhe na/_rngams chen po zhes bya ba ni de bzhin gshegs 
[\[50a.7\]]pas don gyi dmigs byung ba gang gzigs na ni de ltar gzigs pa'i 'og tu phas pham pa bzhi po 'di lta bu phyin chad ma byed cig_/gal te khyed kyis byas na rab tu dbyung du med par 'gyur ro/_/zhes bslab pa'i gzhi 'cha' bar mdzad pa de ni rngams chen po zhes bya'o/_/rngams 
[\[50b\]]
[\[50b.1\]]chung ngu zhes bya ba ni 'di na la la zhig gis don gyi dmigs byung ba gcig cig byas la/_bslab pa'i gzhi de dam por ma byas pa de bzhin gshegs pas lan gsum gyi bar du gzigs kyang bslab pa'i gzhi gzhan 'cha' bar mdzad de de ni phyir gso ba tshang pa zhes bya ste rngams chung ngu 
[\[50b.2\]]zhes bya'o/_/de yang lhag ma dang bcas pa'i 'dul ba ni btsan par byed do/_/rung ba ma yin pa'i sbyin pa'i phan yon gang las byung ba'i 'dul ba de ni btsan par mi byed do/_/'dul ba la slob par byed do/_/tshul khrims 'chal pa ni tshul khrims spangs la chos gos 
[\[50b.3\]]rnams dang bcas shing gzhi chen po yin no/_/de ni de'i 'dul ba yang btsan par mi byed la gang 'dul ba la snang ba de la de mchog tu chog shes par byed do/_/sangs rgyas kyi gsung rab las rkyen du 'tsham pa ston par byed do/_/de las btus pa de la yang 'dul ba zhes nga zer 
[\[50b.4\]]te/_de ni 'dul ba 'dzin pa yin no/_/yi ge gcig kyang shes te/_gang yi ge gcig shes pa de lta bu ni 'jig rten na 'dul ba 'dzin pa yin te/_'di ni mdo sde la 'dul ba 'dzin pa zhes bya'o/_/de ltar na de bzhin gshegs pa'i bstan pa ni dpag tu med do/_/de bzhin 
[\[50b.5\]]gshegs pa ni bsam gyis mi khyab bo/_/gsol pa/_bcom ldan 'das de bzhin gshegs pa lta lags kyang bsam gyis mi khyab lags/_rtag pa dang /_brtan pa dang /_ther zug dang zhi ba lags te bsam gyis mi khyab bo/_/zhes gzhan dag la yang bstan par 'tshal lo/_/
[\[50b.6\]]bcom ldan 'das kyis bka' stsal pa/_/'od srung chen po dang rus gcig pa legs so legs so/_/de bzhin gshegs pa ni rdo rje ltar mi shigs pa'i sku 'dzin pa la zhugs pa yin te/_de ltar yang dag pa'i lta ba dang /_bslab pa la gus par bya'o/_/de bzhin gshegs 
[\[50b.7\]]pa rdo rje ltar mi shigs pa'i sku dang ldan par yang dag par lta ba'i byang chub sems dpa' sems dpa' chen pos ni ji ltar me long gi ngos la rang bzhin gyis gzugs brnyan snang ba de bzhin du don dam pa'i sku gsal bar mthong ngo /_/rdo rje ltar mi shigs pa'i sku'i phung po zhes bya ba'i le'u ste 
[\[51a\]]
[\[51a.1\]]gnyis pa'o//_//rigs kyi bu gzhan yang da ni mdo 'di'i ming dang yon tan dang /_tshul yang dag par gzung bar gyis shig_/mdo 'di'i ming thos na sems can rnams 'gro ba bzhir 'gro bar 'gyur ba de ni mi srid de/_mdo chen po 'di'i 
[\[51a.2\]]yon tan dang tshul sangs rgyas mang pos bstan pa de lta bu ngas bstan par bya'o/_/gsol pa/_byang chub sems dpa' sems dpa' chen po rnams ji ltar mdo 'di'i ming yang dag par 'dzin pa lags/_ji ltar mdo 'di'i ming 'dzin pa'i grangs su gtogs pa 
[\[51a.3\]]lags/_bka' stsal pa/_mdo 'di ni yongs su mya ngan las 'das pa chen po zhes bya ste/_tshangs par spyod pa thog mar dge ba/_bar du dge ba/_tha mar dge ba/_don bzang ba/_tshig 'bru bzang ba/_ma 'dres pa/_yongs su rdzogs pa/_yongs su dag pa/_
[\[51a.4\]]yongs su byang ba/_rdo rje lta bu'i gter dang che bar grags pa yin no/_/rigs kyi bu dper na gang gA dang ya mu na la sogs pa chu klung brgyad ni rgya mtsho chen po kho nar 'bab pa de bzhin du/_nyon mongs pa rnam pa sna tshogs bye ba snyed kyi rang bzhin gyi bdud la sogs pa bdud thams 
[\[51a.5\]]cad las rnam par rgyal ba ni yongs su mya ngan las 'das pa chen po lus 'dor zhing 'chi ba 'di kho na nyid du 'du bar 'gyur te/_de bas na yongs su mya ngan las 'das pa chen po zhes bya'o/_/gzhan yang dper na sman dpyad rig pa gsum la sogs pa'i rig pa rnams 
[\[51a.6\]]ni rang rang gi rgyud phyi ma kho nar yongs su 'du bar 'gyur ba de bzhin du de bzhin gshegs pas gsungs pa'i dgongs pa'i tshig gsang ba'i chos kyi sgo rnam pa sna tshogs thams cad kyang yongs su mya ngan las 'das pa chen po kho na'i khongs su 'du bar 'gyur bas na/_
[\[51a.7\]]de'i phyir yongs su mya ngan las 'das pa chen po zhes bya'o/_/dper na dbyar gyi dus su zhing pas gshol chen pos rmos te sa bon btab nas sa bon 'grub par 'dod la/_grub nas ni thams cad grub pa'i mthar thug pa de yin pa'i phyir 'dod pa med par 'gyur ba 
[\[51b\]]
[\[51b.1\]]de bzhin du sems can rnams kyis mdo thams cad kyi ting nge 'dzin bsgoms zin nas kyang mdo gzhan gyi bcud 'dod par byed la/_mdo 'di'i bcud ni thams cad grub pa'i mthar thug pa dang /_'dis sems can thams cad srid pa thams cad las rgal bar 
[\[51b.2\]]'gyur ba yin no/_/rigs kyi bu dper na rjes kyi sna grangs ci yang rung ba de dag thams cad ni glang po che'i rjes kyi khongs su 'du bar 'gyur te/_glang po che'i rjes ni de dag gi nang na mchog ces bya/_rab mchog ces bya/_gtso bo zhes bya ba de bzhin du rigs kyi bu mdo 
[\[51b.3\]]'di'i ting nge 'dzin ci yang rung ba de dag thams cad ni yongs su mya ngan las 'das pa chen po kho na'i khongs su 'du bar 'gyur te/_mdo 'di'i ting nge 'dzin thams cad kyi nang na yongs su mya ngan las 'das pa'i mdo chen po mchog ces bya/_rab mchog ces bya/_
[\[51b.4\]]gtso bo zhes bya'o/_/rigs kyi bu gzhan yang dper na ston gyi dus su lo tog btab pa ni rmos thams cad kyi mchog ces bya/_rab mchog ces bya/_gtso bo zhes bya ba de bzhin du yongs su mya ngan las 'das pa'i mdo chen po'i rtag pa nyid kyi gshol chen 
[\[51b.5\]]pos rmos pa ni mdo thams cad kyi mchog ces bya/_rab mchog ces bya/_gtso bo zhes bya'o/_/de bzhin du thams cad la yang sbyar bar bya ste/_'dir dkar po'i phyogs kyi thabs dang sbyar ro/_/nyan thos kyi theg pa'i yang dag par ldan pa'i mdo'i 
[\[51b.6\]]rnam par dbye ba yang 'dir sbyar bar bya'o/_/rigs kyi bu gzhan yang dper na mkhris pa rgyas pa'i nad kyis thebs pa la ni mar dang /_mngar ba brgyad kyi sman 'ba' zhig lhag par phan pa de bzhin du de bzhin gshegs pa'i dgongs pa'i tshig gi mkhris pa rgyas pa'i nad 
[\[51b.7\]]kyis zin pa la yang theg pa chen po'i mdo sde dang /_mya ngan las 'das pa chen po'i mngar ba brgyad kyi sman 'ba' zhig lhag par phan te/_'dir mngar ba brgyad gang zhe na/_rtag pa dang /_brtan pa dang /_ther zug dang /_zhi ba dang /_bsil ba'i rang bzhin dang /_rga 
[\[52a\]]
[\[52a.1\]]ba med pa dang /_'chi ba med pa dang /_dri ma med pa dang /_bde ba ste/_'di rnams ni 'dir dngar ba brgyad ces bya ste/_gang gi phyir dngar ba chen po yin pas na de'i phyir yongs su mya ngan las 'das pa chen po zhes bya'o/_/byang chub sems dpa' sems 
[\[52a.2\]]dpa' chen po rnams ming dang yon tan dang tshul de la gnas na yongs su mya ngan las 'das pa rnam pa du ma ston te/_de bas na yongs su mya ngan las 'das pa chen po zhes bya'o/_/rigs kyi bu 'am/_rigs kyi bu mo yongs su mya ngan las 'das pa chen po 'dis mya ngan 
[\[52a.3\]]las 'da' bar 'dod pas ni de bzhin gshegs pa dang /_chos dang dge 'dun rtag go zhes bya ba la brtson par bya'o/_/rigs kyi bu 'am/_rigs kyi bu mo yongs su mya ngan las 'das pa chen po'i spyad pa spyod par 'dod pas ni de bzhin gshegs pa rtag go zhes bya ba la 
[\[52a.4\]]brtson par bya'o/_/gsol pa/_kye ma bcom ldan 'das de bzhin gshegs pa bsam gyis mi khyab lags so/_/chos bstan pa bsam gyis mi khyab lags so/_/dge 'dun yon tan gyi tshogs dang ldan pa bsam gyis mi khyab lags so/_/de bzhin du yongs 
[\[52a.5\]]su mya ngan las 'das pa chen po'i mdo 'di yang bsam gyis mi khyab lags so/_/'di la gang dag bka' bzhin du byed pa de dag ni yang dag par 'dzin pa'i sems can lags so/_/de dag ni mchod rten lta bu lags so/_/gzhan ni mya ngan du bgyi ba lags/_mi shes 
[\[52a.6\]]pa'i dgon pa na 'khod pa lags so/_/mdo'i ming gi gtan tshigs dang yon tan gyi tshul gyi le'u zhes bya ste gsum pa'o//_//rigs kyi bu 'di la byang chub sems dpa' sems dpa' chen po rnams ni mya ngan las 'das pa chen po'i mdo chen po las chos kyi sna 
[\[52a.7\]]grangs rnam pa bzhi ston par byed de/_sna grangs rnam pa bzhi gang zhe na/_rang gi lhag pa'i bsam pa zhes bya ba dang /_gzhan gyi lhag pa'i bsam pa zhes bya ba dang /_'dri ba'i dbang zhes bya ba dang /_don gyi dmigs byung ba'i dbang zhes bya ba ste bzhi po ni de dag 
[\[52b\]]
[\[52b.1\]]yin no/_/de la rang gi lhag pa'i bsam pa zhes bya ba ni de bzhin gshegs pas gang la gzigs nas chos ston par mdzad pa ste/_dper na shing gi phung po 'bar zhing snang bar gyur pa gzigs nas dge slong dag gang dag de bzhin gshegs pa las gsang 
[\[52b.2\]]ba sna tshogs thos na 'di ni bdud kyis smras pa yin no zhes gzhan dag la zer zhing /_rang bzo'i tshig 'bru sna tshogs rnams la de bzhin gshegs pas gsungs pa yin no/_/zhes byas nas sangs rgyas bcom ldan 'das dang /_chos dang dge slong gi dge 
[\[52b.3\]]'dun ni mi rtag go zhes zer ba bas ni shing gi phung po 'bar ba 'di la kun nas reg cing pang du blangs kyang sla'o/_/gang dag bdud kyis smras pa'o zhes zer ba dang /_gang dag phyin ci log gi chos de 'dzin par byed pa de dag ni [{]brdzun [,]rdzun [}]du smra ba'o/_/de bzhin gshegs pa 
[\[52b.4\]]mi rtag go zhes bya ba'i tshig smra ba bas ni shing gi phung po 'bar ba 'di la lces kun nas reg par byas te shi yang bla'i tshig de ni mnyan par yang mi bya'o/_/de bzhin gshegs pa rtag pa'o zhes 'dogs mi nus pa de dag ni mya ngan du bya ba yin no/_/sangs rgyas bcom ldan 
[\[52b.5\]]'das ni bsam gyis mi khyab bo/_/de bzhin du de'i rjes su bstan pa dang nyan thos kyi dge 'dun yang bsam gyis mi khyab bo snyam du gzung bar bya'o/_/de la sogs pa shing gi phung po 'bar ba zhes bya ba man cad ni rang gi lhag pa'i bsam pa zhes bya ba'i sna grangs so/_/
[\[52b.6\]]gzhan gyi lhag pa'i bsam pa zhes bya ba ni bcom ldan 'das chos ston cing bzhugs pa na bud med gzhon nu gsar du bu byung ba la la zhig bcom ldan 'das kyi thad du 'ongs nas phyogs gcig tu 'dug ste sems shing 'dug go/_/de nas bcom ldan 'das kyis de'i 
[\[52b.7\]]bsam pa thugs su chud nas chos ston par mdzad de/_dper na bud med bu la byams pa'i thabs mkhas pas ji tsam 'ju nus pa'i drod shes nas rang gi mdzub mo'i thor tos bdag gi bu chung ngu mar bldag tu bcug pa bzhin no zhes gsungs so/_/de nas 
[\[53a\]]
[\[53a.1\]]bud med des 'di skad ces gsol to/_/kye ma bcom ldan 'das kyis ni bdag gi sems kyi rtog pa thugs su chud nas lhag chad med par bka' stsal te/_bdag slob tu stsal pa kho na bzhin lags so/_/bcom ldan 'das bdag gis deng byis 
[\[53a.2\]]pa la mdzub mo'i thor tos chab mar stsal pa drag par 'gyur te des na 'di ma zhu bar gyur lags so/_/bcom ldan 'das ci lags/_bdag gi khye'u 'di tshe ring bar 'gyur ram/_'on te tshe thung bar gyur pa bcom ldan 'das de bzhin gshegs pas bstan du gsol/_bka' 
[\[53a.3\]]stsal pa/_khyod kyi bu 'di bde ba dang ldan zhing tshe ring bar 'gyur ro/_/de nas bud med de mgu bar gyur nas gsol pa/_khyod kyi bden pa'i tshig gis bdag shin tu mgu lags so/_/de ltar de bzhin gshegs pa ni gdul bar bya ba'i dbang la gzigs shing 'ju ba 
[\[53a.4\]]dang mi 'ju ba'i nyams stobs dang sbyar nas chos thams cad bdag med pa dang /_sdug bsngal bar ston par mdzad do/_/gal te bcom ldan 'das kyis stobs che chung dang ma sbyar bar sems can rnams la rtag pa'i gsang ba bstan pa lags na chab mar ma zhu ba dang 'dra 
[\[53a.5\]]bar sems can rnams chab 'tshal bar 'gyur lags so/_/bka' stsal pa/_che zhe legs so legs so/_/rigs kyi bu mos ni de ltar bya dgos so/_/che zhe gzhan yang gang gi tshe khyod kyi bu gom pa 'dor nus par gyur pa de'i tshe kha zas snum pa gang dang gang byin 
[\[53a.6\]]pa de dang de 'ju nus par 'gyur ro/_/bcom ldan 'das de ni bka' mad do/_/bka' stsal pa/_ci dang po'i zas kyis mgu bar 'gyur ram/_gsol pa/_bcom ldan 'das de ni ma lags so/_/bka' stsal pa/_che zhe de bzhin du gang gi tshe nga'i nyan thos rnams kyis 
[\[53a.7\]]byis pa chung ngu nyung ngu za ba dang 'dra ba de'i tshe nga mar dang 'dra ba sdug bsngal dang /_mi rtag pa dang stong pa dang bdag med pa'i don du ston to/_/gang gi tshe khyod kyi bu skyes pa bzhin du nyan thos chen por gyur te/_stobs cher skyes shing theg pa chen po 'dod par gyur pa 
[\[53b\]]
[\[53b.1\]]de'i tshe ni nga yang ro drug dang ldan pa'i kha zas chen po dang 'dra ba'i yongs su mya ngan las 'das pa chen po'i mdo chen po ston to/_/de la ro drug po rnams gang zhe na/_sdug bsngal gyi skyur dang /_mi rtag pa'i lan tshwa dang /_bdag med pa'i tsha ba dang /_bde ba'i 
[\[53b.2\]]mngar ba dang /_bdag yod pa'i bska ba dang /_rtag pa'i kha ba rnams te/_ro drug po 'di rnams nyon mongs pa'i bud shing dang sgyu ma'i mes btsos pa'i zas yongs su mya ngan las 'das pa chen po'i de kho na nyid kyi 'bras chan zhim po nga'i nyan thos rnams za 
[\[53b.3\]]bar 'gyur ro/_/che zhe gzhan yang dper na khyod gzhan gyis bos sam/_gzhan gyi gtsug phud bca' ba'i phyir grong gzhan du 'gro bar 'dod pa na bu ngan pa rnams bor te/_bu bzang po rnams blangs nas gter gsang ba rnams ston par byed dam/_bcom ldan 
[\[53b.4\]]'das de ni bka' mad de/_bu ngan pa tshul ma mchis pa nor gyi skal ba can ma lags pa de dag la ni bdag nor ston par mi bgyid lags kyi/_bdag ni bu bzang po khyim so 'dzin pa khyim gyi don sgrub pa rdzas bstan par 'os pa de dag la ston par bgyid lags so/_/
[\[53b.5\]]bka' stsal pa/_che zhe de bzhin du gang gi tshe yongs su mya ngan las 'das pa chen por 'gro ba'i bya ba byed pa de'i tshe de bzhin gshegs pa gsang ba sna tshogs kyi dgongs pa'i tshig ma lus par nyan thos rnams la ston te/_der sras rnams la dad pa sbyin par mdzad 
[\[53b.6\]]do/_/che zhe dper na khyod byes su song ba na bu ngan pa rnams khyod ma shi bar shi'o snyam du sems sam/_bcom ldan 'das de ni bka' mad do/_/bka' stsal pa/_de nas khyod phyir 'ongs pa de dag gis mthong ba de bzhin du che zheng la mi rtag go snyam du 'du shes ma byed cig_/
[\[53b.7\]]deng de bzhin gshegs pa yongs su mya ngan las 'da' bar 'gyur ro/_/zhes shi ba'i 'du shes bzhin du de ltar ma 'dzin cig_/gang dag rtag tu de bzhin gshegs pa rtag pa dang /_brtan pa dang ther zug pa'o snyam du 'dzin pa de dag gi khyim na ni de bzhin gshegs pa 
[\[54a\]]
[\[54a.1\]]bzhugs te 'di ni gzhan gyi lhag pa'i bsam pa zhes bya'o/_/'dri ba'i dbang zhes bya ba ni 'di na la la zhig de bzhin gshegs pa dgra bcom pa yang dag par rdzogs pa'i sangs rgyas la zhu bar byed de/_bcom ldan 'das ji ltar bgyis na 
[\[54a.2\]]bdag gis su la yang ci yang ma stsal bar 'jig rten du sbyin pa por grags pa'i gtam snyan pa thob par 'gyur lags/_de bzhin gshegs pas de la de skad ces bka' stsal to/_/chags pa med pa la bran dang bran mo blang bar stobs shig_/gtan du tshangs 
[\[54a.3\]]par spyod pa la bu mo'i sbyin pa gyis shig_/sha mi za ba la sha zar chug shig_/chang mi 'thung ba la chang 'thung du chug shig_/dus su za ba la dus ma yin par zas byin cig_/me tog phreng dang rgyan mi thogs pa la phye ma dang /_spos dang /_me tog dang /_bdug 
[\[54a.4\]]pa rnams byin cig_/de dag gi dus shes par gyis la mgron du bos shig dang /_khyod kyis de ltar byas na 'jig rten 'dir sbyin bdag gi rgyal po yin no/_/zhes grags pa chen por 'gyur te bsod nams 'phel bar ni mi 'gyur ro//_//bam po 
[\[54a.5\]]lnga pa/_de nas 'od srung chen po dang rus gcig pas 'di skad ces gsol to/_/sha mi 'tshal ba la gzud pa ni ched cher bgyi ba lags na sha mi 'tshal ba la sha 'tshal du stsal na nongs par mi 'gyur lags sam/_bka' stsal pa/_rigs kyi bu legs so 
[\[54a.6\]]legs so/_/khyod kyis nga'i dgongs pa rig ste/_dam pa'i chos srung bas ni de ltar bya dgos so/_/rigs kyi bu da phyin cad nga'i nyan thos rnams sha za bar mi gnang ngo /_/yul 'khor gyi bsod snyoms ni bu'i sha dang 'dra'o zhes bya na sha bza' bar ngas ji ltar gnang /_
[\[54a.7\]]sha za ba ni byams pa chen po chad par 'gyur ro/_/zhes ngas bstan to/_/gsol pa/_bcom ldan 'das 'o na ji ltar mu gsum yongs su dag pa'i sha bza' bar gnang lags/_bka' stsal pa/_mu gsum yongs su dag pa 'di ni ngas rim gyis bslab pa'i gzhi 
[\[54b\]]
[\[54b.1\]]bsdam pa'i phyir deng ngas bor ro/_/gsol pa/_bcom ldan 'das ci las dgongs te don ched kyi mu dgu dang /_sha rnam pa bcu spang ba bka' stsal lags/_bka' stsal pa/_tshig bzhag pa de dag kyang sha mi bza' bar bsdam pa'i phyir bcad do/_/gsol pa/_
[\[54b.2\]]bcom ldan 'das ci las dgongs te sha dang nya sha bza' ba yang kha zas bzang por gsungs lags/_bka' stsal pa/_ngas ni sha dang nya sha kha zas bzang por ma gsungs kyi/_ngas ni bu ram shing dang /_'bras sA lu dang /_'bru dang /_gro dang /_nas dang /_
[\[54b.3\]]sran sde'u dang /_sran gre'u rnams dang /_dngar bag kha ra dang /_li kha ra dang /_sbrang rtsi dang /_mar dang /_'o ma dang /_'bru mar rnams kha zas bzang por gsungs so/_/ngas ni lus g.yogs pa'i phyir gos sna tshogs kyang kha dog ngan par bsgyur bar bya'o/_/
[\[54b.4\]]zhes bstan na sha bza' ba'i ro la chags pa lta ci smos/_gsol pa/_de lta na ni ba'i bcud rnam lnga dang /_til dang /_'bru mar shing gi khu ba dang /_dung dang /_zab dar la sogs pa yang khrims su bca' ba'i rigs lags so/_/bka' stsal pa/_gcer 
[\[54b.5\]]bu pa'i lta ba ma 'dzin cig_/nga ni 'du shes gzhan gyis da khyod la bslab pa'i gzhi bca' bar bya ste/_mu gsum gyi sha yang mi bza' bar bsdams so/_/don ched du byas pa khyod kyis rig pa de yang bsdams so/_/sha rnam pa bcu la ma gtogs pa de yang spangs so/_/
[\[54b.6\]]shi ba'i sha yang spangs so/_/sha za ba ni 'gro yang rung 'dug kyang rung ste/_srog chags thams cad de'i dri tshor nas des 'jigs te/_dper na mis shing kun nam sgog skya zos na mi'o cog gi sems ma dad par 'gyur zhing mi 'thun par 'gyur la/_mi mang po tshogs pa'am/_
[\[54b.7\]]skye bo mang pos gang ba'i nang du sems can de dag gis che ge mo zhig gis zos so/_/zhes shes pa de bzhin du srog chags thams cad kyis sha za ba'i mi ngo shes te/_de dag gis dri tshor nas 'chi ba'i 'jigs pas skrag par 'gyur te/_de rgyu zhing 'gro ba na chu dang /_skam sa 
[\[55a\]]
[\[55a.1\]]dang /_nam mkha' la gnas pa'i skye bo rnams skrag ste/_bdag cag 'dis gsad du 'ong ngo snyam nas 'khams nas kyang 'chi bar 'gyur ro/_/rgyu de dag gis na byang chub sems dpa' sems dpa' chen po rnams sha mi za'o/_/gdul bar 
[\[55a.2\]]bya ba'i dbang gis ni sha za ba lta bur yang ston mod kyi/_kha zas tha mal pa yang mi za na sha lta ci smos/_rigs kyi bu nga 'das pa'i 'og tu lo brgya phrag mang po 'das pa na rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa rnams med par 
[\[55a.3\]]gyur la/_dam pa'i chos gtan zhig pa'i tshe dge slong 'dul ba dang ma mo 'dzin pa/_rtog pa sna tshogs can/_rang gi lus gso bar byed pa/_sha sna tshogs gces par 'dzin pa/_khams 'khrugs pa dang /_bkres pa dang /_skom pas gzir ba/_cha lugs 
[\[55a.4\]]'jigs 'jigs ltar 'dug pa/_ba lang rdzi 'dra ba/_bya ba 'dra ba/_chos gos tshon can gyi rtags 'chang ba/_byi la'i brtul zhugs spyod pa/_bdag ni dgra bcom pa yin no/_/zhes khas 'che ba/_gnod pa mang pos nyen pa/_rang gi gcin dang phyi sas lus gos pa/_
[\[55a.5\]]thub pa bzhin du cha lugs bzang por 'chos pa/_dge sbyong ma yin par dge sbyong ltar 'chos pa/_dam pa'i chos ltar bcos ma'i yi ge 'chang ba dag 'byung bar 'gyur te/_de dag gis ngas bcas pa'i 'dul ba dang /_cho ga dang /_spyod yul dang ldan pa'i tshul dang /_
[\[55a.6\]]rung ba ma yin pa la chags pa las rnam par grol ba/_thar pa'i de kho na nyid kyi yi ge bshig nas 'dul ba dang /_mdo sde so so nas ci dga' mgur 'chos shing smra bar byed de/_'di ltar bdag cag gi 'dul ba las bcom ldan 'das kyis sha'i bcud kyi sbyin pa ni 
[\[55a.7\]]rung ba yin no zhes gsungs so zhes zer zhing /_shAkya'i bu'i dge sbyong rnams bdag nyid kyis rang bzor byed cing 'gal bar smra ba dag 'byung bar 'gyur ro/_/rigs kyi bu gzhan yang rung ba ma yin pa'i 'bras rjen pa dang /_sha dang nya sha len pa dang /_snams su sbyor ba dang /_'bru 
[\[55b\]]
[\[55b.1\]]mar gyi snod dang /_gdugs byed pa dang /_lham byed pa dang /_rgyal po la sten pa dang /_mo yig 'chang ba dang /_sman pa'i dpyad la brtson pa dang /_bran dang /_bran mo dang /_gser dang /_dngul dang /_byi ru dang /_dung dang /_man shel dang /_mu tig gi do 
[\[55b.2\]]shal dang /_shing thog rnams len pa dang /_rig pa dang /_ri mo mkhan dang /_gzugs mkhan dang /_bskyed shing 'dzugs pa dang /_gsang sngags dang /_sman dang byis pa'i rtsed mo dang /_gar thabs kyi yan lag dang /_mig 'phrul dang /_rengs par bya ba'i 
[\[55b.3\]]phyir sbyor ba dang /_glu gar dang /_me tog phreng dang /_so rtsi dang /_sman mar chen po bskol ba dang /_spos dang byug pa 'chang ba dang /_'gros 'chos pa rnams slob pa dang /_sgeg pa'i sbyor ba la brtson pa dag 'byung bar 'gyur te/_de dag spangs pa la ni dge slong zhes nga zer 
[\[55b.4\]]ro/_/gsol pa/_bcom ldan 'das 'o na ji ltar bgyi lags/_dge slong ngam/_dge slong ma'am/_dge bsnyen nam/_dge bsnyen ma gzhan gyis stsal pas 'tsho ba rnams kyis yul gang ma brtags pa'i zas mod pa der bsod snyoms sha dang 'dres pa 
[\[55b.5\]]ji ltar dag par bgyi lags/_bka' stsal pa/_rigs kyi bu ci nas 'dul ba dang mi 'gal bar chus bkrus te bza' bar bya'o/_/zhes ngas bstan to/_/yul de lta bu na zas dang /_skom sha'i zas kyis shas cher 'dres par snang ba de lta bu ni spang bar 
[\[55b.6\]]bya'o/_/snod gcig la gcig reg ste kha zas dngos ma 'dres pa de la ni nyes pa med do/_/sha'am/_nya sha'am/[ {]ri dgas [,]ri dwags [}]kyi sha'am/_rmig pa skam po'am/_sha'i bag gzhan gyis 'bags pa rnams kyang ltung byed du 'gyur ro/_/zhes nga zer ro/_/sngar ni don gyi 
[\[55b.7\]]dmigs byung ba'i skabs su bstan to/_/da 'dir ni sha za ba las gnod par 'gyur bar ngas bstan to/_/'di ni nga yongs su mya ngan las 'da' ba'i tshe mang du bshad pa yin te/_'di ni 'dri ba'i dbang zhes bya'o/_/de la don gyi dmigs byung ba'i dbang zhes bya ba ni dge slong 
[\[56a\]]
[\[56a.1\]]ngam/_dge slong ma'am/_dge bsnyen nam/_dge bsnyen ma dag nga la 'di skad ces 'dri bar byed de/_de bzhin gshegs pas thog mar mgo gcig kho nar bka' stsal na/_bcom ldan 'das de bzhin gshegs pa dgra bcom pa yang dag par 
[\[56a.2\]]rdzogs pa'i sangs rgyas kyis ko sa la'i rgyal po gsal rgyal la don dang tshig 'di rnams ci'i slad du bka' ma stsal/_bcom ldan 'das de bzhin gshegs pas chos kyi sgo de ltar bka' stsal pa ni legs par gsungs pa ma lags so/_/zhes zer na nyes par 
[\[56a.3\]]'gyur ro zhes nga zer ro/_/srung ba zhes bya ba ni ji skad bshad/_'dul ba zhes bya ba ni ji skad bshad/_so sor thar pa zhes bya ba ni ji skad bshad ce na/_nyes pa gzhan yang du ma yod de de dag nyon cig_/de la so sor thar pa ji skad bshad ce na/_so sor thar pa zhes bya ba ni 
[\[56a.4\]]chog shes pa dang /_yo byad bsnyungs pa dang /_len pa med pa'o/_/gcig tu na so sor thar pa zhes bya ba ni gnyi ga'i don las gso bar byed pa'i phyir ro/_/log pa'i tshig las grol bar byed pas na thar pa'o/_/srung ba zhes bya ba ni rung ba ma yin pa thams cad kyis 'tsho 
[\[56a.5\]]bas 'gro ba bzhi po rnams su ltung bar byed pa dang /_sems can dmyal ba mnar med pa la sogs pa 'jigs pa'i gnas thams cad du btso bar 'gyur ba de las srung ba'i phyir ro/_/'dul ba zhes bya ba ni thob par byed pa dang /_'dul bar byed pa dang /_cho ga ston pa'i phyir 
[\[56a.6\]]dang /_rdzas ngan pa len pa la nges par 'byung ba med pa'i phyir rdzas ngan pa len pa yang med/_rdzas ngan pa sbyin pa yang med pa de ni 'dul ba zhes bya'o/_/'o na 'dul ba'i bslab pa'i gzhi de ci'i phyir cig car ma bcas she na/_de'i tshe kha cig pham pa bzhi'i nyes pa byung ba dag kyang 
[\[56a.7\]]yod/_dge 'dun gyi lhag ma bcu gsum gyi nyes pa byung ba dag kyang yod/_spang ba'i ltung ba sum cu'i nyes pa byung ba dag kyang yod/_ltung ba'i nyi tshe ba dgu bcu rtsa gcig gi nyes pa byung ba dag kyang yod/_so sor bshags par bya ba bzhi'i nyes pa byung ba dag kyang yod/_bslab 
[\[56b\]]
[\[56b.1\]]pa mang po'i chos kyi nyes pa byung ba dag kyang yod/_rtsod pa zhi bar bya ba bdun gyi nyes pa byung ba dag kyang yod/_rtag tu bslab pa thams cad las 'gal bar byed pa dag kyang yod/_mtshams med pa byed pa dag kyang yod/_mdo sde spong ba dag kyang yod/_'dod chen po'i 
[\[56b.2\]]mthar thug pa'i rgyu'i mtshan nyid rdzogs pa dag kyang yod de/_'di na dge slong sdig pa'i las byed pa chos thams cad las thal ba de dag gzhan dag gis bskul na yang /_bdag nyid mkhas pa yin par mngon pa'i nga rgyal byed cing 'chags par mi byed de/_gsor 
[\[56b.3\]]rung ba yang gsungs te/_gsor mi rung bar byed pa dag kyang yod/_kha cig ni ru sbal gyi lus bzhin du sbed pa yang yod de/_de ltar bdag gi nyes pa yun ring du bcabs pa'i nyes pa 'byung zhing sdig pa bsags par 'gyur bas na/_de'i phyir de bzhin gshegs pa thams cad 
[\[56b.4\]]mkhyen pa yin pas/_sdig can rnams la gnas re re nas 'dri bar mdzad de/_thog ma kho nar gcig bcas pa na bslab pa'i gzhi thams cad cig car 'cha' bar mi mdzad do/_/gsol pa/_de bzhin gshegs pas mkhyen bzhin du de dag mnar med pa shin tu 
[\[56b.5\]]'jigs pa'i sar gtang bar mdzad dam ci lags/_dper gsol na 'dron po dag cig shul du zhugs te shul drang po ma 'tshal ba las/_der shul gcig ni logs shig tu mchi ba lags la/_de dag gis kyang shul bor te log par zhugs shing ma rung bar gyur 
[\[56b.6\]]kyang bdag cag ni shul log par zhugs so snyam du ma tshor nas/_'di ni shul bzang po lags so snyam du 'dzin cing dong la/_phas rgyu ba'i 'dron po yang ma mthong ba de bzhin du chos la rmongs pa'i sems can dam pa'i chos kyi de kho na nyid ma mthong ba rnams la bcom ldan 'das 
[\[56b.7\]]kyis thog ma kho nar shul bstan 'tshal ba las sngar nongs pa rngams che chung ma bstan pas dge slong rnams nyes pa rnams kyi nang du ltung bar gyur na/_'di ltar bcom ldan 'das bden pa'i 'dron po bden pa'i lam gyi khyad par yang dag par gzigs pa/_chos kyi lam gyi yon tan 
[\[57a\]]
[\[57a.1\]]gyi khyad par gyi phan yon yang dag par gzigs pa/_lha'i yang lha bcom ldan 'das kyis de'i ched du bslab pa'i gzhi bca' ba bstan du gsol/_bka' stsal pa/_'od srung chen po dang rus gcig pa khyod de bzhin gshegs pa la de skad ma zer cig_/
[\[57a.2\]]de bzhin gshegs pa ni yon tan gyi khyad par gyi chos bcu yang dag par gzigs pa yin la/_sems can thams cad la yang sgra gcan zin bzhin du gzigs na/_ji ltar dge slong rnams mnar med par 'gro bar mdzad/_de bzhin gshegs pa ni gal te sems 
[\[57a.3\]]can gcig gi rgyu de 'dra ba zhig gzigs na yang /_des nges par bsgral ba'i phyir bskal pa'am bskal pa las lhag par yang sems can dmyal bar bzhugs spyod na/_thugs brtse ba dang ldan pa ji ltar nyid kyi sras rnams la slu bar mdzad/_'od srung chen po dang rus gcig 
[\[57a.4\]]pa dper na grong khyer ram ri khrod kyi grong zhig na tha ga pa zhig yod na/_de ni der ras btag pa'i yo byad thags cha gang kha rgal ba 'dor bar byed pa dang /_dper na 'khor los sgyur ba'i rgyal po ni thog ma kho nar dge ba bcu'i las kyi lam rnams cig car sbyong bar mi byed kyi/_
[\[57a.5\]]sems can gang dang gang chos ma yin pa la sten pa de dang de dag 'khor lo rin po ches btul nas/_dam pa'i chos la 'god pa de bzhin du/_sangs rgyas bcom ldan 'das kyang thog ma kho nar so sor thar pa'i bslab pa'i gzhi cig car 'cha' bar mi mdzad kyi/_dge slong 
[\[57a.6\]]gang dang gang gis nyes pa ci dang ci byas pa'i don gyi dmigs byung ba de dang de gleng gzhir mdzad nas/_/bslab pa'i gzhi 'cha' bar mdzad la sems can chos 'dod pa gang yin pa rnams kyis de dang de mthong na yid ches par 'gyur te de dag dpang du 'jog go/_/de ltar na 
[\[57a.7\]]shin tu brtag dka' ba'i chos yang dag par gzigs nas tha ga pa dang /_'khor los sgyur ba'i rgyal po'i chos nyid ji lta ba bzhin du/_chos kyi 'khor lo skor ba'i sangs rgyas rnams kyi chos nyid kyang de dang 'dra ste/_de ltar na sangs rgyas bcom ldan 'das rnams 
[\[57b\]]
[\[57b.1\]]bsam gyis mi khyab bo/_/chos bstan pa yang bsam gyis mi khyab bo/_/de bzhin du nyan pa po rnams dang /_yid ches pa rnams kyang bsam gyis mi khyab ste/_'di ni don gyi dmigs byung ba'i dbang zhes bya'o/_/byang chub sems dpa' sems dpa' chen po 
[\[57b.2\]]rnams ni don gyi dmigs byung ba'i phyir dang /_nga yongs su mya ngan las 'da' ba'i phyir/_chos kyi rnam grangs 'di bzhi'i chos ston par byed de/_yongs su mya ngan las 'das pa chen po'i mdo chen po ni don gyi dmigs byung ba'i dbang zhes bya ba yin par rig 
[\[57b.3\]]par bya'o/_/bdag gi lhag pa'i bsam pa zhes bya ba ni deng nga'i lhag pa'i bsam pa bstan pa bshad pas na/_bdag gi lhag pa'i bsam pa zhes bya ba yang yongs su mya ngan las 'das pa chen po'i mdo chen po yin par rig par bya'o/_/gzhan gyi lhag 
[\[57b.4\]]pa'i bsam pa zhes bya ba yang ngas dge slong rnams kyi bsam pa rtogs nas nga ni rtag go zhes bstan pas na/_gzhan gyi lhag pa'i bsam pa yang yongs su mya ngan las 'das pa chen po'i mdo chen po yin par rig par bya'o/_/'dri ba'i dbang zhes bya ba yang byang 
[\[57b.5\]]chub sems dpa' sems dpa' chen po mchog tu cha phra ba'i ye shes dang ldan pa 'od srung chen po dang rus gcig pa khyod kyi dbang du byas nas/_nyan thos dang rang sangs rgyas thams cad kyis sngon ma thos pa'i tshig yi ge 'bru gcig pa'i thig le'i gtam dgongs pa'i 
[\[57b.6\]]tshig gsang ba sna tshogs bstan pas na/_de'i phyir 'dri ba'i dbang yang yongs su mya ngan las 'das pa chen po'i mdo chen po yin par rig par bya'o/_/de la la la zhig 'di ltar na ni slu bar 'gyur la/_'di ltar na ni slu bar mi 'gyur ro snyam du rtog ste/_dper 
[\[57b.7\]]na mi la la zhig nam mkha' zhes kyang zer/_stong pa zhes kyang zer/_ci yang med pa zhes kyang zer/_thogs pa med pa zhes kyang zer te/_de de skad zer na gzhan dag la slu ba ma yin no/_/de bzhin du yongs su mya ngan las 'das pa chen po 'di las rigs kyi bu 'am 
[\[58a\]]
[\[58a.1\]]rigs kyi bu mo bcom ldan 'das kyis gsungs pa'i rtag pa 'di la mos nas/_chos kyi sna grangs bzhi po rnams rjod par byed na/_gzhan dag la slu ba ma yin no/_/lcags kyi gar bu me 'bar ba/_/rdung ba'i tshe na khad kyis ni/_/
[\[58a.2\]]grangs par 'gyur yang me yi drod/_/gang du song ba mi rig ltar/_/de bzhin yang dag rnam grol ba/_/'dod pa'i 'dam dang chu bo rgal/_/mi g.yo bde ba thob rnams kyang /_/gang du song ba gdags su med/_/yang bka' stsal pa/_rigs kyi bu de ltar khyod 
[\[58a.3\]]de bzhin gshegs pa rnams med par 'gyur ba'i 'du shes su lta bas snying mi dgar ma byed cig_/lcags dang mdo lcags zhes bya ba ni don tha dad pa ma yin te/_lcags mer 'bar ba las grangs par gyur pa bzhin du/_de bzhin gshegs pa rnams med par 
[\[58a.4\]]'gyur ba'i gnas med do/_/lcags mer 'bar ba las grangs pa bzhin du nyon mongs pa'i rnam pa zhi bar 'gyur mod kyi/_gang gi tshe lcags mer 'bar ba grangs par 'gyur ba na/_tsha tsha 'phro ba thams cad dang bcas te med par 'gyur na ni/_de'i tshe de bzhin 
[\[58a.5\]]gshegs pa yang mi rtag par 'gyur na/_lcags de 'od dang bcas par med par 'gyur ba ni mi srid do/_/de bzhin du de bzhin gshegs pa yang mya ngan las 'das pa chen po 'di dang bcas te mi rtag par 'gyur ba ni mi srid de/_ji ltar lcags kyi me grangs par 
[\[58a.6\]]'gyur ba de bzhin du de bzhin gshegs pa yang bskal pa mang po grangs med pa bye ba snyed du bsags pa'i nyon mongs pa rnams zad nas/_rtag pa dang brtan pa dang ther zug par 'gyur te/_de ltar na yang dag par rnam par grol ba'i de bzhin gshegs pa ni rtag pa dang brtan 
[\[58a.7\]]pa dang ther zug pa yin no/_/'dod pa'i 'dam ni nyon mongs pa rnams zhes bya ba'i don te/_nyon mongs pa'i 'dam de las bskal pa grangs med pas rgal bas na/_de'i phyir de bzhin gshegs pa yongs su mya ngan las 'das pa la de bzhin gshegs pa'i gnas gdags 
[\[58b\]]
[\[58b.1\]]par mi nus te/_de bas na/_yang dag shes dang rnam grol ba/_/'dod pa'i 'dam dang chu bo rgal/_/mi g.yo bde ba thob rnams kyang /_/gang du song ba gdags su med/_/gsol pa/_bcom ldan 'das ci lags/_ji ltar lcags grangs par gyur 
[\[58b.2\]]kyang slad kyis yang zhugs kyis tsha bar 'gyur ba bzhin du gal te de bzhin gshegs pa yang de dang 'dra bar gyur na ni mi rtag par 'gyur lags so/_/bka' stsal pa/_de bzhin gshegs pa ni rtag ste/_bdag nyid me lta bur gyur nas/_lcags dang 'dra ba'i 
[\[58b.3\]]sems can mang po rnams ye shes kyi mes brda sprad nas yang dag pa ma yin pa'i nyon mongs pa rnams zad par mdzad do/_/gsol pa/_bcom ldan 'das legs lags so/_/legs lags so/_/de bzhin gshegs pa'i rtag pa nyid ma lus par bshad du 
[\[58b.4\]]gsol/_bka' stsal pa/_rigs kyi bu gzhan yang dper na 'khor los sgyur ba'i rgyal po rang gi btsun mo'i 'khor du song ba las thang cig skyed mos tshal gzhan zhig tu byung ste/_de der song nas/_rtse bar byed pa na gang gi tshe rgyal po de btsun mo'i 'khor nas mi snang 
[\[58b.5\]]bar gyur pa de'i tshe shi'o snyam pa'i 'du shes bskyed par mi bya'o/_/rigs kyi bu de bzhin du de bzhin gshegs pa ni chos nyid las nyams par mi 'gyur te/_rgyal po dang 'dra bar 'dzam bu'i gling du de bzhin gshegs pa mi rtag par gyur to/_/zhes grongs pa'i 'du shes 
[\[58b.6\]]bskyed par mi bya'o/_/ji ltar rgyal po btsun mo'i 'khor nas skyed mos tshal du song ste rtse ba de bzhin du/_de bzhin gshegs pa dgra bcom pa yang dag par rdzogs pa'i sangs rgyas kyang nyon mongs pa'i rnam pa nyid kyi btsun mo'i 'khor lta bu las nges par 'byung ste/_nyon 
[\[58b.7\]]mongs pa med par bcom ldan 'das gzungs sna tshogs dang /_byang chub kyi yan lag gi me tog sna tshogs dang ldan pa'i skyed mos tshal du gshegs nas/_de bzhin gshegs pa nyon mongs pa dang bral ba nyid kyi sku'i thabs ston pa sna tshogs kyis rol par mdzad 
[\[59a\]]
[\[59a.1\]]do/_/gsol pa/_de bzhin gshegs pa bskal pa grangs med pa bye ba snyed kyis nyon mongs pa'i rgya mtsho nges par rgal ces bgyi ba 'di la gtan tshigs bka' stsal 'tshal lo/_/da ltar mngon sum du de bzhin gshegs pa sgra gcan zin 
[\[59a.2\]]gyi ma dang lhan cig tu 'dod pa rnams sten pa dang /_sgra gcan zin gyi yab tu gyur par yang bstan te/_de bas na de bzhin gshegs pa ni bskal pa du ma bye ba snyed kyis 'dod pa'i chu bo las nges par rgal ba ma lags so/_/bka' stsal pa/_rigs kyi bu khyod 
[\[59a.3\]]de bzhin gshegs pa dgra bcom pa yang dag par rdzogs pa'i sangs rgyas da lta mngon sum du sgra gcan zin gyi ma dang lhan cig tu 'dod pa rnams bsten pa dang /_sgra gcan zin gyi yab tu gyur par yang bstan te/_de bas na de bzhin gshegs pa ni bskal pa du ma bye ba 
[\[59a.4\]]snyed kyis 'dod pa'i chu bo las nges par rgal ba ma yin no/_/zhes de skad ma zer cig_/yongs su mya ngan las 'das pa chen po ni rtag pa chen po zhes bya ste/_sems gud du ma g.yeng bar nyon la thos nas kyang /_gzhan dag la ston cig_/des skrag par yang ma 
[\[59a.5\]]byed cig_/yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni ri'i rgyal po ri rab de ltar mtho zhing de ltar thag gru che ba yungs 'bru'i khong du 'jug par byed la/_ri rab la gnas pa'i sems can rnams la yang gnod par 
[\[59a.6\]]mi 'gyur te/_sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems can gzhan dag gis ni byang chub sems dpa' sems dpa' chen po 'dis ri'i rgyal po ri rab yungs 'bru'i khong du bcug 
[\[59a.7\]]ste sbas so/_/snyam du yang dag par shes shing yang dag par mthong ngo /_/de nas yang de rang gi gnas su 'jog par byed de/_mdo chen po 'di la gnas pa'i byang chub sems dpa' sems dpa' chen po'i yul ni de lta bu yin no/_/rigs kyi bu de bas kyang lhag 
[\[59b\]]
[\[59b.1\]]par yongs su mya ngan las 'das pa chen po la gnas pa'i byang chub sems dpa' sems dpa' chen pos ni stong gsum gyi stong chen po'i 'jig rten gyi khams yungs 'bru'i khong du 'jug par byed la/_sems can gcig la yang gnod par mi 'gyur te/_
[\[59b.2\]]sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems can gzhan dag gis ni 'dis 'di ltar byas so snyam du yang dag par shes shing /_yang dag par rjes su mthong ngo /_/de nas yang 
[\[59b.3\]]rang gi gnas su 'jog par byed do/_/rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni stong gsum gyi stong chen po'i 'jig rten gyi khams rang gi ba spu'i khung bur 'jog par byed la/_sems 
[\[59b.4\]]can gcig la yang gnod par mi 'gyur te/_sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems can gzhan dag gis ni 'dis 'di ltar byas so snyam du yang dag par shes shing /_yang dag 
[\[59b.5\]]par mthong ngo /_/rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni 'jig rten gyi khams 'di na 'dug bzhin du/_phyogs bcu'i 'jig rten gyi khams rnams khab kyi rtse mos rgya shug gi 
[\[59b.6\]]lo ma bzhin du blangs te/_'jig rten gyi khams gzhan du 'dor bar byed la/_sems can gcig la yang gnod par mi 'gyur te/_sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems 
[\[59b.7\]]can gzhan dag gis ni 'dis 'di ltar byas so snyam du yang dag par shes shing /_yang dag par mthong ngo /_/de nas yang de rang gi gnas su 'jog par byed do/_/rigs kyi bu gzhan yang yongs su mya ngan las 'das pa chen po 'di la gnas pa'i byang 
[\[60a\]]
[\[60a.1\]]chub sems dpa' sems dpa' chen pos ni phyogs bcu'i 'jig rten gyi khams rnams lag pa g.yas pas blangs te/_rdza mkhan gyi 'khor lo bzhin du 'jig rten gyi khams rdul phra mo'i rdul snyed kyi pha rol gyi yang ches pha rol du 'phen par byed la/_sems can gcig 
[\[60a.2\]]la yang gnod par mi 'gyur te/_sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems can gzhan dag gis ni 'dis 'di ltar byas so snyam du yang dag par shes shing yang dag par mthong ngo /_/de nas yang 
[\[60a.3\]]de rang gi gnas su 'jog par byed do/_/rigs kyi bu gzhan yang yongs su mya ngan las 'das pa chen po 'di la gnas pa'i byang chub sems dpa' sems dpa' chen pos ni phyogs bcu'i 'jig rten gyi khams rnams rang gi lus la 'jug par byed la sems can gcig la yang 
[\[60a.4\]]gnod par mi 'gyur te/_sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems can gzhan dag gis ni 'dis 'di ltar byas so snyam du yang dag par shes shing yang dag par mthong ngo /_/de nas yang rang 
[\[60a.5\]]gi gnas su 'jog par byed do/_/rigs kyi bu gzhan yang yongs su mya ngan las 'das pa chen po la gnas pa'i byang chub sems dpa' sems dpa' chen pos ni phyogs bcu'i 'jig rten gyi khams rnams rdul phra rab kyi khong du 'jug par byed la/_sems can gcig 
[\[60a.6\]]la yang gnod par mi 'gyur te/_sems can de dag gis bdag cag gang du song /_gang du khyer/_gang du bcug snyam du mi shes shing mi mthong ngo /_/sems can gzhan dag gis ni 'dis 'di ltar byas so snyam du yang dag par shes shing /_yang dag par 
[\[60a.7\]]mthong ngo /_/de nas yang de rang gi gnas su 'jog par byed do/_/yongs su mya ngan las 'das pa chen po la gnas pa'i/_byang chub sems dpa' sems dpa' chen po ni/_de la sogs pa'i sgyu 'phrul chen po'i stobs rnam pa sna tshogs ston pas na/_mya ngan las 
[\[60b\]]
[\[60b.1\]]'das pa chen po zhes bya'o/_/yongs su mya ngan las 'das pa chen po la gnas pa'i byang chub sems dpa' sems dpa' chen po ni sems can thams cad kyis kyang 'di 'dra ba zhig go/_/de 'dra ba zhig go/_/'di ltar byas so/_/'di lta bu zhig byas so/_/
[\[60b.2\]]snyam du shes par mi nus na/_rigs kyi bu khyod kyis de bzhin gshegs pas 'dod pa rnams spyad do/_/sgra gcan zin gyi phar gyur to snyam du shes re skan/_rigs kyi bu gzhan yang deng ngas yongs su mya ngan las 'das pa chen po la gnas nas/_stong gsum gyi stong 
[\[60b.3\]]chen po'i 'jig rten gyi khams gang na nyi ma dang /_zla ba ther 'bum yod pa dang /_'dzam bu'i gling ther 'bum yod pa'i stong khams dag tu cho 'phrul chen po bstan par bya'o/_/de la stong gsum gyi stong chen po'i 'jig rten gyi khams ni dpa' bar 'gro ba'i ting nge 'dzin gyi 
[\[60b.4\]]lugs bzhin du rgyas par sbyar bar bya'o/_/nga ni stong gsum gyi stong chen po'i 'jig rten gyi khams su 'dzam bu'i gling la lar ni yongs su mya ngan las 'das pa chen po byed pa lta bur ston la/_yongs su mya ngan las 'das pa chen por gtan du yongs su mya ngan 
[\[60b.5\]]las 'da' bar yang mi byed do/_/'dzam bu'i gling la lar ni ngas pha ma gnyis kyi zla mtshan gyi dus su mngal du skye bar ston te/_de gnyis kyis kyang bdag cag gnyis kyi bur 'gyur ro snyam du yang dag par shes so/_/nga ni bskal pa mang po bye ba phrag 
[\[60b.6\]]grangs med pa nas lan 'ga' yang 'khrig pa las ma skyes te/_'khrig pa las skyes pa'i lus las rgal bas na sha'i lus ma yin gyi chos kyi sku yin no/_/'khrig pa'i mngal du 'jug pa 'di ni 'jig rten dang 'thun par bya ba'i thabs tsam du zad do/_/rigs kyi bu 
[\[60b.7\]]'dzam bu'i gling la lar ni nga bu btsa' ba'i pang du bur skye bar yang ston cing /_skyed mos tshal gyi gnas su btsa' ba'i bu lta bur gyur te/_skyen par langs nas byang phyogs su kha bltas te/_gom pa bdun bor nas lha dang mi dang lha ma yin dang bcas pa'i 'jig rten gyi 
[\[61a\]]
[\[61a.1\]]bla na med par 'gyur bar bya'o zhes zer te/_sems can rnams kyis ni byis pa btsas ma thag tu gom pa bdun 'dor ba sngon cad bdag gis ma mthong ste/_kye ma bdag gi bu ni lha'i bu zhig go snyam du yang dag par shes so/_/sems can mang po 
[\[61a.2\]]gzhan dag kyang ngo mtshar du 'dzin te/_'on kyang nga ni bskal pa bye ba phrag grangs med pa nas/_byis pa'i dngos po las log pas nams kyang byis par ma gyur te/_nga ni chos kyi sku yin gyi rus pa dang rgyus pa dang sha dang khrag gi lus ma yin la/_byis par 'gyur ba 
[\[61a.3\]]yang ston pa 'di ni 'jig rten dang 'thun par bya ba tsam du zad do/_/byang nas langs te lho'i phyogs cha logs su gom pa bdun bor nas 'jig rten thams cad du yon gnas su 'gyur bar bya'o/_/zhes zer ro/_/nub kyi phyogs cha logs su gom pa bdun bor nas/_skye 
[\[61a.4\]]ba dang /_rga ba dang /_na ba dang /_'chi ba rnams spangs te lus kyi tha mar gtug par bya'o zhes zer ro/_/shar phyogs su kha bltas te gom pa bdun bor nas/_sems can thams cad kyi thog mar 'gro bar bya'o/_/zhes zer ro/_/phyogs mtshams rnams su gom pa 
[\[61a.5\]]bdun bdun bor nas/_nyon mongs pa rnam pa sna tshogs kyi rang bzhin gyi bdud bcom ste/_dgra bcom pa yang dag par rdzogs pa'i sangs rgyas su 'gyur bar bya'o zhes zer ro/_/steng gi phyogs cha logs su gom pa bdun bor nas myur du nam mkha' bzhin du rung ba ma yin pa'i chos 
[\[61a.6\]]thams cad kyis lus mi gos par bya'o zhes zer ro/_'og gi phyogs cha logs su gom pa bdun bor nas sems can dmyal ba pa thams cad kyi sems can dmyal ba'i me gsad pa'i phyir/_sprin chen po ltar chos kyi char dbab par bya ste/_de dag bde ba dang ldan par bya'o/_/tshul 
[\[61a.7\]]khrims 'chal pa rnams la ni ser ba lta bur 'gyur bar bya'o/_/zhes zer ro/_/'dzam bu'i gling la lar ni nga gtsug phud 'cha' bar ston te/_sems can rnams kyis byis pa'i gtsug phud bcas so snyam du yang dag par shes mod kyi/_lha dang bcas pa'i 'jig 
[\[61b\]]
[\[61b.1\]]rten na nga'i mgo bo nas 'dzin cing skra gcod nus pa'i mi su yang med de/_sngon bskal pa grangs med pa nas kyang ngas gtsug phud bca' ba'i mthar gtugs zin pas na/_spu gris nga'i skra gcod par 'gyur ba ni mi srid do/_/'di ni 'jig rten dang 'thun par bya ba tsam du 
[\[61b.2\]]zad de/_gtsug phud bca' ba ni byis pa 'ba' zhig la bya ba yin no/_/'dzam bu'i gling la lar ni nga dbang phyug chen po'i lha khang du 'gro bar yang ston te/_der dbang phyug chen po dang /_tshangs pa dang /_'jig rten skyong ba rnams kyis nga mthong na nga'i zhabs 
[\[61b.3\]]la phyag 'tshal te thal mo sbyar zhing 'dug go/_/nga ni sngon bskal pa bye ba phrag grangs med pa nas kyang lha dang mi dang lha ma yin rnams kyi lha'i yang lha yin pas na/_nams kyang dbang phyug chen po'i lha khang du mi 'gro ste/_der 'gro ba lta bur bstan pa 'di ni 'jig rten dang 'thun pa'i 
[\[61b.4\]]bya ba tsam du zad do/_/'dzam bu'i gling la lar ni ngas rna ba dbug pa bstan mod kyi/_nga'i rna ba 'bigs nus pa'i mi med do/_/'dzam bu'i gling la lar ni ngas rna cha gdub kor seng ge can thogs par bstan te/_des sems can rnams kyis byis pa 'di ni rna cha gdub 
[\[61b.5\]]kor seng ge can thogs pa'o snyam du yang dag par shes mod kyi/_nga ni sngon bskal pa bye ba phrag grangs med pa nas kyang /_byis pa'i dngos po las log pas na nga la rna cha gdub kor seng ge can btags pa med de/_rna cha gdub kor seng ge can thogs par bstan pa 
[\[61b.6\]]ni 'jig rten dang 'thun par bya ba tsam du zad do/_/'dzam bu'i gling la lar ni ngas yi ge slob pa'i sar 'gro ba bstan mod kyi/_'jig rten gsum na nga'i mkhan por rung ba ma mthong ste/_nga nyid sems can thams cad kyi mkhan po yin no/_/de bas na nga'i ming thams cad mkhyen 
[\[61b.7\]]pa zhes bya'o/_/nga ni bskal pa bye ba phrag grangs med pa nas kyang yi ge slob pa'i sa na gnas pa las 'das te/_bla na med pa yang dag par rdzogs pa'i byang chub brnyes na/_'on kyang sems can rnams kyis khye'u 'di yi ge slob pa'i sar song ngo snyam du yang dag par 
[\[62a\]]
[\[62a.1\]]shes te 'di ni 'jig rten dang 'thun par bya ba tsam du zad par khong du chud par gyis shig_/'dzam bu'i gling la lar ni ngas glang po che dang /_rta dang /_shing rta dang /_dpung bu chung dang /_rin po che sna tshogs dang /_gter dang /_rgyal srid kyi dbang phyug 
[\[62a.2\]]rnams kyang bstan/_rgyal tshab byed pa yang bstan te/_ngas ni sngon bskal pa bye ba phrag grangs med pa nas kyang /_'dod pa'i longs spyod rnams spangs mod kyi/_sems can rnams kyis rgyal tshab ni 'dod pa rnams la longs spyod do snyam du/_yang dag par shes so/_/
[\[62a.3\]]'dzam bu'i gling la lar ni ngas 'khor los sgyur ba'i rgyal por gyur pa bstan te/_ngas ni bskal pa bye ba phrag mang po grangs med pa nas de spangs nas chos kyi 'khor lo bskor te/_ngas de bu'i sha bzhin du bor nas rgyal srid kyi longs spyod yongs su 'dzin pa spangs na/_'on 
[\[62a.4\]]kyang sems can rnams kyis 'khor los sgyur ba'i rgyal po snyam du yang dag par shes te/_'di ni 'jig rten dang 'thun par bya ba tsam du zad do/_/'dzam bu'i gling la lar ni ngas rgan po dang /_nad pa dang /_shi ba mthong nas skyo bar gyur te/_gar thabs lta bu'i 
[\[62a.5\]]bde ba thams cad spangs nas rab tu 'byung ba bstan te/_sems can rnams kyis kye ma gzhon nu ni rab tu byung ngo snyam du yang dag par shes so/_/ngas ni bskal pa bye ba phrag grangs med pa nas rab tu byung ba'i bya ba mthar gtugs zin mod kyi/_skyo bar gyur nas rab tu 
[\[62a.6\]]byung ba lta bur ston pa ni 'jig rten dang 'thun par bya ba tsam du zad do/_/ngas bsnyen par rdzogs pa lta bur bstan pa de yang 'jig rten nges par bsgral ba'i phyir ro/_/ngas rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa nyid 
[\[62a.7\]]la sogs pa dang /_mthar gyis gnas pa'i snyoms par 'jug pa rnams kyang bstan te/_sems can rnams kyis kye ma myur ba kho nar bla na med pa'i dgra bcom par gyur to snyam du yang dag par shes so/_/nga ni bskal pa bye ba phrag grangs med pa nas kyang dgra 
[\[62b\]]
[\[62b.1\]]bcom pa'i bya ba mthar gtugs zin mod kyi byang chub kyi shing drung du rtswa bting ba la 'dug pa dang /_bdud 'dul bar bstan pa 'di ni 'jig rten nges par bsgral ba'i phyir te/_bdud pham par byas nas bla na med pa yang dag par rdzogs pa'i byang chub thob bo snyam du sems 
[\[62b.2\]]can rnams kyis yang dag par shes so/_/nga ni bskal pa bye ba phrag grangs med pa nas nyon mongs pa'i rnam pa dang /_lha dang rang bzhin gyi bdud pham par byas nas bdud rtsi'i mchog rtogs so/_/ngas ni bshang ba dang /_gci ba dang /_dbugs rngub pa dang /_dbugs 
[\[62b.3\]]'byung ba'i bya ba ston mod kyi/_nga'i lus la rgyu ba dang /_'thun pa dang /_rnam par smin pa med do/_/sems can rnams kyis ni mi dang 'dra'o snyam du yang dag par shes te/_'di ni 'jig rten dang 'thun par bya ba tsam du zad do/_/sems can rnams kyis nga kha zas za'o 
[\[62b.4\]]snyam du yang dag par shes mod kyi/_nga'i lus la bkres pas nyam chung ba med de 'di ni 'jig rten dang 'thun par bya ba tsam du zad do/_/ngas ni bskal pa bye ba phrag grangs med pa nas shes rab kyi pha rol tu phyin pa bsgrubs te sred pa rnam par spangs kyang nyal ba lta bur ston te/_
[\[62b.5\]]'on kyang nga'i lus la gnyid dang /_skyigs bu dang /_klal ba dang /_ru shing na ba dang /_klad pa na ba rnams med do/_/nyal bar byed pa ni 'jig rten dang 'thun par bya ba tsam du zad do/_/'greng ba dang /_'chag pa dang /_mig 'dzums pa dang /_rkang pa smyang ba dang /_lus kyi spyod lam 
[\[62b.6\]]byed par snang mod kyi/_nga'i lus la de lta bu'i gnod pa rnams med do/_/rkang pa 'khru ba dang /_snum gyis byug pa dang /_chu spyad pa dang /_so shing za ba dang /_mig sman gyis skud par snang mod kyi nga'i lus la de lta bu'i gnod pa rnams med do/_/rkang pa pad ma'i 'dab ma'i mdog 'dra ba 
[\[62b.7\]]dang /_kha nas ud pa la'i dri 'byung ba dang /_mig dpe med par bzang ba de dag kyang 'jig rten dang 'thun par bya ba tsam du zad do/_/sems can rnams kyis ni thams cad mi'i tshul dang 'dra'o snyam du yang dag par shes so/_/phyag dar khrod kyi gos sa las blangs te 'khru ba lta bur snang mod kyi 
[\[63a\]]
[\[63a.1\]]nga la de dgos pa med do/_/sems can rnams kyis ni mi'i dngos por yang dag par shes te/_sgra gcan zin gyi phar bstan pa dang /_zas gtsang ma dang /_sgyu 'phrul pha mar bstan pa yang 'jig rten gyi don yin no/_/'jig rten gyi bde ba myong 
[\[63a.2\]]nas nges par byung ste/_nags tshal du rab tu byung ba dang /_rgyal po'i bu gau tam zhes bya ba ni 'dod pa dang /_'dod pa ma yin pa dang /_bde ba dang /_bde ba ma yin pa bye brag phyed par gyur nas mya ngan las 'das pa'i bde ba tshol lo/_/zhes bya ba 'di yang byis pa'i sems 
[\[63a.3\]]can rnams nges par bsgral ba'i phyir ro/_/de bzhin gshegs pa ni 'khrig pa las byung ba ma yin te sgra gcan zin gyi phar gyur par bstan pa dang /_rang gi pha ma bstan pa yang 'jig rten dang 'thun par bya ba tsam du zad do/_/lha dang mi dang lha ma yin rnams kyis ni mi'i 
[\[63a.4\]]de bzhin gshegs pa'o snyam du yang dag par shes so/_/rigs kyi bu 'dzam bu'i gling la lar ni nga yang dang yang du yongs su mya ngan las 'da' ba lta bur ston te 'on kyang gtan du yongs su mya ngan las 'da' bas yongs su mya ngan las 'da' bar mi byed do/_/res 'ga' ni sems 
[\[63a.5\]]can rnams kyis de bzhin gshegs pa grongs so snyam du yang dag par shes mod kyi de bzhin gshegs pa ni dus thams cad du rtag pa dang /_brtan pa dang /_ther zug pa yin te/_yongs su mya ngan las 'da' bar ston pa ni sangs rgyas rnams kyi chos nyid do/_/'dzam bu'i gling la 
[\[63a.6\]]lar ni skye bar ston te sems can rnams kyis skyes so snyam du yang dag par shes so/_/nga ni bskal pa bye ba phrag grangs med pa nas bya ba byas zin mod kyi der yang go 'phang thams cad kyi don thob pa'i mthar thug par bstan te 'di ni 'jig rten dang 'thun par bya ba tsam du zad do/_/
[\[63a.7\]]'dzam bu'i gling la lar ni ngas tshul khrims 'chal pa pham pa byung ba lta bur bstan te/_sems can rnams kyis kye ma pham pa byung ba'o snyam du yang dag par shes mod kyi nga ni sngan chad g.yel bar gyur pa med do/_/'dzam bu'i gling la lar ni ngas bdag nyid de bzhin gshegs pa 
[\[63b\]]
[\[63b.1\]]la ngan sems kyis khrag byung ba dang /_dgra bcom pa gsod pa dang /_pha ma gsod pa dang /_bdag nyid dge 'dun gyi dbyen byed par bstan te sems can rnams kyis kye ma sems can 'di mtshams med pa lnga'i las byed pa yin no snyam du yang dag par shes mod kyi/_nga 
[\[63b.2\]]yang de lta bu'i las byed pa ma yin la lha dang bcas pa'i 'jig rten na yang sus kyang dge 'dun 'byed mi nus so/_/'dzam bu'i gling la lar ni ngas dam pa'i chos spong ba dang /_bdag nyid 'dod chen por ston te/_sems can rnams kyis kye ma sems can 'di ni dam pa'i chos spong 
[\[63b.3\]]ba dang 'dod chen pa'o snyam du yang dag par shes la/_'dod chen pa lta bur bstan pa ni ma 'ongs pa'i sems can rnams kyi phyir te/_'jig rten pa ni rtag tu 'dod chen pa yin gyi/_sangs rgyas ni 'dod chen pa ma yin no/_/'dzam bu'i gling la lar ni ngas dam pa'i chos 'dzin 
[\[63b.4\]]par bstan te sems can rnams kyis kye ma dam pa'i chos kyi phyogs 'dzin pa'o snyam du yang dag par shes so/_/'di ni sangs rgyas rnams kyi rang bzhin te/_'di ni chos nyid yin pas ngo mtshar che ba med do/_/'dzam bu'i gling la lar ni nga bdud bgegs byed pa lta bur 
[\[63b.5\]]ston te/_sems can rnams kyis kye ma bdud sdig can snyam du yang dag par shes la/_pad ma chus mi gos pa bzhin du nga la bdud kyi nyes pas mi gos so/_/'dzam bu'i gling la lar ni bud med kyi gzugs kyis 'tshang rgya bar ston te/_sems can yid gnyis za ba 
[\[63b.6\]]rnams kyis bud med 'tshang rgya bar byed do snyam du/_yang dag par shes la/_de bzhin gshegs pa ni rtag tu skyes pa kho na yin bzhin du sems can rnams gdul ba'i phyir gnyi gar yang ston to/_/de bzhin du gzugs du ma'i thabs kyi phyogs la 'jug pa bstan te de 
[\[63b.7\]]dag thams cad kyang 'jig rten dang 'thun par bya ba tsam du zad do/_/'dzam bu'i gling la lar ni ngas 'gro ba bzhi po rnams su skye bar bstan te de'i las byed pa yang ma yin no/_/dud 'gro'i skyes gnas su 'jug pa yang 'jig rten dang 'thun par bya ba tsam du zad do/_/
[\[64a\]]
[\[64a.1\]]'dzam bu'i gling la lar ni ngas tshangs pa'i gzugs bstan te/_tshangs pa la dad pa'i sems can rnams la bgegs bya ba bstan nas dam pa'i chos la dgod par byed la/_de'i las byed pa yang ma yin te sems can rnams kyis tshangs pa'i bdag po'o 
[\[64a.2\]]snyam du yang dag par shes so/_/de bzhin du lha thams cad kyi gnas su de'i gzugs kyi bgegs byas nas sems can thams cad dam pa'i chos la 'god par byed de/_sems can rnams kyis lha thams cad kyi gnas kyi bdag po'o snyam du yang dag par shes so/_/'dzam 
[\[64a.3\]]bu'i gling la lar ni ngas smad 'tshong ma rnams nges par bsgral ba'i phyir smad 'tshong ma'i khyim du 'gro ba bstan la/_nga la 'dod pa'i nyes pa yang mi skye ste/_chu'i nang gi pad ma bzhin du nga la 'dod pa rnams kyi nyes pas mi gos so/_/nga ni 'dod pa la chags pa'i sems can rnams 
[\[64a.4\]]'dod pa'i chu bo las nges par bsgral ba'i phyir bzhi mdo dang sum mdo thams cad du yang snang mod kyi de'i las byed pa yang ma yin te/_sems can rnams kyis ni 'di ni yul rgyu ba yin no snyam du yang dag par shes so/_/'dzam bu'i gling la lar ni dmangs mo rnams dam 
[\[64a.5\]]pa'i chos la gzud pa'i phyir nga rol mo'i gnas su 'gro bar byed mod kyi/_nga ni las de byed pa yang ma yin no/_/'dzam bu'i gling la lar ni byis pa rnams nges par bsgral ba'i phyir yi ge slob pa'i sar song ste/_grwa dpon byed cing byis pa rnams slob par byed do/_/'dzam bu'i gling 
[\[64a.6\]]la lar ni sems can de dag bsgral ba'i phyir nga chang 'thung bar byed/_rgyan pos rtse bar byed/_g.yengs pa la dga' bar byed de/_las chen po de dag byed mod kyi/_nga ni las chen po de byed pa yang ma yin la/_sems can rnams kyis ni 'di ni las de byed pa yin no snyam du yang 
[\[64a.7\]]dag par shes so/_/'dzam bu'i gling la lar ni bya rgod dang khwa ta rnams nges par bsgral ba'i phyir nga dur khrod du 'gro bar byed mod kyi/_der nga lta ba'i 'du shes mi 'jug go/_/'dzam bu'i gling la lar ni dam pa'i chos gnas par bya ba'i phyir nga khyim bdag tu yang ston to/_/dam 
[\[64b\]]
[\[64b.1\]]pa'i chos skyong ba dang /_'jig rten skyong ba bsrung ba'i phyir blon po rnams kyi nang du blon por bkur ro/_/gzhon nu rnams la dam pa'i chos yang dag par bstan pa'i phyir gzhon nu rnams kyi nang du gzhon nur bkur ro/_/dam pa'i chos kyi rgyal po'i chos lugs yang dag 
[\[64b.2\]]par bstan pa'i phyir rgyal po rnams kyi nang du rgyal por bkur ro/_/'dzam bu'i gling la lar ni nad kyi bar gyi bskal pa'i nang du sems can rnams la sman byin nas de dag dam chos la gzud par byed de/_sems can rnams kyis nad kyi bar gyi bskal pa'o snyam du 
[\[64b.3\]]yang dag par shes so/_/'dzam bu'i gling la lar ni mu ge'i bar gyi bskal pa'i nang du bkres shing nyam chung ba'i sems can rnams bdud rtsi'i zas kyis tshim par byas nas dam pa'i chos la 'dzud par byed de/_sems can rnams kyis mu ge'i bar gyi bskal pa'o snyam 
[\[64b.4\]]du yang dag par shes so/_/'dzam bu'i gling la lar ni mtshon gyi bar gyi bskal pa bstan te/_de dag tshogs shing gcig la gcig gsod pa'i dus la bab pa na de dag dam pa'i chos la 'dzud par byed de/_sems can rnams kyis mtshon gyi bar gyi bskal pa'o snyam du 
[\[64b.5\]]yang dag par shes so/_/'dzam bu'i gling la lar ni sems can rtag pa'i 'du shes can rnams la mi rtag pa'i 'du shes bstan pa'i phyir sreg pa'i bskal pa ston te/_sems can rnams kyis sreg pa'i bskal pa'o snyam du yang dag par shes so/_/'dzam bu'i gling la lar ni 
[\[64b.6\]]sems can rnams la sgra skad bstan te/_de dag sgra skad kyis drangs nas nges par sgrol bar byed do/_/'dzam bu'i gling la lar ni sems can rnams nges par bsgral ba'i phyir bdag nyid khams bzhi po rnams su sgyur bar byed cing /_sems can rnams kyi nad bsal ba'i 
[\[64b.7\]]phyir bdag nyid sman dang shing thams cad du sgyur bar byed do/_/'dzam bu'i gling la lar ni ya mtshan can thams cad kyi nang du rab tu 'byung bar yang ston te/_thams cad du mkhan po byed cing mchod par 'gyur ro/_/de bzhin gshegs pa ni sngon bskal pa bye ba phrag grangs med 
[\[65a\]]
[\[65a.1\]]pa nas rab tu 'byung ba'i de kho na nyid kyi don mthar thug zin bzhin du ya mtshan can thams cad kyi nang du rab tu 'byung ba ston te/_de dag nges par bsgral ba'i phyir ro/_/de bzhin gshegs pa ni rtag tu rang bzhin gyi skur gnas mod kyi/_sems 
[\[65a.2\]]can thams cad nges par bsgral ba'i phyir bzo'i gnas thams cad du yang slob dpon byed de/_rig sngags dang gsang sngags dang sprul pa thams cad kyang ston la/_ya mtshan can thams cad kyis rgyags pa dang /_nga rgyal bcom nas de dag la shing bal lta bur 
[\[65a.3\]]snying po med pa yang dag par ston cing de dag dam pa'i chos la 'dzud par byed pa 'di ni 'jig rten dang 'thun par bya ba yin te/_der sems can lta ba'i 'du shes can rnams kyis sems can 'di ni 'jig rten pa'o snyam du yang dag par shes mod kyi/_de bzhin gshegs 
[\[65a.4\]]pa ni 'jig rten pa ma yin gyi/_'jig rten las 'das pa'i chos gzigs pa yin no/_/'dzam bu'i gling la lar ni 'jig rten dang 'thun par bya bas nges par bsgral bar bya ba'i phyir bran dang bran mor yang ston te sems can rnams kyis bran dang bran mo'o snyam du yang dag 
[\[65a.5\]]par shes pa de ni rigs dma' bar ston pa yin no/_/'dzam bu'i gling la lar ni ngas 'jig rten gyi bya ba thams cad bstan te sems can rnams kyis sems can 'di ni 'jig rten lhur byed pa yin no snyam du yang dag par shes so/_/de ltar ston du zin kyang de bzhin gshegs 
[\[65a.6\]]pa ni las de byed pa ma yin te 'jig rten thams cad dang 'thun par bya ba ni 'jig rten bsgral ba'i phyir ro/_/de bzhin du byang gi sgra mi snyan dang /_shar gyi lus 'phags dang /_nub kyi ba lang spyod rnams dang /_srid pa nyi shu rtsa lnga dag tu yang 'jig rten pa dang 'thun par bya 
[\[65a.7\]]ba'i sgo nas de dang de dag de bzhin du sbyar te/_stong gsum gyi stong chen po'i 'jig rten gyi khams brjod pa yang dpa' bar 'gro ba'i ting nge 'dzin gyi lugs bzhin du sbyar bar bya'o/_/de bzhin gshegs pas bya ba chen po thams cad bstan pa'i phyir yongs su mya ngan las 
[\[65b\]]
[\[65b.1\]]'das pa chen po zhes bya ste/_'di la gnas pa'i byang chub sems dpa' sems dpa' chen po ni bya ba chen po thams cad dang cho 'phrul chen po dang /_mi 'jigs pa la 'god par byed pas na rtag pa chen po zhes bya ste/_ji ltar byed ces 'dri bar mi bya'o/_/de bzhin gshegs pa dgra 
[\[65b.2\]]bcom pa yang dag par rdzogs pa'i sangs rgyas rnams ni sgra gcan zin gyi phar gyur par bstan pa'i thabs la 'jug pa lta bur 'jig rten dang 'thun par mdzad do snyam du khong du chud par bya ste/_bskal pa bye ba phrag du ma nas 'dod pa'i chu bo las rgal zin pas na de'i phyir 
[\[65b.3\]]de bzhin gshegs pa ni rtag pa dang /_brtan pa dang /_ther zug pa yin no/_/gsol pa/_'dir ji ltar mar me gum pa gang du 'chi ba'i gnas gdags su ma mchis par bka' stsal pa de bzhin du de bzhin gshegs pa'i mya ngan las 'das pa'i gnas kyang de dang 'dra bar 
[\[65b.4\]]gsungs na/_ji ltar de bzhin gshegs pa rtag pa dang /_brtan pa dang /_ther zug pa lags/_bka' stsal pa/_rigs kyi bu mya ngan las 'das pa ni mar me'i gnas dang 'dra bar ma bshad de/_rigs kyi bu 'di ltar skyes pa 'am bud med gang yang rung ba zhig gis snod 
[\[65b.5\]]chen po'am chung ngu yang rung ste/_mar ram til mar gyis bkang nas mar me sbar na mar me'i me lce de til mar ji srid yod pa de srid du 'bar la/_til mar zad nas mar me zad par 'gyur ro/_/de la nyon mongs pa zad pa ni mar me zad pa dang 'dra bar bstan/_de bzhin 
[\[65b.6\]]gshegs pa ni snod bzhin du rtag pa yin/_nyon mongs pa zad pa ni mar me dang til mar 'dra na/_ci snod kyang mar me dang mgo mnyam du med par 'gyur ram/_gsol pa/_bcom ldan 'das de ni ma lags te/_snod ni ma mchis par mi 'gyur lags na/_ci 
[\[65b.7\]]lags de bzhin gshegs pa yang snod dang 'dra bar bas par 'gyur ram/_gal te de bzhin gshegs pa yang til mar gyi snod dang 'dra na ni de bzhin gshegs pa yang zad par 'gyur bar bka' stsal par mi 'gyur lags sam/_bka' stsal pa/_de bzhin gshegs pa ni snod dang 
[\[66a\]]
[\[66a.1\]]'dra ba ma yin te/_mchog tu rtag pa gang yin pa de ni de bzhin gshegs pa ste/_de bas na mya ngan las 'das pa ni rtag tu mchog tu bde ba yin no/_/rigs kyi bu gzhan yang mar me'i gnas dang 'dra ba ni dgra bcom pa yin te/_de bas na mya ngan las 'das 
[\[66a.2\]]pa'i gnas dgra bcom pa nyid thob pa ni 'bras bu'i mchog ces bya'o/_/dgra bcom pa thams cad ni zang zing la zhen pa dang bral te/_zang zing med pa dang /_mar me'i gnas bzhin du mthar thug pa dang /_zang zing med pa la dga' ba yin no/_/phyir mi 'ong ba yang zang zing med 
[\[66a.3\]]pa'i don yin par ngas dgongs pa'i tshig gis bstan te/_mya ngan las 'das pa'i gnas ni ma yin no/_/gsol pa/_phyir mi 'ong ba zhes bka' stsal pa de'i don ci lags/_bka' stsal pa/_yang srid pa mi len pa gang yin pa de ni phyir mi 'ong ba zhes bya'o/_/gsol pa/_bcom 
[\[66a.4\]]ldan 'das phyir mi 'ong ba zhes bgyi ba lags na/_phyir mi 'ong ba gang lags pa de la yang /_yang srid pa len pa mchis par 'gyur na/_ci'i slad du phyir mi 'ong ba yang slar 'di rang bzhin gyis mi gtsang ba'i srin bu 'tshal ba'i lus can du skye bar mi 'gyur lags/_bka' 
[\[66a.5\]]stsal pa/_lus de ni mi len mod kyi dug sman bzhin du lus len to/_/de bas na phyir mi 'ong ba zhes bya'o/_/phyir mi 'ong ba zhes bya ba ni lus zhes bya ba'i tha tshig go/_/phyir 'ong ba zhes bya ba ni phan tshun 'gro zhes bya ba'i tha tshig go/_/gsol pa/_bcom ldan 'das ci 
[\[66a.6\]]lags/_bcom ldan 'das kyis bstan pa la gsang ba mchis sam/_dgongs pa'i tshig dgongs pa'i tshig ces gsang bar mi mdzad du gsol/_bcom ldan 'das ci lags/_sangs rgyas kyi gsung mig 'phrul mkhan gyi 'khrul 'khor dang /_sgyu ma mkhan gyis bgyis 
[\[66a.7\]]pa'i 'khrul 'khor gyi sgyu ma'i bud med dang 'dra lags sam/_bka' stsal pa/_nga'i bstan pa la ni gsang ba med de/_sangs rgyas kyi gsung ni ston gyi zla ba rgyas pa bzhin du skyon med pa dang /_mtshan mas ma btab pa dang /_rmongs pa med pa dang /_gsang ba dang /_gsang chen 
[\[66b\]]
[\[66b.1\]]dang bral ba dang /_gsal ba yin no//_//bam po drug pa/_rigs kyi bu dper na khyim bdag bran gza' can nor bye ba bdog pa zhig la bu gcig pa sdug cing phangs la gces shing yid du 'ong ba zhig yod de/_des bu de bu'i slob dpon las phyir bkug 
[\[66b.2\]]nas bu la byams pa'i phyir bdag nyid kyis bsgrims te yi ge phyed pa slob par byed na/_des bsgrims te yi ge phyed pa bslabs su zin kyang ci brda sprod pa'i don gyis bye brag ston par nus sam/_bstan par nus su zin kyang ci des yi ge phyed pa bslabs pas brda sprod pa'i 
[\[66b.3\]]don shes par 'gyur ram/_ci khyim bdag bran gza' can rang gi bu la gsang bar byed dam/_gsol pa/_bcom ldan 'das de ni ma lags te/_bu'i shes pa'i rtsal dang /_yid rno rtul de 'dra ba dang /_shes pa'i rtsal dang mi ldan pa'i rgyus na de la gsang ba dang 
[\[66b.4\]]'dra bar gda' bar gyur lags so/_/de la yid mi bde ba dang /_g.yo ba dang /_ser sna gang lags pa de ni gsang ba lags par rig par bgyi'o/_/dad pa dang dga' bas bu gcig pa'i 'du shes dang ldan pa gang lags pa de ni gsang ba zhes mi bgyi lags 
[\[66b.5\]]so/_/bka' stsal pa/_rigs kyi bu legs so legs so/_/rigs kyi bu khyod legs so/_/sdang ba dang /_g.yo dang ser sna dang ldan pa gang yin pa de ni gsang ba yin te/_de'i stobs dang byams pas kyang khyim bdag bran gza' can de ston par mi byed pa de bzhin 
[\[66b.6\]]du khyim bdag bran gza' can ltar/_nga sems can thams cad la bu gcig pa'i 'du shes bsgoms pa dang ldan mod kyi/_byis pa de dag gis mi bzod pa'i phyir nga dgongs pa'i tshig mi ston te/_ngas yi ge phyed pa dang 'dra bar ni gsung rab yan lag dgu ston to/_/brda 
[\[66b.7\]]sprod dang 'dra bar ni stobs bcu dang /_'phags pa'i bden pa bzhi dang /_'phags pa'i lam yan lag brgyad pa dang theg pa chen po shin tu rgyas pa'i brda sprod pa bstan to/_/rigs kyi bu gzhan yang gang gi tshe yi ge phyed pa bslabs nas sgra rig pa'i 'os su gyur pa de'i tshe khyim 
[\[67a\]]
[\[67a.1\]]bdag bran gza' can gyis gal te brda sprod pa'i don slob par mi byed na ni de lta na ser sna byed pa'i phyir gsang ba zhes bya'o/_/gal te brda sprod pa'i don bstan na ni byis pas brda sprod pa rdzogs par lobs par 'gyur ba de bzhin du nga yang nyan 
[\[67a.2\]]thos rnams la ji srid du theg pa chen po'i snod du ma gyur pa de srid du gsung rab yan lag dgu ston te/_gal te ngas sems can snod du gyur pa rnams la theg pa chen po bslab pa gsang bar byas na ni de ltar na nga la brda sprod pa dang 'dra bar gsang bar byas so/_/zhes smra 
[\[67a.3\]]ba'i rigs so/_/da ni ngas brda sprod pa dang 'dra bar de bzhin gshegs pa rtag pa dang /_brtan par bstan te/_khyim bdag bran gza' can dang 'dra bar rang gi sras tshar phyin par mdzad do/_/de ltar na rig pa thams cad tshar phyin par byed pa bzhin du tshar phyin par byed do/_/
[\[67a.4\]]rigs kyi bu gzhan yang dper na dbyar gyi sprin chen po rnams 'brug di ri ri sgrogs shing char chen po 'bebs su zin kyang /_sems can kha cig gi sa bon ma skyes na ci de la sprin chen po rnams kyis nyes sam/_ci sprin chen po rnams char mi 'bebs sam de bzhin du 
[\[67a.5\]]deng ngas yongs su mya ngan las 'das pa chen po gsang chen ma lus par bstan kyang sems can snod du ma gyur pa gang yin pa de dag gis mi thos so/_/yang bka' stsal pa/_gang dag la ni yongs bsags med/_/gang dag gi ni zas mi rtogs/_/mkha' la bya 
[\[67a.6\]]rnams rjes 'dra bar/_/de dag rjes gcad dka' ba yin/_/bstan pa 'di'i don ji lta bu zhe na/_su dag la ni yongs bsags med/_/su dag gi ni zos mi rtogs/_/gang dag gi ni rjes gcad dka'/_/su song gang du song ba na/_/de dag rjes gcad dka' ba yin/_/
[\[67a.7\]]de la rin po che la sogs pa ni bsags pa'o/_/yongs zhes bya ba ni phrad kyi bye brag gi tha tshig go/_/yongs zhes bya ba ni bsdus pa'i don te 'dir rdzas bzang po bsgrubs pa'i tha tshig go/_/bsags pa zhes bya ba dang /_nor zhes bya ba ni don gcig go/_/gang nor 
[\[67b\]]
[\[67b.1\]]yongs su bsags par byed pa de ni de dag gi yongs su bsags pa zhes bya'o/_/de la yongs su bsags pa zhes bya ba ni rnam pa gnyis te/_'dus byas yongs su bsags pa dang /_'dus ma byas yongs su bsags pa'o/_/de la nyan thos ni 
[\[67b.2\]]'dus byas yongs su bsags pa'i rnam pa'o/_/de bzhin gshegs pa ni 'dus ma byas pa'i yongs su bsags pa'i rnam pa'o/_/dge 'dun ni rnam pa gnyis te/_'dus byas kyi dge 'dun dang /_'dus ma byas kyi dge 'dun no/_/de la 'dus byas kyi dge 'dun 
[\[67b.3\]]zhes bya ba ni nyan thos kyi dge 'dun yin te/_nyan thos kyi dge 'dun la ni yongs su bsags pa yang med na/_bran dang bran mo la sogs pa rdzas ngan pa rnams dang mdzod dang bang ba yongs su 'dzin pa lta ga la yod de/_'os ma yin pas na de ni lan tshwa dang /_til tsam yang 
[\[67b.4\]]yongs su bsags par mi byed do/_/gang dag bcom ldan 'das kyis bdag cag la bran dang bran mo la sogs pa 'chang du gnang ngo /_/zhes zer ba de dag gi lce ni lkugs par 'gyur srid do/_/nyan thos de dag ni yongs su bsags pa med pa'i rnam pa yin te/_de dag ni 
[\[67b.5\]]zas yongs su shes pa'o/_/gang dag zas la zhen pa med pa de dag ni zas yongs su shes pa yin no/_/de dag ni 'gro ba'i lam du rjes gcad par dka'o/_/de dag ni myur ba kho nar sangs rgyas nyid du nye bar gnas so/_/de dag gi 'gro ba ni rjes gcad dka'o zhes de bzhin 
[\[67b.6\]]gshegs pa gsung ngo /_/yang bka' stsal pa/_gal te 'dus byas kyi dge 'dun la yang yongs su bsags pa med na/_'dus ma byas pa'i dge 'dun lta ga la yod/_'dus ma byas pa'i dge 'dun ni de bzhin gshegs pa ste/_de bzhin gshegs pa la gsang ba'i chos 
[\[67b.7\]]bstan pa ga la yod/_gsang ba gang yin pa de ni yongs su bsags pa'o/_/rjes gcad du med pa ni mi g.yo ba'i bde ba ste/_mya ngan las 'das pa'i don to/_/de la ni nam mkha' yang med/_lo dang nyi ma dang zla ba rnams kyis kyang byar med/_mjug [{]rings [,]ring [}]dang /_skar 
[\[68a\]]
[\[68a.1\]]ma'i tshogs rnams dang /_ri rnams dang /_dus dang /_sprin rnams kyang med de/_skye ba'i rgyun chad pa 'chi ba dang /_na ba dang /_rga ba dang /_srid pa nyi shu rtsa lnga spangs pa sdug bsngal gyi rnam pa dang nyon mongs pa dang bral ba ste/_de bzhin gshegs 
[\[68a.2\]]pa rtag pa dang /_brtan pa dang /_bde ba dang /_mi g.yo ba dang /_gnas med pa ni yongs su mya ngan las 'das pa ste/_der 'gro ba'i phyir deng de bzhin gshegs pa grong khyer chen por gshegs so/_/chen po zhes bya ba dang /_che ba zhes bya ba ni don gcig go/_/chen po zhes bya 
[\[68a.3\]]ba ni lhag ma dang bcas pa'i tshig [{]bla dgas [,]bla dwags [}]te/_'di na mi la la tshe dpag tu med par gyur na mi de skyes bu chen po zhes bya ba'i grangs su gtogs te/_gal te chos dang ldan na mi de skyes bu thams cad kyi mchog yin no/_/yang 'dir skyes bu chen po'i rnam par rtogs pa brgyad kyis skyes 
[\[68a.4\]]bu gcig pur 'gyur te/_skyes bu chen po du ma yod pa'i nang na gang la skyes bu chen po'i rnam par rtogs pa brgyad yod pa de ni skyes bu chen po thams cad kyi nang na yang skyes bu chen po'o/_/zhes ngas bshad pas na de'i phyir che ba zhes bya'o/_/lhag ma dang bcas pa'i mya ngan las 'das 
[\[68a.5\]]pa zhes bya ba la gang la sman byed pa de ni mya ngan las 'das pa zhes bya'o/_/de ci'i phyir zhe na/_rigs kyi bu dper na/_'di na mi la la zhig gdug pa'i zug rngus phog ste/_bab rdo'i gnod pas thebs nas bab rdo'i gnod pas thebs pa'i mi de zug rngu 'byin pa'i sman pa 
[\[68a.6\]]chen po zhig gis gsos te/_gdug pa'i zug rngu bsal nas bde bar byas te de gnod pa med par snga mkho bzhin du byas nas sman pa des mi de bor te yul gzhan nam/_grong gzhan nam/_khyim gzhan gang na rmas pa yod pa dang /_gang na rma'i las byar yod pa de na gnas pa de 
[\[68a.7\]]bzhin du de bzhin gshegs pa dgra bcom pa yang dag par rdzogs pa'i sangs rgyas sman pa chen po zug rngu 'byin pas kyang 'dzam bu'i gling pa'i sems can bskal pa bye ba phrag grangs med pa tshun chad nas 'dod chags dang zhe sdang dang /_gti mug la sogs pa nyon mongs pa'i 
[\[68b\]]
[\[68b.1\]]dug gis phog pa'i sems can shin tu rmas pa thams cad kyi zug rngu rnams theg pa chen po'i mdo'i sde tshan sna tshogs kyi dge ba'i rtsa ba'i sman rnams kyis gso bar mdzad do/_/gsos nas kyang de rnams mya ngan las bzlas te gang na sems can rmas pa rnams yod pa der bcom 
[\[68b.2\]]ldan 'das yang dag par snang bar 'gyur ro/_/de bas na mya ngan las 'das pa chen po ni yang dag pa'i don la rton pa yin no/_/yongs su mya ngan las 'das pa chen po zhes bya ba ni srid pa thams cad na thar pa'i grong khyer gyi tshig [{]bla dgas [,]bla dwags [}]yin te/_gang na 'dul bar bya ba rnams 
[\[68b.3\]]yod pa der rdzogs par sangs rgyas par snang ba 'di ni tshig grags pa'o/_/gsal ba'o/_/yang dag pa'i don ni yongs su mya ngan las 'das pa chen po zhes bya'o/_/gsol pa/_bcom ldan 'das ci lags/_sman pas rmas pa thams cad sos par bgyis nas yul 
[\[68b.4\]]dang /_grong khyer dang /_yul 'khor dang /_rgyal po'i pho brang 'khor gzhan gang na rmas pa rnams mchis pa der snang bar 'gyur ro/_/zhes bgyi lags sam/_bka' stsal pa/_rigs kyi bu srog chags rmas pa thams cad kyi nad gso bar byed ces de skad ma zer 
[\[68b.5\]]cig_/gsor mi rung ba'i sems can gzhan rnams ni gso bar mi byed do/_/de ci'i phyir zhe na/_de dag gi nad ni gsor mi rung ba yin te/_de dag de bzhin du de bzhin gshegs pa ni gsor mi rung ba'i nad 'dod chen pa ma gtogs pa nad thams cad gso bar 
[\[68b.6\]]mdzad de/_gang mya ngan las 'das pa de dag gsos pa yin no/_/gsol pa/_thar pa ji lta bu lags/_gzugs can lags sam/_gzugs ma mchis pa lags/_bka' stsal pa/_kha cig ni gzugs can no/_/kha cig ni gzugs can ma yin pa ste/_
[\[68b.7\]]gzugs can ma yin pa ni nyan thos dang rang sangs rgyas rnams kyi'o/_/sangs rgyas bcom ldan 'das rnams kyi ni gzugs can yin no/_/thar pa de ni gzugs dang gzugs med pa yin la/_gzugs yin no zhes byar yang mi rung ngo /_/gsol pa/_ci'i 
[\[69a\]]
[\[69a.1\]]slad du lags/_bka' stsal pa/_'od srung chen po dang rus gcig pa dper na 'du shes med 'du shes med min gyi lha rnams kyi lus ni gzugs dang gzugs med pa yin la/_gzugs yin no zhes byar yang mi rung ba bzhin no/_/gsol 
[\[69a.2\]]pa/_'du shes med 'du shes med min gyi lha rnams gzugs dang /_gzugs ma mchis pa lags la gzugs kyang ma lags na/_de dag ji ltar mchis pa dang /_ji ltar rgyu ba bstan du gsol/_bka' stsal pa/_'di ni sangs rgyas kyi yul yin te/_nyan thos 
[\[69a.3\]]dang rang sangs rgyas kyi yul ma yin gyis zhog shig_/de bzhin du thar pa yang gzugs dang gzugs med pa yin la/_gzugs kyang ma yin pas na sangs rgyas kyi yul yin gyi/_nyan thos dang rang sangs rgyas kyi yul ma yin no/_/gsol pa/_bcom 
[\[69a.4\]]ldan 'das de bzhin gshegs pas yongs su mya ngan las 'das pa chen po'i tshul gyis thar pa bstan du gsol/_bka' stsal pa/_rigs kyi bu legs so legs so/_/thar pa zhes bya ba ni 'ching ba thams cad dang bral ba'o/_/yang bka' stsal pa/_
[\[69a.5\]]thar pa zhes bya ba gang yin pa de ni ma skyes pa'i phyir de ni 'ching ba thams cad dang shin tu bral ba ste/_ji ltar pha ma phrad pa'i yon tan las bu skye ba de bzhin du skyes pa ma yin te/_thar pa ni rang gi yul du gnas pa'o/_/ma skyes pa zhes bya ba ni 'di ltar mar gyi snying khu 
[\[69a.6\]]rang bzhin gyis rang gi ngo bo nyid du 'dug pa de bzhin du de bzhin gshegs pa ni yab yum 'khrig pa las byung ba yang ma yin la/_de bzhin gshegs pas ni gdul bar bya ba'i dbang gis yab yum gnyis kyang bstan to/_/thar pa gang yin pa de ni de bzhin gshegs 
[\[69a.7\]]pas te ma byung ba byung ba'i phyir ro/_/dper na sran sde'u'am/_sran gre'u dpyid zla ra ba'i ngo'am/_dbyar gyi dus sam/_ston zla tha [{]chungs kyi [,]chung gi [}]ngo la sa bon btab na/_de dag las myu gu 'byung bar 'gyur ba de bzhin du thar pa ni de lta ma yin no/_/ma byung ba gang yin 
[\[69b\]]
[\[69b.1\]]pa de thar pa'o/_/thar pa gang yin pa de ni de bzhin gshegs pa ste ma byung ba'o/_/de bzhin gshegs pa ni ma byung ba kho na ste de bzhin gshegs pa ni myu gu yod pa dang /_med par 'gyur ba bzhin du yongs su brtag par mi bya'o/_/de bzhin gshegs pa ni rang 
[\[69b.2\]]bzhin gyis ma byung ba ste/_de bas na ma byung ba'o/_/ma byung ba zhes bya ba ni ma byas pa'o/_/ma byas pa zhes bya ba ni ji ltar grong khyer dang /_grwa'i yang tog dang /_sgo khang byed pa de bzhin du thar pa ni de lta ma yin te/_ma byas pa gang yin pa de ni thar pa'o/_/
[\[69b.3\]]de ni de bzhin gshegs pa'o/_/'dus ma byas 'dus ma byas zhes bya ba ni ji ltar rdza mkhan gyis snod byas nas/_de'i 'og tu zhig par 'gyur ba bzhin du thar pa ni de lta ma yin no/_/thar pa ni skye ba yang med/_'gag pa yang med do/_/thar pa gang yin pa de 
[\[69b.4\]]ni de bzhin gshegs pa ste/_skye ba yang med/_'chi ba yang med do/_/gang ma skyes pa dang /_ma zhi ba dang /_rga ba med pa dang /_'chi ba med pa dang /_'dus ma byas pa de ni de bzhin gshegs pa ste/_de bas na de bzhin gshegs pa ni yongs su mya ngan las 
[\[69b.5\]]'das pa chen por 'gro ba'o/_/rga ba med pa dang /_'chi ba med pa zhes bya ba ni mgo dkar ba dang /_rga ba dang /_na ba dang /_'chi ba'i chos dang 'dus byas kyi rang bzhin gyi rtog pa de lta bu ni thar pa ma yin gyi/_gang la gong du smos pa rnams med pa ni thar pa yin te/_
[\[69b.6\]]de bas na rga ba med pa zhes bya'o/_/thar pa gang yin pa de ni de bzhin gshegs pa ste/_de bzhin gshegs pa la ni mgo dkar ba dang /_rga ba dang /_'dus byas rnam par 'gyur ba med do/_/de bas na de bzhin gshegs pa ni rga ba med pa'i sku yin na 
[\[69b.7\]]'chi bar lta ga la 'gyur/_nad med pa nad med pa zhes bya ba ni glo bur gyi nad bzhi brgya rtsa bzhis gnod par gyur pa dang /_nyes dmigs du ma dang ldan pa'i lus gang la med pa de lta bu'i rang bzhin te/_de bas na thar pa ni nad med pa'o/_/thar pa gang yin pa de 
[\[70a\]]
[\[70a.1\]]ni de bzhin gshegs pa ste/_de bzhin gshegs pa la yang nad kyi bag yong med na chos kyi sku la nad ga la yod/_de bas na de bzhin gshegs pa ni nad med pa'o/_/'chi ba med pa 'chi ba med pa zhes bya ba ni gang la mi'i lus bzhin du 'chi 
[\[70a.2\]]ba med pa'o/_/de ni thar pa yin te/_de la ni dus 'di tsam gyis na zad pa'i mthar 'gyur ba'am/_'chi ba'i mthar 'gyur ro/_/zhes bya ba'i ming yang med de 'chi ba dang bral ba ni thar pa'o/_/thar pa gang yin pa de ni de bzhin gshegs pa'o/_/de lta bu'i yon tan 
[\[70a.3\]]dang ldan pa la 'chi bar 'gyur ba zhes bya ba de ni mi srid de/_sku rdo rje ltar mkhregs pa mi rtag par ga la zhig 'gyur te/_de bas na 'chi ba med pa ni de bzhin gshegs pa'o/_/nyon mongs pa can nyon mongs pa can zhes bya ba la thar pa ni nur nur po mi gtsang bas ma rung bar gyur 
[\[70a.4\]]pa ma yin te/_thar pa ni ji ltar me tog ku mu da dkar po bzhin du gsal ba'o/_/thar pa gang yin pa de ni de bzhin gshegs pa'o/_/'dod pa'i nyes pa sna tshogs bstan pa ni thabs yin par blta bar bya'o/_/de bas na de bzhin gshegs pa ni nyon 
[\[70a.5\]]mongs pa can ma yin pa'o/_/zag pa med pa zag pa med pa zhes bya ba ni/_rma med pa'i don te/_de ni thar pa yin no/_/thar pa gang yin pa de ni de bzhin gshegs pa ste/_de bas na zag pa med pa zhes bya'o/_/gnod pa med pa gnod pa med pa zhes bya ba 
[\[70a.6\]]ni ji ltar bkres pas g.yos byed pa ma mthong na gnod par 'gyur ba de bzhin du thar pa ni de lta ma yin te/_gnod pa med pa gang yin pa de ni thar pa'o/_/thar pa gang yin pa de ni de bzhin gshegs pa'o/_/zhi ba zhi ba zhes bya ba ni 'jig rten pa rnams kyi ni lha'i 
[\[70a.7\]]gzugs la zhi ba zhi ba zhes bya bas na de ni [{]brdzun [,]rdzun [}]te/_thar pa ma yin no/_/rang bzhin gyis zhi ba gang yin pa de ni thar pa ste/_gang gi phyir sems can thams cad kyi zhi ba'i mchog yin pas na/_de'i phyir zhi ba zhes bya'o/_/zhi ba gang yin pa de ni thar pa'o/_/thar 
[\[70b\]]
[\[70b.1\]]pa gang yin pa de ni de bzhin gshegs pa'o/_/bde ba bde ba zhes bya ba ni ji ltar chom rkun gyis 'jigs nas lam bde bar 'gro ba bzhin du thar pa ni de lta ma yin te/_rang bzhin gyis bde ba de la ni 'jigs pa'i ming yang med de/_de bas na bcos ma ma yin pa'i 
[\[70b.2\]]bde ba ni thar pa'o/_/thar pa gang yin pa de ni de bzhin gshegs pa'o/_/sems can thams cad la bde ba byed pa ni de bzhin gshegs pa'o/_/gnyen po med pa gnyen po med pa zhes bya ba la gnyen po med pa zhes bya ba ni ji ltar rgyal po shir dogs shing 'jigs 
[\[70b.3\]]pa bzhin du thar pa ni de lta ma yin te/_thar pa ni ye rang bzhin gyis gnyen po med pa'o/_/gnyen po med pa zhes bya ba ni 'khor los sgyur ba'i rgyal po lta bu ste/_de la gzhan slar 'jigs par byed nus pa su yang med de yod mi srid do/_/de bzhin du thar pa la yang thar pa'i 
[\[70b.4\]]chos gzhan zlar gyur pa med de yod mi srid do/_/thar pa gang yin pa de ni de bzhin gshegs pa'o/_/de bzhin gshegs pa chos kyi 'khor lo bskor ba la ni sgra gzhan med de/_de bas na de bzhin gshegs pa dgra bcom pa yang dag par rdzogs pa'i sangs rgyas 
[\[70b.5\]]ni gnyen po med pa'o/_/thar pa gang yin pa de ni de bzhin gshegs pa'o/_/mya ngan med pa mya ngan med pa zhes bya ba ni gang la mya ngan med pa ste/_ji ltar rgyal po dkrugs ma byed pa'i rgyal po gzhan gyis rgyal srid phrogs te/_yul 'khor bcom zhing bshig pa 
[\[70b.6\]]na shin tu mya ngan gyis thebs pa bzhin du mya ngan las 'das pa ni de lta ma yin te/_ji ltar rgyal po gzhan gyis ma tshugs te dgra dang bral bar gyur nas mya ngan med pa bzhin du thar pa thob pa rnams kyang mya ngan med pa'o/_/thar pa gang yin pa de ni mya ngan las 'das pa'o/_/mya 
[\[70b.7\]]ngan las 'das pa gang yin pa de ni de bzhin gshegs pa'o/_/mya ngan dang bral ba mya ngan dang bral ba zhes bya ba ni ji ltar bud med rang gi bu dmag tu song nas shi'o zhes thos pa las phyir 'ongs pa mthong nas mya ngan dang bral bar 'gyur ba bzhin du mya ngan las 'das pa ni de lta ma 
[\[71a\]]
[\[71a.1\]]yin te/_thar pa ni rtag tu mya ngan dang bral ba'o/_/thar pa gang yin pa de ni de bzhin gshegs pa'o/_/rdul med pa rdul med pa zhes bya ba la rdul zhes bya ba ni sa rdul dang nyal nyil yin te/_ji ltar dpyid kyi dus na phyi dro rlung langs pas sa rdul bslang ba 
[\[71a.2\]]bzhin du thar pa ni de lta ma yin no/_/rdul med pa zhes bya ba ni ji ltar rgyal po'i gtsug gi nor bu dag pa de bzhin du rang bzhin gyi rdul med pa ni thar pa'o/_/thar pa gang yin pa de ni de bzhin gshegs pa'o/_/rdul dang bral ba rdul dang bral ba zhes bya ba ni ji ltar gser yongs su dag 
[\[71a.3\]]pa ste/_gseg ma dang rdo med par gyur pa dbyig tu red pa rang bzhin du gyur pa de bzhin du skyon byang ba'i rang bzhin ni thar pa'o/_/thar pa gang yin pa de ni de bzhin gshegs pa'o/_/sob sob po ma yin pa sob sob po ma yin pa zhes bya ba ni kham pa'i zho'i bum pa gas pa 
[\[71a.4\]]bzhin du thar pa ni de lta ma yin te/_lcags dang rdo rje'i bum pa bzhin du sob sob po ma yin pa ni thar pa'o/_/thar pa gang yin pa de ni de bzhin gshegs pa'o/_/sob sob po ma yin pa'i chos can sob sob po ma yin pa'i chos can zhes bya ba ni ji ltar e raN+Da'i 
[\[71a.5\]]'bras bu brngas nas so ga'i dus su khang tog tu bting na/_kun nas tseg tseg zer zhing kun nas 'gas pa de bzhin du thar pa ni de lta ma yin no/_/sob sob po ma yin pa'i chos can zhes bya ba ni ji ltar lcags dang rdo rje'i bum pa shing rta pa stong gi mdas 'phangs kyang 
[\[71a.6\]]phigs par mi nus pa de bzhin du sob sob po ma yin pa'i chos can ni thar pa'o/_/thar pa gang yin pa de ni de bzhin gshegs pa'o/_/ci byar yang med pa ci byar yang med pa zhes bya ba ni ji ltar mi dbul po zhig la bu lon chags pa las phyug po'i lag tu 'ongs nas nyon 
[\[71a.7\]]mongs su zin kyang ci yang 'jal du med nas btang ba bzhin du thar pa ni de lta ma yin te/_ci byar yang med pa zhes bya ba ni ji ltar mi nor bye ba bdog pa su'i bu lon yang ma chags pa de bzhin du chos bye ba phrag mang po bdog pa'i mchog ni thar pa'o/_/thar pa gang yin pa de ni de bzhin gshegs pa'o/_/
[\[71b\]]
[\[71b.1\]]ci byar yang med pa'i chos can ci byar yang med pa'i chos can zhes bya ba ni ji ltar mi dbul pos rang gi khyim na gang na yang nor med de/_bdag gis skyin po blang ngo snyam nas des sems khongs su chud pa bzhin du thar pa ni de lta ma yin te/_ci byar yang med pa'i chos can zhes bya ba ni ji ltar khyim 
[\[71b.2\]]bdag nor bye ba bdog pa nyi ma dang zla ba la yang rag ma lus te/_de ltar 'byor pa dang ldan pa'i khyim bdag gis ni nyi ma lhan ner 'dug go zhe'am/_zla ba shar to zhes bya ba'i sgra yang mi thos so/_/de ltar mchog tu skyid pa'i khyim bdag 'khor los sgyur ba'i rigs su skyes pa de ni phyi srid du bya 
[\[71b.3\]]ba'i phyir gzhan las skyin ma len ce'am/_yang na gzhan gyis 'di ni pha rol las skyin mo len cing za'o zhes brjod pa med de de ni mi srid do/_/de bzhin du thar pa yang thar pa'i gnas gzhan len to zhes bya ba de ni mi srid do/_/de bas na ci byar yang med pa'i chos can ni thar pa'o/_/thar 
[\[71b.4\]]pa gang yin pa de ni de bzhin gshegs pa'o/_/gnod pa med pa gnod pa med pa zhes bya ba ni ji ltar so ga'i dus su ha cang tsha ches pa bsten pa dang /_dbyar gyi dus su ha cang mngar ches pa bsten pa dang /_dgun gyi dus su ha cang bsil ches pa bsten pas bdag nyid gnod pa rnams 
[\[71b.5\]]kyis nyes pa de las gnod pa rnams 'byung bar 'gyur ba bzhin du thar pa ni de ltar nad mang pos gnod par 'gyur ba ma yin no/_/gzhan yang gnod pa zhes bya ba ni ji ltar sha dang nya sha zos pa'i 'og tu 'o ma 'thung ba ni 'chi bar 'gyur ba bzhin du thar pa ni gnod pa'i chos can ma yin no/_/gnod 
[\[71b.6\]]pa med pa zhes bya ba ni ji ltar kha zas 'thun par za bas ro zhim pa yang myong la bdud rtsi yang zos par 'gyur ba de bzhin du thar pa ni rang bzhin gyis bdud rtsi lta bu yin te/_thar pa gang yin pa de ni de bzhin gshegs pa'o/_/gnod pa med pa'i chos can gnod pa med pa'i chos can zhes 
[\[71b.7\]]bya ba ni ji ltar nga rgyal gyis khengs pa'i mi nga rgyal gyis dregs shing myos nas nga mi 'chi'o snyam ste/_sbrul lam stag la 'dzin du rtsol ba las/_des zin nas dus ma yin pa'i 'chi bas 'chi bar 'gyur ba de bzhin du nga rgyal gyis khengs pa ni thar par mi 'gyur ro/_/gnod pa med pa'i 
[\[72a\]]
[\[72a.1\]]chos can zhes bya ba ni ji ltar 'khor los sgyur ba'i rgyal po'i khar ba rin po che'i gzi brjid kyis srog chags gdug pa sbur bu dang /_sbrul dang /_ka na b+ha dang /_sdom la sogs pa'i rigs dgu bcu rtsa drug po rnams kyis thag ring po nas de'i dri tshor ba tsam gyis 
[\[72a.2\]]khar ba rin po che'i rang bzhin gyi dris skrag nas dug med par 'gyur ba de bzhin du thar pa ni rang bzhin gyis srid pa'i nyes pa nyi shu rtsa lnga dang bral ba yin te/_thar pa gang yin pa de ni de bzhin gshegs pa'o/_/nyen med pa nyen med pa zhes bya ba la thar pa ni e la sngon po dang ljang gu'i 
[\[72a.3\]]kha dog lta bu ma yin no/_/nyen med pa zhes bya ba ni ji ltar nam mkha' la nyen med pa bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/nyen med pa'i chos can nyen med pa'i chos can zhes bya ba ni ji ltar rten la mar me nyen du gyur pa bzhin du thar pa ni de lta 
[\[72a.4\]]ma yin te/_nyen med pa'i chos can zhes bya ba ni ji ltar zla ba'i 'od sems can thams cad la nyen med pa bzhin du thar pa yang de dang 'dra ste/_sems can thams cad la nyen med pa'i tshul can yin no/_/de bas na nyen med pa ni thar pa'o/_/thar pa gang yin pa de ni de bzhin gshegs 
[\[72a.5\]]pa'o/_/ci yang med pa ci yang med pa zhes bya ba ni ji ltar mi mdza' bo dang dgra bzhin du thar pa ni de lta ma yin te/_ci yang med pa zhes bya ba ni ji ltar 'khor los sgyur ba'i rgyal po la dgra yod ces bya ba ni mi srid de thar pa yang de dang 'dra'o/_/thar pa gang yin pa de ni de bzhin gshegs 
[\[72a.6\]]pa'o/_/ci yang med pa zhes bya ba ni ji ltar ras dkar po dgos pa 'ga'i phyir bsgyur na sngon po dang dmar por 'gyur ba bzhin du thar pa ni de lta ma yin no/_/ci yang med pa zhes bya ba ni ji ltar klu shing gi me tog dri nga bar 'gyur ba'am sngon por 'gyur mi srid pa bzhin du thar pa yang de dang 
[\[72a.7\]]'dra ste/_cung zad cig yod do zhes bya ba mi srid de me tog de'i dri gcig pu kho nar zad pa bzhin no/_/thar pa gang yin pa de ni de bzhin gshegs pa'o/_/ngo mtshar ngo mtshar zhes bya ba ni ji ltar chu'i nang na pad ma yod pa ngo mtshar mi che ba bzhin du thar pa ni de lta ma yin te/_ngo 
[\[72b\]]
[\[72b.1\]]mtshar zhes bya ba ni ji ltar me'i nang du me tog pad ma rgyas pa mthong na dga' ba skyed pa de bzhin du thar pa yod na dga' ba skye bar 'gyur ro/_/thar pa gang yin pa de ni de bzhin gshegs pa'o/_/rmad du byung ba rmad du byung ba zhes bya ba ni ji ltar byis pa'i so rnams phyis skye ba de bzhin du 
[\[72b.2\]]thar pa ni dus la bab pa dang /_dus la ma bab pa las 'gyur ba med do/_/ya mtshan zhes bya ba ni ji ltar 'dod chen pa rnams kyis 'dod chen par ltung ba sangs rgyas su 'gyur zhes bya ba ni mi srid do/_/gang gi tshe dam pa'i chos la dad pa dang ldan pa'am dge bsnyen du gyur pa 
[\[72b.3\]]de'i tshe thar pa zad par 'gyur ro zhes bya ba ni mi srid de/_khams de ni rang bzhin gyis rmad du byung ba'o/_/de bas na thar pa ni rmad du byung ba zhes bya'o/_/'dod chen pa'i ltar de bzhin gshegs pa ni zad pa med do/_/dge ba'i rtsa ba'i sems la dmigs pa la ni chos 
[\[72b.4\]]rnams skye ba med de/_skye ba med pa de ni thar pa'o/_/thar pa gang yin pa de ni de bzhin gshegs pa'o/_/dpag tu med pa dpag tu med pa zhes bya ba ni ji ltar 'bru'i phung po'am 'bras sA lu'i phung po gzhal du yod pa bzhin du thar pa ni de lta ma yin no/_/dpag tu med pa zhes bya ba ni 
[\[72b.5\]]ji ltar rgya mtsho'i chu dpag tu med pa de bzhin du thar pa yang de dang 'dra bar dpag tu med do/_/thar pa gang yin pa de ni de bzhin gshegs pa'o/_/tshad med pa'i chos can tshad med pa'i chos can zhes bya ba ni ji ltar sems can gcig gi las kyi rnam par smin pa tshad yod pa'i chos 
[\[72b.6\]]can yin pa bzhin du thar pa ni de lta ma yin te/_tshad med pa'i chos can zhes bya ba ni ji ltar sems can rnams kyi 'khor ba'i mtha' las nges par 'byung ba tshad med pa bzhin du thar pa yang de dang 'dra'o/_/thar pa gang yin pa de ni de bzhin gshegs pa'o/_/mchog dang phul 
[\[72b.7\]]dang gtso bo mchog dang phul dang gtso bo zhes bya ba ni gang la mchog dang phul dang gtso bor gyur pa'i thar pa gzhan med pa ste/_ji ltar rgya mtsho chen po la de dang 'dra ba'i chu chen po gzhan med pa bzhin du thar pa yang de dang 'dra ste/_thar pa rang nyid mchog dang phul dang gtso bo yin 
[\[73a\]]
[\[73a.1\]]no/_/thar pa gang yin pa de ni de bzhin gshegs pa'o/_/rab rab ces bya ba ni ji ltar nam mkha'i gong na nam mkha' gzhan nam nam mkha' las lhag pa'i chos gzhan med pa de bzhin du thar pa'i gong na thar pa'i chos gzhan med de/_thar pa gang 
[\[73a.2\]]yin pa de ni de bzhin gshegs pa'o/_/kun tu rab kun tu rab ces bya ba ni ji ltar [{]ri dgas [,]ri dwags [}]thams cad las 'das pa ni seng ge'i sa yin pa de bzhin du thar pa ni chos thams cad las 'das te gcig tu 'od gsal ba'o/_/thar pa gang yin pa de ni de bzhin gshegs pa'o/_/
[\[73a.3\]]bla ma bla ma zhes bya ba ni ji ltar phyogs thams cad kyi nang na byang phyogs mchog ces bya ba de bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/bla na med pa bla na med pa zhes bya ba ni ji ltar yul thams cad kyi nang na ni byang phyogs pa la yul bla na 
[\[73a.4\]]med pa zhes bya ba bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/nges pa nges pa zhes bya ba ni ji ltar lha rnams dang mi rnams kyi 'chi ba ni nges la srog ni ma nges pa ste/_thar pa ni lha dang mi rnams 'chi bar nges pa bzhin du nges pa dang 
[\[73a.5\]]gnas pa'i chos can yin te/_thar pa gang yin pa de ni de bzhin gshegs pa'o/_/mi brtan pa ma yin pa mi brtan pa ma yin pa zhes bya ba ni ji ltar 'dam bu dang /_e raN+Da ba dang /_lbu ba rnams mi brtan pa bzhin du thar pa ni de lta ma yin no/_/mi brtan pa zhes bya ba ni mar gyi snying khu 
[\[73a.6\]]lta bu'o/_/thar pa ni mi brtan pa ma yin pa'o/_/thar pa gang yin pa de ni de bzhin gshegs pa'o/_/'jig pa'i chos can ma yin pa 'jig pa'i chos can ma yin pa zhes bya ba ni ji ltar rtsig ngos la sbrang bu 'khod pa rnams kha cig ni 'byar/_kha cig ni 'khod/_kha cig ni 
[\[73a.7\]]'gro/_kha cig ni rtse ba bzhin du thar pa ni de lta ma yin no/_/'jig pa'i chos can ma yin pa zhes bya ba ni ji ltar ri mo mkhan gyis ri mo bris pa'i rtsig ngos la de dag 'khod par mi nus shing 'byar bar mi 'gyur ba de bzhin du thar pa ni nyes pa thams cad kyis mi gos pa ste/_thar pa gang 
[\[73b\]]
[\[73b.1\]]yin pa de ni de bzhin gshegs pa'o/_/mtha' yas pa mtha' yas pa zhes bya ba la thar pa ni grong phrag lta bu ma yin te/_mtha' yas pa ni ji ltar nam mkha' la mtha' med pa de bzhin du bde ba'i rnam pa mtha' yas pa ni thar pa'o/_/thar pa gang yin pa de ni de bzhin gshegs pa'o/_/
[\[73b.2\]]bstan du med pa bstan du med pa zhes bya ba ni ji ltar nam mkha' la bya'i rjes mi snang ba de bzhin du thar pa ni brtag par dka' ba ste/_thar pa gang yin pa de ni de bzhin gshegs pa'o/_/zab mo zab mo zhes bya ba ni shin tu sha thang bas 'jug pa'i chos can yin te/_ji ltar pha ma 
[\[73b.3\]]dka' ba byed pa'i yon tan rnams shin tu sha thang bas 'jug pa'i sgo nas shin tu zab pa de bzhin du thar pa ni zab pa ste/_thar pa gang yin pa de ni de bzhin gshegs pa'o/_/shin tu blta dka' ba shin tu blta dka' ba zhes bya ba ni ji ltar mis rang gi mgo bo'i steng shin tu 
[\[73b.4\]]blta dka' ba de bzhin du thar pa ni nyan thos dang rang sangs rgyas thams cad kyis kyang shin tu blta bar dka' ste/_thar pa gang yin pa de ni de bzhin gshegs pa'o/_/gnas med pa gnas med pa zhes bya ba ni khyim dang nam mkha'i tshig [{]bla dgas [,]bla dwags [}]te/_thar pa ni de lta ma 
[\[73b.5\]]yin no/_/gnas med pa zhes pa ni go skabs med pa'i tshig [{]bla dgas [,]bla dwags [}]te/_gang la srid pa'i gnod pa nyi shu rtsa lnga med pa de ni thar pa'o/_/thar pa gang yin pa de ni de bzhin gshegs pa'o/_/nyon mongs pa med pa nyon mongs pa med pa zhes bya ba ni ji ltar mi'i chang par skyu ru ra 
[\[73b.6\]]gzung du yod pa bzhin du thar pa ni de dang 'dra bar ci yang gzung du med do/_/nyon mongs pa med pa zhes bya ba ni ji ltar sgyu ma mkhan gyis sprul pa'i sgyu ma la ci yang gzung du med pa bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/skyon med 
[\[73b.7\]]pa'i lus skyon med pa'i lus zhes bya ba ni ji ltar mi'i lus la sme ba dang /_shu ba dang /_mdze dang /_pags pa'i nad dang /_skyon rnams med par gyur pa bzhin du thar pa ni de lta ma yin no/_/skyon med pa'i lus zhes bya ba ni ji lta ba'i 'o ma rang bzhin gyis mdog gcig pa 
[\[74a\]]
[\[74a.1\]]bzhin du thar pa yang mtshan nyid gcig pa ste/_thar pa gang yin pa de ni de bzhin gshegs pa'o/_/dag pa dag pa zhes bya ba ni ji ltar rnyog pa'i dri ma dang 'dres pa'i chu'i nang du ke ta ka'i 'bras bu bdar na chu'i rang bzhin dag par 'gyur ba bzhin du thar pa ni de lta 
[\[74a.2\]]ma yin no/_/dag pa zhes bya ba ni ji ltar nam mkha' la char pa'i chu ro gcig cing rnam par dag pa bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/grol ba grol ba zhes bya ba la thar pa ni zla ba tshes [{]bcwa [,]bco [}]lnga dri ma med pa dang 'dra ste/_
[\[74a.3\]]zla ba sprin gyis g.yogs pa lta bu ma yin no/_/thar pa gang yin pa de ni de bzhin gshegs pa'o/_/zhi ba zhi ba zhes bya ba ni ji ltar sems can rims nad kyis thebs pa las rims nad dang bral bar 'gyur ba de bzhin du thar pa ni de lta ma yin te/_zhi ba zhes bya ba la thar pa ni sems 
[\[74a.4\]]can nad med cing gnod pa med pa bzhin te/_thar pa gang yin pa de ni de bzhin gshegs pa'o/_/mnyam pa nyid mnyam pa nyid ces bya ba ni ji ltar lug thug re gnyis phan tshun 'thab pa na stobs mnyam pa bzhin du thar pa ni de lta ma yin te/_ji ltar ma dang bu 'thun par smra 
[\[74a.5\]]ba de bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/nye bar zhi ba nye bar zhi ba zhes bya ba la gnas kyi mchog de thob pa ni gnas gzhan 'dod mi srid do/_/chog mi shes pa zhes bya ba ni ji ltar nyam chung ba'i tshe kha zas kyi mchog zos pa'i 'og tu dar 
[\[74a.6\]]ba btung ba'i sems skye bar 'gyur ba bzhin du thar pa ni de lta ma yin te/_thar pa gang yin pa de ni de bzhin gshegs pa'o/_/chad pa chad pa zhes bya ba la sred pa'i zhags pa lta bu'i nang gi 'dod pa chad pa gang yin pa de ni chad pa'i sgo nas thar pa yin no/_/thar pa gang yin pa de ni de bzhin 
[\[74a.7\]]gshegs pa'o/_/pha rol pha rol zhes bya ba ni ji ltar chu klung la tshu rol dang pha rol gyi 'gram gnyis yod pa de bzhin du thar pa ni de lta ma yin te/_thar pa ni pha rol yin no/_/thar pa gang yin pa de ni de bzhin gshegs pa'o/_/chu klung bzhin zhes bya ba la chu klung nyid dper rung 
[\[74b\]]
[\[74b.1\]]bar zad kyi 'jig rten na chu klung gzhan dper rung ba med do/_/chu klung zhes bya ba ni rgya mtsho la bya ste/_chu klung thams cad kyi nang na rgya mtsho 'ba' zhig chu klung yin pas na rgya mtsho ni chu klung zhes bya ba'i grangs su gtogs so/_/chu klung zhes bya ba ni sgra chen po sgrogs pa'i phyir te/_
[\[74b.2\]]thar pa ni chu klung rgya mtsho'i pha rol dang 'dra'o/_/thar pa gang yin pa de ni de bzhin gshegs pa'o/_/bzang po bzang po zhes bya ba ni gang la ko sha ta ka'i 'bras bu lta bu'i ro tsha ba med pa ste/_thar pa ni ko sha ta ka'i 'bras bu lta bu ma yin gyi thar pa ni rgun 'brum lta bu yin no/_/thar pa gang 
[\[74b.3\]]yin pa de ni de bzhin gshegs pa'o/_/ji ltar sman pa rtsi dang sman thams cad kyis sems gnas par byas nas nad do cog sel ba de bzhin du thar pa yang nyes pa thams cad dang bral ba'o/_/thar pa gang yin pa de ni de bzhin gshegs pa'o/_/'dun pa drag po 'dun pa drag po zhes bya 
[\[74b.4\]]ba ni ji ltar grong chung ngur skye bo phal po che 'jug pa'i skabs med pa de bzhin du thar pa ni de lta ma yin te/_thar pa gang yin pa de ni de bzhin gshegs pa'o/_/srid pa dang dga' ba zad pa zhes bya ba ni sgyu ma sprul pa dang bral ba lta bu ste/_gang la skyes pa dang bud med 'khrig pa'i chos can rnams kyi 
[\[74b.5\]]phan tshun du gtam zer ba yod pa bzhin du thar pa ni de lta ma yin te/_rang bzhin gyis ngo bo nyid kyi chos can 'dod chags dang /_zhe sdang dang gti mug dang bral ba gang yin pa de ni thar pa'o/_/thar pa gang yin pa de ni de bzhin gshegs pa'o/_/skom pa 'dul ba skom pa 'dul ba zhes bya ba ni 
[\[74b.6\]]gang la sred pa'i bag tsam yang med pa'o/_/[{]yi dgas [,]yi dwags [}]kyi sred pa med pa ni chos kyi sred pa'o/_/chos kyi sred pa zhes bya ba ni sems can thams cad la snying brtse ba'o/_/thar pa ni [{]yi dgas [,]yi dwags [}]kyi sred pa lta bu ma yin te/_bdag dang bdag gir 'dzin pa dang bral ba de ni thar pa'o/_/
[\[74b.7\]]thar pa gang yin pa de ni de bzhin gshegs pa'o/_/'gog pa 'gog pa zhes bya ba ni thar pa ste srid pa la zhen pa med pa'o/_/thar pa gang yin pa de ni de bzhin gshegs pa'o/_/gnas gnas zhes bya ba ni thar pa ste srid pa thams cad las nges par sgrol zhing skyob 
[\[75a\]]
[\[75a.1\]]pa yin no/_/thar pa gang yin pa de ni de bzhin gshegs pa'o/_/skyabs skyabs zhes bya ba ni ji ltar de bzhin gshegs pa la skyabs su song nas skyabs gzhan mi tshol ba lta bu'o/_/ji ltar rgyal po la skyabs su 'gro ba mi brtan pa bzhin du thar pa ni de lta ma 
[\[75a.2\]]yin te bde ba brtan pa ni thar pa'o/_/thar pa gang yin pa de ni de bzhin gshegs pa'o/_/dpung gnyen dpung gnyen zhes bya ba ni nags khung dgon pa mchog tu 'jigs pa bzhin du thar pa ni de lta ma yin te/_ji ltar [{]ri dgas [,]ri dwags [}]kyi rgyal po'i dpung gnyen [{]ri dgas [,]ri dwags [}]gzhan rnams la 
[\[75a.3\]]med pa bzhin no/_/[{]ri dgas [,]ri dwags [}]kyi rgyal po ni 'chi bas 'jigs pa thams cad kyis 'jigs pa med pa de bzhin du thar pa ni dpung gnyen yin no/_/thar pa gang yin pa de ni de bzhin gshegs pa'o/_/bde ba bde ba zhes bya ba ni rin po che'i gling dang 'dra ste/_de bzhin du thar pa ni chos kyi 
[\[75a.4\]]'byung khung ngo /_/thar pa gang yin pa de ni de bzhin gshegs pa'o/_/nyam nga ba med pa nyam nga ba med pa zhes bya ba ni ji ltar stag gis 'jigs shing skrag nas khron par song ba'i 'og tu khron pa'i nang nas bdag 'byin nus pa su yod ces zer ba de bzhin du thar pa ni khron pa lta bu ma yin no/_/
[\[75a.5\]]nyam nga ba med pa zhes bya ba ni ji ltar gru chag pa las gru gzhan zhig rnyed de rgya mtsho chen po las nges par rgal nas nyam nga ba med cing bde bar gyur pa de bzhin du thar pa ni nyam nga ba med pa'o/_/thar pa gang yin pa de ni de bzhin gshegs pa'o/_/gnas bcom pa zhes bya ba ni go skabs zad pa 
[\[75a.6\]]ste/_ji ltar 'o ma las zho 'byung /_zho las mar sar 'byung /_mar sar las zhun mar 'byung /_zhun mar las mar gyi snying khu 'byung ba bzhin du thar pa ni gnas thams cad yongs su chad pa ste/_mar gyi snying khu ltar rang bzhin du gnas pa'o/_/thar pa gang yin pa de ni de bzhin 
[\[75a.7\]]gshegs pa'o/_/nga rgyal 'dul ba nga rgyal 'dul ba zhes bya ba ni ji ltar sa'i mnga' bdag rgyal po nga ni rgyal po thams cad kyi mchog yin no snyam pa'i nga rgyal 'dul ba bzhin du thar pa ni de lta ma yin te/_thar pa ni nga rgyal med cing nga rgyal du 'dzin pa med pa'o/_/thar pa gang yin pa de ni de bzhin gshegs 
[\[75b\]]
[\[75b.1\]]pa'o/_/rgyags pa 'dul ba rgyags pa 'dul ba zhes bya ba ni gang la 'khrig pa'i 'dun pa'i ming yang med pa de ni thar pa'o/_/thar pa gang yin pa de ni de bzhin gshegs pa'o/_/ma rig pa 'dul ba ma rig pa 'dul ba zhes bya ba ni ji ltar 'o ma las gcig nas gcig tu brgyud de dri ma'i nyes pa 
[\[75b.2\]]gang dang gang zad par gyur pa de dang de las mar gyi snying khu 'ba' zhig 'byung bar 'gyur ba de bzhin du ma rig pa las rig pa 'ba' zhig 'byung bar 'gyur te/_ma rig pa gang yin pa de ni thar pa'o/_/thar pa gang yin pa de ni de bzhin gshegs pa'o/_/dben pa dben pa zhes bya ba ni gang 
[\[75b.3\]]la zla'i chos gzhan med pa ste/_glang po che'i dgon pa na glang po che gcig pu rgyu zhing gcig pu gnas pa bzhin du thar pa yang de dang 'dra'o/_/thar pa gang yin pa de ni de bzhin gshegs pa'o/_/rnam par spong ba rnam par spong ba zhes bya ba ni bdag med pa gzung bar bstan te/_de ni de 
[\[75b.4\]]bzhin gshegs pa'i snying po la 'jug pa'o/_/ji ltar e raN+Da dang /_'dam bu'i sdong bu ni 'bras bu ma gtogs par thog thag tu snying po med pa de bzhin du lha dang mi dang lha ma yin gyi lus thams cad ni de bzhin gshegs pa'i snying po ma gtogs pa thams cad e raN+Da dang 'dam bu 
[\[75b.5\]]bzhin du snying po med do/_/srid pa snying po med pa thams cad rnam par spangs pa ni thar pa'o/_/thar pa ni rang la brda sprod pa yin te/_thar pa gang yin pa de ni de bzhin gshegs pa'o/_/spong ba spong ba zhes bya ba ni kha zas ma zhu bas kha zas ma tshos pa spong ba bzhin du srid pa thams 
[\[75b.6\]]cad bcad pa dang spangs pa ste/_de ltar na thar pa ni mkhas pa'o/_/thar pa gang yin pa de ni de bzhin gshegs pa'o/_/rang sangs rgyas kyi chos rang sangs rgyas kyi chos zhes bya ba ni ji ltar klu shing gi me tog pa mkhal gyi me tog ma yin pa bzhin du thar pa yang de dang 'dra ste/_thar pa gang 
[\[75b.7\]]yin pa de ni de bzhin gshegs pa'o/_/khams khams zhes bya ba la khams de ni sems can thams cad kyi khams so/_/srog de ni sems can thams cad kyi srog go/_/thar pa yang de dang 'dra ste/_thar pa gang yin pa de ni de bzhin gshegs pa'o/_/skye mched skye mched ces bya ba ni gang 
[\[76a\]]
[\[76a.1\]]la 'byung ba'i sgo yod pa ste/_bdag med pa bsgoms nas bdag gi lam la 'jug pa de ni thar pa'o/_/thar pa gang yin pa de ni de bzhin gshegs pa'o/_/dge ba dge ba zhes bya ba ni ji ltar rjes su bstan par bya ba rnams la bla ma'i tshig gcig tu med pa lta bu'o/_/
[\[76a.2\]]dge ba zhes bya ba ni legs pa yin te/_de ni thar pa'o/_/thar pa gang yin pa de ni de bzhin gshegs pa'o/_/'jig rten las 'das pa 'jig rten las 'das pa zhes bya ba ni chos thams cad kyi nang na gnas kyi dam pa ste/_de ni thar pa'o/_/ji ltar khu bcud thams cad kyi 
[\[76a.3\]]nang na mchog ni ba'i 'o ma yin pa bzhin du 'jig rten las 'das pa de ni thar pa yin no/_/thar pa gang yin pa de ni de bzhin gshegs pa'o/_/mi g.yo ba mi g.yo ba zhes bya ba ni ji ltar sgo gtan gyi rten ma phyogs bzhi'i rlung gis bskyod mi nus pa de bzhin du thar pa yang de dang 'dra bar brtan zhing mi 
[\[76a.4\]]g.yo ba yin no/_/thar pa gang yin pa de ni de bzhin gshegs pa'o/_/rgya mtsho'i rlabs ni mi brtan pa'i rang bzhin can yin te thar pa ni de lta ma yin no/_/thar pa gang yin pa de ni de bzhin gshegs pa'o/_/gnas gnas zhes bya ba ni rgyal po'i pho brang khang bzang 'phan skyon med pa de yang 
[\[76a.5\]]bcos ma yin no/_/thar pa de ni de lta ma yin te/_thar pa gang yin pa de ni de bzhin gshegs pa'o/_/nges pa nges pa zhes bya ba ni ji ltar 'dzam bu chu bo'i gser skyon med cing thams cad du las su rung ba bzhin du thar pa yang de dang 'dra ste/_thar pa gang yin pa de ni de bzhin gshegs pa'o/_/
[\[76a.6\]]thar pa ni byis pa'i spyod pa lta bu ma yin no/_/thar pa gang yin pa de ni de bzhin gshegs pa'o/_/shin tu sbyangs pa shin tu sbyangs pa zhes bya ba ni ji ltar rgyal srid kyi dbang phyug thob nas mthu che zhing bag yangs su 'dug pa bzhin du phung po yongs su spangs pa ni thar pa yin no/_/thar 
[\[76a.7\]]pa gang yin pa de ni de bzhin gshegs pa'o/_/mthar thug pa mthar thug pa zhes bya ba ni nyon mongs pa mi gtsang ba zad pa ste/_thar pa ni rgyal po'i btson ra nas phyin pa'i mi dang 'dra'o/_/thar pa gang yin pa de ni de bzhin gshegs pa ste/_bcos ma ma yin pa'i bde ba'o/_/'dod 
[\[76b\]]
[\[76b.1\]]chags dang zhe sdang dang gti mug spong ba 'dod chags dang zhe sdang dang gti mug spong ba zhes bya ba ni gsum gyi btang ba ste/_ji ltar mi sbrul gdug pas zin pa bdag nyid sos par bya ba'i phyir bad kan skyug par byed pa bzhin du nyon mongs pa'i bad kan zad pa ni thar pa'o/_/thar pa gang yin pa de ni de 
[\[76b.2\]]bzhin gshegs pa'o/_/nyon mongs pa spong ba nyon mongs pa spong ba zhes bya ba la sbrul gdug pa 'dra ba'i nyon mongs pa zad pa ni thar pa'o/_/thar pa gang yin pa de ni de bzhin gshegs pa'o/_/phung po spong ba phung po spong ba zhes bya ba la sdug bsngal thams cad bor te shas cher bde ba ni 
[\[76b.3\]]thar pa'o/_/thar pa gang yin pa de ni de bzhin gshegs pa'o/_/'dod chags dang zhe sdang dang gti mug zad pa 'dod chags dang zhe sdang dang gti mug zad pa zhes bya ba la gsum zad par byas te rtsa nas bton pa ni thar pa'o/_/thar pa gang yin pa de ni de bzhin gshegs pa'o/_/phung po 
[\[76b.4\]]thams cad spangs pa phung po thams cad spangs pa zhes bya ba ni nyes pa thams cad spangs pa ste/_legs par mthong ba'i phyir ro/_/de ni thar pa yin te/_thar pa gang yin pa de ni de bzhin gshegs pa'o/_/'dus byas thams cad spangs pa'i don 'dus byas thams cad 
[\[76b.5\]]spangs pa'i don zhes bya ba ni thar pa ste/_dge ba thams cad sgrub pa'o/_/thar pa gang yin pa de ni de bzhin gshegs pa'o/_/lam chad pa lam chad pa zhes bya ba ni bdag med pa bsgoms nas rgyun mi 'chad pa'i tshul gyis bdag med pa 'dzin pa dang /_bdag bsgoms 
[\[76b.6\]]nas rgyun mi 'chad pa'i tshul gyis bdag 'dzin pa dang /_gnyis ka'i phyogs bsgoms nas sangs rgyas kyi khams gang yin pa de ni yod do zhes de 'dzin pa gang yin pa de ni thar pa'o/_/thar pa gang yin pa de ni de bzhin gshegs pa'o/_/stong pa nyid stong pa nyid ces bya ba ni gang 
[\[76b.7\]]gi tshe btsal kyang ci yang ma rnyed pa ste/_ci yang med pa zhes bya ba ni gcer bu pa rnams la yang yod mod kyi/_thar pa ni de lta ma yin no/_/stong pa nyid ces bya ba ni ji ltar sbrang rtsi dang /_zhun mar dang /_'bru mar dang /_chu dang /_zho'i bum pa rnams la zho yod kyang rung med kyang rung /_
[\[77a\]]
[\[77a.1\]]zho'i bum pa zhes bya ba dang /_de bzhin du sbrang rtsi dang /_chu yod kyang rung med kyang rung sbrang rtsi dang /_chu'i bum pa zhes bya ni/_ci de la bum pa stong pa zhes bya'am/_de dag med pa la bum pa rang nyid stong ngam/_gzugs kyang yod kha dog kyang yod na ji ltar stong pa zhes bya/_thar 
[\[77a.2\]]pa ni de lta bur stong pa ma yin te/_thar pa la ni gzugs dang kha dog phun sum tshogs pa yang yod na ji ltar zho'i bum pa stong pa ma yin du zin kyang zho med pa'i phyir stong pa zhes bya ba bzhin du thar pa yang stong pa ma yin bzhin du stong pa zhes bya ba ste/_gzugs yod bzhin du ji ltar stong pa zhes bya zhe 
[\[77a.3\]]na/_stong pa zhes bya ba ni nyon mongs pa'i rnam pa dang /_srid pa'i tha snyad nyi shu rtsa lnga dang /_sdug bsngal dang 'jig rten gyi chos lugs dang /_cho ga dang /_spyod yul 'byung ba rnams med pa'i phyir zho'i bum pa zho med pa bzhin du thar pa la stong pa zhes bya ba ste/_de la ni bum pa'i gzugs 
[\[77a.4\]]mi g.yo ba bzhin du shas cher bde ba dang /_dga' ba dang /_rtag pa dang /_brtan pa dang /_ther zug dang /_'jig rten las 'das pa'i chos dang /_cho ga dang spyod yul rnams yod do/_/thar pa ni bum pa'i gzugs bzhin du rtag pa dang /_brtan pa dang /_ther zug pa ma yin gyi/_bum 
[\[77a.5\]]pa ni chag par 'gyur te rgyu'i sgo nas bzhag pa tsam du zad do/_/thar pa ni byas pa ma yin pa'i phyir chag par mi 'gyur la/_thar pa gang yin pa de ni bcos ma ma yin pa'i khams yin te de ni de bzhin gshegs pa'o/_/sred pa zad pa sred pa zad pa zhes bya ba ni sangs rgyas su gyur 
[\[77a.6\]]pa'i mod la bdag dbang por gyur cig ce'am/_dbang phyug chen po'am/_mi mjed kyi bdag po tshangs par gyur cig ces bya ba'i sred pa dang 'dod pa gzhan de na med de/_yod ces bya ba'am/_skye bar 'gyur zhes bya ba mi srid do/_/sred pa zad pa gang yin pa de ni sangs rgyas 
[\[77a.7\]]so/_/de ni thar pa'o/_/thar pa gang yin pa de ni de bzhin gshegs pa'o/_/'dod chags dang bral ba 'gog pa 'dod chags dang bral ba 'gog pa zhes bya ba la sred pa thams cad la zhen pa dang /_'dod pa ma lus pa/_lus pa med pa/_lhag pa med pa/_thams 
[\[77b\]]
[\[77b.1\]]cad las 'dod chags dang bral ba rnams gtan du rab tu zhi bar gyur pa ni thar pa yin te 'ching ba thams cad 'gog pa'o/_/de ltar 'gog pa gang yin pa de ni thar pa'o/_/thar pa gang yin pa de ni de bzhin gshegs pa'o/_/mya ngan las 'das pa mya ngan las 'das pa zhes bya 
[\[77b.2\]]ba ni ji ltar [{]ri dgas [,]ri dwags [}]kyi khyu rngon pa'i lag nas shor ba 'chi bas 'jigs shing skrag nas thabs ci yod pas rgyug cing drang srong gi gnas su phyin nas bde bar 'gyur zhing dbugs phyin par 'gyur ba de bzhin du ji ltar dbugs phyin cing bde bar 'gyur ba de lta bur sems can mang po mya 
[\[77b.3\]]ngan las 'das pa zad mi shes pa srid pa mngon par 'du byed pa dang /_nyon mongs pa'i rnam pa'i sgra thams cad kyi lag nas/_thal te shor nas 'chi bas 'jigs shing skrag ste/_thabs ci yod pas rgyug cing chos kyi drang srong gi gnas de bzhin gshegs pa thub pa'i bzhugs yul 
[\[77b.4\]]zla med pa'i skyabs su dong nas dbugs phyin par gyur te/_de dag gang gi tshe dbugs phyin cing bde bar gyur pa de ni mya ngan las 'das pa zad mi shes pa'i mya ngan las 'das pa'o//_//bam po bdun pa/_de nas bcom ldan 'das la 'od srung chen po dang rus gcig 
[\[77b.5\]]pas 'di skad ces gsol to/_/gal te de lta lags na dgra bcom pa yang dag par rdzogs pa'i sangs rgyas thams cad mkhyen pa rnams ma mchis pa'i slad du lus yongs su gtong ba'i sgo nas mya ngan las 'das pa mchog tu bde ba 'thob par mi 'gyur te/_gsum la skyabs su 
[\[77b.6\]]mchis pa rnams mya ngan las 'da' bar mi 'gyur lags so/_/bka' stsal pa/_ji ltar mi brgyal ba las sangs pa'i drung du mi dag dong ste/_khyod sangs shing bde bar gyur tam zhes dris na/_de sangs nas bdag sangs te bde bar gyur to zhes zer te/_de brgyal ba las 
[\[77b.7\]]sangs pa bzhin du srid pa nyi shu rtsa lnga po thams cad las grol na sangs rgyas kyi yongs su mya ngan las 'das pa thob pa yin no/_/mchog tu bde ba zhes bya ba de ni der zad mi shes pa'i 'du shes kyis mchog tu bde ba'i rnam pa mang ba gang yin pa ste/_de ni yongs su mya ngan las 
[\[78a\]]
[\[78a.1\]]'das pa yin no/_/de ni thar pa yin no/_/mchog tu brtan pa dang /_mi g.yo ba dang /_bde ba dang /_rtag pa myong ba gang yin pa de ni thar pa'o/_/thar pa gang yin pa de ni de bzhin gshegs pa'o/_/de nas bcom ldan 'das la 'od srung chen po dang rus 
[\[78a.2\]]gcig pas 'di skad ces gsol to/_/ma skyes pa dang /_ma 'gags pa gang lags pa de thar pa lags/_de de bzhin gshegs pa lags zhes bgyi'am/_bcom ldan 'das kyis bka' stsal pa/_rigs kyi bu de lta los kyang ste de ni thar pa yin no/_/de ni de bzhin 
[\[78a.3\]]gshegs pa yin no/_/gsol pa/_'o na nam mkha'i khams kyang ma skyes pa ma byung ba lags na/_thar pa yang de dang 'dra/_de bzhin gshegs pa yang de dang 'dra zhes bgyi'am/_bka' stsal pa/_de lta ma yin te/_thar pa ni nam mkha'i khams dang 'dra ba ma yin no/_/gsol 
[\[78a.4\]]pa/_'o na ci lta bu lags/_bka' stsal pa/_rigs kyi bu dper na bya shang shang te'u'am/_ka la ping ka gang gi tshe skad 'byin pa de'i tshe/_khwa ltar skad 'byin ces bya'am/_gsol pa/_bcom ldan 'das de ni ma lags te/_bya gzhan rnams kyi skad ni de dag gi skad kyi dper yang mi 
[\[78a.5\]]rung lags so/_/khwa'i skad ni shang shang te'u dang ka la ping ka'i skad kyi brgya'i char yang mi spyod/_stong gi char yang mi spyod/_grangs dang /_cha dang /_dpe dang /_rgyur yang mi bzod lags so/_/bya de dag ni dpe ma mchis pa lags so/_/bcom ldan 'das de bzhin gshegs 
[\[78a.6\]]pa'i gsung ni rgyu'i sgo nas dpe ma mchis pa lags so/_/bka' stsal pa/_rigs kyi bu legs so legs so/_/rigs kyi bu khyod kyis de ltar bshad par bya ba'i rigs te legs so/_/de bas na thar pa gang yin pa de ni de bzhin gshegs pa'o/_/thar pa'i rgyu dang dpe gzhan ni lha dang mi 
[\[78a.7\]]dang lha ma yin dang bcas pa'i 'jig rten na med de/_dpe med bzhin du gdul bar bya ba'i dbang gis yon tan 'di 'dra'o/_/de 'dra'o zhes dpes bstan to/_/thar pa'i dpe ni de bzhin gshegs pa yin te/_de ci'i phyir zhe na/_de bzhin gshegs pa gang yin pa de ni thar pa'o/_/thar 
[\[78b\]]
[\[78b.1\]]pa gang yin pa de ni de bzhin gshegs pa ste/_'di la gnyis su byar med cing tha dad par byar med do/_/rigs kyi bu dper na dpe med bzhin du rgyu'i don gyis dper len pa yang yod de/_kye ma bzhin [{]bzangs [,]bzang [}]khyod zla ba nya bzhin zhes bya ba dang /_glang po che bzang khyad gangs kyi 
[\[78b.2\]]ri bzhin zhes bya mod kyi/_ci zla ba bzhin dang 'dra'am/_bzhin yang zla ba dang 'dra'am/_ci glang po che ri dang 'dra'am/_ri yang glang po che dang 'dra'am/_rigs kyi bu de bzhin du thar pa yang dpe med bzhin du sems can nges par bsgral ba'i phyir 'dir rgyu'i dbang gis dpes bstan par 
[\[78b.3\]]rig par bya'o/_/chos kyi de kho na nyid kyang rgyu'i dbang gis chos kyi de kho na nyid du rig par bya'o/_/gsol pa/_ci'i slad du de bzhin gshegs pa rnam pa gnyis su ston lags/_bka' stsal pa/_rigs kyi bu gzhan yang dper na mi la la zhig ral gri thogs nas ngas de bzhin 
[\[78b.4\]]gshegs pa dgra bcom pa yang dag par rdzogs pa'i sangs rgyas gsad do snyam ste gsod par byed la/_de bzhin gshegs pa ni log pa cung zad kyang mi mdzad de/_zhum pa med cing dgyes bzhin du bzhugs na/_ci mi de mtshams med pa byed pa zhes bya'am 'on te mi bya/_gsol pa/_
[\[78b.5\]]dngos po'i sgo nas mtshams med pa bgyis pa zhes mi bgyi lags so/_/de ci'i slad du zhe na/_bsags pa'i khams ma bshig pas na dngos po'i sgo nas mtshams med pa bgyid pa ma lags so/_/de bzhin gshegs pa'i sku la ni bsags pa'i khams kyi bag kyang 
[\[78b.6\]]ma mchis te/_chos kyi khams lags na ji ltar bgrongs su rung /_de bas na sems bskyed pa dang /_btsal ba tsam las mtshams med pa bgyid pa zhes bgyi ste/_'dir rgyu'i dbang gis chos kyi de kho na nyid rig par bgyi ba lags so/_/bka' stsal pa/_rigs kyi bu legs so 
[\[78b.7\]]legs so/_/ngas kyang tshig de skad du smra bar bsams so/_/rigs kyi bu gzhan yang 'di na mi sdig can la la zhig bdag gi ma bsad do snyam nas dgon pa zhig na khre rgod dang sran chung gi g.yul du bya ra byas nas ma der 'ongs pa dang /_khyod kyis nga'i thugs pa legs par khyer te ma 
[\[79a\]]
[\[79a.1\]]'ongs so zhes zer te/_dgra sta brdar nas gsad par byas pa dang /_dgra sta brdar ba'i bar de'i skabs su de'i ma skrag nas sog ma'i phung po'i nang du zhugs so/_/de nas de dgra sta thogs te sog ma'i phung po la bsnun nas da ni bdag gi ma shi'o snyam ste/_mi gzhan 
[\[79a.2\]]gyis 'jigs nas sog ma legs par ma brtags so/_/de nas ma de de'i nang nas byung ste song ngo /_/de nas de bdag gi ma shi zin no snyam ste sems dga' bar gyur na/_mtshams med pa byed pa zhes bya'am/_'on te mi bya/_gsol pa/_ma sod pa zhes mi bgyi lags so/_/
[\[79a.3\]]yang gsol pa ci lags/_mtshams ma mchis pa'i las kyi rgyu'i dngos po zhu bar 'tshal lam/_bka' stsal pa/_pha ma'i phung po bshig pas mtshams med pa byed pa zhes bya bas de'i phyir de mtshams med pa byed pa ni ma yin gyi/_ma gsod pa'i sems bskyed pa brtsams 
[\[79a.4\]]pas na mtshams med pa byed pa dang 'dra ba yin no/_/phung po dang khams dang skye mched kyi dngos po ma bshig gi bar du mtshams med pa byed pa rdzogs pa zhes mi bya ste/_'dir rgyu'i dbang gis chos kyi de kho na nyid rig par bya'o/_/gsol pa/_bcom ldan 'das legs lags so/_/
[\[79a.5\]]legs lags so/_/de ltar rgyu'i dbang gis rig par yang bgyi/_rig par yang mi bgyi lags so/_/bka' stsal pa/_rigs kyi bu de bzhin du ngas rgyu'i dbang gis thar pa brjod pa yin no/_/rgyu'i sgo nas mya ngan las 'das pa yon tan dpag tu med pa dang ldan pa dpe med pa kho 
[\[79a.6\]]na yin no/_/de bzhin du yongs su mya ngan las 'das pa chen por 'gro ba yang yon tan dpag tu med pa dang ldan pa yin no/_/deng de bzhin gshegs pa yongs su mya ngan las 'da' bar mdzad de/_de bas na yongs su mya ngan las 'das pa chen po'i don ni de yin no/_/gsol pa/_
[\[79a.7\]]de bzhin gshegs pa ni zad par 'gyur ba ma lags so/_/de bzhin gshegs pa ni sku tshe zad mi shes pa lags par blta bar bgyi'o/_/bka' stsal pa/_rigs kyi bu legs so legs so/_/dam pa'i chos srung bas ni de skad bya ba'i rigs so/_/bdag gi the tshom nges 
[\[79b\]]
[\[79b.1\]]par byed 'dod pas ni de ltar bya ba'i rigs so/_/de ltar na byang chub sems dpa' sems dpa' chen po ni sna grangs 'di bzhis chos ston par byed do/_/byang chub sems dpa' sna grangs bzhis chos ston pa'i le'u ste bzhi pa'o//_//yongs su mya ngan las 'das pa chen 
[\[79b.2\]]po'i mdo 'di la dam pa'i chos kyi tshul thob pa dang dam pa'i chos 'byin pa dang /_rten du gyur pa'i gang zag bzhi yod de/_skye bo mang po la phan pa dang /_skye bo mang po la bde ba'i phyir 'jig rten du byung ngo /_/bzhi gang zhe na/_kun nas nyon mongs pa'i rang bzhin can gyi mi gang zag 
[\[79b.3\]]de lta bu skye bo mang po la bde ba dang /_skye bo mang po la phan pa'i phyir 'jig rten du 'byung ste/_'di ni gang zag dang po'o/_/rgyun du zhugs pa'i 'bras bu dang /_lan cig phyir 'ong ba'i 'bras bu dang ldan pa'i gang zag de lta bu ni gnyis pa'o/_/phyir mi 'ong ba ni gsum pa'o/_/
[\[79b.4\]]dgra bcom pa ni bzhi pa ste/_gang zag bzhi po 'di rnams ni rten du gyur pa yin no/_/de la so so'i skye bo zhes bya ba ni gang bdag nyid tshul khrims dang /_cho ga dang /_yon tan dang ldan par gyur nas chos 'byin par byed pa dang /_de bzhin gshegs pa'i rtsa ba dang ldan pa gang 
[\[79b.5\]]yin pa de dag thog ma kho nar rgyas par byed cing don yang rtogs par byed la/_chos 'di ni 'dod chen chung ba'i yin gyi/_chos 'di ni 'dod chen che ba'i ma yin no zhes don brda sprod par byed pa dang /_skyes bu chen po'i rnam par rtog pa brgyad ston par byed pa dang /_nyes pa byung na 
[\[79b.6\]]de las bslang ba'i phyir gzhan dag la 'chags par byed pa dang /_byang chub sems dpa'i spyad pa spyod pa na dgongs pa'i tshig la mkhas shing dam pa'i chos 'byin par byed pa 'di ni gang zag dang po ste/_so so'i skye bo'i grangs su gtogs mod kyi/_'di ni so so'i skye bo thos 
[\[79b.7\]]pa dang mi ldan pa ma yin te/_brgyad pa'i so so'i skye bo byang chub sems dpa' sems dpa' chen po de bzhin gshegs pa rnams kyis sangs rgyas su 'gyur bar gsang ste lung bstan pas lung bstan pa yin no/_/de la rgyun du zhugs pa dang /_lan cig phyir 'ong ba zhes bya ba ni gang 
[\[80a\]]
[\[80a.1\]]thob nas dam pa'i chos 'dri ba dang /_'chang ba dang 'bral bar 'gyur ba mi srid pa dang /_gzhan dag la yang sangs rgyas kyis gsungs pa ma yin pa rang bzo'i tshig dang /_yi ge sna tshogs dang /_bran dang bran mo yongs su 'dzin pa ston mi srid pa ste/_rgyun 
[\[80a.2\]]du zhugs pa dang /_lan cig phyir 'ong ba'i grangs su ni gtogs mod kyi/_rgyun du zhugs pa dang /_lan cig phyir 'ong ba ni ma yin no/_/de ltar sa dang po dang /_gnyis pa dang /_gsum pa thob pa'i byang chub sems dpa' sems dpa' chen po ni mngon sum du lung bstan pas sangs 
[\[80a.3\]]rgyas kyi gnas su sangs rgyas su 'gyur bar lung bstan to/_/phyir mi 'ong ba zhes bya ba ni chos de thob nas 'bral mi srid pa dang /_gzhan dag la yang sangs rgyas kyis gsungs pa ma yin par rung ba ma yin pa'i mdo rang bzo sna tshogs kyi tshig dang /_yi ge dang /_bran dang bran 
[\[80a.4\]]mo la sogs pa yongs su 'dzin pa ston mi srid pa dang /_glo bur gyi nye ba'i nyon mongs pa rnams kyis de la gnod par 'gyur mi srid pa dang /_nang gi nyon mongs pa rnams kyis de la gnod par 'gyur mi srid pa dang /_de bzhin gshegs pa'i khams bcabs te/_chos ston mi srid 
[\[80a.5\]]pa dang /_khams bzhi'i sbrul gdug pa la rten pa'i glo bur gyi nad rnams kyis de la gnod par byed par 'gyur mi srid pa dang /_bdag tu smra ba yang ma yin/_bdag med par smra ba tshar gcod pa yang yin la 'jig rten pa'i bdag rnam par spangs pa dang /_'jig rten pa'i bya ba 
[\[80a.6\]]rnams kyis kyang 'jig rten na 'thun par byed pa dang /_theg pa chen po ma yin pa'i theg pa gzhan 'bar bar byed mi srid pa dang /_srin bu'i rigs brgyad cu dang nyes dmigs chen po'i lus 'dzin pa ma yin pa dang /_'dod pa'i bsam pa rnam par spangs pa de'i lus la rmi lam du 
[\[80a.7\]]byung yang khu chu 'byung mi srid pa dang /_'chi ba'i 'jigs pa rnams 'ongs pa mthong na 'jigs mi srid pa'o/_/gang zag de lta bu ni phyir mi 'ong ba zhes bya ste gang zag gsum pa'o/_/de yang nges par phyir mi 'ong bas na phyir mi 'ong ba zhes bya ste/_gang zag de la ni phyir mi 'ong 
[\[80b\]]
[\[80b.1\]]ba thob pa zhes kyang mi bya'o/_/sngar bstan pa'i yon tan rnams kyang yod la 'dir skyes na yang sngar bstan pa'i nyes pa rnams kyis mi gos so/_/byang chub sems dpa' sems dpa' chen po de ni 'ong ba dang 'gro ba'i tshul gyis rgyu bar byed kyang phyir mi 'ong ba'i grangs su gtogs te/_
[\[80b.2\]]sems bskyed ma thag pa'i lung bstan pas sangs rgyas su lung bstan pa dang sems bskyed ma thag tu ring po mi thogs par sangs rgyas su 'gyur ba yin te gang zag de lta bu ni gang zag gsum pa'o/_/dgra bcom pa zag pa zad pa ni gang zag bzhi pa ste/_dgra bcom pa zhes bya ba 
[\[80b.3\]]ni nyon mongs pa med pa/_khur bor ba/_rang gi don gyi bya ba byas pa/_don grub pa/_sa bcu thob pa zhes bya ba'i don to/_/don gzhan yang rgyas par byed de mi skye ba'i chos la bzod pa'i lung bstan pas lung bstan pa dang /_bdag nyid kyis ji ltar nus pa'i gzugs dang /_ji ltar 
[\[80b.4\]]'dod pa'i gzugs mngon par sprul par byed pa dang /_gang gi lus kyis sangs rgyas su 'gyur bar 'dod pa de'i lus kyis de bzhin gshegs pa dgra bcom pa yang dag par rdzogs pa'i sangs rgyas su 'gyur bar byed de/_yon tan 'di rnams dang ldan pa ni dgra bcom pa zhes bya ste/_
[\[80b.5\]]yongs su mya ngan las 'das pa chen po'i mdo chen po 'di la gang zag bzhi po 'di rnams skye bo mang po la phan pa dang /_skye bo mang po la bde ba'i phyir 'jig rten du 'byung ngo /_/de dag ni de bzhin gshegs pa bzhin du lha dang mi rnams kyi ston pa yin te bzhi char yang skyes bu tshad ma yin no/_/
[\[80b.6\]]'jig rten du gyur pa yin no/_/gsol pa/_gang zag bzhi po de dag ni bdag gi tshad ma yang ma lags/_de dag ni rten du gyur pa yang ma lags so/_/de ci'i slad du zhe na/_bcom ldan 'das kyis khyim bdag gdangs can las brtsams te bdud tshar gcad par bka' stsal 
[\[80b.7\]]pa'i tshe/_gal te lha'am bdud dam tshangs pa yang rung ste nga dang 'dra bar lus mtshan sum cu rtsa gnyis dang /_dpe byad bzang po brgyad cus brgyan pa dang /_'od 'dom gang dang ldan pa dang /_bzhin mdzod spus brgyan pa'i sangs rgyas kyi sku'i tshul gyis 'ongs su zin kyang de khyed kyis 
[\[81a\]]
[\[81a.1\]]tshar chod cig ces ngas gnang ste/_sdig can khyod 'di ltar dgra bcom pa'i gzugs kyis dgra bcom pa bzhin du bdag nyid ma 'dug shig_/sdig can khyod nam mkha' la nyal bar byed cing glo g.yon phyogs nas me 'bar bar byed pa dang /_g.yas phyogs 
[\[81a.2\]]nas chu 'bebs pa dang /_me bzhin du 'bar zhing gzi byin dang ldan la dud par 'thul du zin kyang nga khyod kyi tshig mi nyan to/_/yid ches par mi byed do/_/gsung rab yan lag dgu lta bu ston du zin kyang nga dad par mi byed do zhes gyis shig_/rigs kyi bu khyed de ltar dogs na nga 
[\[81a.3\]]yang tshar chod cig_/rigs kyi bu dper na mtshan mo mun pa'i nang du khyi rkun 'ongs pa tshor na khyim bdag mo'am bran mos de la 'di skad du khyi rkun khyod ngas ma bsad par skyen par phyir song shig ces byas nas/_khyi rkun des de skad thos pa dang /_phyir brgyugs te song la phyin cad kyang khyim 
[\[81a.4\]]der mi 'ong ba de bzhin du khyed kyis bdud sdig can khyi rkun bzhin du tshar chod la/_sdig can de ltar ma byed par ngas bcing ba rnam pa lngas ma bcings par skyen par phyir song shig ces de la de skad gyis shig dang /_des de skad thos ma thag tu khyi rkun bzhin du phyir ldog par 'gyur te/_de ltar 
[\[81a.5\]]bdud tshar gcod par byed pa gang yin pa de dag ni dam pa yin te/_mya ngan 'das pa'i drung kho na na 'dug go zhes bcom ldan 'das kyis khyim bdag gdangs can las glengs te bdud tshar gcod pa na bka' stsal lags na/_bcom ldan 'das ci'i slad du gang zag bzhi po rnams rten du 
[\[81a.6\]]gyur par bzhugs par mdzad lags/_bdag ni de rnams la mi nyan cing glo ba mi ches lags so/_/bcom ldan 'das kyis bka' stsal pa/_rigs kyi bu de ni de bzhin te/_ngas ji skad smras pa de ni de kho na bzhin no/_/de lta mod kyi ngas bdud tshar gcad par smras pa ni byis pa nyan thos 
[\[81a.7\]]kyi theg pa pa sha'i mig dang ldan pa rnams kyi don du smras pa yin gyi theg pa chen po pa rnams kyi don du bdud tshar gcad par smras pa ma yin no/_/nyan thos kyi theg pa pa rnams la yang lha'i mig dang ldan pa dag yod mod kyi de dag ni sha'i mig ces bya ba'i grangs su gtogs so/_/theg pa chen 
[\[81b\]]
[\[81b.1\]]po pa rnams la yang sha'i mig dang ldan pa dag yod mod kyi/_de dag ni sangs rgyas kyi spyan zhes bya ba'i grangs su gtogs so/_/de ci'i phyir zhe na/_theg pa chen po sangs rgyas kyi theg pa'i mdo'i de kho na nyid 'dzin pa'i phyir ro/_/rigs kyi bu gzhan yang dper na mi dpa' bo yul phyogs su 
[\[81b.2\]]grags pa snying stobs can rtul phod pa 'ga' zhig yod la/_de la mi sdar ma 'ga' zhig rten te sdar ma de dpa' bo de la dpa' slob pa na de la bsgo ba/_kye mi khyod dpa' bor 'gyur bar 'dod na ral gri'i so gtams pa'i steng du 'gro bar gyis shig_/gang dang gang gi tshe 'thab pa 
[\[81b.3\]]de dang de'i tshe sus kyang mi 'jigs par gyis shig_/lha yang rung /_gtum po yang rung ste/_rtswa tsam du ltos shig_/snying stobs dang /_rtul phod pa la brtson par gyis shig_/ru pa ngan pa kha cig dpa' bo'i cha lugs su bsgyur nas dpa' bo'i mtshon cha thogs 
[\[81b.4\]]te ur mo'i ral gri shubs nas phyung nas/_phye mar rlog pa ltar byed cing 'ong la ral gri gcig la gcig brdabs pa las me stag 'phro bar byed/_khus 'debs shing khrom gyi nang du 'ong ba de lta bu dag mthong na ma 'bros shig dang /_ru pa ngan pa gang yin pa de dag gis 
[\[81b.5\]]de dag mthong nas 'di dag ni dpa' bo yin no snyam du rig nas khyi rkun bzhin du 'byer bar 'gyur la/_ru pa bzang po gang yin pa de dag ni khrel gyis dogs te then par byed do/_/ru pa ngan pa de dag ni de dag gis skrag nas 'byer bar 'gyur ba de bzhin du de bzhin gshegs pa yang 
[\[81b.6\]]nyan thos kyi theg pa pa rnams dpa' bo slob par mdzad de khyed bdud sdig can ru pa sdar ma lta bus ma 'jigs par dpa' slob pa bzhin du rtul phod par gyis shig dang /_bdud yid mi bde bar 'gyur ro zhes ston to/_/rigs kyi bu gzhan yang rigs chen po dpa' bo'am/_dpa' 
[\[81b.7\]]bo'i bu la la zhig su la yang dpa' ma bslabs te de slob dpon su yang med bzhin du de rang bzhin gyis dpa' la rigs kyi bu chos lugs su gyur pa rang gi dpa' rigs kyi rkyen du 'tsham par dpa' ba de bzhin du/_theg pa chen po pa skyes pa'am/_bud med dam/_khye'u 
[\[82a\]]
[\[82a.1\]]'am/_bu mo yang rung ste/_de dag gis dgongs te gsungs pa'i mdo'i tshig sna tshogs thos na de mi skrag mi dngang ba de dag ni sngon sangs rgyas du ma la bsnyen bkur byed byed pa yin te des na de dag gis theg pa chen po 'di khong du chud nas mngon par dad par 'gyur te/_bdud 
[\[82a.2\]]dam/_bdud bye ba yang rung de dag mthong na theg pa chen po pa rnams skrag par mi 'gyur te cung zad kyang ya mtshan du mi 'dzin to/_/dper na sbrul 'dzin pa'i mi la la zhig gis sman gnod sel dang sngags kyi mthus sbrul gdug pa rnams kyi dug med par byed la de dag gis mi 
[\[82a.3\]]'jigs pa de bzhin du bdud bye ba rnams kyang theg pa chen po'i mdo'i tshig gi sngags kyi gzi byin dang mthus rgyags pa med par 'gyur ro/_/rigs kyi bu gzhan yang klu'i sbrul gdug pa rnams kyi ni glang po che dang /_stag dang /_gzig dang /_khyi rnams kyang bltas pa tsam gyis 
[\[82a.4\]]skrag par byed de/_kha cig ni 'chi bar yang 'gyur/_kha cig ni shir dogs nas sgra thos pa tsam gyis kyang 'byer bar 'gyur ro/_/mi kha cig ni klu'i sbrul gdug pa dang /_nam mkha' lding dang /_glang po che dang /_seng ge dang /_stag rnams la zhon te rgyu bar byed pa yang yod do/_/
[\[82a.5\]]mi kha cig ni klu dang /_nam mkha' lding dang /_seng ge dang /_srin po de dag mthong na rgyags pa med par 'gyur te/_mi sdar ma de dang 'dra bar nyan thos dang rang sangs rgyas rnams ni bdud mthong na skrag par 'gyur la bdud ni de dag gis 'jigs pa med de bdud kyi las kyang byed do/_/
[\[82a.6\]]theg pa chen po pa rnams ni bdud la zhon te de dag gi gzi byin chen po dang /_stobs chen po dang /_snying stobs btul nas chos ston par byed de/_klu la sogs pa dang 'dra ba'i bdud stobs po che de dag skrag nas mod la dam pa'i chos la dga' bar 'gyur te/_'di skad du 
[\[82a.7\]]da phyin chad dam pa'i chos kyi bar chad mi bgyid do zhes kyang zer ro/_/nyan thos kyi theg pa pa rnams ni nyon mongs pa'i rnam pas skrag go/_/theg pa chen po pa rnams ni nyon mongs pa rnams chung bar 'dzin te/_de ltar na theg pa chen po pa rnams ni rtul phod pa yin no/_/de 
[\[82b\]]
[\[82b.1\]]bas na sngar bshad pa'i rgyu ni de yin te/_nyan thos kyi theg pa pa rnams kyi don du ngas bdud tshar gcad par bstan pa yin no/_/de ltar na yongs su mya ngan las 'das pa chen po'i mdo chen po ni mchog tu bzod par dka'o/_/kye ma mdo sde chen po 'di dang de bzhin gshegs pa rtag 
[\[82b.2\]]ces bya ba thos na yid ches par byed pa gang yin pa de dag ni mchog tu dka' ba byed pa yin te/_'jig rten na u dum bA ra'i me tog bzhin du shin tu dkon no/_nga 'das pa'i 'og tu mdo sde chen po 'di shin tu rnyed dka' bar 'gyur te/_ma 'ongs pa'i dus na sems can 
[\[82b.3\]]gang dag mdo sde chen po 'di thos par bya ba'i phyir sgrub par byed pa de dag ni sems can mang pos spong bar 'gyur ro/_/gsol pa/_yun ji srid cig na sems can rnams kyis spang bar 'gyur lags/_sems can ji lta bu dag ni dam pa'i chos 'byin par 'gyur lags/_bka' stsal pa/_rigs 
[\[82b.4\]]kyi bu nga 'das pa'i 'og tu lo bzhi stong gi bar du 'dzam bu'i gling du spyod par 'gyur te/_de'i rjes la sa'i 'og tu nub par 'gyur ro/_/rigs kyi bu dper na yul gang na bu ram shing dang /_'bras sA lu dang /_'bru dang /_sbrang rtsi dang /_kha ra dang /_ba'i 'o ma dang /_mar gyi snying khu 
[\[82b.5\]]rnams mod pa de nyid na sems can rnam par smin pas dman zhing bsod nams ma byas pa gzhan dag kyang yod de/_de dag 'di skad du bdag cag gi lus kyi khams 'di ni kha zas bzang po zos na nad du 'gyur ro zhes zer nas ci tse dang khre dang khre rgod rnams za bar byed do/_/yul de nyid na 
[\[82b.6\]]gzhan kha cig ni ci tse dang khre dang khre rgod rnams kyi ming yang thos par mi 'dod de/_bu ram shing dang /_'bras sA lu dang /_'bru rnams 'ba' zhig za bar byed pa de bzhin du yongs su mya ngan las 'das pa chen po'i mdo chen po 'di yang sems can gzhan kha cig thos par yang mi 'dod de/_
[\[82b.7\]]bsod nams ma byas pa rnams ci tse dang khre dang khred rgod za zhing bu ram shing dang /_'bras sA lu la sdang ba bzhin du nyan thos kyi theg pa pa rnams theg pa chen po la sdang bar 'gyur ro/_/de la nyan pa bsod nams byed byed pa gzhan kha cig ni 'bras sA lu za ba bzhin du theg pa chen po par 
[\[83a\]]
[\[83a.1\]]'gyur ro/_/rigs kyi bu dper na ri khrod gcong rong yul ngan pa na gnas pa'i rgyal po rnams bu ram shing dang 'bras sA lu rnams ldan par yod du zin kyang 'bru 'di rnams ni dkon pa yin te/_zad na mi rung ngo snyam nas bdag cag mi za bar ci tse dang khre dang khre rgod za 
[\[83a.2\]]zhing bu ram shing dang 'bras sA lu dang 'bru rnams ni shing rta rnams bkang nas rgyal po chen po la 'bul bar byed de/_de na sems can gzhan dag rang gi yul na 'bras sA lu la sogs pa sngon ma mthong du zin kyang rgyal po'i longs spyod kyi mthus za bar byed do/_/rigs kyi bu de bzhin du 
[\[83a.3\]]gang na gang zag chos kyi sde dpon byed pa bzhi po de dag gnas pa de nyid du/_gang gi tshe byang chub sems dpa' sems dpa' chen po gcig kyang 'jig rten du byung ngam yang na gang na gnas kyang rung ste/_der de'i don du de dag gis theg pa chen po'i mdo sde'i sde tshan dag gla rngan gyis 
[\[83a.4\]]'dri zhing 'drir 'jug ste bsgrubs nas glegs bam phyi tshas su bcug ste/_rnyed pa dang bkur sti'i phyir ram/_chos spyod pa'i phyir ram/_rten bca' ba'i phyir bkur bar byed de/_byang chub sems dpa' sems dpa' chen po de la bsnyen bkur byed cing skye bo mang po theg pa chen 
[\[83a.5\]]po'i bcud kyis longs spyod par 'gyur te/_rgyal po'i mthus 'bras sA lu za ba bzhin du byang chub sems dpa' sems dpa' chen po de'i gzi brjid kyi mthus sems can rnams kyis sngon ma thos pa'i tshig gi yi ge 'bru gcig pa'i thig le thos par 'gyur ro/_/yongs su mya ngan las 
[\[83a.6\]]'das pa chen po'i mdo chen po sa phyogs gang na spyod pa'i sa phyogs ni rdo rje'i rang bzhin du 'gyur ro/_/sems can de dag kyang rdo rje'i rang bzhin du 'gyur ro zhes nga zer ro/_/sems can phal pa bsod nams chung ngu rnams theg pa chen po thos na theg pa chen po'i mdo'i sde tshan gyi don 
[\[83a.7\]]'dzin par mi byed de/_thos na don 'dzin par mi byed pa'i sems can gang yin pa de dag ni khre rgod za ba bzhin du mya ngan du bya ba yin no/_/gsol pa/_de bzhin gshegs pa 'das nas lo bzhi stong gi bar du 'dzam bu'i gling du gnas pa'i rjes la sa'i 'og tu nub par gyur nas 
[\[83b\]]
[\[83b.1\]]yun ji srid cig na slar yang 'byung bar 'gyur lags/_bcom ldan 'das kyis bka' stsal pa/_rigs kyi bu gang gi tshe nga'i dam pa'i chos kyi mjug lo brgyad cu lus par gyur te/_dam pa'i chos nub tu cha ba na yongs su mya ngan las 'das pa chen po'i mdo chen po 'di 'dzam bu'i gling du 
[\[83b.2\]]'byung bar 'gyur te/_lo bzhi bcu'i bar du dam pa'i chos kyi char phab nas nub par 'gyur ro/_/gsol pa/_dam pa'i chos nub pa'i dus dang /_tshul khrims can zad pa'i dus dang /_dam pa'i chos ma yin pa rnam par 'phel ba'i dus dang /_sgrub pa ma mchis pa'i dus na 
[\[83b.3\]]mya ngan las 'das pa chen po'i mdo chen po 'di 'byung ba'i tshe 'di nyan pa ni ci 'dra ba dag cig 'byung bar 'gyur lags/_'chang ba ni ci 'dra ba dag cig lags/_klog pa ni ci 'dra ba dag cig lags/_su dag ni srung bar 'gyur/_'dzin par 'gyur/_mchod pa bgyis nas ston par 
[\[83b.4\]]'gyur lags/_'drir 'jug pa ni ci 'dra ba dag cig lags pa de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis sems can thams cad la sman pa'i slad du bka' stsal du gsol/_byang chub sems dpa' yang dag par slob par 
[\[83b.5\]]'tshal ba dag mchis te/_de dag gis thos na ci nas bla na med pa yang dag par rdzogs pa'i byang chub las yongs su nyams par mi 'gyur bar sgrub par 'gyur lags so/_/bcom ldan 'das kyis bka' stsal pa/_rigs kyi bu legs so legs so/_/rigs kyi bu khyod 
[\[83b.6\]]don 'di 'dri ba ni legs so/_/rigs kyi bu gang dag gis sangs rgyas chu klung gser ldan gyi bye ma snyed la byang chub tu sems bskyed pa de dag ni phyi ma'i dus na byang chub kyi sems nyams su len par 'gyur te/_nyams su mi len par mi 'gyur ro/_/mdo sde spong bar yang mi 'gyur ro/_/
[\[83b.7\]]gang dag gis sangs rgyas gang gA'i klung gi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong ba'i sems skyed par mi byed de/_mos par byed cing der tshig gis skye bo thams cad la rgyas par go bar byed par 'gyur ro/_/gang dag gis sangs 
[\[84a\]]
[\[84a.1\]]rgyas gang gA'i klung gnyis kyi bye ma snyed la byang chub tu sems bskyed pa de dag ni phyi ma'i dus na yang byang chub tu sems skyed par 'gyur te spong bar mi 'gyur ro/_/gang dag gis sangs rgyas gang gA'i klung gsum gyi bye ma snyed la byang chub tu sems bskyed pa de dag phyi ma'i dus 
[\[84a.2\]]na mtshungs pa med pa spong bar mi byed de/_lung nod par byed/_nyan par byed/_'dri bar byed la don ni rtogs par mi 'gyur ro/_/gang dag gis sangs rgyas gang gA'i klung bzhi'i bye ma snyed la byang chub tu sems bskyed pa de dag ni phyi ma'i dus na yang byang chub tu sems bskyed par 'gyur te/_
[\[84a.3\]]mtshungs pa med pa spong bar mi byed cing lung nod par byed/_nyan par byed/_'dri bar byed la don ni bcu drug cha gcig rtogs par 'gyur te/_don rdzogs par rtogs par mi 'gyur ro/_/gang dag gis sangs rgyas gang gA'i klung lnga'i bye ma snyed la byang chub tu sems bskyed pa de dag ni phyi 
[\[84a.4\]]ma'i tshe mtshungs pa med pa spong bar mi 'gyur te/_lung nod par byed/_lta bar byed/_'dri bar byed de/_bris nas kyang bdag nyid 'chang bar byed la don ni brgyad cha gcig rtogs par 'gyur te/_don rdzogs par rtogs par mi 'gyur ro/_/gang dag gis sangs rgyas gang gA'i klung 
[\[84a.5\]]drug gi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/_lung nod par byed/_'dri bar byed/_bris nas kyang 'dzin par byed la don ni bzhi cha gcig rtogs par 'gyur te/_don rdzogs par rtogs par mi 'gyur ro/_/gang dag gis 
[\[84a.6\]]sangs rgyas gang gA'i klung bdun gyi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/_lung nod par byed/_'dri bar byed/_bris nas kyang 'dzin par byed la don ni phyed rtogs par 'gyur te/_don rdzogs par rtogs par mi 'gyur ro/_/
[\[84a.7\]]gang dag gis sangs rgyas gang gA'i klung brgyad kyi bye ma snyed la byang chub tu sems bskyed pa de dag ni phyi ma'i dus na mtshungs pa med pa spong bar mi byed de/_lung nod par byed/_nyan par byed/_'dri bar byed/_bris nas 'dzin par byed/_'chang bar byed/_klog par byed/_ston par byed/_sba bar byed/_
[\[84b\]]
[\[84b.1\]]srung bar byed/_'chad par byed de/_'jig rten thams cad la snying brtse ba'i phyir glegs bam rnams la mchod pa dang bkur sti byed/_gzhan dag kyang byed du 'jug cing bla ma la gus pa lta bur lta bar byed la don kyang rdzogs par rtogs par 'gyur te/_bcom ldan 'das ni rtag pa 
[\[84b.2\]]dang /_brtan pa dang /_ther zug pa dang /_mi g.yo ba dang /_shin tu bde ba'o zhes bya ba dang /_sems can thams cad la de bzhin gshegs pa'i snying po yod do zhes ston par byed do/_/de ltar na sngon sangs rgyas du ma la bsnyen bkur byed byed pa'i sems can rnams ni dam pa'i chos 
[\[84b.3\]]'byin par 'gyur zhing dam pa'i chos kyi phyogs 'dzin par 'gyur ro/_/gang dag gis da ltar byang chub tu sems bskyed pa de dag ni phyi ma'i dus na dam pa'i chos 'byin par 'gyur zhing dam pa'i chos kyi phyogs 'dzin par 'gyur te/_de'i tshe sems can de lta bu dag 'byung bar 'gyur gyis/_
[\[84b.4\]]rigs kyi bu khyod ma 'ongs pa'i dus na sems can dam pa'i chos 'byin pa rnams la de ltar ma lta shig_/gang dag gis da ltar byang chub tu sems bskyed pa de dag ni ma 'ongs pa'i dus na yang byang chub tu sems bskyed nas dam pa'i chos 'byin par byed par shes par gyis shig_/rigs 
[\[84b.5\]]kyi bu gang dag nga yongs su mya ngan las 'das pa chen pos yongs su mya ngan las 'da' ba la yid mi dga' bar mi byed cing rab tu dga' bar byed de/_sangs rgyas bdag cag gi rnyed pa dang bkur sti la bgegs byed pa de nga ni grongs par 'gyur gyi bdag cag dga'o snyam ste/_de 
[\[84b.6\]]ltar sangs rgyas grongs par 'gyur ro snyam nas rab tu dga' ste/_yid mi dga' bar mi byed pa de dag ni de'i tshe g.yel bar 'gyur te/_chos gos kyi mtshan ma can mdo sde spong bar 'gyur bar rig par gyis shig_/sems can gang dag yon tan dpag tu med pa dang ldan pa de dag 
[\[84b.7\]]ni theg pa chen po thos na mngon par dad par 'gyur te/_dam pa'i chos 'dod pa'i rigs kyi bu de dag gi ni sdig pa'i las grangs med pa byas pa rnams klad pa na ba dang /_rims kyis gdung ba dang /_zug rngu dang /_skur pa tsam gyis 'byang bar 'gyur ro/_/gzhan yang phyi 
[\[85a\]]
[\[85a.1\]]ma'i dus na gzhan gyis brnyas par 'gyur ba dang /_mdog ngan par 'gyur ba dang /_mal cha dang /_stan dang /_kha zas ngan par 'gyur ba dang /_rnyed pa med par 'gyur ba dang /_dbul po'i rigs su skye ba dang /_phal pa'i rigs su skye ba dang /_log par lta 
[\[85a.2\]]ba'i rigs su skye ba dang /_rgyal po 'khrug pa dang /_yul 'khrug pa dang /_sdug pa'i dngos po 'khrug pa dang /_dge ba'i bshes gnyen mi mthong ba dang /_gos dang zas dang /_mal cha dang /_stan dang /_nad gsos dang /_sman zong med pa dang /_rnyed pa chung ba dang /_bkres 
[\[85a.3\]]pa dang /_skom pas nyam chung ba'i gnod pa dang ldan pa dang /_skye bo phal pas dga' bar bya ba dang /_rgyal po dang /_blon po dang /_pho brang 'khor gyi mi rnams kyi chos kyi gtam mi 'dzin pa dang /_chos smra ba'i phyogs mi byed pa dang /_blon po dang /_sde dpon 
[\[85a.4\]]gang dag phyogs dang /_mgon byed du re ba de dag kyang su shi gtol med par 'gyur ba dang /_dam pa'i chos kyi phyogs mi byed pa dang /_bzang na yang mi mdzes pa dang /_blta na sdug na yang blta na mi sdug par 'gyur te/_de ltar na nga'i nyan thos gang dag 'jig rten na mdo 
[\[85a.5\]]sde chen po ston pa rnams ni dka' ba byed pa yin no/_/rigs kyi bu dper na lho bur shin tu stug po yang nyi ma ma shar gyi bar du ni gnas la nyi ma shar ma thag tu ni ma lus par sangs par 'gyur ba de bzhin du/_rigs kyi bu sems can de dag gi sdig pa grangs med pa yang gang gi tshe yongs su 
[\[85a.6\]]mya ngan las 'das pa chen po'i nyi ma ma shar gyi bar du ni gnas la/_gang gi tshe yongs su mya ngan las 'das pa chen po'i nyi ma shar ba de'i tshe ni sdig pa de dag ma lus par 'byang bar 'gyur ro/_/rigs kyi bu gzhan yang dper na la la zhig khyim nas khyim med par rab tu 'byung bar 'dod 
[\[85a.7\]]la da dung gzhon nu'i tshul khrims kyang ma blangs par mi la la zhig gis de bzhin gshegs pa la sogs pa dge slong gi dge 'dun mchod ston gsol pa de'i tshe/_khyim pa de yang chos gos bgos nas de bzhin gshegs pa'i nyan thos rnams dang thabs cig tu grong gi nang du song ste 
[\[85b\]]
[\[85b.1\]]bkod na de bzhin gshegs pa'i nyan thos kyi dge 'dun gyi grangs su gtogs pa de bzhin du/_rigs kyi bu byang chub sems dpa' sems dpa' chen po mdo sde 'di la slob pa ni byang chub sems dpa' sems dpa' chen po sa bcu thob pa rnams kyi grangs su gtogs so/_/'di las 
[\[85b.2\]]phyi rol du gyur pa rdzas kyis brid pa'i phyir ram/_gtam zlar bya ba'i phyir ram/_rnyed pa dang /_bkur sti dang /_tshigs su bcad pa 'dod pa'i phyir thos pa tsam du zad de/_mdo sde spong bar mi byed na nga rgyal gyi dbang gis spong ba ma gtogs par sems can gzhan de dag ni sangs 
[\[85b.3\]]rgyas dgra bcom pa rnams kyi yang dag par rdzogs pa'i byang chub gang yin pa de rim gyis thob par 'gyur ro/_/rigs kyi bu de bas na sngar bstan pa'i gang zag bzhi po rnams rten du gyur pa yin te/_de dag ni sangs rgyas kyis gsungs pa ma yin pa'i mdo sde la sangs rgyas kyis gsungs 
[\[85b.4\]]so zhes ston mi srid de skabs med do/_/de bas na rten du gyur pa yin no/_/gang zag bzhi po 'di rnams kyi nang nas gcig tsam zhig 'dug na yang de la mchod pa gyis shig_/bsrung bar gyis shig_/gsol pa/_de la mchod pa ji ltar 'tshal/_bka' stsal pa/_gang zag de ni 
[\[85b.5\]]bdag gi srog yongs su btang nas dam pa'i chos 'byin pa yin gyis/_de las dam pa'i chos bsrung ba bslab par gyis shig_/bslabs nas kyang slob dpon de la mchod pa gyis shig_/nyan thos kyi theg pa las kyang ngas bstan te/_rgan nam yang na gzhon yang rung /_/gang las 
[\[85b.6\]]chos ni rtogs 'gyur ba/_/bram ze sreg sbyin me bzhin du/_/de la bkur stis phyag kyang bya/_/rgan nam yang na gzhon yang rung /_/gang las chos ni rtogs 'gyur ba/_/dbang chen lha la bya ba bzhin/_/de la bkur stis phyag kyang bya/_/zhes bstan pa yin no/_/gsol pa/_slob 
[\[85b.7\]]dpon la mchod pa bgyi ba ni rigs lags na/_dge slong rgan po tshul khrims dang ldan pas gsar bu la phyag bgyi ba ni mi rigs te 'di ni dpyad 'tshal lags so/_/ci lags gal te dge slong rgan po gsar bu la slob na yang des gsar bu la phyag bgyi 'tshal lam/_gal te gsar 
[\[86a\]]
[\[86a.1\]]bu la phyag bgyi 'tshal bar gyur na ni de lta na rgan po de tshul khrims dang ldan pa'i dge slong ma lags par 'gyur lags so/_/gzhan yang gleng 'tshal ba mchis te/_gal te dge slong rgan po ni tshul khrims 'chal pa lags/_gsar bu ni tshul khrims dang 
[\[86a.2\]]ldan pa lags la/_de las chos kyi de kho na nyid rtogs par 'gyur na/_ci lags gsar bus glo bar chud bzhin du rgan po tshul khrims 'chal pa phyag bgyi 'tshal lam/_gzhan yang gleng 'tshal ba mchis te/_ci lags khyim na gnas pa las chos rtogs par 'gyur na 
[\[86a.3\]]yang khyim na gnas pa la phyag bgyi 'tshal lam/_ha cang zhe sa cher bgyi bar mi rigs lags so/_/khyim na gnas pa rnams ni rab tu byung ba'i mchod pa'i 'os dang yon gnas ma lags so/_/bstan pa 'di la ni gzhon nus rgan po rnams la mchod pa bgyi ba'i rigs lags 
[\[86a.4\]]so/_/rgan po mchod pa'i 'os zhes bgyi ba ni bsnyen par rdzogs pa 'dul ba dang /_cho ga dang /_spyod yul la gnas pa lags la/_bcom ldan 'das kyis kyang tshul khrims 'chal pa rnams ni zhing gi nang na zhing gi rdo dang 'dra'o zhes gsungs na da ni/_rgan nam yang na gzhon 
[\[86a.5\]]yang rung /_/gang las chos ni rtogs 'gyur ba/_/dbang chen lha la bya ba bzhin/_/de la bkur stis phyag kyang bya/_/zhes kyang gsung ngam/_tshig gi don 'di gnyis ni dpyad 'tshal lags so/_/de ma lags na de ltar bgyis dang chad pa'i gnas su 'gyur lags so/_/bcom ldan 'das 
[\[86a.6\]]dge slong tshul khrims dang ldan pa rnams slu bar mdzad lags sam/_'di la nongs pa mang du mchis lags na/_bcom ldan 'das kyis mdo mang po dag las tshul khrims 'chal pa rnams chad pas gcad par bka' stsal na/_ci lags de bzhin gshegs pas 'dir dgongs te 
[\[86a.7\]]gsungs lags sam/_bcom ldan 'das kyis bka' stsal pa/_rgan nam yang na gzhon yang rung /_/gang las chos ni rtogs 'gyur ba/_/dbang chen lha la bya ba bzhin/_/de la bkur stis phyag kyang bya/_/zhes bya ba ni ma 'ongs pa'i dus kyi byang chub sems dpa' rnams kyi phyir ngas 
[\[86b\]]
[\[86b.1\]]bstan pa yin gyi/_nyan thos kyi theg pa pa rnams kyi phyir de skad bstan pa ni ma yin no/_/rigs kyi bu ngas sngar bstan pa dam pa'i chos nub pa'i dus dang /_tshul khrims dang ldan pa 'grib pa'i dus dang /_tshul khrims 'chal pa'i phyogs rnam par 'phel ba'i dus dang /_nges par 
[\[86b.2\]]grol ba dang /_chags pa med pa zad pa'i dus dang /_bran dang bran mo la sogs pa rdzas ngan pa du ma yongs su 'dzin par byed pa'i dus na skyes bu bzhi'i nang nas gcig tsam yang bran dang bran mo la sogs pa rdzas ngan pa du ma yongs su 'dzin pa'i dge 'dun gyi nang du khyim nas khyim med par 
[\[86b.3\]]rab tu byung nas/_de rnams kyi rung ba dang /_rung ba ma yin pa dang /_'dul ba dang /_'dul ba ma yin pa'i bye brag kyang shes/_de dag gi g.yel ba dang /_bdag nyid kyi nyes pa mang po'i gzhi yang shes te/_spyod pa 'di ni bcom ldan 'das kyi spyod pa ma yin no snyam du yang shes 
[\[86b.4\]]nas yul dang dus la bltas te gsar bu rnams las gsung rab yan lag dgu slob par byed cing /_de dag pham pa byung ba yin par shes su zin kyang dam pa'i chos dbyung bar bya'o snyam ste kha rog par 'dug nas de 'ba' zhig sems shing dam pa'i chos bsrung ba kho na'i phyir 'jig 
[\[86b.5\]]rten du 'byung ngo /_/rigs kyi bu dper na 'ga' zhig gi rgyal po zhig shi nas de'i bu rnams kyi nang na rgyal po nus pa med de/_rgyal po de nyid kyi khams kyi gdol pa 'brug sgra lta bu'i sil snyan dang ldan pa zhig gis gdol pa dag deng de mthus rgyal srid phrogs nas rgyal po byed la/_
[\[86b.6\]]gdol pa de yang rang bzhin gyis nor dang ldan pa zhig ste/_de nas gdol pa de rgyal po byed pa na bram ze dang khyim bdag de na gnas pa rnams gdol pas bkol na mi rung ngo snyam nas yul bor te/_gang na rgyal po'i rigs rgyal po byed pa'i yul der 'gro bar byed la/_bram ze dang 
[\[86b.7\]]khyim bdag gzhan kha cig ni bdag gi yul 'dor ma phod nas ji ltar shing gang du skyes pa de nyid du skam par 'gyur ba bzhin du de dag kyang shing dang 'dra bar yul de nyid na 'khod do/_/de nas gdol pa des mi mang po byer ro snyam nas gdol pa rnams lam thams cad bsrung du bcug 
[\[87a\]]
[\[87a.1\]]ste/_mi lhag ma rnams bsrung ba'i phyir yang bram ze gtsang sbra can rig byed kyi mthar phyin pa gang nga'i rgyal srid kyi phyed longs spyad par 'dod pa des ni nga'i mdun na 'don gyis shig ces bsgrags te/_de ltar grong khyer du zhag bdun gyi bar du rnga bo che brdungs 
[\[87a.2\]]kyang bram ze gtsang sbra can gdol pa'i bla mkhyen byed pa su yod ces zer nas su yang ma btub bo/_/de nas gdol pa des bsgo ba/_gal te su'ang de ltar byed du mi btub na bram ze thams cad gdol pa'i khyim du gdol pa rnams dang lhan cig tu zan zo shig_/nyol cig_/gal 
[\[87a.3\]]te mi btub na de yang ngas nan gyis byed du gzhug go/_/de ste la la zhig btub na ni ngas rgyal srid kyi phyed kyang sbyin no/_/sum cu rtsa gsum pa'i lha rnams kyi bdud rtsi 'thungs na lhar 'gyur ba thob par 'gyur ba 'jig rten na dkon pa gang yin pa de nga dang lhan cig tu 'thungs la lhar 
[\[87a.4\]]'gyur bar bya'o zhes bsgo'o/_/de nas der bram ze'i gzhon nu gtsang sbra can thor tshugs dang ldan pa/_rigs byed kyi mthar phyin pa/_gzhon nu tshangs par spyod pa zhig gis bsgo ba de thos nas rang gi thor tshugs bshig ste/_gdol pa de'i thad du song nas de la phyag 'tshal te smras 
[\[87a.5\]]pa/_rgyal po'i zhal snga nas bka' ci stsal pa de bzhin du bgyi'o zhes byas te/_de nas rgyal po des de mdun na 'don du dbang bskur to/_/de nas bram ze rnams na re gdol pa'i mdun na 'don par khas blangs pa ngan pa 'di ngan pa 'di zhes 'dzer to/_/de nas de bzhin du rgyal pos de la 
[\[87a.6\]]rgyal srid kyi phyed byin nas de dang lhan cig tu rgyal po byed do/_/de nas skabs shig tu bram ze des gdol pa'i rgyal po de la smras pa/_rgyal po chen po bdag gi bram ze'i tshul bor nas khyod kyi mdun na 'don bgyi bar khas blangs te khyod la rig pa re re nas bslab snyam na khyod da dung bdag 
[\[87a.7\]]la thugs mi bsten to/_/de nas rgyal po des de la smras pa/_khyod la nga ci ste yid mi rton/_'di lta bu'i yon tan dang ldan pa khyod la yid rton gyis/_da ni rgyal po shi ba de'i bdud rtsi'i bum pa 'di phyed phyed mnyam du btung ngo zhes byas so/_/de nas thog ma kho nar blon po des 'thungs 
[\[87b\]]
[\[87b.1\]]pa'i 'og tu bdud rtsi de'i nang du thabs kyis btung ba gzhan blugs nas rgyal po des 'thungs pa dang /_brgyal te shi ba bzhin du 'dug go/_/de nas bram ze des rgyal po snga ma'i bu rgyal po nus pa rgyal por bcug nas smras pa/_rgyal srid 'di long la chud ma zos par gyis shig_/
[\[87b.2\]]gdol pa ni rgyal srid 'di la rgyal po'i 'os ma yin te/_khyod nyid rgyal por 'os pa yin no/_/gdol pas rgyal po bya ba ni mi srid do zhes byas so/_/de nas gdol pa de brgyal ba las sangs par 'gyur ba'i sman byin te sos par byas nas de spyugs te 'gal ba byed pa'i chad pas bcad 
[\[87b.3\]]do/_/de ltar bram ze des rgyal srid slar btsugs te gdol pa de spyugs na de bram ze las nyams par yang ma gyur la/_bram ze dang khyim bdag rnams kyang 'di ni byang chub sems dpa' sems dpa' chen po yin no zhes zer zhing de la legs so legs so zhes byas te/_mchod par byed 
[\[87b.4\]]pa de bzhin du byang chub sems dpa' yang nga 'das pa'i 'og tu dam pa'i chos dbyung ba'i don du thabs ci yang byed de/_rdzas ngan pa 'dun cing spyod pa ngan pa dang ldan pa'i dge 'dun gyi nang du tshul khrims 'chal pa dag dang tshul 'thun par yang ston te/_tshul khrims 'chal pa de rnams 
[\[87b.5\]]kyi chos gos dang /_glegs bam dang /_yo byad de rnams de dag las phrogs nas dge slong tshul khrims dang ldan pa rnams la sbyin par gang gis nus pa dang /_sgrub pa dang /_gtso bo dang /_'bru bsdu ba yang bsten te rung ba ma yin pa brgyad kyi dngos po len par byed pa rnams med par byed par 
[\[87b.6\]]gang gis nus pa dang /_bram zes gdol pa'i rgyal po la byas pa bzhin du de dag dang lhan cig tu skabs dbye ba dang /_gso sbyong dang thal mo sbyar bas gdud pa'i las byed cing 'gal ba byed pa tshar gcod par gang gis nus pa dang /_g.yel ba rnams kyang dag pa'i dge 'dun du bsgyur 
[\[87b.7\]]zhing skye bo mang po la phan pa'i phyir theg pa chen po'i mdo'i sde tshan ston par gang gis nus pa'i byang chub sems dpa' sems dpa' chen po gang yin pa de'i ched du tshigs su bcad pa de dag gsungs pa yin te/_de ltar byed pa la ni dam pa'i chos 'byin pa'i phyir bram ze dang khyim bdag rnams mgu 
[\[88a\]]
[\[88a.1\]]bar 'gyur te/_bram ze yin bzhin du 'dis rgyal srid dang /_dam pa'i btsugs so snyam nas de la mchod pa byed do/_/gang de ltar ston pa de ni byang chub sems dpa' kho na yin te/_thabs dang sbyar zhing byed pas na de la nyes pa bskyed par mi bya'o/_/de la nyes pa 
[\[88a.2\]]bskyed na phyir nyes pa thob par 'gyur te/_bshags par 'os pa'i nyes pa lta bur 'gyur la nga rgyal gyi dbang gis 'chags par yang mi byed do/_/byang chub sems dpa' slob dpon de ni mchog tu g.yel ba lta bur ston kyang nyes par mi 'gyur te/_dgongs pa'i tshig 'di ni byang chub 
[\[88a.3\]]sems dpa'i ched du bstan to/_/rgan nam yang na gzhon yang rung /_/gang las chos ni rtogs 'gyur ba/_/bram ze sreg sbyin me bzhin du/_/de la bkur stis phyag kyang bya/_/rdzogs sangs rgyas kyis bstan pa yi/_/chos ni gang las rtogs 'gyur ba/_/dbang chen lha 
[\[88a.4\]]la bya ba bzhin/_/de la bkur stis phyag kyang bya/_/zhes bya ba ni nyan thos rnams kyi ched du bstan pa ma yin gyi/_byang chub sems dpa' rnams kyi ched du bstan pa yin no/_/gsol pa/_bcom ldan 'das ci lags/_byang chub sems dpa' g.yel ba de lta bu dag bsnyen 
[\[88a.5\]]par rdzogs par rung ngam/_'on te mi rung lags/_bcom ldan 'das kyis bka' stsal pa/_rigs kyi bu de skad ma zer cig_/de nyid de dag gi bsnyen par rdzogs pa yin te/_de dag gi nyes pa gang dang gang bshags pa de dag ni bshags bzod pa yin no/_/rigs kyi bu dper 
[\[88a.6\]]na rdzing rnying pa ral pa'i chu ni thams cad zags par 'gyur ro/_/de ci'i phyir zhe na/_skye bo chos bzhin du byed pa rnams ni 'gribs/_skye bo chos bzhin du mi byed pa rnams ni 'phel ba'i phyir ro/_/gal te rdzing de la la zhig gis phyir bcos na ni des de'i nang nas chu 'dzag par mi 'gyur 
[\[88a.7\]]ba de bzhin du byang chub sems dpa' yang dge slong tshul khrims dang ldan pa rnams med pa'i phyir dang /_dge 'dun gyi sgrub pa nyams pa'i phyir dang /_theg pa la g.yel ba yongs su 'phel ba'i phyir g.yel ba rnams dang lhan cig tu bsnyen par rdzogs pa dang /_skabs 'byed pa dang /_
[\[88b\]]
[\[88b.1\]]gso sbyong dang /_thal mo sbyar bas gdud pa'i las byed pas rdzing zag pa bzhin du tshul khrims dang cho ga zags par 'gyur mod kyi rigs kyi bu byang chub sems dpa' dam pa'i chos 'byin par 'dod pa dang /_tshul khrims dang ldan pa'i mi ni rdzing bcos pa bzhin du de nyid bsnyen 
[\[88b.2\]]par rdzogs pa yin te/_dri ma med pa dang bshags pas bdag nyid dag par byas nas mdo sde dang 'dul ba de kho na nyid kyis rdzing bcos pa bzhin du 'chos par byed do//_//bam po brgyad pa/_gsol pa/_bcom ldan 'das kyis a mra'i 'bras bu rnam pa bzhi lta 
[\[88b.3\]]bu'i mdo las gsungs pa'i tshul khrims dang ldan pa dang /_tshul khrims 'chal pa de ji ltar rtogs par bgyi lags/_bka' stsal pa/_rigs kyi bu tshul khrims dang ldan pa dang /_tshul khrims 'chal pa ni yongs su mya ngan las 'das pa theg pa chen po'i mdo chen 
[\[88b.4\]]po las rtogs par bya'o/_/gsol pa/_ji ltar rtogs par bgyi lags/_bka' stsal pa/_khyim bdag zhing pa la la zhig gis 'bras sA lu dang /_'bru dang /_khre rgod kyi zhing la thog ma kho nar zhing gi rdo dang snye long rnams bsal te dag par byas pa de la de phyin chad nas nam 'bras bur 
[\[88b.5\]]ma gyur gyi bar du sha'i mig gis zhing gi grangs su rtsi bar byed la 'bras bur gyur pa'i tshe ni phub ma dang /_khong stong dang /_'bras bu dang /_snying po'i bye brag dang /_'di ni 'bru yin no/_/'di ni 'bru ma yin no snyam du yang dag par shes pa de bzhin du gzhi chen po brgyad ni dge 'dun gyi skyon yin te/_de 
[\[88b.6\]]rnams zhing gi rdo dang snye long bzhin du bsal nas de'i 'og tu sha'i mig gis dge 'dun gyi nang du tshul khrims dang ldan pa'i dge slong gi grangs su rtsi bar byed do/_/su yang rung ste nam skyon can du ma gyur pa dang /_yon tan gyi 'bras bu gsal bar ma gyur gyi bar du 'di ni 'bras bu'o/_/
[\[88b.7\]]'di ni 'bru ngan pa'o zhes bya ba de lta bur sha'i mig gis rtogs par mi nus te/_de'i dus kyi bar skabs su ni zhing bzhin du dge 'dun gyi grangs su mgo mnyam du rtsi bar 'gyur ro/_/de ci'i phyir zhe na/_zhing gi skyon ni zhing gi rdo yin la/_dge 'dun gyi skyon ni gzhi chen po brgyad yin 
[\[89a\]]
[\[89a.1\]]pa'i phyir ro/_/nyes pa'i mchog sbrul gdug pa lta bu dang bral ba'i dge 'dun ni zhing zhes bya ste/_dge slong su yang rung zhing rnam par dag pa lta bur gyur pa de ni lha bzhin du mchod par bya ba dang yon gnas su bya ba yin no/_/'bras bur gyur pa de'i snga rol du ni sha'i 
[\[89a.2\]]mig gis skyon dang yon tan rtogs par mi nus so/_/rigs kyi bu gzhan yang dper na grong gis khor gcig gi nang na shing ka ra ka mang po yang yod/_de'i nang na shing ten tu ka gcig kyang yod la ten tu ka'i shing de la yang 'bras bu yod/_ka ra ka'i shing de dag la yang 'bras 
[\[89a.3\]]bu yod pa las/_de nas bu mo gzhon nu dbul mo shing tog thu ba zhig gis ten tu ka'i 'bras bu btus nas ka ra ka'i 'bras bu yang de'i bcu 'gyur tsam du btus te/_ten tu ka'i 'bras bu yin no snyam nas de rnams kyis skon pa bkang ste grong de nyid du 'tshong bar byed la/_de nas 
[\[89a.4\]]byis pa rnams kyis 'bras bu rnam pa gnyi ga ten tu ka'i 'bras bu yin no snyam nas nyos te zos pa dang shi'o/_/de na bye brag phyed pa'i mi ten tu ka'i 'bras bu za 'dod pa gang yin pa de dag gis ni bu mo gzhon nu de la legs par dris te/_che zhe 'di dag phyogs gang logs nas blangs 
[\[89a.5\]]zhes byas pa dang /_des de dag la sa phyogs bstan te/_de dag la sa phyogs bstan pa dang /_de na ka ra ka'i shing ni mang la ten tu ka'i shing ni gcig pu las med par shes te/_'di dag ni de nas blangs so snyam du rig la/_ten tu ka'i 'bras bu de dag btsal te ma rnyed nas ka ra ka'i 
[\[89a.6\]]'bras bus 'jigs shing skrag ste/_'jigs pa de nyid kyis 'phya bar byed cing ma nyos par phyir dong ba de bzhin du rigs kyi bu dge 'dun gang dag gzhi chen po brgyad shes bzhin du spyod par byed pa der spyod par byed pa des gal te tshul khrims dang ldan pa'i dge slong dag 'khod na/_de dag 
[\[89a.7\]]ji ltar ka ra ka'i tshal na ten tu ka'i shing 'dug pa bzhin du de dag mthong na/_de tshul khrims dang ldan pa yin du zin kyang /_dge bsnyen shes rab can gyis de dag la phyag mi bya zhing mchod pa'i gnas su mi bya'o/_/gal te de dag la phyag bya bar 'dod na ci khyod gzhi chen po 
[\[89b\]]
[\[89b.1\]]brgyad len par byed dam/_'on te len par mi byed ces dris nas gdod phyag bya ste/_len par byed pa gang yin pa de dag dang lhan cig tu skabs dbye ba dang gso sbyong gi las rnams byed dam mi byed ces dri bar bya'o/_/gal te 'di skad ces zer te/_dge 'dun gyi gzhi 
[\[89b.2\]]chen po brgyad ni len par byed de/_bcom ldan 'das sems can thams cad la thugs brtse bas kyang rgyal bu rgyal byed kyi tshal du gser dngul dag bzhes so zer la de'i nang na kha cig len par mi byed de/_bdag cag ni len par byed pa dag dang lhan cig tu skabs 'byed 
[\[89b.3\]]pa dang /_gso sbyong dang /_thal mo sbyar bas gdud pa'i las kyang mi byed/_thug pa yang mi 'thung /_de dag las rnyed pa dang /_bkur sti yang mi len no zhes zer ba dang /_lha'i yang lha sangs rgyas bcom ldan 'das des kyang bzhes na dge 'dun gyis bzhes pa la 
[\[89b.4\]]mi bzod pa ci yod ces de skad zer du zin kyang de dag dang lhan cig tu khyed skabs 'byed pa dang /_gso sbyong dang /_thal mo sbyar bas gdud pa'i las ma byas grang zhes smra bar byed de/_gal te tshig nyan du mi btub pa de dag ni yang dag pa'i mdo sde shes pa yin no/_/len par 
[\[89b.5\]]byed pa byis pa dang 'dra ba de dag ni sems can dmyal ba pa yin par rig par bya ste/_sems can de dag ni byis pa 'chi ba dang 'dra'o/_/rigs kyi bu gzhan yang dper na grong khyer chen po zhig gi spos kyi tshong 'dus dag na spos ma du ra ka dang /_gzhan yang spos kyi sna grangs dang /_
[\[89b.6\]]sman rnams tshong ba dag 'tshong bar byed la/_de na nyo ba'i sems can rnams kyis gangs kyi ri las byung ba'i sman ci 'dra ba mi shes nas de dag gis dris te/_gal te gangs kyi ri las byung ba'i spos ma du ra ka lta cung zad ci yod na byin cig ces byas pa dang /_de gangs kyi ri las 
[\[89b.7\]]byung ba'i spos ltar bcos pa la gangs kyi ri las byung ba'i spos yin no zhes byas te byin nas/_de dag gis 'di ni gangs kyi ri las byung ba yin no snyam du yang dag par yid ches te/_bcos ma'i spos rnams len par byed pa de bzhin du/_tshul khrims 'chal pa'am/_
[\[90a\]]
[\[90a.1\]]tshul khrims dang ldan pa yang rung ste/_de dag la 'di dag ni nyan thos kyi dge 'dun yang dag pa yin no/_/'di dag ni dge 'dun yang dag pa yin no/_/'di dag ni dge 'dun 'thun pa yin no snyam du bsams te/_sha'i mig dang ldan pa'i dge 
[\[90a.2\]]bsnyen des de dag la phyag kyang bya'o/_/sbyin pa yang sbyin par bya'o/_/sha'i mig dang ldan pa'i dge bsnyen gyis spos kyi tshong 'dus su gangs kyi ri las byung ba'i sman bzhin du bcos ma ma yin pa rtogs par dka'o/_/de bzhin du lha'i mig med pa bye brag mi phyed pas 
[\[90a.3\]]gangs kyi ri las byung ba'i sman bzhin du 'di ni tshul khrims dang ldan pa'o/_/'di ni tshul khrims 'chal pa'o/_/dge 'dun 'di dag gzhi chen po brgyad kyi nyes pa dang bral ba yin no snyam du rtogs par mi nus so/_/tshul khrims dang ldan pa dang tshul khrims 'chal pa 
[\[90a.4\]]ni lha'i mig dang ldan pa rnams kyi yul yin gyi/_sha'i mig dang ldan pa rnams kyi yul ma yin no/_/gal te ma dag pa mthong na ni ji srid du bshags su rung ba'i nyes pa byung ba ma bshags kyi bar du de dag la phyag kyang mi bya'o/_/sbyin pa yang sbyin par mi bya'o/_/gzhi 
[\[90a.5\]]chen po brgyad len pa'i dge 'dun dag la ji srid du bdag nyid kyi nyes pa bshags su rung ba bshags pas gangs kyi ri las byung ba'i sman bzhin du dag par ma gyur gyi bar du gos tshon can bgos pa tsam la yid brten te phyag mi bya'o/_/de dag la sbyin pa yang sbyin par 
[\[90a.6\]]mi bya'o/_/gsol pa/_bcom ldan 'das legs lags so/_/legs lags so/_/bcom ldan 'das kyi bka' 'di ni legs par gsungs pa lags te/_rdo rje rin po che bzhin du spyi bos mnod par 'tshal lo/_/'di la bcom ldan 'das kyis 
[\[90a.7\]]gsungs pa/_dge slong dag bzhi po 'di dag ni rten bzhin yin te/_bzhi gang zhe na/_dge slong dag khyod kyi rten ni chos nyid yin gyi gang zag ma yin no/_/dge slong dag khyed kyi rten ni nges pa'i don yin gyi drang ba'i don ma yin no/_/dge slong dag khyed kyi rten 
[\[90b\]]
[\[90b.1\]]ni ye shes yin gyi rnam par shes pa ma yin no/_/dge slong dag khyed kyi rten ni don yin gyi yi ge ma yin no/_/bdag cag la ni rten bzhi po 'di dag tshad ma yin gyi gang zag bzhi po rnams tshad ma ma yin no zhes bgyi ba legs par gsungs so/_/bka' stsal pa/_chos nyid 
[\[90b.2\]]ces bya ba ni de bzhin gshegs pa'i yongs su mya ngan las 'das pa'o/_/de bzhin gshegs pa rtag pa dang /_brtan pa dang /_ther zug pa'o zhes bya ba 'di ni sangs rgyas thams cad kyi chos nyid do/_/de bzhin gshegs pa mi rtag par mthong ba gang yin pa de dag ni chos nyid mi shes 
[\[90b.3\]]pa yin no zhes nga zer ro/_/de dag ni gang zag yin no zhes nga zer ro/_/de dag ni tshad ma ma yin no zhes nga zer ro/_/de ma yin pa'i gang zag bzhi po rnams ni tshad ma yin no/_/gang zag bzhi po dgongs pa'i tshig la mkhas pa dang /_de bzhin gshegs pa'i 
[\[90b.4\]]gsang ba'i de kho na nyid shes pa dang /_rtag pa yin par shes pa gang yin pa de dag ni de bzhin gshegs pa mi rtag go zhes sems skyed kyang mi srid de/_gang zag bzhi po de dag ni rang nyid de bzhin gshegs pa dgra bcom pa yang dag par rdzogs pa'i sangs rgyas 
[\[90b.5\]]yin no/_/sems can gzhan gang dag de bzhin gshegs pa rtag go zhes bya ba'i dgongs pa'i tshig thams cad la mkhas pa'i gang zag de dag kyang tshad ma dang rten du gyur pa yin no zhes nga zer na bzhi po de dag lta rten ci ste ma yin/_dge slong dag khyed kyi rten ni chos 
[\[90b.6\]]nyid yin te/_nyan thos rnams kyi mngon par shes pa zhes bya ba'i don dang /_chos nyid ma brjed par gyis shig ces bya ba'i don to/_/chos nyid ces bya ba ni de bzhin gshegs pa rtag go zhes bya ba la brtson par bya ba yin gyi gang zag la brtson pa ma yin te/_gal te gang 
[\[90b.7\]]zag tshul khrims 'chal pa zang zing la brkam pa rnams de bzhin gshegs pa mi rtag go zhes zer na gang zag de dag ni tshad ma ma yin no zhes bya ba'i don to/_/dge slong dag khyed kyi rten ni nges pa'i don yin gyi drang ba'i don ma yin no zhes bya ba la/_nges pa'i don zhes 
[\[91a\]]
[\[91a.1\]]bya ba ni theg pa chen po rnams yin te/_dgongs pa'i tshig de bzhin gshegs pa'i gsang ba thos na/_the tsom gyi nyes pa med pa'i phyir nges pa zhes bya ste/_ye shes kyi rgya mtsho chen po las rgal cing /_de las byung zhes bya ba'i don to/_/nges 
[\[91a.2\]]pa'i ye shes theg pa chen po zhes bya ba ni thogs pa med pa'i ye shes la bya'o/_/thogs pa'i ye shes ni nyan thos kyi theg pa pa'o/_/nges pa'i ye shes ni ye shes chen po dang theg pa chen po zhes bya ste/_byang chub sems dpa' gang dag de bzhin gshegs pa rtag par yang dag 
[\[91a.3\]]par khong du chud pa de dag nges par byed pas na/_de'i phyir byang chub sems dpa' rnams kyi tshig ni tshad ma yin gyi drang ba'i don ni de lta ma yin no/_/de bzhin gshegs pa ni sha'i sku yin te/_bud shing zad pa'i me bzhin du yongs su mya ngan las 'das so zhes bya ba 'di ni 
[\[91a.4\]]nyan thos kyi theg pa yin te tshad ma ma yin no/_/mdo sde de dag ni gdul bar bya ba'i dbang gis gsungs pa yin te/_nyan thos kyi theg pa ni yi ge'i phyed sbyar ba dang 'dra zhing bye brag tu 'byed pa yin te/_slob dpon byed pa ma yin no/_/nyan thos kyi theg pa pa rnams ni drang 
[\[91a.5\]]ba'i don rnams kyi grangs su gtogs so/_/ye shes las gsungs pa'i de bzhin gshegs pa'i che ba nyid khong du ma chud pa'i shes pa gang yin pa de ni nyan thos kyi theg pa yin te/_de bas na drang ba'i don ni tshad ma ma yin no/_/gang zag bzhi po de dag tshad ma ma yin te/_
[\[91a.6\]]nges pa'i don yin gyi drang ba'i don ma yin no/_/de bas na de dag ni rten du gyur pa dang nges pa'i don yin no/_/dge slong dag khyed kyi rten ni ye shes yin no zhes bya ba ni de bzhin gshegs pa'i tshig [{]bla dgas [,]bla dwags [}]so/_/chos kyi sku gang yin pa de ni tshad ma ma yin no/_/thabs kyi sku 
[\[91a.7\]]gang yin pa de ni tshad ma ma yin no/_/thabs kyi sku la bltas na de bzhin gshegs pa'i sku la phung po dang /_khams dang /_skye mched rnams ji ltar yod/_gal te med na yang sku gdung gi phung po ga las 'ongs/_de bas na sku gdung gi phyir 'jig rten na mchod rten 'byung 
[\[91b\]]
[\[91b.1\]]ba yod kyi chos kyi sku ni 'byung ba med do/_/de bzhin gshegs pa sha'i sku'o zhes bya ba ni rnam par shes pa brtag pa las bstan te/_rnam par shes pa ni tshad ma ma yin no/_/de bas na rnam par shes pa tshad ma ma yin zhes bya'o/_/sems can gang dag de ltar rtog pa de dag kyang tshad 
[\[91b.2\]]ma ma yin no/_/de lta bu'i mdo sde rnams kyang tshad ma ma yin no/_/dge slong dag khyed kyi rten ni don yin no zhes bya ba la don zhes bya ba ni gsal ba'i don to/_/gsal ba'i don zhes bya ba ni snang ba'i don to/_/snang ba'i don zhes bya ba ni zhan pa ma yin pa'i don to/_/zhan pa ma yin pa'i don 
[\[91b.3\]]zhes bya ba ni de bzhin gshegs pa rtag ces bya ba'i don to/_/de bzhin gshegs pa rtag pa'i don zhes bya ba ni chos rtag pa'i don to/_/chos rtag pa'i don zhes bya ba ni dge 'dun rtag pa'i don te don ni de yin no/_/rten ni de yin no/_/yi ge ma yin no zhes bya ba ni chog mi 
[\[91b.4\]]shes pa dang /_yo byad ma bsnyungs pa dang /_'dod chen dang /_tshul 'chos pa dang /_kha gsag med par 'gyur ba'i rang bzo'i yi ge dang /_tshig sna tshogs sangs rgyas kyis gsungs pa ma yin pa'i mdo sde'i rnams yin te/_bcom ldan 'das kyis bdag cag 
[\[91b.5\]]la thugs brtse nas mu ge byung ba'i tshe nyid kyi sras rnams nyon mongs par mi 'gyur bar mdzad pa'i phyir bran dang bran mo la sogs pa dang /_g.yos su byas pa rnam pa du ma gnang ba'i bslab pa'i gzhi gsungs te/_bran dang bran mo la sogs pa dang /_gser dang /_dngul 
[\[91b.6\]]dang /_ba lang dang /_ma he dang /_'bru rnams bsdu ba dang /_nyo tshong dang /_zhing rmo ba la sogs pa ngas gnang ngo zhes gsungs so zhes bya ba la sogs pa de dag ni yi ge zhes bya ste/_de lta bu'i mdo sde dang 'dul ba ni tshad ma ma yin no/_/de bas na yi ge 'don pa'i gang 
[\[91b.7\]]zag de dag kyang tshad ma ma yin te/_de'i phyir dge slong dag khyod kyi rten ni don yin no zhes gsungs so/_/don med pa zhes bya ba ni gzhi gsum la 'jig pa dang /_ltung ba dang /_rnam par 'thor ba dang /_rnam par 'jig pa la sogs pa'i mi rtag pa nyid yod par lta ba 
[\[92a\]]
[\[92a.1\]]ste/_'di ni don med pa zhes bya'o/_/'di ni yi ge zhes bya'o/_/de bas na dge slong dag khyed kyi rten ni don yin gyi yi ge ma yin no zhes gsungs so/_/don gyi phyogs ni theg pa chen po pa rnams yin te/_de bas na theg pa chen po pa rnams tshad ma 
[\[92a.2\]]yin gyi 'di las phyi rol pa yi ge la rten pa rnams ni de lta ma yin te/_de bas na de dag ni rten ma yin mod kyi/_sha'i mig dang ldan pa rnams kyi phyir bzhag pa yin no/_/gsol pa/_sngar bka' stsal pa'i gang zag bzhi po rnams rten du gyur pa zhes bgyi lags 
[\[92a.3\]]sam/_bka' stsal pa/_rigs kyi bu de ni de bzhin te/_bzhi po rnams rten yin par rig par bya'o/_/de ma yin pa bzhi po rnams ni bdud yin no zhes nga zer ro/_/gsol pa/_ci'i slad du de lta lags/_bka' stsal pa/_de dag ni bdud kyis smras pa'i 
[\[92a.4\]]mdo sde 'dzin pa'i phyir ro/_/gsol pa de ji lta bu lags/_bka' stsal pa/_ji ltar bdud bzhi de bzhin gshegs pa la bdo zhing 'di ni bdud kyis smras pa yin gyi/_sangs rgyas kyis gsungs pa ma yin no/_/sems can 'di dag ni bdud dang 'thun par byed 
[\[92a.5\]]pa yin gyi/_sangs rgyas dang 'thun par byed pa ma yin no zhes zer ba lta bu'o/_/gsol pa/_bcom ldan 'das bdag ni bdud kyis smras pa dang sangs rgyas kyis gsungs pa khong du chud par 'tshal lags so/_/bcom ldan 'das kyis bka' stsal pa/_rigs kyi 
[\[92a.6\]]bu bdud sdig can gyis ni nga 'das pa'i 'og tu lo bdun brgya lon pa na nga'i bstan pa phye zhing phye zhing bshig par 'gyur te/_dam pa'i chos nub pa'i tshe bdud sdig can zag pa can gyis zag pa med pa lta bur bsgyur te/_bya ba'i rtags kyi tshul sbed pa bzhin du dge slong gi 
[\[92a.7\]]gzugs dang /_dge slong ma'i gzugs dang /_dge bsnyen gyi gzugs dang /_dge bsnyen ma'i gzugs dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_rang sangs rgyas kyi gzugs 
[\[92b\]]
[\[92b.1\]]dang /_sangs rgyas kyi gzugs kyis bshig par 'gyur te/_de 'di skad ces zer zhing sangs rgyas ni dga' ldan gyi gnas nas shi 'phos te/_rgyal po zas gtsang dang btsun mo sgyu 'phrul phrad pa na zla mtshan gyi bye brag gis 'khrig pa'i chos las skyes so zhes zer la/_
[\[92b.2\]]de bzhin gshegs pa ni 'khrig pa las skye mi srid do/_/de la ming tsam du skyes pa las sngon dka' thub spyad pa'i yon tan gyis lha dang /_mi dang /_lha ma yin dang bcas pa'i 'jig rten gyis mchod cing brjod par 'gyur te/_bdag ni chung ma dang 'dod pa rnam pa sna tshogs 
[\[92b.3\]]kyi sbyin pa byin pas na sangs rgyas su gyur to zhes zer ba de lta bu ni bdud kyis smras pa'i mdo sde dang 'dul ba yin par rig par bya'o/_/de bzhin gshegs pa dgra bcom pa yang dag par rdzogs pa'i sangs rgyas kyis ni gdul bar bya ba'i dbang gis skyes pa lta bur bdag nyid kyis 
[\[92b.4\]]bstan mod kyi/_'khrig pa las skyes pa ma yin no/_/de bzhin gshegs pas yab yum gnyis yod pa lta bur bstan pa 'di ni 'jig rten dang 'thun par mdzad pa yin no zhes zer ba de lta bu ni de bzhin gshegs pas gsungs pa'i mdo sde dang 'dul ba yin par rig par bya'o/_/bdud 
[\[92b.5\]]kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/
[\[92b.6\]]de bzhin gshegs pa 'jig rten du byung nas phyogs dang phyogs mtshams rnams su gom pa bdun bdun gshegs par bstan to zhes bya ba 'di ni yid ches par bya bar mi rung ste/_de lta bu'i mdo sde dang 'dul ba ni bdud kyis smras pa yin par rig par bya'o/_/de bzhin gshegs 
[\[92b.7\]]pa byung nas phyogs dang phyogs mtshams rnams su gom pa bdun bdun gshegs par bstan pa ni de bzhin gshegs pa'i thabs kyi sku 'dzin pa yin no zhes zer ba de lta bu ni sangs rgyas kyis gsungs pa'i mdo sde dang 'dul ba yin par rig par bya'o/_/bdud kyis smras pa'i mdo sde dang /_
[\[93a\]]
[\[93a.1\]]'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/de 
[\[93a.2\]]bzhin gshegs pa lha khang du gshegs te byon nas lha rnams kyi zhabs la phyag bzhes te/_lha rnams ni de bzhin gshegs pa'i zhabs la mgo bos phyag mi 'tshal lo/_/lha rnams la mchod pa mdzad pa'i 'og tu de bzhin gshegs par gyur nas mngon par sangs rgyas te/_
[\[93a.3\]]lha rnams ni snga/_'di ni 'phyi bas na de'i phyir mngon par rdzogs par sangs rgyas pa zhes bya'o zhes zer ba la sogs pa ni bdud kyis smras pa yin par rig par bya'o/_/de bzhin gshegs pa lha khang du gshegs te byon pa mthong nas dbang phyug dang /_dbang phyug chen po dang /_tshangs 
[\[93a.4\]]pa dang /_brgya byin la sogs pa lha thams cad kyis thal mo legs par sbyar te zhabs la spyi bos gtugs so zhes zer ba lta bu ni de bzhin gshegs pas gsungs pa'i mdo sde dang 'dul ba yin par rig par bya'o/_/bdud kyis smras pa'i mdo sde dang 'dul ba tshad mar byed pa'i 
[\[93a.5\]]sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/de bzhin gshegs pa rgyal tshab tu gyur te nye 'dab 
[\[93a.6\]]kyi rgyal po'i bu mo dag dang lhan cig tu 'dod pa shin tu bsten to zhes zer ba la sogs pa ni bdud kyis smras pa'i mdo sde dang 'dul ba yin par rig par bya'o/_/de bzhin gshegs pas ni lha'i bu mo ram b+ha lta bu'i bud med dag kyang mchil ma bzhin du bor nas khyim nas khyim 
[\[93a.7\]]med par rab tu byung ngo zhes zer ba de lta bu'i mdo sde dang 'dul ba ni sangs rgyas kyis gsungs pa yin par rig par blta bar bya'o/_/bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/
[\[93b\]]
[\[93b.1\]]sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/de bzhin gshegs pa dgra bcom pa yang dag par rdzogs pa'i sangs rgyas kyis 'jig rten thams cad la thugs brtse ba'i phyir rgyal 
[\[93b.2\]]bu rgyal byed kyi tshal mgon med zas sbyin gyi kun dga' ra bar dbyig dang /_gser dang /_bran dang /_bran mo dang /_ba lang dang /_ma he dang /_ra dang /_lug dang /_bya gag dang /_phag dang /_khyi dang /_byi la dang /_sbrul dang /_ne'u le dang /_zangs dang /_
[\[93b.3\]]lcags zangs dang /_nor bu dang /_mu tig dang /_dung dang /_man shel dang /_byi ru dang /_sa le sbram dang /_dngul dang /_'tshog chas rnam pa sna tshogs dang /_zhing sa dang /_tshong 'dus dang /_srang dang /_nyo tshong byed pa dang /_khye'u dang /_bu mo dang /_
[\[93b.4\]]mdzod dang /_bang ba rnams bzhes so zhes zer ba de lta bu ni bdud kyis smras pa'i mdo sde dang /_'dul ba yin par rig par bya'o/_/rgyal bu rgyal byed kyi tshal na 'dam bu dang /_e raN+Da'i tshal dang /_shing pi tsu marda'i drung na bzhugs pa'i tshe bram ze lug dpal dang /_
[\[93b.5\]]ko sa la'i rgyal po gsal rgyal las brtsams te bka' stsal pa/_dbyig dang /_gser dang /_bran dang /_bran mo dang /_ba lang dang /_ma he dang /_ra dang /_lug dang /_bya gag dang /_phag dang /_khyi dang /_byi la dang /_sbrul dang /_ne'u le dang /_zangs 
[\[93b.6\]]dang /_lcags zangs dang /_nor bu dang /_mu tig dang /_dung dang /_man shel dang /_byi ru dang /_sa le sbram dang /_dngul dang /_nor dang /_'tshog chas rnam pa sna tshogs 'chang ba dang /_zhing sa dang /_tshong 'dus dang /_srang dang /_nyo tshong byed pa dang /_
[\[93b.7\]]khye'u dang /_bu mo dang /_mdzod dang /_bang ba 'chang ba dang /_rang lag dar te g.yos byed pa dang /_'tshed pa dang /_'tshed du 'jug pa dang /_ltas dang /_yan lag gi rig pa dang /_mo yig dang /_kha ton 'don pa dang /_bya ltas shes pa dang /_sgra gcan 
[\[94a\]]
[\[94a.1\]]dang /_nyi ma dang /_zla ba dang /_pa ba sangs dang /_gza' lhag rgyu ba dang /_me tog gi shing rta dang /_lag srubs lta ba dang /_rmi ltas dang /_skyes pa dang /_bud med dang /_ma ning gi mtshan ma lta ba dang /_sgyu rtsal drug cu rtsa bzhi dang /_rig 
[\[94a.2\]]pa'i gnas bco brgyad dang /_mkhan bzo ba dang /_bzo'i las thams cad ston pa dang /_sgrung gtam byed pa dang /_spos kyi phye mas 'debs pa dang /_me tog dang /_bdug pa dang /_spos dang /_me tog phreng dang /_byug pa 'chang ba dang /_mgo bo la 'o byed pa 
[\[94a.3\]]dang /_tshul 'chos pa dang /_kha gsag byed pa dang /_chog mi shes pa dang /_'dod chen can dang /_'du 'dzi la dga' ba dang /_smra 'dod pa dang /_nor dang /_'bru dang /_sha dang /_nya sha dang /_dug sbyor ba dang /_spos kyi til mar dang /_sman gyi sbu gu 
[\[94a.4\]]dang /_gdugs dang /_lham dang /_ta la'i lo ma'i bsil yab dang /_chab snod dang /_bu don dang /_beng dpung 'chang ba dang /_shing tog sdud pa dang /_so rtsi dang /_sman mar dang /_btso ba'i phye ma bzang po dang /_ka ko la dang /_'bras bu tsha ba sten pa dang /_rgyal 
[\[94a.5\]]po la sten pa dang /_gzhan la sten pa dang /_drod mi thub pa dang /_mi smra ba dang /_bud med ltar rtog pa'i shas che ba dang /_mang du smra ba dang /_ngu ba dang /_bzang ngan dpyod pa dang /_sun 'byin pa dang /_'gros 'chos pa dang /_gos dkar po dang /_ar mo nig dang /_khang 
[\[94a.6\]{]bzangs [,]bzang [}]dang /_gtsang khang phyur po'i las la sogs pa byed pa dang /_rung ba ma yin pa dang /_rdzas ngan pa yongs su 'dzin pa dang /_sbyin pa po'i bsngags pa brjod pa dang /_chang sten pa dang /_smad 'tshong ma'i khyim du 'gro ba dang /_de lta bu byed pa dam pa ma yin pa tshul 
[\[94a.7\]]ngan pa dang ldan pa de dag la ni gos dkar po dag byin la 'jig rten pa'i las rnams byed du gzhug par ngas gnang ngo /_/yang na 'bras sA lu'i zhing gi rdo bsal ba bzhin du yul phyogs nas bskrad par ngas gnang ngo zhes zer ba de lta bu'i mdo sde dang 'dul ba ni sangs rgyas kyis 
[\[94b\]]
[\[94b.1\]]gsungs pa yin par rig par bya'o/_/bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems 
[\[94b.2\]]dpa' yin par rig par bya'o/_/de bzhin gshegs pa ni tshangs pa dang /_'byung po dang /_skem byed dang /_gzhon nu dang /_'jig rten gyi mes po dang /_ka ta ya na la sogs pa'i lha'i gnas thams cad du de dag gi rgyags pa gzhom pa'i phyir mi gshegs te gshegs mi srid do/_/ya mtshan 
[\[94b.3\]]can thams cad kyi nang du rab tu mi 'byung ngo /_/sems can thams cad kyi kun tu rtog pa'i ston pa ma yin no/_/gsang sngags dang rig sngags thams cad mi 'chang ngo /_/khol po dang /_bran dang /_bran mo dang /_'dum pa dang /_'thab pa sbyor ba mi mdzad do/_/skyes pa dang /_bud med dang /_sman dang /_
[\[94b.4\]]rgyal po dang /_blon po gces par mi mdzad do/_/gal te de bzhin gshegs pa de lta bur gyur na de bzhin gshegs pa yang ma yin te log par lta ba zhes brjod par bya'o/_/de bzhin gshegs pa ni ste'u dang tsan dan du mtshungs te su la yang tshar gcod par mi mdzad/_phan 'dogs pa yang mi mdzad 
[\[94b.5\]]do/_/de bas na de bzhin gshegs pa ni dbu ma'i lam gzigs pa zhes bya'o zhes zer ba de lta bu ni mgo rmongs par byed pa'i mdo sde bdud kyis smras pa yin par rig par bya'o/_/de bzhin gshegs pa ni lha'i gnas thams cad du gshegs so/_/ya mtshan can thams cad kyi nang du rab tu 'byung 
[\[94b.6\]]ngo /_/sems can thams cad kyi kun tu rtog pa ston to/_/gsang sngags dang /_rig sngags dang /_sman no cog lta bur gyur pa de dag sbyor bar mdzad do/_/'dun ma'i nang dang /_rol mo'i gnas su gshegs so/_/bran dang /_bran mo dang /_sems can thams cad sdud par 
[\[94b.7\]]mdzad do/_/gzhon nu dang /_gzhon nu ma dang /_btsun mo'i 'khor dang /_pho brang 'khor gyi mi dang /_yul mi dang /_khyim bdag dang /_bram ze dang /[ {]yi dgas [,]yi dwags [}]dang /_mgon med pa dang /_skyes pa dang /_bud med rnams kyi lus rnam pa sna tshogs kyang 
[\[95a\]]
[\[95a.1\]]ston la/_'jig rten thams cad sdug bsngal las bsgral ba'i phyir de dang der gshegs pa na yang pad ma chus mi chags pa bzhin du lta ba rnams kyis gos par mi 'gyur bar khong du chud pa ste/_'di ni 'jig rten thams cad dang 'thun par mdzad pa 
[\[95a.2\]]yin no zhes zer ba de lta bu ni sangs rgyas kyis gsungs pa'i mdo sde dang 'dul ba yin par rig par bya'o/_/bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis 
[\[95a.3\]]gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/'di ltar nged kyi 'dul ba las ni sdig pa dang /_nyes byas dang /_nyes pa yang ba dang /_lci ba dang /_nyes pa sbom po dag rang bzhin gyis spang bar bya ba 
[\[95a.4\]]yin pa'i phyir spang bar bcom ldan 'das kyis gsungs te/_de lta bu ni nged kyi 'dul ba dang 'thun pa yin gyi khyed kyi 'dul ba dang 'thun pa ma yin na/_ci'i phyir bdag cag nyid kyi 'dul ba las 'gal bar byas te/_khyed kyi 'dul ba blang bar bya/_khyed kyi 'dul ba ni rang bzo byas 
[\[95a.5\]]pa yin la/_nged kyi 'dul ba ni bcom ldan 'das kyis gsungs pa yin no/_/bcom ldan 'das kyis ni gsung rab yan lag dgu las phyag rgya dgu mdzad ces grags te/_bcom ldan 'das kyis phyag rgya dgu po de rnams kyis phyag rgyas btab po/_/bdag cag gis ni 
[\[95a.6\]]shin tu rgyas pa zhes bya ba'i sgra tshig dang /_yi ge dang /_thig le gcig kyang sngon ma thos so/_/bcom ldan 'das kyis mdo sde du zhig gsungs/_mdo sde bcu zhig gsungs sam/_bdag cag gi gsung rab la ni shin tu rgyas pa zhes bya ba'i sgra yang med do/_/'di 
[\[95a.7\]]dag ni ma lus par lhas byin gyis byas pa yin te/_don thams cad ma rungs par byas nas rtsod par byed de/_shin tu rgyas pa ni rang gis rang bzor byas pas mi btsan gyi nged kyi 'dul ba ni dam pa yin no/_/nged kyi ni 'di lta bu yin no/_/nged kyi ni 'di lta bu yin no 
[\[95b\]]
[\[95b.1\]]zhes bstan pa ma rung bar bya ba'i phyir sbyar ba shin tu rgyas pa spong bar byed pa 'di ni bdud kyis smras pa'i mdo sde dang 'dul ba yin par rig par bya'o/_/ma 'ongs pa'i dus na yang nged kyi 'dul ba ni 'di lta bu yin no/_/nged kyi 'dul ba las ni bcom ldan 'das kyis 
[\[95b.2\]]'di skad ces gsungs so zhes log pa'i 'dul ba dang mdo sde smra ba'i dge slong dag 'byung bar 'gyur ro/_/ngas ni theg pa chen po gsung rab yan lag dgu las rgyud phyi ma theg pa chen po shin tu rgyas par bstan to/_/nga'i drung na lhan cig tu sgrub pa gang yin pa de dag 
[\[95b.3\]]ni log pa'i 'dul ba dang /_lta ba smra ba ma yin no/_/nga'i bstan pa ni rung ba ma yin pa thams cad spangs pa/_rnam par dag pa/_dri ma med pa/_zla ba nya ba dang 'dra ba yin te/_mdo sde re re dang /_'dul ba re re dang /_bslab pa'i gzhi re re'i don gang 
[\[95b.4\]]gA'i klung gi bye ma snyed du bstan la de dag kyang sgra'i rnam grangs rnam pa sna tshogs kyis bstan to/_/nged kyi 'dul ba la bslab pa'i gzhi gang dang gang med pa de dang de dag ni bcom ldan 'das kyis ma gsungs so zhes de skad zer ba gang yin pa de dang de dag la ni nyes 
[\[95b.5\]]pa 'byung bar 'gyur ro/_/gang dag bdag cag gis gzung bas mi lang ste/_chog shes pa dang /_yo byad bsnyungs pa lhur len pa dang /_sangs rgyas kyis gsungs pa yin par 'os pa gang dang gang yin pa de dang de dag ni sems can thams cad la phan pa 
[\[95b.6\]]dang thugs brtse ba'i phyir theg pa chen po'i tshul du gsungs pas na bdag cag gis kyang shin tu rgyas pa zhes bya ba bshad par bya'o/_/zhes de ltar dam 'cha' bar byed pa gang yin pa de dag gi ston pa ni nga yin gyi de ma yin pa rnams kyi ston pa ni nga ma yin no/_/de dag 
[\[95b.7\]]ni nga'i phyir rab tu byung ba ma yin te/_de dag thams cad ni mu stegs pa'i bu yin no zhes zer ba de lta bu sangs rgyas kyis gsungs pa'i mdo sde dang 'dul ba yin par rig par bya'o zhes de skad smros shig_/bdud kyis smras pa'i mdo sde dang 'dul ba tshad mar byed pa'i 
[\[96a\]]
[\[96a.1\]]sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/de bzhin gshegs 
[\[96a.2\]]pa ni yon tan dpag tu med pa dang ldan pa ma yin no/_/mi rtag go/_/yongs su mya ngan las 'das pa'o/_/stong par gyur pa'o/_/bdag med pa ston pa'o/_/'jig rten dang 'thun par byed pa ma yin no zhes zer ba de lta bu'i mdo sde ni bdud kyis smras pa'i mdo sde 
[\[96a.3\]]dang 'dul ba yin par rig par bya'o/_/sangs rgyas bcom ldan 'das ni bsam gyis mi khyab cing yon tan bsam gyis mi khyab/_dpag tu med/_grangs med pa dang ldan pa yin no/_/rtag pa'o/_/brtan pa'o/_/ther zug pa'o zhes nga zer ro zhes de skad 
[\[96a.4\]]smra ba la ni ta la'i mgo bcad pa bzhin du pham par gyur pa zhes brjod par mi bya'o/_/pham pa'i chos bzhi zhes bya ba ni bcom ldan 'das kyis gsungs pa rnam pa bzhi car lta ci smos te/_pham pa bzhi'i nang nas pham pa gang yang rung ba zhig byung na yang rdo chag pa'i 'phro bzhin 
[\[96a.5\]]du 'gyur ro zhes rgyud phyi ma'i yang phyi ma gzhung rdzogs pa las mi'i chos las bla mar gyur pa'i skabs nas gsungs pa yin no/_/de ci'i slad du zhe na/_bdag ni 'bras bu thob pa yin no zhes 'chab pa'i don to/_rgyud phyi ma'i yang phyi ma las mi'i chos su dbab pa ngas 
[\[96a.6\]]gsungs pa ni 'di na dge slong 'dod pa nyung ba chog shes pa la la zhig gnas pa de rgyal po'am/_rgyal po'i blon po chen po dag gis mthong na 'bras bu thob pa yin par sems te/_tshigs su bcad pa'i tshul sbyar ba'i thabs sna tshogs kyis stod par byed ces 
[\[96a.7\]]btsun pa 'di ni lus dang bral te shi ba'i 'og tu sangs rgyas su 'gyur ro zhes zer ba dge slong des de dag las mngon sum du thos nas 'di skad ces zer te/_'bras bu ma thob pa'i gang zag la 'bras bu thob pa bzhin du bstod par ma byed cig_/che 'dod pa ni sangs 
[\[96b\]]
[\[96b.1\]]rgyas kyis smad do/_/cang mi smra ba ni sangs rgyas kyis bsngags so/_/bdag ni ji srid 'tsho'i bar du yang chos 'di lta bu la dga' ba ma yin gyis 'di ltar bdag che 'dod pa la gzhag par ma byed cig_/bdag ni 'bras bu thob pa ma yin par bdag nyid kyis shes so 
[\[96b.2\]]zhes zer ba dang /_rgyal po shes rab can gyis btsun pa 'di ni 'bras bu thob pa ste/_sangs rgyas yin no snyam nas 'jig rten thams cad du mkhas pa rnams kyi nang du sgrogs par byed cing btsun mo'i 'khor dang sras rnams la yang snyan dngags bzhin du mdo rnams 
[\[96b.3\]]slob tu 'jug ste/_de ltar byas na yang stod par byed pa'i rgyal po dang blon po rnams la bsod nams mang du 'phel bar 'gyur ro/_/dge slong de ni tshangs par spyod pa tshul khrims dang ldan pa tsam du zad de dge slong de yang pham pa byung ba ma yin no zhes nga zer ro/_/mi'i 
[\[96b.4\]]chos las bla mar gyur pa byed pa yang ma yin te tshul khrims dang ldan pa 'dod pa nyung ba zhes nga zer ro/_/de ltar bstod du zin kyang rang gi dad pa'i sems dang bas na sangs rgyas kyi gsung rab dang 'thun par byed pa'i dge slong la ni nyes pa [{]chung zad [,]cung zad [}]kyang med do zhes nga zer ro/_/
[\[96b.5\]]gzhan yang 'di na dge slong la la de bzhin gshegs pa'i snying po'i mdo sde chen po ston par byed do/_/sems can thams cad la ni sangs rgyas kyi khams yod la khams de rang rang gi lus la 'chang ste/_sems can rnams kyis nyon mongs pa'i rnam pa zad par byas 
[\[96b.6\]]nas sangs rgyas su 'gyur te 'dod chen pa ni ma gtogs so/_/de la rgyal po'am rgyal po'i blon po 'ga' zhig 'di skad ces zer te/_dge slong khyod sangs rgyas su 'gyur ram mi 'gyur/_sangs rgyas kyi khams khyod la yod dam med ces zer ba la/_dge slong 
[\[96b.7\]]de na re tshe dang ldan pa bdag sangs rgyas su 'gyur ram mi 'gyur ba lta sus shes mod kyi 'on kyang bdag gi lus la sangs rgyas kyi khams ni yod do zhes zer ro/_/de nas des dge slong de la smras pa/_dge slong khyod 'dod chen pa kho na ma yin na bdag ni sangs rgyas su 
[\[97a\]]
[\[97a.1\]]'gyur ro snyam du soms shig_/de nas dge slong des de la smras pa/_tshe dang ldan pa chos de ni bdag gi lus la gor ma chag par yod do zhes gal te de skad zer na/_dge slong de la mi'i chos las bla mar gyur pa'i nyes pa yod ces bya'am med ces bya 
[\[97a.2\]]zhe na/_khams yod do zin kyang sbyin pa dang /_tshul khrims dang /_shes pa dang /_chos dang ldan pa rnams la yod par zad do zhes brjod par bya'o/_/gzhan yang dge slong rab tu byung nas sems par byed de/_kye ma bdag sangs rgyas su 'gyur ram mi 'gyur snyam 
[\[97a.3\]]pa'am/_bdag gis ni sangs rgyas nyid thob par 'gyur bar mngon no snyam du sems na 'bras bu ma thob tu zin kyang bsod nams mang po 'phel bar 'gyur ro/_/gal te de lta ma yin na/_dge slong thams cad kyang mi'i chos las bla mar 'gyur ro/_/de ci'i phyir zhe na/_
[\[97a.4\]]ngas bskal pa bye ba phrag brgyad cu'i bar du rung ba ma yin pa'i dngos po yongs su 'dzin pa spangs te/_chog shes pa dang /_yo byad bsnyungs pa'i mchog la gnas nas de bzhin gshegs pa'i snying po yod par bsgoms te mngon par rdzogs par sangs rgyas nas chos kyi phung po 
[\[97a.5\]]'bum ston pa'i sangs rgyas bcom ldan 'das snying rje chen po dang ldan par gyur pa'i phyir ro zhes zer ba de lta bu ni de bzhin gshegs pa dgra bcom pa yang dag par rdzogs pa'i sangs rgyas kyis gsungs pa'i mdo sde dang 'dul ba yin par rig par bya'o/_/bdud kyis smras 
[\[97a.6\]]pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems dpa' yin par rig par bya'o/_/
[\[97a.7\]]pham pa bzhi yang med/_dge 'dun gyi lhag ma bcu gsum yang med/_ma nges pa gnyis kyang med/_spang ba'i ltung byed sum cu yang med/_ltung byed 'ba' zhig pa dgu bcu rtsa gcig kyang med/_so sor bshags par bya ba bzhi yang med/_bslab par bya ba mang 
[\[97b\]]
[\[97b.1\]]po yang med/_rtsod pa zhi bar bya ba'i chos bdun yang med/_nyes byas rnams kyang med/_nyes pa sbom po rnams kyang med/_mtshams med pa dang /_'dod chen pa yang med de/_sngar smos pa'i bslab pa'i gzhi de rnams med bzhin du gal te 'gal bar byas pas dge 
[\[97b.2\]]slong dag sems can dmyal bar 'gro bar 'gyur na/_de dag ni mu stegs can yin no/_/gang dag la de rnams med na de lta na ni mtho ris su 'gro bar 'gyur ro/_/bcom ldan 'das kyis ni bsdigs pa'i phyir 'dul ba las bslab pa'i gzhi rnams bka' stsal to/_/mi tshangs par 
[\[97b.3\]]spyod pa bsten par 'dod pa gang yin pa de ni gos tshon can dang /_chos gos spangs te gos dkar po bgos nas de lta bu byas pa'i 'og tu de bdag nyid kyis bsams pa/_bdag gis ni rang gi yon tan chung ba'i phyir mnog chung ba'i 'dod pa bsten gyis med do/_/'on kyang bcom ldan 
[\[97b.4\]]'das bzhugs pa'i tshe yang dge slong dag gis 'dod pa rnams bsten nas mtho ris dang thar pa thob par gyur na/_ci bdag chos nyid la zhugs pa yin nam/_'di ni gna' nas lugs kyis yod pa kho na'o snyam du de ltar sgom pa'i dge slong ni pham pa byung du zin kyang thar pa thob par 'gyur 
[\[97b.5\]]ro/_/bslab pa'i gzhi lnga las 'gal bar byas pa dang /_rung ba ma yin pa thams cad yongs su bzung yang de dang 'dra'o/_/de bzhin gshegs pas nyes byas kyi nyes pa byung bas kyang sum cu rtsa gsum pa'i lha rnams kyi lo grangs pas kyang lhag par lo brgyad khri'i bar du sems 
[\[97b.6\]]can dmyal bar 'tshed par 'gyur ro zhes gsungs mod kyi/_de yang bsdigs par zad de pham pa las na gcig gi dma' ba nyes pa sbom po'i skyon gang yin pa de yang mi bzad pa ma yin te 'dul ba 'dzin pa mang po rnams kyis [{]brdzun [,]rdzun [}]du smras mod kyi/_de ni mi btsan no zhes de bzhin 
[\[97b.7\]]gshegs pas gsungs so zhes zer ba de lta bu'i mdo sde dang 'dul ba ni bdud kyis smras pa yin par rig par bya'o/_/bslab pa'i gzhi thams cad kyi nang na ni nyes byas chung ba yin la de ltar chung ba'i nyes byas byung du zin kyang bdag la ma byung ngo zhes snyon par byed de/_nyes pa 
[\[98a\]]
[\[98a.1\]]byung ba ru sbal bzhin du sbed par byed pa de lta bu'i gang zag la bsten par mi bya'o/_/[{]brdzun [,]rdzun [}]du smra ba'i chos gcig 'gal bar byas pa'i skye bo 'jig rten pha rol spangs pas ni mi bya ba ci yang med de/_mi bya ba'i bag ci yang mi sten pa med ces bya ba'i don to/_/sangs 
[\[98a.2\]]rgyas kyi bstan pa ni de ltar cha phra ba yin na nyes pa sbom po mi sdom par lta ga la mdzad/_gal te de tsam yang sdom par mi byed pa ni mchog tu ma bsdams pa yin no/_/ji zhig bzung ste tshul khrims srung zhe na/_sangs rgyas kyi khams yod la gsung rab yan lag dgu'i tshul gyis 
[\[98a.3\]]sangs rgyas su 'gyur ba'i rtog pa gcig pus sems can thams cad la sangs rgyas kyi khams yod do zhes bya ba dang /_shin tu rgyas pa las bdag med pa'i mchog yod do zhes smra ba ni gsung rab yan lag dgu'i tshul gyis mdo sde spong ba ma yin no/_/gzhan du na ni de ltar 'gyur 
[\[98a.4\]]ro/_/gsol pa/_sems can thams cad la sangs rgyas kyi khams mchis par gsung rab yan lag dgu las nges par bstan na gang zag tu lta bar ji ltar mi gyur lags/_bdag gis thos pa bzhin du ji ltar gzung bar bgyi/_de ltar na ni mi'i chos las bla mar yang 
[\[98a.5\]]'gyur lags so/_/bka' stsal pa/_ji ltar rgya mtsho'i nang na rin po che yon tan brgyad dang ldan pa sna tshogs med do zhes smra ba de bzhin du gsung rab yan lag dgu shin tu rgyas pa'i ye shes kyi rgya mtsho chen po la sangs rgyas kyi khams med do zhes zer ba yang de dang 'dra ste/_sangs 
[\[98a.6\]]rgyas kyi gsung 'di ni de dag gi yul ma yin la sangs rgyas kyi gsung ni sems can thams cad la de bzhin gshegs pa'i snying po yod do zhes bya ba'i gtan tshigs dang /_rtags rnams kyi sgo nas nyan thos dang /_rang sangs rgyas thams cad kyi yul yang ma yin par mngon no/_/
[\[98a.7\]]theg pa chen po las ni bdag dang srog bshig pa yang med de/_de bas na sangs rgyas ni dbu ma'i lam zhes bya'o/_/gang dag bdag gi lus la sangs rgyas kyi khams yod de/_bdag gis sangs rgyas thob par 'gyur mod kyi nyon mongs pa zad par bya dgos so zhes de skad zer ba de dag ni 
[\[98b\]]
[\[98b.1\]]nga'i nyan thos yin no/_/cig shos ni mi'i chos las bla mar gyur pa'i nyes pa byung ba yin no zhes nga zer ro/_/ngas de skad ces bstan pa'i phyir 'di skad ces zer te/_bcom ldan 'das kyis dam pa'i chos thob par 'gyur ba'i sangs rgyas kyi sa nas gzigs pas na bdag kyang sangs 
[\[98b.2\]]rgyas bcom ldan 'das su 'gyur ro zhes zer ba gang yin pa de mi'i chos las bla ma'i nyes par 'gyur ram zhe na mi'i chos las bla mar gyur pa'i nyes par mi 'gyur te/_de ni rim gyis sangs rgyas su 'gyur ro zhes nga zer ro/_/de ltar na sangs rgyas kyi gsung ni cha phra zhing zab pa yin no/_/
[\[98b.3\]]gsol pa/_'di na rgyal po la la zhig 'di skad ces mchi ste/_ji ltar na dge slong mi'i chos las bla mar gyur pa'i nyes pa byung ba zhes bgyi zhes mchi ba la lan gdab 'tshal lags so/_/bka' stsal pa/_'di na dge slong rnyed pa dang bkur sti'i phyir ram/_zang zing gi phyir tshul 
[\[98b.4\]]'chos pa dang /_kha gsag byed pa yod de/_ji ltar byas na bdag bsod snyoms pa yin par gzhan dag gis shes par 'gyur zhig gu de ltar byas dang rnyed pa thob par 'gyur ro snyam ste/_bsngags pa 'dod pa rmongs pa'i rang bzhin can du gyur pas bdag gis 'bras bu ma thob par bdag 
[\[98b.5\]]gis 'bras bu thob par gzhan gyis shes par bya'o/_/bdag rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa yin par gzhan dag gis shes par bya'o/_/dge bsnyen mdun na 'khod pa rnams kyang skye bo thams cad kyis bdag de lta bu yin par 
[\[98b.6\]]shes par 'gyur ba'i tshig smrar gzhug go snyam nas chos thob par bya ba'i phyir ma yin par yid la byed pa de lta bu rnyed pa dang /_bkur sti dang /_bla ma'i mchod pa dang /_phyag bya ba dang /_zang zing gi phyir dgra bcom pa 'dra bar phan tshun lta ba'i thabs dang /_mig 'dzums 
[\[98b.7\]]pa dang /_'gros rnams 'chos par byed cing /_chos gos dang /_snam sbyar dang /_lhung bzed rnams 'chang la/_mal cha dang /_stan sar pa'i steng na 'dug pa dang /_skye bo dag gis bdag dge slong bzang po dge slong dka' thub can yin no zhes brjod par 'gyur bar 
[\[99a\]]
[\[99a.1\]]bya'o/_/'on kyang bdag 'khor dang slob ma dag dang ldan par 'gyur ro/_/de nas sde tshan bcas dang /_bza' ba dang /_bca' ba dang /_bldag pa dang /_btung ba'i yo byad rnams rnyed par 'gyur ro/_/bud med rnams kyis kyang bkur bar 
[\[99a.2\]]'gyur ro snyam pa'i sems kyi rtog pas nang mi dang g.yog 'khor rnams la shes par byed de/_de lta bur 'chab pa'i dge slong ngam/_dge slong ma ni mi'i chos las bla mar gyur pa'i nyes pa byung ba yin no zhes nga zer ro/_/gzhan yang 'di na dge slong la la dam pa'i chos 
[\[99a.3\]]dbyung bar bya'o snyam pa'i sems kyis mal cha dang stan sar pa la 'dug cing /_skye bo thams cad kyis kye ma dge slong 'di ni dge ba bzang po zhig go snyam du bdag dgra bcom pa ma yin par dgra bcom pa dang 'dra bar shes par bya'o/_/bdag de lta bu yin par shes pa 
[\[99a.4\]]dang /_dge slong mang po dag bdag gi 'khor du 'gyur ba 'di las phyi rol pa dag kyang dge bsnyen du 'gyur ro/_/tshul khrims 'chal pa rnams kyang zhum par 'gyur ro/_/de nas bdag gis dam pa'i chos kyang dbyung bar bya'o/_/de bzhin gshegs pa'i 
[\[99a.5\]]che ba nyid kyang bstan par bya'o/_/shin tu rgyas pa'i mdo sde rnams kyang bsgrag par bya'o/_/sems can thams cad kyang nges par bsgral bar bya'o/_/'dul ba dang 'dul ba ma yin pa'i bye brag kyang phyed par bya'o/_/bdag la sangs rgyas su 'gyur ba'i sa bon de bzhin 
[\[99a.6\]]gshegs pa'i snying po zhes bya ba yod de/_bdag gis sangs rgyas thob par 'gyur ro/_/bdag gis nyon mongs pa'i rnam pa rnams rnam par gzhom par bya'o/_/dge bsnyen khyed rnams la yang sangs rgyas kyi khams yod de/_bdag cag kun kyang sangs rgyas su 'gyur zhing de bzhin 
[\[99a.7\]]gshegs pa'i sa thob par 'gyur ro/_/nyon mongs pa'i rnam pa rnams zad par bya'o snyam du sems pa de lta bu ni dam pa'i chos kyi rtog pa'i sgo nas byang chub sems dpa' yin te/_mi'i chos las bla mar gyur pa'i nyes pa byung ba ma yin no zhes nga zer ro/_/nyes byas kyi nyes pa byung bas kyang 
[\[99b\]]
[\[99b.1\]]sum cu rtsa gsum pa'i lha rnams kyi lo grangs pas kyang lhag par lo brgyad khri'i bar du sems can dmyal bar 'tshed par 'gyur na nyes pa sbom po lta ci smos te/_theg pa chen po 'di la ni nyes pa sbom po'i nyes pa byung ba dang bsten par mi bya'o/_/nyes pa sbom po zhes bya ba ni 
[\[99b.2\]]bcom ldan 'das kyi mchod rten bsrung ba'i phyir gzhan yongs su gzung ba la me tog gi phreng ba btags pa de rnyings nas srad bu dgos pa'i phyir len par byed de/_dge slong rnams la 'dzem nas dge slong rnams la ma dris par dge slong gis blangs na nyes pa sbom po'i 
[\[99b.3\]]nyes pa can du 'gyur ro/_/gal te 'di lta zhig gis cir yang mi 'gyur ro snyam du 'dzin te/_len par byed na yang de lta bu dag dang bsten par mi bya'o/_/rku ba'i sems kyis mchod rten bshig na yang nyes pa sbom po'i nyes pa can du 'gyur te/_de lta bu dag 
[\[99b.4\]]dang bsten par mi bya'o/_/'di na khyim bdag gam blon po la la zhig gis gal te chos kyi bsam pas sku gdung la bkur sti bya'am/_phag gu dgos pa'i phyir mchod rten rnying pa bshig ste/_blangs nas khyim bdag gam blon po des mchod rten de las gser 
[\[99b.5\]]dngul zhig byung na/_de dge slong 'ga' zhig gi lag tu gtad pa las dge slong des de blangs te/_bdag gi nor du byas la rtsod par byed na dge slong de la legs pa ma yin no/_/dge bsnyen de dag ni chos la gnas pa yin no/_/dge slong de ni yid brtan du mi rung ste 
[\[99b.6\]]bsten par mi bya'o/_/ma ning yin par shes par bya'o/_/mtshan gnyis pa yin par shes par bya'o/_/mtshan gnyis pa zhes bya ba ni gang la mtshan gnyis yod pa ste/_gang gi tshe skyes pa'i 'dod chags skyes pa de'i tshe ni bud med dang 'dod pa spyod par byed la/_gang gi tshe 
[\[99b.7\]]bud med kyi 'dod chags skyes pa de'i tshe ni skyes pa dang 'dod pa spyod par byed do/_/de bas na mtshan gnyis pa zhes bya ste de dang yang bsten par mi bya'o/_/de ltar de lta bu dag dang yang bsten par mi bya na bslab pa'i gzhi lnga'i nyes pa byed pa de dag lta la bstan du ga la rung //_//
[\[100a\]]
[\[100a.1\]]bam po dgu pa/_dge slong rnams kyis ni thog mar dge sbyong gi chos kyis grog sbur rnams la yang snying rje bya'o/_/dge sbyong gi chos kyis chang gi dri bro ba'i btung ba yang spang bar bya'o/_/dge sbyong gi chos kyis rmi lam du yang [{]brdzun [,]rdzun [}]du smra ba'i 
[\[100a.2\]]sems bskyed par mi bya'o/_/dge sbyong gi chos kyis rmi lam du yang bud med dang phrad pa'i sems bskyed par mi bya'o/_/gsol pa/_ci lags/_rmi lam du bud med dang phrad par gyur na mi tshangs par spyod pa'i nongs par 'gyur lags sam/_bka' stsal pa/_mi 
[\[100a.3\]]'gyur te/_gal te blo gros dang dran pa dang ldan pa 'dod pa dri nga ba dag la mi tshangs par spyod pa'i sems mi skyed na de ni nyon mongs pa dang bud med kyi gtam smad pas rtog pa yang dag par chad pa'i phyir sems skyed mi srid do/_/rmi lam du phrad par gyur na yang nang par sad na mu 
[\[100a.4\]]ge 'byung ba'i tshe dge slong gis rang gi bu'i sha'i zas zos pa bzhin du 'gyod par 'gyur na de la gtsang ngo snyam pa'i blo lta ga la 'byung /_gal te sems skyes na yang phyir gzhil bar bya'o zhes zer ba de lta bu'i chos kyi sgo ni sangs rgyas kyis gsungs pa'i mdo sde dang 'dul ba yin 
[\[100a.5\]]par rig par bya'o/_/bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa gang yin pa de dag ni byang chub sems 
[\[100a.6\]]dpa' yin par rig par bya'o/_/dpa' bo'i 'dug stangs dang /_mi smra bar 'dug pa dang /_g.yang sar mchong ba dang /_dug za ba dang /_smyung bar 'dug pa dang /_bdag nyid 'ching bar byed pa dang /_bdag nyid gsod par byed pa dang /_zhe nom byed du 'jug pa dang /_
[\[100a.7\]]rig sngags dang gsang sngags zlos pa dang /_skrun pa'i las byed par bcom ldan 'das kyis gnang ngo /_/gdol pa'i bu dang /_ma ning dang /_mtshan gnyis pa dang /_yan lag nyams pa thams cad rab tu 'byung bar bcom ldan 'das kyis gnang ngo /_/de bzhin 
[\[100b\]]
[\[100b.1\]]gshegs pas ni ba'i bcud rnam lnga dang /_sbrang rtsi dang /_'bru mar la sogs pa dang /_zab dar dang /_dung dang /_lham dang /_'bru la sogs pa spangs te/_shing ngo cog la srog dang 'du shes yod par gzigs nas yongs su mya ngan las 'das so zhes zer ba de lta bu ni 
[\[100b.2\]]bdud kyis smras pa'i mdo sde dang 'dul ba yin par rig par bya ste/_dpa' bo'i 'dug stangs kyis gnas pa dang /_'chag pa la sogs pa chos kyi bya ba rnams ni ma gtogs so/_/dug za ba dang /_mer mchong ba dang /_smyung bar 'dug pa dang /_g.yang sar mchong ba 
[\[100b.3\]]dang /_bdag nyid 'ching bar byed pa dang /_bdag nyid gsod par byed pa dang /_zhe nom byed du 'jug pa dang /_rig sngags dang /_gsang sngags zlos pa dang /_skrun pa'i las byed pa rnams ni ngas ma gnang ngo /_/ba'i bcud rnam lnga dang /_sbrang rtsi dang /_'bru 
[\[100b.4\]]mar la sogs pa dang /_zab dar dang /_dung dang /_lham dang /_'bru la sogs pa la sha'i 'du shes med pa dang /_shing thams cad la srog med pa'i 'du shes dang /_sems pa'i 'du shes med par ngas gnang ngo /_/gzhan du lta ba gang yin pa de dag ni mu 
[\[100b.5\]]stegs can gyi nyan thos yin no/_/nga'i bka' bzhin du byed pa gang yin pa de dag ni nga'i nyan thos yin no zhes nga zer ro/_/khams bzhi la ni srog dang 'du shes yod ces nga mi zer ro zhes zer ba de lta bu'i mdo sde dang 'dul ba ni sangs rgyas kyis gsungs pa'i mdo sde 
[\[100b.6\]]yin par rig par bya'o/_/bdud kyis smras pa'i mdo sde dang 'dul ba tshad mar byed pa'i sems can gang yin pa de dag ni bdud dang 'thun par byed pa yin par rig par bya'o/_/sangs rgyas kyis gsungs pa'i mdo sde dang 'dul ba tshad mar byed pa'i sems can gang 
[\[100b.7\]]yin pa de dag ni byang chub sems dpa' yin par rig par bya'o/_/rigs kyi bu 'di ni ngas bdud kyis smras pa dang /_sangs rgyas kyis gsungs pa'i bye brag rgyas par bstan pa yin no/_/gsol pa/_bcom ldan 'das bdag ni deng gdod sangs rgyas kyi bka' 
[\[101a\]]
[\[101a.1\]]bzhin la zhugs lags so/_/bka' stsal pa/_rigs kyi bu legs so legs so/_/rigs kyi bu khyod legs te mkhas pas ni de ltar bya dgos so/_/yang bka' stsal pa/_rigs kyi bu 'di ni sdug bsngal lo zhes bya ba ni 'phags pa rnams kyi 
[\[101a.2\]]bden pa zhes mi bya ste/_sdug bsngal de yang gang zhe na/_sdug bsngal zhes bya ba ni ba lang dang /_bong bu la sogs pa dang /_sems can dmyal ba pa rnams la yang yod de/_gal te sdug bsngal de bden pa yin du zin na de rnams kyi yang bden pa yin par 'gyur 
[\[101a.3\]]ro/_/sdug bsngal zhes bya ba 'di ni kye ma sdug bsngal shes pa zhes bya ba la de bzhin gshegs pa rtag pa'o/_/chos kyi sku yin te sha'i sku ma yin no zhes de bzhin gshegs pa'i che ba nyid shes pa ni sdug bsngal shes pa'o/_/de ma thob kyi bar du sems can 
[\[101a.4\]]rnams kyis chos ma yin pa la chos yin no snyam du yongs su brtags nas 'khor ba'i 'khor lo shin tu sdug bsngal ba'i gnas su yun ring por sdug bsngal nyams su myong nas ngan 'gror 'gro bar 'gyur ro/_/gang gi tshe de bzhin gshegs pa rtag par shes pa de'i 
[\[101a.5\]]tshe ni yi ge 'bru gnyis po ji lta bur thos kyang rung ste bde 'gror 'gro bar 'gyur ro/_/de nas thar pa yang thob par 'gyur ro/_/des na 'di ni rdzu 'phrul gyi bde ba yin no snyam du rang gis rtogs par 'gyur te/_de bzhin gshegs pa rtag ces bya ba thos pa tsam gyi rgyu des 
[\[101a.6\]]na bdag 'dir 'ongs so/_/de bzhin gshegs pa rtag par ma shes kyi bar du ni yun de srid kyi bar bdag sdug bsngal rnams kyi nang du 'khor to/_/da ni sdug bsngal shes so zhes bya ba 'di ni bden pa yin no/_/gzhan dag gi sdug bsngal bsgom pa ni don med pa'o/_/
[\[101a.7\]]'di ni sdug bsngal kun 'byung ba'o zhes bya ba ni chos kyi de kho na nyid la de kho na nyid ma shes nas/_chos la dgos pa'i phyir bran dang bran mo la sogs pa rdzas ngan pa du ma len par byed cing chos ma yin pa la chos yin no snyam du 'dzin te/_dam pa'i chos nub par byed cing dam 
[\[101b\]]
[\[101b.1\]]pa'i chos mi snang bar byed par 'gyur te/_dam pa'i chos gnas par bya ba'i thabs mi shes pas 'di ltar 'dzin te/_dam pa'i chos 'jig par 'gyur zhes bya ba med do snyam nas de'i 'bras bus 'khor ba'i sdug bsngal rnams kyi nang du yongs su 'khyam mo/_/de nas mtho ris dang thar pa thob par 'gyur te/_
[\[101b.2\]]mtho ris dang thar pa thob pa'i sdug bsngal kun 'byung ba'i de kho na nyid bdag gis ma shes pas dam pa'i chos 'jig pa'i rgyur gyur te nyes par smras pa'i tshig gis yun 'di srid kyi bar du nyon mongs par gyur to snyam du shes pa 'di ni sdug bsngal kun 'byung ba shes pa zhes 
[\[101b.3\]]brjod par bya'o/_/gzhan dag gi ni de lta ma yin no/_/'di ni sdug bsngal 'gog pa zhes bya ba la stong pa nyid sgom pa ni gtan du stong pa nyid sgom pa thams cad zad pa de bzhin gshegs pa'i snying po med par byed pa de lta bu ma yin te/_sdug bsngal 'gog pa sgom 
[\[101b.4\]]pa ni ya mtshan can thams cad la yang don dang 'gal ba'i stong pa nyid yod de/_de rnams kyi yang sdug bsngal 'gog pa zhes bya bar 'gyur ro/_/sems can thams cad la ni de bzhin gshegs pa'i snying po yod de/_de ni gsal bar mi mngon no/_/gang gi tshe nyon 
[\[101b.5\]]mongs pa zad pa de'i tshe de bzhin gshegs pa'i snying po la 'jug pa khyed kyis mthong bar 'gyur ro/_/gang gi tshe sems gcig bskyed pa'i las kyi 'bras bus bdag gis chos kyi dbang phyug rtag pa dang bde ba 'thob bo snyam du khyod kyis shes par gyur pa de ni sdug 
[\[101b.6\]]bsngal 'gog pa bsgom par bya ba la sgom pa yin no/_/de bzhin gshegs pa'i snying po bdag med par bsgoms shing gtan du stong pa nyid bsgoms pas ni sdug bsngal rnams mi 'gag par phye ma leb mar me'i nang du song ba bzhin du 'gyur ro/_/de lta ma yin 
[\[101b.7\]]par de bzhin gshegs pa'i snying po yod par bsgoms pa'i sems can rnams ni nyon mongs pa rnams yod bzhin du nyon mongs pa'i rnam pa 'gog par byed do/_/de ci'i phyir zhe na/_de bzhin gshegs pa'i snying po'i rkyen gyi phyir te/_de shes pa ni yang dag par 
[\[102a\]]
[\[102a.1\]]rdzogs pa'i sangs rgyas kyi bka' las sdug bsngal 'gog pa'i tshig bden pa zhes bya'o/_/gzhan ni bsgom pa ma yin pa la bsgom pa'o/_/'di ni sdug bsngal 'gog par 'gyur ba'i lam zhes bya ba ni de bzhin gshegs pa dang /_chos dang /_dge 
[\[102a.2\]]'dun dang /_thar pa rnams te/_'di ltar de rnams la phyin ci log bzhis phyin ci log tu gyur pa'i dngos po ni thar pa'o/_/thar pa la yang ci yang med do snyam pa de ni 'di ltar sgyu mar 'dug ste 'khor ba'i sdug bsngal gyi nang du yongs su 'khyam pa yin la/_bsgom nyes pa 
[\[102a.3\]]de'i 'bras bus ni yun ring por sdug bsngal nyams su myong bar 'gyur ro/_/da ni bdag gis de bzhin gshegs pa dang /_chos dang /_dge 'dun dang /_thar pa rnams rtag pa dang /_brtan pa dang /_ther zug pa dang /_'jig par mi 'gyur bar sems gcig 
[\[102a.4\]]bskyed pa'i 'bras bus dbang phyug rtag pa'i 'bras bu thob bo/_/phyin ci log bzhi po sdug bsngal ba dang /_bdag med pa dang /_mi gtsang ba rnams chos ma yin pa la chos yin no snyam du 'dzin pas lta ba ngan pa'i 'bras bu myong ba 'di ni sdug bsngal 'gog par 'gyur 
[\[102a.5\]]ba'i lam zhes bya'o/_/gzhi gsum rtag par bsgom pa bsgrub pa'i phyir mi rtag pa sgom pa gang yin pa de dag ni mi bden pa'i bsgom pa la sgom pa yin no/_/de ltar rtag par sgom pa gang yin pa de dag ni nga'i nyan thos yin te/_'phags pa'i bden pa bzhi shes 
[\[102a.6\]]pa'o zhes nga zer ro/_/'di rnams ni 'phags pa'i bden pa bzhi yin par rig par bya'o/_/gsol pa/_bcom ldan 'das 'phags pa'i bden pa bzhi'i lam 'di'i tshul gyis bsgom par bgyi ba bdag gis da gzod rtogs lags so/_/bka' stsal pa/_
[\[102a.7\]]sdug bsngal la bde bar 'du shes pa ni phyin ci log yin no/_/bde ba la sdug bsngal bar 'du shes pa ni phyin ci log yin no/_/de la de bzhin gshegs pa mi rtag ces bya ba de ni sdig pa dang /_sdug bsngal ba yin no/_/de bzhin gshegs pa bud shing zad pa'i me 
[\[102b\]]
[\[102b.1\]]bzhin du yongs su mya ngan las 'das so zhes bya ba de ni sdig pa dang /_sdug bsngal ba yin no/_/sdug bsngal ba ma yin no zhes bdag nyid sgom par byed pa dang /_de bzhin gshegs pa mi rtag go zhes bya ba 'di ni phyin ci log yin no/_/bde ba la sdug bsngal bar 'du 
[\[102b.2\]]shes pa ni phyin ci log yin te/_de bzhin gshegs pa rtag go zhes bsgoms na gang zag tu lta bar 'gyur du 'ong ngo snyam nas sgom pa 'di ni sdug bsngal ba'o snyam pa ni bde bar 'du shes pa rnams kyi phyin ci log yin te/_'di ni phyin ci log dang po'o/_/mi rtag pa la 
[\[102b.3\]]rtag par 'du shes pa ni phyin ci log yin no/_/rtag pa la mi rtag par 'du shes pa ni phyin ci log yin no/_/de la gtan du stong pa nyid bsgoms na mi tshe thung bar 'gyur ro snyam nas de'i phyir mi rtag pa nyid la stong pa nyid ma yin par bsgoms na/_bsgoms pa de'i 'bras 
[\[102b.4\]]bus tshe ring bar 'gyur ro snyam pa de yang phyin ci log yin te/_'di ni phyin ci log gnyis pa'o/_/bdag med pa la bdag tu 'du shes pa ni phyin ci log yin no/_/bdag yod pa la bdag med par 'du shes pa ni phyin ci log yin no/_/de la 'jig rten pa rnams la bdag 
[\[102b.5\]]yod ces te 'jig rten pa bzhin du sangs rgyas kyi gsung la yang bdag yod pa ma yin te/_de bzhin gshegs pa'i snying po'i ming yang med do zhes bdag med pa sgom pa 'di ni phyin ci log gsum pa'o/_/mi gtsang ba la gtsang bar 'du shes pa ni phyin ci log yin no/_/
[\[102b.6\]]gtsang ba la mi gtsang bar 'du shes pa ni phyin ci log yin no/_/de la de bzhin gshegs pa rtag ste/_sha'i sku ma yin pa la sha'i sku yin te/_sha dang khrag dang rgyus pas sbrel ba yin no/_/mi gtsang ba'o/_/chos dang dge 'dun gnyis kyang thar pa thob nas mi snang 
[\[102b.7\]]bar 'gyur ro snyam pa ni gtsang ba la mi gtsang bar phyin ci log pa yin no/_/bdag gi lus thams cad ni mi gtsang ba yin te/_gtsang zhes bya ba ci yang med na bdag gi lus ni gtsang ngo snyam du bsgom pa ni mi gtsang ba la gtsang ngo snyam du 'dzin pa yin no/_/bdag kyang 
[\[103a\]]
[\[103a.1\]]gang na ci yang med pa der 'gro'o snyam pa ni gtsang ba la mi gtsang ngo snyam du sgom pa rmongs par byed pa'i chos yin te/_'di ni phyin ci log bzhi pa yin par rig par bya'o/_/gsol pa/_bcom ldan 'das bdag ni da gzod yang dag pa'i lta ba can du gyur 
[\[103a.2\]]te/_'di srid kyi bar du log par lta bar gyur lags so/_/bcom ldan 'das ci lags/_srid pa nyi shu rtsa lnga la bdag mchis zhes bgyi'am ma mchis zhes bgyi/_bka' stsal pa/_bdag ces bya ba ni de bzhin gshegs pa'i snying po'i don to/_/sangs rgyas kyi 
[\[103a.3\]]khams ni sems can thams cad la yod mod kyi/_de yang nyon mongs pa'i rnam pa rnams kyis bsgribs te bdag nyid la yod bzhin du sems can rnams kyis mthong bar mi nus so/_/'di lta ste/_dper na grong khyer chen po zhig na dbul po'i khyim zhig na gser gyi gter 
[\[103a.4\]]zad mi shes pa zhig yod la/_de la bud med dbul mo zhig 'dug pa des kyang bdag gi khyim gyi sa'i 'og na gter yod par mi shes te/_der thabs dang ldan pa'i mi zhig gis bud med de la smras pa/_sru tshur shog bdag gis khyod la gla sbyin gyis bdag gi zhing las 
[\[103a.5\]]byed du song shig ces byas pa dang /_des de la smras pa/_jo bo bdag mi mchi'o/_/gal te khyod kyis bdag gi bu la gter bstan na ni gzod bdag mchi bar 'tshal lo zhes 'thad pas grub pa'i tshig smras pa dang /_des de la smras pa/_sru bdag gi bu khyod las skyes 
[\[103a.6\]]ma thag tu bdag gis rin po che dang gser gyi gter zad mi shes pa sbyin par bya'o/_/de nas des de la smras pa/_khyod kyis ga la byin te bdag la mtho 'tshams par zad do/_/de nas des de la smras pa/_khyod nyid kyi khyim na gter yod mod kyi khyod bdag kyang mi shes na 
[\[103a.7\]]gzhan gyis lta shes par ga la nus/_de nas des bdag gis thob par 'tshal lo zhes de de la gsol ba 'debs so/_/de nas des khyim de'i nang nas gter de brkos nas de nyid la byin no/_/de nas des de mthong nas ngo mtshar du gyur te/_de la skyabs su song ba de 
[\[103b\]]
[\[103b.1\]]bzhin du rigs kyi bu de bzhin gshegs pa'i snying po ni sems can thams cad la yod la mthong bar mi nus pa tsam du zad de/_bud med dbul mo de nyid la gter yod pa dang 'dra'o/_/rigs kyi bu ngas sems can thams cad la de bzhin gshegs pa'i snying po yod do zhes 
[\[103b.2\]]yang dag par bstan par bya ste/_ji ltar dbul mo des gter chen po yod par bstan kyang mi shes pa de bzhin du sems can thams cad la de bzhin gshegs pa'i snying po yod pa yang nyon mongs pa'i rnam pas bsgribs pas sems can rnams kyis mi shes shing ma 
[\[103b.3\]]mthong nas de dag la de bzhin gshegs pas bstan te/_de dag mgu nas de bzhin gshegs pa la skyabs su 'gro'o/_/gsol pa/_bcom ldan 'das sangs rgyas kyi khams mchis par da bdag gis rtogs te/_gdams ngag ston par mdzad pa'i de bzhin 
[\[103b.4\]]gshegs pa nyid ni thabs dang ldan pa'i mi de dang 'dra bar blta bar bgyi'o/_/sems can thams cad ni bud med dbul mo dang 'dra bar blta bar bgyi'o/_/bka' stsal pa/_rigs kyi bu gzhan yang dper na bud med cig yod la de'i bu shin tu chung ba nad pa zhig yod de/_
[\[103b.5\]]de'i skabs su bud med des sman pa bkug nas sman pa des byis pa de kha ra dang sbyar ba'i sman mar blud nas de'i ma la bsgo ba/_che zhe khyod kyis sman mar ma zhu ba'i bar du byis pa la nu ma ma blud cig ces byas nas bud med des de nur mi gzhug par bya ba'i phyir bdag gi nu 
[\[103b.6\]]ma gnyis nim pa'i lo ma btags pa'i lde gus bskus nas rang gi bu la yang 'di skad ces bsgo ste/_bu cig nga'i nu ma dug gis bskus kyis bu cig khyod ma nu shig ces byas so/_/de nas khye'u de skom ste nu ma nu'o snyam du bsams na yang nu ma nim pa'i lo ma'i dri bro nas ngus 
[\[103b.7\]]te cho ga'i mthar ma phyin gyi bar du rang sdod do/_/de nas cho ga zin nas bud med des rang gi nu ma gnyis chus bkrus nas bu de la smras pa/_kye bu cig da ni nu ma nus shig ces byas na khye'u des dug yod snyam ste nur ma btub nas ngu zhing 'dug ste blta yang mi lta'o/_/de nas 
[\[104a\]]
[\[104a.1\]]yang smras pa/_sngar ni khyod kyi sman mar de ma zhu ba la thogs te nu ma nur mi gzhug pa'i phyir ngas nu ma gnyis nim pa'i lo ma'i lde gus bskus te/_khyod la gnod par 'gyur zhing shir dogs nas nur ma bcug pa yin gyis/_da ni nus shig ces byas nas nur 
[\[104a.2\]]bcug ste/_des kyang dal bus nu ma nus so/_/rigs kyi bu de bzhin du ngas kyang sngar ni gdul bar bya ba'i dbang gis byis pa'i sman mar zhu bar bya ba bzhin du/_dge slong rnams kyis 'jig rten pa'i lta ba gzhom par bya ba'i phyir dang /_'jig rten las 'das pa'i che ba nyid 
[\[104a.3\]]yang dag par bstan pa'i phyir dang /_'jig rten pa'i bdag gi de kho na nyid [{]brdzun [,]rdzun [}]par yang dag par bstan pa'i phyir dang /_bdag med par bsgoms pas lus rnam par dag par bya ba'i phyir dge slong dag chos thams cad bdag med par sgoms shig_/de ltar bsgoms dang 
[\[104a.4\]]ngar 'dzin pa spong bar 'gyur ro/_/ngar 'dzin pa yongs su spangs na mya ngan las 'das pa thob par 'gyur ro zhes byas te/_ji ltar byis pa'i mas rang gi nu ma nim pa'i lo ma'i lde gus bskus pa de bzhin du ngas kyang chos thams cad bdag med par stong pa nyid du sgoms shig 
[\[104a.5\]]ces byas so/_/ji ltar byis pa'i ma des phyis rang gi nu ma bkrus te bu la smras pa/_sngar ni khyod kyi sman mar ma zhu bar bya ba'i phyir nu ma nur ma bcug gis/_da ni nus shig ces zer ba de bzhin du ngas kyang 'jig rten pa'i chos las bsgyur ba'i phyir de skad ces bstan te/_bdag 
[\[104a.6\]]med do zhes byas nas da ni nga de bzhin gshegs pa'i snying po yod ces ston gyis/_dge slong dag byis pa bzhin du ma skrag par ji ltar byis pa des brtags nas phyir yang ma'i nu ma nu bar byed pa de bzhin du dge slong dag khyed kyis kyang bdag cag la de bzhin gshegs pa'i 
[\[104a.7\]]snying po yod do snyam du brtags nas sgom pa la brtson par gyis shig dang da bstan to/_/gsol pa/_'di ni byis pa btsas ma thag tu shes pa chung la shes pa ma mchis pa ni gsal bar 'gyur ba mi rigs lags so/_/gal te bdag mchis na ni shes pa dang blo gros dang 
[\[104b\]]
[\[104b.1\]]yang ldan pa'i rigs lags so/_/gal te shes pa zhan pa lags na ni gsal bar 'gyur ba'i yang mi rigs pas na bdag ni bdag ma mchis zhes mchis lags so/_/de ci'i slad du zhe na/_bdag rtag pa lags na skyes slan chad 'gum pa'i mi rigs lags so/_/gal te de bzhin 
[\[104b.2\]]gshegs pa'i khams rtag pa lags na tha dad pa'i bye brag kyang de la snang ste/_bram ze dang /_rgyal rigs dang /_rje'u rigs dang /_dmangs rigs dang /_gdol pa dang /_dud 'gro'i skye gnas su gyur pa'i las kyi bye brag rnams las skye ba'i bye brag tha dad pa dag 
[\[104b.3\]]kyang snang lags so/_/gal te bdag mchis na bye brag ma mchis pa'i bdag ni mnyam pa nyid lags te/_de lta na de la khams ma mchis lags so/_/gal te khams mchis na gsod pa dang /_pha rol gyi nor rku ba dang /_'khrig pa la sogs pa mi dge ba 
[\[104b.4\]]bcu'i las kyi lam rnams la ci'i slad du 'jug lags/_chang 'thungs pas ci'i slad du ra ro bar 'gyur lags/_gal te sems can gyi khams rtag pa lags na de lta na 'on pa rnams kyang rna bas thos par 'gyur ba'i rigs/_long ba rnams kyang mthong bar 'gyur ba'i 
[\[104b.5\]]rigs/_lkugs pa rnams kyang smra mkhas par 'gyur ba'i rigs lags so/_/gal te bdag sems can gyi khams de rtag pa lags na/_bad kan dang /_nur nur po dang /_sngon po dang /_ser po'i tshogs rnams bdag gang gi nang na gnas lags/_bdag de yang de rnams kyi 
[\[104b.6\]]go skabs gang na gnas lags/_'on te rlan dang 'dra bar thams cad du gnas lags sam/_gal te de lta na ni mi g.yul du mchis pa'i rna ba dang sna chad na bdag de'i yang nying lag nyams par 'gyur ba'am/_lag rdum du 'gyur ba'i rigs lags so/_/bka' stsal 
[\[104b.7\]]pa/_rigs kyi bu dper na rgyal po la la zhig gi gyad kyi dpral ba'i smin mtshams su rin po che rdo rje btags pa las gyad de gyad gzhan zhig dang stobs 'gyed de/_de gnyis lugs bzhin du 'gyed pa las gyad cig shos kyi mgo bos brdungs te gyad de'i dpral ba snad par 
[\[105a\]]
[\[105a.1\]]byas nas smin mtshams kyi rgyan ril gyis nang du nub par byas na/_gyad des ma tshor te bdag gis rdo rje gar bzhag zhig gu snyam ste/_des sman pa bkug nas rma kha 'chos su bcug go/_/sman pa de yang thabs mkhas shing yid rno ba zhig ste/_rma 'di ni nor bu de 
[\[105a.2\]]las gyur to snyam du shes nas rdo rje de dpral ba'i nang du nub cing 'dug go snyam ste/_des gyad de la kye mi khyod kyi nor bu de gar song zhes dris pa dang /_des sman pa de la smras pa/_kye ma sman pa nga'i smin mtshams kyi rgyan rdo rje de stor gor ma chag go/_/kyi hud bdag gis gab tse'i 
[\[105a.3\]]nang du bcug gam gar bcug pa mi shes te sgrom bu'i nang du btsal na yang ma rnyed do/_/kyi hud phung gis med do/_/chu'i chu bur bzhin du med par gyur na ci sgyu ma lta bur gyur tam zhes zer ro/_/de nas de la sman pas smras pa/_kye mi khyod de ltar mya ngan ma byed cig_/
[\[105a.4\]]khyod kyi rdo rje de ni rma'i nang du nub nas sha dang khrag dang rnag gi nang na 'bar zhing 'dug ste/_khyod stobs 'gyed pa la yid bral nas ma tshor bar zad do zhes sman pa des de skad byas kyang yid mi ches te/_'o na rnag khrag dang bcas te ci'i phyir ma byung /_yang na chu ba la thogs te 'dug gam 
[\[105a.5\]]khyod de skad du ma smra shig ces sman pa de la de skad ces smras so/_/de nas sman pa des rdo rje de phyung nas de la bstan te/_des mthong nas ngo mtshar du gyur pa de bzhin du sems can thams cad la de bzhin gshegs pa'i snying po yod mod kyi/_sems can rnams kyis ni de mi shes te mi dge ba'i 
[\[105a.6\]]grogs po la bsten pa'i nyes pa dang /_'dod chags dang /_zhe sdang dang /_gti mug gis non pas sems can rnams sems can dmyal ba dang /_dud 'gro dang /[ {]yi dgas [,]yi dwags [}]dang /_lha ma yin dang /_gdol pa dang /_bram ze dang /_rgyal rigs dang /_rje'u rigs dang /_
[\[105a.7\]]dmangs rigs rnams su skye bar 'gyur ro/_/bdag gi nyes pa'i stobs dang /_'dod chags dang /_zhe sdang dang /_gti mug gis mi shes pas sems can rnams glen pa dang /_'on pa dang /_long ba dang /_lag rdum dang /_gzhogs skams dang /_dri ma sna tshogs kyis 
[\[105b\]]
[\[105b.1\]]gos pa dang /_mig ser ba dang /_sran sde'u'i mdog ltar 'dug pa dang /_me tog ku ran ta ka'i mdog ltar 'dug pa dang /_mig dmar ser du 'dug pa dang /_srid pa nyi shu rtsa lnga dag tu rnam pa sna tshogs su 'gyur ro/_/ji ltar gyad de rang gi lus la rdo rje 'dug kyang 'du shes 
[\[105b.2\]]nyams pas stor ba'i 'du shes su rtog pa de bzhin du sems can 'jig rten pa rnams bdag gi de kho na nyid ma rtogs pa dang /_mi dge ba'i grogs po'i dbang du gyur pa dang /_dgongs pa'i tshig mi shes pas bdag yod bzhin du bdag med par sgom par byed do/_/bdag med 
[\[105b.3\]]pa mi sgom pa rnams ni 'jig rten pa'i bdag sgom par byed do/_/ji ltar 'jig rten pa'i bdag yod do zhes bdag gi de kho na nyid ma rtogs pa bzhin du 'jig rten las 'das pa'i yang de dang 'dra ste/_mi dge ba'i grogs po la bsten pa dang /_dgongs pa'i tshig gi mtha' 
[\[105b.4\]]mi shes pas bdag med do bdag med do zhes sgom bzhin du bdag med pa'i de kho na nyid mi shes te/_bdag ga la yod/_gang na gnas/_ci rdza ma'i nang na rdza ma 'dug pa lta bu zhig gam/_'on te rlan lta bur khyab par 'dug gam/_gyad rmongs pa'i smin mtshams kyi rgyan 
[\[105b.5\]]lta bur 'dug gam snyam pa la sman pa bzhin du de bzhin gshegs pas de dag la 'di skad du bdag ni thams cad du gnas pa ma yin la/_rin po che rdo rje ltar 'od gsal zhing nyon mongs pa'i rnam pas bsgribs pa yin no zhes bka' stsal te/_de skad ces bka' stsal pa la sems 
[\[105b.6\]]can rnams yid ches par 'gyur la nyon mongs pa zad par bya dgos pa tsam du zad do/_/de nas rdo rje bzhin du de bzhin gshegs pa'i snying po mthong bar 'gyur ro/_/rigs kyi bu de ltar na de bzhin gshegs pa'i snying po ni dpag tu med do/_/gzhan yang rigs kyi bu dper na 
[\[105b.7\]]gangs kyi ri la bcud kyi khams bung ba'i bcud ces bya ba zhig yod de/_de shing gel pa'i nags stug pos gzings shing 'dug kyang de dri bsung gis mngon te/_sngon 'khor los sgyur ba'i rgyal po zhig gis de'i don du ngos so so nas wa btsugs nas bcud kyi khams de las/_wa 
[\[106a\]]
[\[106a.1\]]la la'i kha nas ni khu ba skyur ba 'byung /_la la'i kha nas ni lan tshwa'i ro 'byung /_la la'i kha nas ni mngar ba 'byung /_la la'i kha nas ni tsha ba 'byung /_la la'i kha nas ni kha ba 'byung /_la la'i kha nas ni bska ba 'byung ste/_bcud kyi khams de lta bu de nags 
[\[106a.2\]]kyi nang na nam mkha' la lding ngo /_/bcud ro gcig pu de 'dra ba de las ro tha dad pa sna tshogs 'byung la/_ro de dag kyang phan tshun 'dre bar mi 'gyur te/_bcud kyi khams de yang zla ba'i dkyil 'khor bzhin du yongs su khyab par 'dug go/_/de de ltar 'dug kyang sems can gzhan 
[\[106a.3\]]dag gis ni shing gel pa'i nags de'i nang du zhugs te/_gzhor dag gis brkos kyang sems can skal ba chung ngu rnams kyis thob par mi 'gyur la/_'khor los sgyur ba'i rgyal pos ni bsod nams kyi mthus thob par 'gyur ba de bzhin du rigs kyi bu de bzhin gshegs 
[\[106a.4\]]pa'i snying po ni bcud kyi khams dang 'dra ba la nyon mongs pa'i rnam pas bsgribs shing 'dug ste/_sangs rgyas su 'gyur ba'i rgyur ro gcig tu zin kyang de las sems can rnams kyi las kyi rnam par smin pas ro mang por 'gyur te/_skyes pa dang /_bud med dang /_ma ning rnams 
[\[106a.5\]]'byung bar 'gyur ro/_/de bzhin gshegs pa'i khams de ni skyes bu'i rang bzhin yin te/_de bas na srog bcad pas srog chags gsad par mi 'gyur ro/_/gal te srog chags bsad par gyur na ni 'tsho ba po gtan med par byas par 'gyur la/_'tsho ba po gtan med par 
[\[106a.6\]]'gyur ba ni mi srid do/_/de la 'tsho ba po zhes bya ba ni de bzhin gshegs pa'i snying po yin la khams de ni gzhig pa'am/_gsad pa'am/_gtan med par bya mi nus la sangs rgyas nyid ma thob kyi bar du shin tu rnam par dag par mthong bar yang mi nus so/_/de bas na srog chags 
[\[106a.7\]]gsod pa'i mi med do/_/gsol pa/_ma mchis zhes bgyir mi rung ste/_gal te ma mchis su lags na srog chags bkum pas sdig par mi 'gyur ba'i rigs lags so/_/bka' stsal pa/_yod do zhes brjod par bya ste/_ji lta zhe na/_phyi rol gyi bsags pa'i 
[\[106b\]]
[\[106b.1\]]khams shing gel pa dang 'dra ba de bsad pa la srog gcod pa zhes bya ste/_de bas na srog bcad pas de sdig pa'i tshogs kyis ngan 'gror 'gro bar 'gyur la/_las ngan pa'i rnam par smin pas bram ze dang /_rgyal rigs dang /_rje'u rigs dang /_dmangs rigs dang /_gdol pa dang /_
[\[106b.2\]]bya dang /[ {]ri dgas [,]ri dwags [}]dang /_mtshan ma tha dad pa gsum gyi ming dang /_glo tha dad pa dang /_srid pa nyi shu rtsa lnga dag tu sems can rnams nying mtshams sbyor bar 'gyur ro/_/'jig rten pa rnams kyi bdag ni ldum bu sha ma ka'i 'bras bu tsam dang /_'bras kyi 'bru tsam dang /_mthe bo tsam 
[\[106b.3\]]zhes bya ba la sogs par rtog pa ste/_mi bden pa'i rtog pa yin no/_/'jig rten las 'das pa'i rtog pa ni sangs rgyas kyi khams yod par rtog pa gang yin pa ste don dam pa'i bden pa'i rtog pa yin no/_/rigs kyi bu gzhan yang dper na gter gyi 'byung khung gi dpyad shes pa'i 
[\[106b.4\]]mis gzhor ram/_brko ba'i dpyad gzhan dag gis gter brkos na rdo dang gseg ma thams cad ni phye mar rlog par nus la/_rdo rje ni nams kyang cung zad kyang chod par mi nus te/_mtshon cha thams cad kyis kyang rdo rje rin po che mi chod pa de bzhin du rigs kyi bu de bzhin gshegs 
[\[106b.5\]]pa'i snying po skye ba po'i bdag ni lha dang bdud bye ba snyed kyis kyang mtshon cha thams cad kyis gcod par mi nus la bsags pa'i khams ni rdo dang gseg ma bzhin du phye mar rlog nus so/_/de bzhin gshegs pa'i snying po 'tsho ba po ni rdo rje rin po che dang 'dra ste/_de bas na mi 
[\[106b.6\]]rnams kyi srog bcad pas 'tsho ba 'jig par 'gyur te/_de'i phyir bsags pa'i khams bshig pas srog chags bsad par 'gyur ro/_/rigs kyi bu de ltar na sangs rgyas kyi bstan pa shin tu rgyas pa ni mchog tu cha phra ba ste bdud rtsi'i mchog kyang yin no/_/dug gi 
[\[106b.7\]]mchog kyang yin no/_/gsol pa/_bcom ldan 'das ci las dgongs te/_shin tu rgyas pa ni bdud rtsi'i mchog kyang lags/_dug gi mchog kyang lags zhes bka' stsal lags/_bka' stsal pa/_rigs kyi bu khyod dgongs pa'i tshig 'di shes par 'dod dam/_gsol 
[\[107a\]]
[\[107a.1\]]pa/_bcom ldan 'das dgongs pa'i tshig gsung gi mchog shes par 'tshal lags so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/kha cig bdud rtsi 'thungs pas 'chi mi 'gyur/_/kha cig gis ni 'thungs na 'chi bar 'gyur/_/
[\[107a.2\]]kha cig dug 'thungs pas kyang 'chi mi 'gyur/_/kha cig gis ni 'thungs na 'chi bar 'gyur/_/theg pa chen po 'di la ni/_/chags med ye shes bdud rtsi yin/_/mtshungs pa med pa'i ye shes mchog_/de nyid dug yin zhes kyang bstan/_/zhu ba'i 'og tu za ba la/_/mar gyi 
[\[107a.3\]]snying khu sbrang rtsi dang /_/kha ra rnams ni bdud rtsi bzhin/_/ma zhu za la dug tu 'gyur/_/de bzhin rab rgyas bdud rtsi'i mchog_/dgongs pa'i tshig la mi mkhas shing /_/byis pa'i blo dang ldan rnams la/_/mi bzad pa yi dug tu 'gyur/_/rang rgyal nyan thos rnams 
[\[107a.4\]]kyang ni/_/rtag tu de dang 'dra ba yin/_/theg chen sman mchog de dag la/_/ba yi 'o ma 'thungs pa bzhin/_/byang chub sems dpa' 'jigs med pa/_/mi mchog brtan po de dag ni/_/theg pa chen pos nges par 'byung /_/'od srung de ltar shes nas ni/_/bdud rtsi 
[\[107a.5\]]rtag pa khams kyi dbyings/_/de la deng 'dir skyabs mchog song /_/bdud rtsi mchog gi khams de ni/_/nga yi khams yin sems can khams/_/rtag tu nga la skyabs song na/_/skyabs gsum bdag nyid khams su 'gyur/_/nga yi sku la khams yod kyis/_/bdag 
[\[107a.6\]]nyid 'di la khyod zhugs shig_/sangs rgyas chos dang dge 'dun rnams/_/nga yi khams kyi rang bzhin te/_/gsum po rin chen mchog yin zhes/_/bcom ldan 'das kyis tshigs bcad gsungs/_/gsol pa/_'jigs med ji ltar skyabs mchi ba/_/bdag gis glo 
[\[107a.7\]]bar ma chud lags/_/dkon mchog gsum yang ma 'tshal te/_/bdag med la ni ji ltar mchi/_/sangs rgyas skyabs su mchis na yang /_/ji ltar dbugs ni phyin par 'gyur/_/ci yi slad du mi rnams ni/_/chos la skyabs su mchi bar bgyid/_/ji zhig gis ni rang dgar 
[\[107b\]]
[\[107b.1\]]'gyur/_/ci zhig gis ni mi 'gyur lags/_/dge 'dun la ni skyabs mchis na/_/skyabs gsum mchog tu ji ltar 'gyur/_/ma 'ongs pa na sangs rgyas nyid/_/yang dag bden par ji ltar 'thob/_/phyi ma'i don du skyabs kyi gzhi/_/gsum po dag kyang ji lta bu/_/
[\[107b.2\]]them skas lta bur bdag gis mthong /_/ye shes gud na gzhan ma mchis/_/bu skyes pa ni ma mchis par/_/bu zhes kyang ni ji skad bgyi/_/bu chags na ni skye 'gyur te/_/bsam dang las kyi don kyang mchis/_/thub pa khyod ni ci gsung ba/_/blo med rnams kyis mi 
[\[107b.3\]]rtogs te/_/'khor ba'i btson rar thams cad kyang /_/'khor lo gcig tu 'khyam par 'gyur/_/de phyir de dag ming tsam gyis/_/dge bsnyen du yang mi 'gyur lags/_/thub pa bdag la phye ste gsungs/_/the tsom myur du gcad par gsol/_/ye shes che ldan de bzhin 
[\[107b.4\]]gshegs/_/dgongs pa ci 'dra bstan du gsol/_/bcom ldan 'das kyis bka' stsal pa/_/byang chub sems dpa' sems dpa' che/_/'od srung chen po dam pa mchog_/dgongs pa de yang bstan par bya/_/khyod kyi the tsom gcad par bya/_/sangs rgyas la ni 
[\[107b.5\]]skyabs song bas/_/dge bsnyen nyid ni thob par 'gyur/_/lha rnams de dag thams cad ni/_/de tshe de yi skyabs ma yin/_/chos la skyabs su song na yang /_/'dir ni 'tshe ba spong bar 'gyur/_/dge 'dun la yang skyabs song na/_/de bzhin dge bsnyen dag tu 'gyur/_/
[\[107b.6\]]des na 'di las phyi rol rnams/_/de yi yon gnas ma yin la/_/de ltar 'jigs pa med pa rnams/_/skyabs kyi gzhi gsum thob par 'gyur/_/gsol pa/_de phyir dngos gsum 'jig pa la/_/bdag ni skyabs su mchi bar bgyi/_/'di ni dam pa rnams kyi 
[\[107b.7\]]lam/_/'di nyid sangs rgyas chos nyid lags/_/thub pa chen po rtag tu yang /_/gzhi gsum po ni mnyam pa nyid/_/bdag kyang khyod dang 'dra bar ni/_/gnas 'dir bla na med pa lags/_/lam 'di bde bar gshegs pas bsngags pa ste/_/der mchis pa ni yang 
[\[108a\]]
[\[108a.1\]]dag bzhugs pa lags/_/kun tu spyan yang de yis nges par 'byung /_/lam 'di bde bar gshegs pas bsngags pa ste/_/de phyir bdag kyang sangs rgyas rnams kyi lam/_/lam mchog rgya chen 'dir ni mchis par bgyi/_/gal te bdud ni bdud rtsi 
[\[108a.2\]]deng stsol kyang /_/srid pa dag na bdag ni skyabs mi mchi/_/de nas bcom ldan 'das kyis de la 'di skad ces bka' stsal pa/_khyod byis pa nyan thos kyi theg pa pa bzhin du ma 'dzin cig_/gcig pu la skyabs su song shig_/ye shes 'di la ni skyabs gsum med de/_chos 
[\[108a.3\]]dang dge 'dun 'du ba yang med do/_/sangs rgyas nyid chos kyang yin dge 'dun yang yin te/_de bzhin gshegs pa nyid gzhi gsum pa yin no/_/nyan thos kyi theg pa las ni byis pa rnams kyi 'jig rten pa'i lta ba bsal ba'i phyir gzhi gsum pa gzhag go/_/gal te khyod 
[\[108a.4\]]'jig rten pa dang 'thun par byed na de'i tshul gyis skyabs kyi gzhi gsum du 'gro bar gyis la bdag sangs rgyas la skyabs su song nas sku gcig par gyur cig_/de nas sangs rgyas nyid du gyur nas de bzhin gshegs pa'i rlabs byed par gyur cig_/de bzhin gshegs pa 
[\[108a.5\]]dang mnyam par gyur nas sangs rgyas rnams la thal mo btud par mi bya'o/_/bdag sems can thams cad kyi skyabs chen po lta bur gyur cig_/bdag gis chos kyi sku yang mi gtang bar sangs rgyas kyi khams dang mchod rten la phyag bya'o/_/phyag byed mi 'dod pa'i 
[\[108a.6\]]sems can thams cad kyi mchod rten lta bur bdag gyur cig_/bdag gi lus sems can thams cad kyis phyag bya ba'i gnas su gyur cig_/bdag chos la skyabs su song nas chos kyi skur gyur cig_/de kho na nyid ma yin pa'i chos sgom pa'i sems can thams cad bdag 
[\[108a.7\]]gis mda' gcig nas gcig tu brgyud pa bzhin du byed par gyur cig_/bdag dge 'dun la skyabs su song nas sbrang bu dang 'dra ba'i dge 'dun rnams kyi skyabs lta bur gyur cig_/bdag skyabs su 'gro ba la 'jug pa'i tshul gyis sems can rnams kyi sangs rgyas dang /_
[\[108b\]]
[\[108b.1\]]chos dang /_dge 'dun lta bur gyur cig_/bdag dmus long dang 'dra ba'i dge 'dun rnams kyi mig lta bur gyur cig_/bdag la nyan thos dang rang sangs rgyas sbrang bu dang 'dra ba thams cad skyabs su 'ong bar shog shig ces gyis shig_/rigs kyi bu de ltar na byang chub sems dpa' sems 
[\[108b.2\]]dpa' chen po rnams ni byis pa rnams la sdig pa'i phung po zad mi shes pa lta bu yang yin no/_/mkhas pa rnams ni de dag nyid sangs rgyas lta bu yang yin no/_/dper na dpa' bo yang dag pa ni g.yul du 'thab pa na 'di snyam du sems te/_bdag gis dpa' bo thams cad pham 
[\[108b.3\]]par byas nas thams cad bdag la skyabs su 'ong bar bya'o snyam du sems pa dang /_dper na rgyal po'i bu ni rgyal po brje ba'i skabs su rgyal po'i bu thams cad las 'das par byas te bdag gis rgyal po bya'o/_/bdag rgyal po'i bu thams cad kyi mnga' bdag tu 'gyur bar bya'o/_/
[\[108b.4\]]bdag la de dag skyabs su 'ong bar bya'o/_/bdag gis dman pa'i sems bskyed par mi bya'o snyam du sems pa lta bu ste/_dpa' bo rnams dang /_rgyal po dang /_blon po yang rung ste/_shin tu mchog tu gyur pas khyad par du 'phags pa de lta bu'i rang bzhin can rnams ni rang gi 
[\[108b.5\]]yon tan dang 'tsham pa'i bya ba sgrub par byed do/_/rigs kyi bu de bzhin du byang chub sems dpa' sems dpa' chen po ni gzhi gsum las 'da' bar 'gyur ba'i sems dang ldan pa yin no/_/de bas na rgyal po'i bu dang dpa' bo bzhin du mi 'jigs par snying stobs skyed cig dang ngas 
[\[108b.6\]]gzhi gsum tha dad pa med pa dang /_gsum gyi nang na de bzhin gshegs pa dam pa yin par ngas bstan to/_/lus thams cad kyi nang na mgo bo gtso bo yin pa de bzhin du sangs rgyas nyid gtso bo yin la/_ji ltar lus las mgo bo gud na 'dug pa yang ma yin/_lag pa gud na 'dug 
[\[108b.7\]]pa'ang ma yin/_rkang pa gud na 'dug pa'ang ma yin pa de bzhin du sangs rgyas gud na 'dug pa'ang ma yin/_chos gud na 'dug pa'ang ma yin/_dge 'dun gud na 'dug pa'ang ma yin no/_/'on kyang tha dad du dbye ba ni byis pa rnams nges par bsgral ba'i phyir them skas dang 'dra bar bstan 
[\[109a\]]
[\[109a.1\]]pa yin no/_/chos kyi de kho na nyid du ni gsum po la tha dad du dbye bar ma lta shig_/byis pa bzhin du rmongs par byed pa'i tshig rnams ma 'dzin cig_/ur mo'i ral gri bzhin du sems rno bar gyis shig_/ye shes chen po dang ldan par gyis 
[\[109a.2\]]shig_/de nas bcom ldan 'das la byang chub sems dpa' sems dpa' chen po 'od srung chen po dang rus gcig pas 'di skad ces gsol to/_/dpa' bo chen po bcom ldan 'das glo bar chud bzhin du byang chub sems dpa'i spyod pa dri ma med pa bshad par gsol ba'i slad du 
[\[109a.3\]]bdag gis zhus lags so/_/bcom ldan 'das kye ma byang chub sems dpa'i spyod pa theg pa chen po bla na med pa shin tu rgyas pa ur mo'i ral gri lta bu legs par bka' stsal to/_/kye ma legs par bzhag go/_/byang chub sems dpa'i spyod pa bshad pa thos nas bdag 
[\[109a.4\]]gis kyang sems can thams cad la bstan par 'tshal lo/_/sems can su yang rung ste de bzhin gshegs pa'i snying po rtogs par bgyi ba'i slad du mdo 'di la mngon par dad pa rnams ni rang nyid skyabs gsum lags te/_des ni bdag nyid la skyabs su mchi bar bgyi'i/_
[\[109a.5\]]gzhi gsum la ni mi dgos lags so/_/de ci'i slad du zhe na/_de bzhin gshegs pa'i snying po sangs rgyas kyi khams mchis pa'i slad du'o/_/rnam par brtags nas bdag gi lus la sangs rgyas kyi khams mchis so zhes brjod par bgyi'o/_/de ltar 'tshal 
[\[109a.6\]]nas des skyabs gsum du yang mchi bar mi bgyi ste/_de nyid chos dang dge 'dun gyi skyabs su gyur pa dang /_nyan thos dang rang sangs rgyas rnams kyis rtag tu phyag bgyi ba'i gnas lags so/_/de bas na theg pa chen po bsgrub pa brtsam par bgyi'o/_/de ltar na sangs rgyas 
[\[109a.7\]]kyi khams dang /_mtshan sum cu rtsa gnyis dang /_dpe byad bzang po brgyad cu ni bsam gyis mi khyab lags so/_/bcom ldan 'das kyis bka' stsal pa/_rigs kyi bu legs so legs so/_/shes rab rnon pos ni de ltar bya dgos so/_/rigs kyi bu gzhan 
[\[109b\]]
[\[109b.1\]]yang de bzhin gshegs pa'i snying po la 'jug pa ngas bshad par bya'o/_/gal te bdag brtan pa dang ther zug pa yin na ni sdug bsngal gyi mtha' yod par mi 'gyur la/_gal te bdag med na yang tshangs par spyod pa thams cad don med par 'gyur ro/_/chos thams cad 
[\[109b.2\]]bdag med pa yin na ni de ltar na chad par lta bar 'gyur la/_bdag brtan pa yin na ni rtag par lta bar 'gyur ro/_/chos thams cad mi rtag pa yin na ni de lta na chad par lta bar 'gyur la/_chos thams cad rtag pa yin na ni rtag par lta bar 'gyur ro/_/chos thams cad 
[\[109b.3\]]sdug bsngal ba nyid yin na ni chad par lta bar 'gyur la/_chos thams cad bde ba yin na ni rtag par lta bar 'gyur ro/_/thams cad rtag par sgom na ni chad par 'dzin par 'gyur la/_thams cad chad par sgom na ni myur du rtag par 'dzin par 'gyur ro/_/dper na srin bu 
[\[109b.4\]]pad pa rnams mi'i mgo bo la myur du za zhing myur du gnas cig shos 'dor ba de bzhin du rtag par sgom na ni thams cad 'dzin pas srin bu pad pa bzhin du 'gyur ro/_/de bas na mi dge ba'i chos gzhan dag la ni sdug bsngal bar bsgom par bya'o/_/dge ba'i chos gzhan dag la 
[\[109b.5\]]ni bde bar bsgom par bya'o/_/nyon mongs pa'i rnam pa la sogs pa'i chos gzhan dag la ni bdag med par bsgom par bya'o/_/mya ngan las 'das pa la ni gzhi dang gnas med pa'i phyir de bzhin gshegs pa'i snying po la sogs pa chos gzhan dag la ni bdag yod par 
[\[109b.6\]]bsgom par bya'o/_/longs spyod la sogs pa chos gzhan dag la ni mi rtag par bsgom par bya'o/_/de bzhin gshegs pa'i chos la sogs pa chos gzhan dag la ni rtag par bsgom par bya'o/_/gzhi gsum dang thar pa'i de kho na nyid ni srin bu pad pa za ba lta bu ma yin no/_/
[\[109b.7\]]sangs rgyas kyi gsung ni dbu ma'i lam 'di yin no zhes shes par gyis shig_/sangs rgyas bcom ldan 'das kyis ni chad pa dang rtag pa gnyi ga'i mtha' spangs pa dbu ma'i lam du gsungs so/_/blun po rnams ni sangs rgyas kyi gsung la rmongs te/_pho ba'i drod chung ba 
[\[110a\]]
[\[110a.1\]]rnams mar cher za ba bzhin du myur du mtha' gnyis su lta bar 'gyur la/_yod ces bya ba yang ma grub/_med ces bya ba yang mi 'thad do/_/dper na sman pa rnams ni mkhris pa la sogs pa'i khams rnams 'khrugs te phan tshun mi 'thun du zin kyang 
[\[110a.2\]]mkhris pa'i nad la ni mkhris pa zhi bar byed/_rlung shas che ba la ni rlung sel bar byed/_bad kan can la ni bad kan med par byed/_cha 'dus pa la ni cha 'dus pa'i gnyen po byed de/_phan tshun mi 'thun par 'gyur ba yang mi byed la bde ba yang skyed par byed pa de bzhin du sman 
[\[110a.3\]]pa ltar nyon mongs pa'i rnam pa'i nad mtha' yas pa rnams mthar gyis bsal te/_yang dag pa'i khams kyang gso bar gyis shig_/yang dag pa'i khams zhes bya ba ni de bzhin gshegs pa'i snying po ste/_sangs rgyas kyi khams zhes bya ba yin gyis khams thams 
[\[110a.4\]]cad spangs te rtag pa dang brtan pa la nan tan gyis shig_/shes rab can rnams kyis ni yod pa la yang chags par mi bya'o/_/med ces bya ba yang [{]brdzun [,]rdzun [}]du smra ba las byung ba yin no/_/yod ces bya ba yang kha rog ste khas blang bar mi bya'o/_/rtsod par yang mi bya ste/_
[\[110a.5\]]'di dag rang bzhin gyis chos nyid du shes par bya'o/_/blun po dgongs pa'i tshig mi shes pa rnams kyis ni nga'i lus la bde ba'i sa bon de lta bu yod bzhin du sdug bsngal bar bstan pa'i phyir rtag tu rtsod par byed de/_thams cad bzung bas byis pa rnams nga'i lus 
[\[110a.6\]]mi brtan no snyam du sems shing rtog par byed do/_/mi rtag pa bstan na ni byis pa rnams rdza mkhan gyi snod bzhin du mi rtag go snyam du 'dzin to/_/shes rab can rnams kyis ni nga'i lus la chos kyi sku'i sa bon de lta bu yod do snyam du shes pas thams cad 'dzin par mi byed do/_/
[\[110a.7\]]bdag med pa bstan na ni byis pa rnams bstan pa bdag med do snyam du 'dzin to/_/shes rab can rnams kyis ni tha snyad du yod do snyam du shes te the tshom med do/_/de bzhin gshegs pa'i snying po ni stong pa yin no zhes bstan na ni byis pa rnams chad pa 'jigs su rung ba'i 
[\[110b\]]
[\[110b.1\]]yon po sgom par byed do/_/shes rab can rnams kyis ni rtag pa dang /_brtan pa dang /_ther zug pa de sgyu ma tsam du yod par shes so/_/thar pa bstan na ni byis pa rnams sangs rgyas rnams kyis thar pa rnyed nas med par 'gyur ro snyam du 'dzin to/_/shes rab can 
[\[110b.2\]]rnams kyis ni sangs rgyas byon pa dang gshegs pa yod par shes te mi'i seng ge byon to zhes zer ro/_/byis pa rnams ni ma rig pa'i rkyen gyis 'du byed rnams zhes bya ba la gnyis su 'dzin to/_/shes rab can rnams kyis ni ma rig pa dang rig pa tha dad pa gnyis su 
[\[110b.3\]]med par shes so/_/byis pa rnams ni 'du byed kyi rkyen gyis rnam par shes pa zhes bya ba la gnyis su 'dzin to/_/shes rab can rnams kyis ni 'du byed rnams dang /_'du byed pa med pa tha dad pa med pa gnyis su med par shes so/_/de bzhin du byis pa rnams 
[\[110b.4\]]dge ba dang mi dge ba thams cad la tha dad pa gnyis su 'dzin to/_/shes rab can rnams kyis ni gnyis su med par shes so zhes gsungs so/_/byis pa rnams ni kha na ma tho ba dang kha na ma tho ba med pa la gnyis su 'dzin to/_/shes rab can rnams kyis ni de bzhin 
[\[110b.5\]]du gnyis su med par shes so zhes gsungs te/_de ni shes rab can rnams kyi rang bzhin yin no/_/byis pa rnams ni lam dang lam ma yin pa zhes bya ba la gnyis su 'dzin to/_/shes rab can rnams kyis ni gnyis su med par shes so zhes gsungs te/_de ni 
[\[110b.6\]]shes rab can rnams kyi rang bzhin yin no/_/byis pa rnams ni chos thams cad nag po dang dkar po'o zhes bya ba la gnyis su 'dzin to/_/shes rab can rnams kyis ni gnyis su med par shes so zhes gsungs te de ni shes rab can rnams kyi rang bzhin yin no/_/
[\[110b.7\]]byis pa rnams ni chos thams cad sdug bsngal ba dang bde ba tha dad pa gnyis su sgom par byed do/_/shes rab can rnams ni gnyis su med par sgom mo zhes gsungs te de ni shes rab can rnams kyi rang bzhin yin no/_/byis pa'i blo can rnams ni de bzhin gshegs pa'i snying 
[\[111a\]]
[\[111a.1\]]po la 'dus byas thams cad mi rtag pa'o zhes sgom par byed do/_/shes rab can rnams kyis ni gnyis su med par shes so zhes gsungs te de ni shes rab can rnams kyi rang bzhin yin no/_/byis pa rnams ni sangs rgyas kyis bdag med par gsungs 
[\[111a.2\]]pa la chos thams cad bdag med par 'dzin to/_/shes rab can rnams kyis ni bdag yod pa dang bdag med pa gnyis su med par shes te de ni shes rab can rnams kyi rang bzhin yin no/_/de bzhin gshegs pa'i snying po dpag tu med pa sangs rgyas kyis 
[\[111a.3\]]bsngags pa ni bsod nams thams cad bsdus pa'i mdo las ngas bstan te bdag yod pa dang bdag med pa gnyis su med par gzung bar bya'o/_/rigs kyi bu bsod nams thams cad bsdus pa'i mdo dang /_shes rab kyi pha rol tu phyin pa'i mdo chen po las gnyis 
[\[111a.4\]]su med pa la 'jug pa'i snang ba de nyid las bdag yod pa dang bdag med pa gnyis su med par ngas bstan pa de rjes su dran par gyis shig/_//bam po bcu pa/_dper na 'o ma las zho byung /_zho las mar byung /_mar las zhun mar byung /_zhun mar 
[\[111a.5\]]las mar gyi snying khu 'byung na/_de la ci zho de 'o ma'i dngos po dang mgo mnyam du byung ngam/_'on te zho rang nyid byung ngam/_de bzhin du ci mar de zho'i dngos po dang /_mgo mnyam du byung ngam/_'on te mar rang nyid byung ngam/_de bzhin du ci zhun mar de mar gyi dngos po dang 
[\[111a.6\]]mgo mnyam du byung ngam/_'on te zhun mar rang nyid byung ngam/_de bzhin du ci mar gyi snying khu de zhun mar gyi dngos po dang mgo mnyam du byung ngam/_'on te mar gyi snying khu rang nyid byung ngam/_'on te snum de gzhan zhig nas byung ngam/_gal te gzhan zhig las byung na 
[\[111a.7\]]de lta na gang las byung /_de ste 'o ma med par zho byung na ni 'o ma mi dgos par 'gyur ro/_/gal te de lta na ni rang bzhin can du 'gyur la zho'i rgyu dang rtags gnyis kyang snang ngo /_/de bas na gcig nas gcig tu brgyud de byung ba yang yin la/_dngos po de dag dang mgo 
[\[111b\]]
[\[111b.1\]]mnyam du gcig nas gcig tu brgyud de byung zhes kyang mi bya'o/_/gal te dngos po de dag dang mgo mnyam du ma byung na yang de lta na ye med dam/_ba las byung ba'i zhun mar yang gzhan las byung ba ma yin la rang bzhin can de yang thams cad la yod mod kyi/_'on kyang 
[\[111b.2\]]nyes pas bsgribs pa dang phan tshun du 'dres pa'i tshul du 'dug pa'i phyir mi mngon te/_ba'i zas kyi nyes pas 'o ma khrag gi dri nga ba bro la bas rtswa mngar ba zos na ni 'o ma yang mngar ba 'byung ngo /_/rtswa ro tsha ba zos na ni 'o ma ro tsha ba 'byung ngo /_/gangs kyi ri la rtswa'i rigs snum 
[\[111b.3\]]can zhes bya ba zhig yod de/_bas de zos na ni 'o ma mar gyi snying khu'i rang bzhin kho nar 'byung ste/_dkar ba yang ma yin/_sngo ba yang ma yin/_dmar ba yang ma yin/_sngo skya yang ma yin pa mar gyi snying khu'i rang bzhin kho nar 'byung ste/_de ltar rtswa'i bye brag gis 'o ma 
[\[111b.4\]]mdog ngan pa dang /_mdog bzang por 'gyur ba de bzhin du ma rig pa dang rig pa gnyis su med mod kyi sems can rnams kyi las kyi nyes pas rig pa gang yin pa de nyid ma rig pa lta bur gyur te/_dge ba dang mi dge ba'i chos thams cad kyang gnyis su med pa kho na'o/_/
[\[111b.5\]]de bas na sngar bstan pa kho na bzhin du de bzhin gshegs pa'i snying po ni mar gyi snying khu lta bu'i rang bzhin can yin mod kyi nyon mongs pa'i rnam pa'i nyes pa gzhan du snang bar gyur to/_/dper na rgya mtsho'i chu ni lan tshwa'i don gcig pu byed par zad mod kyi/_lan tshwa'i 
[\[111b.6\]]don gcig pu byed pa'o zhes brjod par mi bya ste rgya mtsho'i nang na 'o ma'i rgya mtsho zhes bya ba yang yod do/_/gangs kyi ri la yang sman yod pa'i phyir yon tan las smos te gangs kyi ri la ni dug kyang yod mod kyi 'on kyang sman gtso bor smos pa de bzhin du lus 'di yang de dang 'dra ste/_
[\[111b.7\]]sbrul gdug pa lta bu'i khams bzhi'i dug dang ldan mod kyi/_sman gyi rgyal po de bzhin gshegs pa'i snying po de yod pas na de bzhin gshegs pa'i snying po thog ma nas bcos ma ma yin pa'i khams yin la/_nyon mongs pa rnams ni glo bur du byung ba yin te/_sangs 
[\[112a\]]
[\[112a.1\]]rgyas su 'gyur bar 'dod pa su yang rung ba rnams kyis ni nyon mongs pa'i rnam pa rnams gzhom par bya'o/_/dper na nam mkha' las 'brug sgra grag na sha mo myur bar rab tu skye bar 'gyur la sos ka na ni sha mo'i ming yang med do/_/'brug sgras 
[\[112a.2\]]'thon par 'gyur ba de bzhin du de bzhin gshegs pa'i snying po de yang nyon mongs pa'i rnam pas bsgribs pas bdag med pa bzhin du snang la/_mdo chen po 'di thos pa gang yin pa de dag yongs su mya ngan las 'das pa chen po 'di thos ma thag tu sha mo bzhin du de 
[\[112a.3\]]bzhin gshegs pa'i snying po'i shes pa skye bar 'gyur ro/_/mdo sde thams cad dang ting nge 'dzin thams cad ni sos ka'i dus dang 'dra ste/_mdo sde thams cad dang ting nge 'dzin thams cad thos pas ni de bzhin gshegs pa'i snying po yod par yang dag par mi shes so/_/
[\[112a.4\]]dbyar gyi nam la sha mo skye ba bzhin du yongs su mya ngan las 'das pa chen po'i mdo chen po 'di las dgongs pa'i tshig gsang ba thams cad 'byung ste/_mdo sde 'di thos ma thag tu dbyar gyi nam la sha mo skye ba bzhin du sems can thams cad kyis de bzhin gshegs 
[\[112a.5\]]pa'i snying po yod par yang dag par shes par 'gyur ro/_/de la don chen po rgyas par byed pas na yongs su mya ngan las 'das pa chen po zhes bya ste/_yongs su mya ngan las 'das pa chen po'i mdo chen po 'di la slob pa gang yin pa de dag ni nga la drin du gzo ba yin no/_/
[\[112a.6\]]gsol pa/_bcom ldan 'das kye ma de bzhin gshegs pa'i snying po ni nyan thos dang rang sangs rgyas thams cad kyis mthong bar shin tu dka' ba dang /_rjes su shes par shin tu dka' ba dang /_bzod par shin tu dka' ba lags so/_/bcom ldan 'das kyis 
[\[112a.7\]]bka' stsal pa/_rigs kyi bu de ni de bzhin no/_/rigs kyi bu de ni de bzhin te/_nga yang de kho na skad zer ro/_/gsol pa/_ji ltar mthong bar dka' ba lags/_bka' stsal pa/_rigs kyi bu dper na long ba brgya zhig yod la/_long ba de dag mig 
[\[112b\]]
[\[112b.1\]]gis mthong bar 'dod pa'i phyir sman pa chen po mig mkhan zhig gnyer nas sman pa des de dag gi mig dpyad byas te/_de dag gi mig pris yog pa bsal nas rang gi sor mo gcig bstan te de re re la 'di skad du/_kye mi khyod kyis nga'i sor mo ltos shig dang /_khyod kyi 
[\[112b.2\]]dpyad legs sam ma legs pa mngon no zhes zer ro/_/de nas dpyad byas su zin kyang de'i sor mo thabs ji ltar bstan kyang mi de dag gis ma mthong ngo /_/de nas lan gnyis lan gsum gyi bar du bstan pa dang /_de'u ma mthong ste mthong ba de bzhin du/_rigs kyi bu 
[\[112b.3\]]sa bcu thob pa'i byang chub sems dpa' sems dpa' chen po yongs su sbyang ba'i dpyad thams cad byas pa rnams kyang de dang 'dra ste/_de ltar yongs su sbyang ba byas kyang mi de dag dang 'dra bar bdag nyid la de bzhin gshegs pa'i snying po yod par lan gnyis lan gsum gyi 
[\[112b.4\]]bar du ngas bstan pa dang de'u ma mthong ste mthong nas 'di skad ces zer te/_bdag cag kyang yun 'di srid kyi bar du bdag med pa'i 'khor lo gcig pus yongs su bskor na nyan thos dang rang sangs rgyas rnams kyis lta mthong re skan zhes zer te/_rigs kyi bu de ltar na 
[\[112b.5\]]nga'i khams kyi bstan bcos la 'jug pa ni mthong bar dka' ba yin no/_/rigs kyi bu gzhan yang dper na mi la la zhig gis nam mkha' la ngang pa sbrengs shing lding ba mthong nas des de ltar mthong nas the tsom skyes te/_ci 'di nam mkha' yin nam/_
[\[112b.6\]]'on te ngang pa lding ba yin zhig gu snyam nas des legs par brtags na ngang pa lding ba yin par 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang bdag cag gis rang rang la de bzhin gshegs pa'i snying po yod 
[\[112b.7\]]par 'ol phyir mthong ngo snyam du sems na nyan thos dang rang sangs rgyas thams cad kyis lta mthong re skan/_dper na mi la la lam du zhugs pa las mkhris pa 'khrugs te phyogs bslad nas legs par brtags na lam dang gzugs 'ol phyir mthong ba de bzhin 
[\[113a\]]
[\[113a.1\]]du sa bcu thob pa'i byang chub sems dpa' sems dpa' chen po rnams kyis kyang legs par brtags na rang gi lus la de bzhin gshegs pa'i snying po byas pa ma yin pa'i khams yod par 'ol phyir mthong bar zad do/_/dper na 'gron po la la zhig skom gyis 
[\[113a.2\]]gdungs nas dbye dgon pa na chu mi rnyed de/_chu 'dod cing 'dug pa las shing ka na bya gar 'khod pa dag mthong nas ci 'di khang [{]bzangs [,]bzang [}]shig yin nam/_'on te nam mkha' yin snyam pa las legs par brtags na bya gar yin par 'ol phyir mthong ba de bzhin du/_rigs kyi bu sa bcu thob pa'i 
[\[113a.3\]]byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/_/rigs kyi bu dper na rgya mtsho'i grur zhugs pa'i mis dpag tshad mang po zhig gi pha rol nas grong khyer gyi nang na khang 
[\[113a.4\]{]bzangs [,]bzang [}]dkar po zhig mthong nas 'di snyam du rtog ste/_ci 'di nam mkha' yin nam/_khang [{]bzangs [,]bzang [}]yin zhig gu snyam pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la 
[\[113a.5\]]sangs rgyas kyi khams yod bzhin du yod par 'ol phyir mthong bar zad do/_/rigs kyi bu dper na rgyal po'i bu gzhon nu skyid de bar 'dug pa zhig mtshan yal na ngas su rol mo la ltad mo lta lta ba las langs te nyi ma'i 'od kyis mig 'khrugs par gyur pas legs par brtags 
[\[113a.6\]]na rang gi ska rags 'ol phyir tsam mthong ba de bzhin du/_sa bcu thob pa'i byang chub sems dpa' sems dpa' chen po rnams kyis kyang rang gi lus la sangs rgyas kyi khams yod par 'ol phyir mthong bar zad do/_/dper na rgyal po'i zham ring la la zhig mtshan mo mun nag 
[\[113a.7\]]sprin stug pos 'khrigs pa'i nang na/_rgyal po'i pho brang nas byung ste rang gi khyim du 'gro ba na/_glog 'gyu ba'i skabs su glang khyu ba mdun logs nas 'ong ba mthong nas 'di snyam du rtog ste/_ci sprin nam/_'on te khyim mam/_sgo khang ngam/_yang thog gcig gam snyam 
[\[113b\]]
[\[113b.1\]]pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la sangs rgyas kyi khams yod bzhin du bdag gi lus la de bzhin gshegs pa'i snying po yod do snyam du 'ol phyir mthong bar 
[\[113b.2\]]zad do/_/dper na dge slong tshul khrims srung ba la gus pa la la zhig gis chu srog chags med pa la rang gi blos srog chags yod par mthong nas 'di snyam du rtog ste/_ci srog chags yin nam/_'on te rdul yin nam/_yang na glo bur du 'ongs pa'i rdul lam/_srog chags 
[\[113b.3\]]shig gam snyam pa las legs par brtags na 'ol phyir mthong ba de bzhin du sa bcu thob pa'i byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/_/dper na mi la 
[\[113b.4\]]la snga dro lho bur 'khrigs pa na phan tshun du 'gro ba las byis pa dag mthong nas 'di snyam du rtog ste/_ci ba lang ngam/_ma he'am/_'on te bya rgod dam snyam pa las/_de'i 'og tu byis pa yin par 'ol phyir mthong ba de bzhin du/_sa bcu thob pa'i byang chub sems dpa' 
[\[113b.5\]]sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/_/dper na byang chub sems dpa'i gzugs ras chen po la bris pa mtshan mo mun pa'i nang du bkram pa la mi mig yod pa dag gis brtags 
[\[113b.6\]]na/_ci sangs rgyas kyi sku gzugs shig yin nam/_'on te zangs ras dmar po zhig gam/_'on te dbang phyug chen po dang /_tshangs pa'i gzugs shig gam snyam pa las/_de'i 'og tu byang chub sems dpa'i gzugs yin par 'ol phyir mthong ba de bzhin du rigs kyi bu 
[\[113b.7\]]sa bcu thob pa'i byang chub sems dpa' sems dpa' chen po rnams kyis kyang rang gi lus la de bzhin gshegs pa'i snying po yod bzhin du yod par 'ol phyir mthong bar zad do/_/rigs kyi bu de ltar na de bzhin gshegs pa'i snying po ni mthong bar shin tu dka' ste/_de bzhin gshegs 
[\[114a\]]
[\[114a.1\]]pa'i yul yin gyi/_nyan thos dang rang sangs rgyas kyi yul ma yin no/_/rigs kyi bu de ltar na nga'i bstan pa ni mkhas pas rig par bya ba yin te/_'jig rten thams cad dang mi 'thun no/_/gsol pa/_gal te de lta lags na sha'i mig dang 
[\[114a.2\]]ldan pa rnams kyis cha phra ba ji ltar blta bar bgyi ba lags/_bka' stsal pa/_'du shes med 'du shes med min gyi lha rnams kyang ji ltar blta bar bya/_'di ni sangs rgyas nyid kyi yul yin gyi/_nyan thos dang /_rang sangs rgyas thams cad kyi yul ma yin te/_
[\[114a.3\]]de dag gis ni mdo 'di rjes su 'thun pa las yid ches par bya'o/_/de ltar byas dang de dag kyang yang dag pa'i lta ba can du 'gyur ro/_/rigs kyi bu de ltar na nyan thos dang /_rang sangs rgyas thams cad kyis kyang yongs su mya ngan las 'das pa chen po'i mdo chen po 
[\[114a.4\]]'di'i tshul gyis bdag gi lus la de bzhin gshegs pa'i snying po yod par yid ches par bya ste/_mdo sde dang rjes su 'thun par brtson par bya'o/_/de bzhin gshegs pa'i snying po ni de bzhin gshegs pa'i yul yin gyi/_nyan thos dang rang sangs rgyas 
[\[114a.5\]]kyi yul ma yin no/_/gsol pa/_bcom ldan 'das 'jig rten pa rnams la yang sems can gyi khams gang zag gzhag pa mchis lags so/_/bka' stsal pa/_rigs kyi bu dper na mi gnyis shig mdza' ste/_gcig ni rgyal po'i bu/_gcig ni dbul 
[\[114a.6\]]po zhig yin la/_de gnyis phan tshun byams pas gcig gi khyim du gcig 'gro zhing rtse bar byed la/_de nas mi dbul po des rgyal po'i bu de'i ral gri de la mdog bzang po de mthong ba las rgyal po'i bu des ral gri de khyer nas yul gzhan du song ngo /_/de nas mi dbul 
[\[114a.7\]]po de mtshan mo mgon med pa'i rten khang zhig tu nyal ba las brdol te/_ral gri ral gri zhes zer nas de'i tshig grong srungs rnams kyis thos nas rgyal po la gsol te/_rgyal po des mi de bkug nas kwa'i ral gri ci 'dra ba zhig ga las 'ongs zhes smras pa dang /_des 
[\[114b\]]
[\[114b.1\]]skabs de'i gtam rgyal po de la gsol nas/_lha gal te bdag gis brkus par gyur na bdag gi rkang lag 'di dag gcad du gsol/_bdag gis ni mdza' bo dang lhan cig rtse ba'i tshe mthong bar bas te/_reg kyang ma reg lags so zhes byas so/_/de nas rgyal po des de 
[\[114b.2\]]la smras pa/_ral gri de'i dbyibs dang mdog ci 'dra ba zhig ces byas nas des rgyal po la gsol pa/_lha ral gri de ni ra ru 'dra ba zhig lags so zhes byas so/_/de nas rgyal po des mi de btang ste mi khyod ma 'jigs shig ma 'jigs shig_/skyen par gar bde bar song shig_/
[\[114b.3\]]khyod kyis sngon ral gri de rgyal po'i pho brang 'dir mthong yang ma mthong ste/_rgyal po'i bus rang gi yul du tshong 'dus nas rnyed pa lta zhig ste/_de ni rgyal pos kyang rnyed par dka'o zhes byas so/_/de nas rgyal po des mdun na 'don dang /_blon po rnams la ral gri de mthong ngam/_
[\[114b.4\]]zhes byas nas shi'o/_/gzhan yang che'o cog gis ral gri btsal kyang ma rnyed do/_/de nas rgyal po'i bu gzhan zhig rgyal sar bcug nas des ral gri de rnyed do/_/gzhan dag ni ma rnyed bzhin du rgyal po byed de/_de ltar gcig nas gcig tu brgyud pa'i rgyal po de dag gis 
[\[114b.5\]]ni ral gri de ma mthong ste/_ral gri de 'di lta bu 'di 'dra ba zhig go/_/lug ru 'dra ba zhig go/_/ra ru 'dra ba zhig go snyam du rtog par byed do/_/kha cig ni ci dga' mgur rtog par byed pa de bzhin du byang chub sems dpa' sems dpa' chen po yang mtha'i rgyal po'i bu de 'dra bar 
[\[114b.6\]]'jig rten du 'byung ste/_bdag gi de kho na nyid bstan nas 'chi bar byed do/_/de nas blo chung ba gang yin pa de dag ni sems can thams cad la bdag 'di lta bu 'dra ba zhig yod do snyam ste/_log par mthong nas shes rab med pa rnams la rmi lam du rmis pa bzhin du ston par byed 
[\[114b.7\]]do/_/'jig rten pa de dag gis kyang de skad du thos nas rang gi lus la bdag gi khams yod do snyam du rtog par byed la/_de dag gis bdag de'i rang bzhin ni mi shes so/_/de ltar byang chub sems dpa'i tshig thos nas log par bzung ste/_ral gri ra ru 'dra bar rtog 
[\[115a\]]
[\[115a.1\]]pa de bzhin du rnam pa mang por rtog par byed de/_'jig rten pa rnams skyes bu mthe bo tsam zhes bya ba dang /_ldum bu sha ma ka'i 'bras bu tsam dang /_'bras kyi 'bru tsam zhig snying la gnas te 'bar ro zhes log par rtog par byed de/_de dag gi lta ba 
[\[115a.2\]]de ni log par lta ba gcig nas gcig tu brgyud de 'ongs pa yin te/_don du 'gyur ba dang bde bar 'gyur ba ma yin no/_/de bas na ngas bdag med par bstan to/_/'on kyang da dung 'jig rten pa rnams bdag yod do snyam du log par rtog par byed do/_/rigs kyi 
[\[115a.3\]]bu de bas nad yang nga'i bstan pa las ral gri yang dag pa dang 'dra bar bdag ni 'di lta bu zhig go zhes de bzhin gshegs pa'i snying po ngas bshad par bya'o/_/legs par smras pa chos dang 'tsham pa gang yin pa de ni 'jig rten pa rnams kyi yin na yang 'jig rten las 'das 
[\[115a.4\]]pa yin par rig par bya'o/_/'jig rten pa'i nang na rnam pa thams cad du chos kyi mchog ni byang chub sems dpa' sprul pa yin par rig par bya ste/_bstan bcos sam/_rig sngags sam/_gsang sngags ci yang rung ba de dag thams cad ni rdzogs pa'i sangs rgyas 
[\[115a.5\]]kyis gsungs pa yin par shes par gyis shig_/gsol pa/_bcom ldan 'das kyis yi ge'i phyi mo ji ltar bka' stsal lags/_bcom ldan 'das kyis bka' stsal pa/_yi ge'i phyi mo thams cad ni thog mar yi ge phyed pa sprul te/_phyi mo rnams la rig sngags dang /_
[\[115a.6\]]gsang sngags dang /_chos kyi de kho na nyid dang /_phung po thams cad kyi gzungs su 'gyur ro/_/de yang dam pa'i chos kyi tshul yi ge'i phyi mo bslabs na chos dang chos ma yin pa'i bye brag phyed par 'gyur ba'i phyir ngas sprul pa yin gyi/_chos ma yin pa'i phyir ni ma yin no/_/
[\[115a.7\]]gsol pa/_yi ge zhes bgyi ba'i don gang lags/_bka' stsal pa/_sgra bcu bzhi la ni yi ge zhes bya ste/_gang gi phyir yi ge thams cad nges pa yin pa'i phyir te mi zad pa'i don to/_/yi ge'i sgra bcu bzhi zhes bya ba gang gi mi phyed pa'i don gang yin zhe na/_mi zag pa'i 
[\[115b\]]
[\[115b.1\]]don to/_/yi ge zhes bya ba ni de bzhin gshegs pa'i don to/_/de bzhin gshegs pa ni rdo rje'i sku mi phyed pa yin te/_de bzhin gshegs pa la sgo dgu nas 'dzag ces bya ba yang med la sgo dgu po nyid kyang med do/_/de bas na mi zag pa'i don ni de bzhin gshegs pa 
[\[115b.2\]]ste/_nges pa yin pa'i phyir yi ge zhes bya ste byas pa ma yin pa'i don to/_/a zhes bya ba ni bkra shis kyi don te gzhi gsum zhes bya ba'i tha tshig go/_/yang a zhes bya ba ni 'phags pa rnams kyi ye shes kyi tshig [{]bla dgas [,]bla dwags [}]so/_/'phags pa gang dag yin zhe na/_
[\[115b.3\]]'jig rten na phyug pa dang /_chags pa med pa dang /_rung ba thams cad kyis chog par 'dzin pa gang yin pa rnams dang /_sems can thams cad srid pa'i rgya mtsho thams cad las nges par sgrol ba gang yin pa de dag la ni 'phags pa zhes bya'o/_/A zhes bya ba ni 
[\[115b.4\]]chos lugs su ston pa ste/_cho ga dang /_spyod yul dang /_'dul ba dang /_'jig rten dang 'thun par 'jug pa zhes bya bas na don tha dad pa ma yin no/_/yang A zhes bya bas don ci zhig rgyas par byed ce na/_'phags pa rnams la brten nas sems can thams 
[\[115b.5\]]cad kyis cho ga dang /_spyod yul dang /_pha ma dang /_slob dpon dang /_'dul ba dang /_gces pa yin par shes shing 'di ni chos nyid yin no snyam du shes par 'gyur ba'o/_/'phags pa gang yin pa de dag ni rigs kyi bu'am/_rigs kyi bu mo theg pa chen po la 
[\[115b.6\]]zhugs pa rnams te/_dge slong tshul khrims dang ldan pa rnams dang /_byang chub sems dpa' sems dpa' chen po de dag la 'phags pa zhes bya'o/_/yang A zhes bya ba ni khrims su ston pa ste/_khrims zhes bya ba ni kye mi khyod tshur shog_/khyod kyis tshul 
[\[115b.7\]]ma yin pa byas kyis/_phyin cad de ltar ma byed cig ces bya ba de lta bu tshul ma yin pa rnams de'i tshe dran par byed pa'i don to/_/i zhes bya ba ni 'di zhes bya ba'i don te/_bstan pa 'di ni tshangs par spyod pa zla ba nya ba bzhin du dri ma med cing rnam par dag pa'o/_/bstan 
[\[116a\]]
[\[116a.1\]]pa 'di ni bcom ldan 'das kyi'o/_/'di ni byos shig_/'di ni don yod pa'o/_/'di ni don med pa'o/_/'di ni bdud kyis smras pa'o/_/'di ni sangs rgyas kyis gsungs pa'o snyam du nyams su [(]myang [,]myong [)]bar bya ba'i don to/_/I zhes bya ba ni dbang phyug ste/_
[\[116a.2\]]nga'i bstan pa ni dbang phyug dang /_dbang phyug chen po dang /_tshangs pa dang /_shin tu dkon pa'o/_/dbang phyug ni chos skyong ba ste/_chos skyong bas na rgyal po'o/_/de'i phyir de la 'jig rten skyong ba zhes bya'o/_/yongs su mya ngan las 'das pa chen po'i mdo chen po 'di ni 
[\[116a.3\]]sems can gzhan dag gi don gyi phyir dbang phyug rnams kyis zhus so/_/dbang phyug rnams kyis yongs su bzung ngo /_/dbang phyug rnams kyis bshad do/_/dbang phyug rnams kyis dam pa'i chos mchog tu 'bar bar byed do/_/dbang phyug rnams kyi phyir ngas bstan te/_ngas 
[\[116a.4\]]ci bstan ce na/_yongs su mya ngan las 'das pa chen po'i mdo bstan to/_/de bas na dbang phyug dang ldan pa rnams kyi shin tu rgyas pa yin te/_'di la phrag dog byed pa rnams ni zhing la zhing gi ngo bsal ba bzhin du tshar gcad par bya'o/_/de la sogs pa'i don du ma rgyas par byed 
[\[116a.5\]]pas na/_de'i phyir ngas I zhes bya ba bstan to/_/u zhes bya ba ni rgyud phyi ma ste/_mdo sde 'dis mdo sde thams cad kyi don gyi phyi ma'i yang phyi ma bstan to/_/ngas nyan thos dang rang sangs rgyas thams cad kyis sngon ma thos pa'i yi ge gcig pa 'am thig le gcig bstan to/_/mdo 
[\[116a.6\]]sde chen po 'di ni mchog dam pa yin te/_dper na byang gi sgra mi snyan gyi sems can rnams bsod nams dang ldan pa de bzhin du mdo sde chen po 'di nyan pa gang yin pa de dag ni 'jig rten las 'das pa ste/_de dag ni byang chub sems dpa' sems dpa' chen po yin par rig par 
[\[116a.7\]]bya'o/_/de bas na che ba zhes bya ste rgyud phyi ma zhes bya ba'i don to/_/de bas na u zhes bya ba ni ngas de ltar bstan to/_/U zhes bya ba ni ba'i nu sor lta bu'i don te/_dper na ba'i 'o ma zhim pa bzhin du mdo 'di'i ro yang de dang 'dra'o/_/mdo sde 'di las de bzhin gshegs 
[\[116b\]]
[\[116b.1\]]pa'i snying po bstan pa spong bar byed pa gang yin pa de dag ni ba lang dang 'dra ste/_dper na drin du mi gzo ba bdag gis bdag gsad par sems pa de dag mchog tu mya ngan du bya ba de bzhin du de bzhin gshegs pa'i snying po spangs nas bdag med pa ston pa'i sems can gang yin pa 
[\[116b.2\]]de dag ni mchog tu mya ngan du bya ba yin par rig par bya'o/_/de bas na U zhes bya'o/_/e zhes bya ba ni de bzhin gshegs pa yongs su mya ngan las 'das zhes bya ba 'di ni sangs rgyas rnams kyi chos nyid de/_de bas na e zhes bya'o/_/ai zhes bya ba ni de bzhin gshegs 
[\[116b.3\]]pa'i don te/_ai zhes bya ni 'ong ba dang 'gro ba'i don yin pas na ji ltar song ba de bzhin du 'ongs pas na de'i phyir ai zhes bya'o/_/o zhes bya ba ni nyon mongs pa rnams kyi don te/_sman du 'gyur bas mi las de bzhin gshegs par 'gyur ro/_/de bas na o zhes bya'o/_/
[\[116b.4\]]au zhes bya ba ni theg pa chen po'i don te/_sgra bcu bzhi po thams cad kyi mjug ni au yin pas na theg pa chen po ni rgyud thams cad kyi rgyud phyi ma'i yang phyi ma zhes bya ste de bas na au zhes bya'o/_/a~M zhes bya ba ni nga'i bstan pa la rung ba ma yin pa thams cad bzlog pa dang /_gser 
[\[116b.5\]]dang dngul spangs pa ste/_de bas na bzlog pa'i don du a~M zhes bya'o/_/aHzhes bya ba ni theg pa mchog gi don te de bas na aHzhes bya'o/_/de bzhin du sangs rgyas kyis gsungs pa'i mdo sde thams cad dang rgyud thams cad kyi mtha' ni theg pa chen po yin no/_/ka zhes bya ba ni 
[\[116b.6\]]snying rjes sems can thams cad la sgra gcan zin bzhin du blta ba'i don te/_bdag gis sems can thams cad kyi don bya'o snyam du de ltar bsam par bya ba yin pas na de'i phyir ka zhes bya'o/_/kha zhes bya ba ni de bzhin gshegs pa'i gsang ba'i don te/_mi bgrungs pa rnams 
[\[116b.7\]]kyis shes par mi nus pas na de'i phyir kha zhes bya'o/_/ga zhes bya ba ni snying po'i don te/_sems can thams cad la de bzhin gshegs pa'i snying po yod pas na de'i phyir ga zhes bya'o/_/g+ha zhes bya ba ni de bzhin gshegs pa rtag ces bya ba'i don te/_de bas na de bzhin 
[\[117a\]]
[\[117a.1\]]gshegs pa ni rtag pa yin no/_/nga zhes bya ba ni 'du byed mi rtag ces bya ba'i don te de bas na nga zhes bya'o/_/tsa zhes bya ba ni spyod pa'i don te/_sems can thams cad yongs su smin par bya bas na de'i phyir tsa zhes bya'o/_/tsha zhes bya ba ni de bzhin gshegs 
[\[117a.2\]]pa dkar po'i chos rnams kyis gdugs gcig pa lam mer bzhugs pa yin te de bas na tsha zhes bya'o/_/dza zhes bya ba ni dza dang 'dra bar thar pa de zhigs pa ma yin te de bas na dza zhes bya'o/_/dz+ha zhes bya ba ni nyon mongs pa rnams skyen par sprug par bya ba'i don te de bas na dz+ha zhes 
[\[117a.3\]]bya'o/_/nya zhes bya ba ni de kho na nyid kyi chos shes pa'i tshig [{]bla dgas [,]bla dwags [}]te de bas na nya zhes bya'o/_/Ta zhes bya ba ni Ta bzhin du 'dzam bu'i gling kha cig tu de bzhin gshegs pa'i mtshungs pa med pa'i sku ston par mdzad de de bas na Ta zhes bya'o/_/Tha zhes bya ba ni chos kyi sku'i don te/_Tha 
[\[117a.4\]]bzhin du yongs su rdzogs pas na de'i phyir Tha zhes bya'o/_/Da zhes bya ba ni dge 'dun gzhon nu zhes bya ba'i don te/_nub par mi 'gyur ba'i phyir Da zhes bya'o/_/D+ha zhes bya ba ni ngo tsha mi shes pa'i don te/_bla ma rnams la drin du mi gzo bas na de'i phyir D+ha zhes bya'o/_/Na zhes bya ba ni 
[\[117a.5\]]'di las phyi rol pa rnams 'phags pa ma yin pa'i don te de bas na Na zhes bya'o/_/ta zhes bya ba ni srid pa thams cad du ltung ba las bzlog pa'i don te de bas na ta zhes bya'o/_/tha zhes bya ba ni mi shes pa'i don te/_dar gyi srin bu bzhin du dkris pas na de'i phyir tha zhes 
[\[117a.6\]]bya'o/_/da zhes bya ba ni theg pa chen po la brtson par bya ba la dga' bar gyis shig pa'i don te de bas na da zhes bya'o/_/d+ha zhes bya ba ni gzhi gsum ri rab bzhin du brtan zhing nub par mi 'gyur ba'i don te de bas na d+ha zhes bya'o/_/na zhes bya ba ni gzhi gsum grong khyer gyi sgo 
[\[117a.7\]]gtan gyi rten ma bzhin du shin tu brtan pas na de'i phyir na zhes bya'o/_/pa zhes bya ba ni phyin ci log gi don te/_gzhi gsum nub par mi 'gyur ba la bdag nyid yongs su rmongs par 'gyur bas na pa zhes bya'o/_/pha zhes bya ba ni 'jig rten thams cad 'jig pa'i don te/_
[\[117b\]]
[\[117b.1\]]'jig rten 'jig pa na gzhi gsum 'jig par 'gyur ro zhes zer ba ni bdag nyid kyi 'bras bu 'jig par byed pa ste/_sgrub pa las nyams pas na de'i phyir pha zhes bya'o/_/ba zhes bya ba ni de bzhin gshegs pa rnams kyi stobs rnams kyi tshig [{]bla dgas [,]bla dwags [}]te/_stobs bcu 
[\[117b.2\]]dang ldan pas na de'i phyir ba zhes bya'o/_/b+ha zhes bya ba ni byang chub sems dpa' rnams ni dam pa'i chos kyi khur khyer ba yin no zhes bya ba'i don te de bas na b+ha zhes bya'o/_/ma zhes bya ba ni nges par rang gi khur khyer bar byed pa 'di ni byang chub sems dpa' rnams kyi chos 
[\[117b.3\]]lugs yin te de bas na ma zhes bya'o/_/ya zhes bya ba ni don bzhi po rnams byang chub sems dpas bya dgos pas na de'i phyir ya zhes bya'o/_/ra zhes bya ba ni 'dod chags dang /_zhe sdang dang /_gti mug gi 'jigs pa bsal bas de kho na nyid kyi don la chos la 'jug 
[\[117b.4\]]pas na de'i phyir ra zhes bya'o/_/la zhes bya ba ni nyan thos kyi theg pa las gyen du bskyod nas theg pa chen po mi g.yo ba nyid brtsam par bya ba yin pas na de'i phyir la zhes bya'o/_/wa zhes bya ba ni 'jig rten thams cad kyi rig sngags dang /_gsang sngags dang /_sman 
[\[117b.5\]]rnams byang chub sems dpa' mchog rnams kyis bstan pas na de'i phyir wa zhes bya'o/_/sha zhes bya ba ni zug rngu gsum dang bral ba'i don te de bas na sha zhes bya'o/_/Sha zhes bya ba ni yongs su rdzogs pa'i don te mdo sde chen po 'di thos na shin tu rgyas pa thams cad 
[\[117b.6\]]thos par 'gyur bas na de'i phyir Sha zhes bya'o/_/sa zhes bya ba ni dam pa'i chos dbyung ba'i sems kyi don te de bas na sa zhes bya'o/_/ha zhes bya ba ni kye ma bdag gis 'khor ba mthar gtugs so/_/kye ma de bzhin gshegs pa yongs su mya ngan las 'da'o snyam 
[\[117b.7\]]du dga' ba dang yongs su gdung ba'i don te de bas na ha zhes bya'o/_/k+Sha zhes bya ba ni bdud kyi don te/_bdud bye ba snyed kyis kyang dge 'dun dbye bar mi nus mod kyi/_de bzhin gshegs pa ni 'jig rten dang 'thun par mdzad pa ston to/_/yang k+Sha zhes bya ba ni 'jig rten 
[\[118a\]]
[\[118a.1\]]thams cad 'thun par bya ba'i phyir ma la sogs pa bstan pa'i don te de bas na k+Sha zhes bya'o/_/r-i r-I l-i l-I zhes bya ba'i yi ge bzhi po 'di rnams kyis ni sangs rgyas dang /_chos dang /_dge 'dun dang /_gnyen po ston pa'i don bzhi rgyas par byed do/_/'jig 
[\[118a.2\]]rten dang 'thun par bya ba de ni gnyen po yin te/_dper na lha sbyin gyis dge 'dun phye ba lta bu'o/_/dge 'dun phye ba ston pa na bslab pa'i gzhi bca' ba'i phyir tshul gzhan dag kyang sprul te thabs ston pa de mthong na shes rab can skrag par mi bya bar 'di ni 'jig rten dang 'thun par bya 
[\[118a.3\]]ba yin no snyam du yid ches par bya ste/_de bas na r-i r-I l-i l-I zhes bya'o/_/mchu gnyis las byung ba dang /_lce drung nas byung ba dang /_kha sna gnyis nas 'byung ba dang /_ring po dang /_rgyun ring du drang ba rnams ni don dang lhan cig tu sbyar ba yin no/_/yi ge rnams lhan cig tu sbyar bas 
[\[118a.4\]]ni byed pa la 'jug par 'gyur ro/_/lce dang so la sogs pa rnams ni lus kyi khams yin te/_khams de yang rang bzhin gyis yongs su dag pa'o/_/phung po dang /_khams dang /_skye mched rnam pa sna tshogs de dag lta bu yang mgo mnyam du chos kyi de kho na nyid du nye bar 
[\[118a.5\]]zhi bar khongs su 'du'o/_/de bzhin gshegs pa'i snying pos khyab pa'i khams de'i gzi brjid kyis lhan cig tu sbyar bas byed pa la 'jug par 'gyur te/_de bas na yi ge phyed pa zhes bya'o/_/rgyud thams cad dang /_gsang sngags thams cad dang /_chos thams cad ni yi 
[\[118a.6\]]ge phyi mo sbyar ba'i tha snyad yin te/_de bas na de bzhin gshegs pa dang thar pa de kho na nyid du mthong ngo /_/yi ge brjod pa dang rtog pa'i 'du shes dang yi ge dang 'bru'i 'du shes de nyid spangs pa ni de bzhin gshegs pa dang thar pa ste/_de bas na thar pa ni thams cad du grol ba dang rab 
[\[118a.7\]]tu grol ba yin no/_/de bzhin gshegs pa de nyid yi ge phyed pa'i chos kyi don kho na'i phyir byung ba yin no snyam du yang dag par gshegs pa gang yin pa de dag ni yi ge shes pa zhes bya'o/_/gzhan dag ni yi ge phyed pa shes pa zhes bya'o/_/yi ge med pa gang dag yin 
[\[118b\]]
[\[118b.1\]]zhe na/_chos ma yin pa sten pa gang yin pa rnams so/_/chos la sten pa yin du zin kyang de bzhin gshegs pa rtag pa dang /_gzhi gsum po dang /_thar pa ther zug pa dang /_mdo sde dang /_mdo sde ma yin pa dang /_'dul ba dang /_'dul ba ma yin pa dang /_
[\[118b.2\]]bdud kyis smras pa dang /_sangs rgyas kyis gsungs pa'i bye brag mi phyed pa gang yin pa de dag thams cad ni khong na yi ge med pa zhes nga zer ro/_/rigs kyi bu de bas na khyod kyis tshul 'di dag la yi ge phyed pa rnams slobs shig dang /_de ltar byas na yi ge shes pa zhes bya 
[\[118b.3\]]ba'i grangs su gtogs par 'gyur ro/_/gsol pa/_bcom ldan 'das bdag gis grangs su chud par bgyi ste/_de ltar 'tshal bas na yi ge phyed pa rnams bslab par bgyi 'tshal lags so/_/bcom ldan 'das bdag gis da gzod slob dpon gyi mchog khyod lta bu 
[\[118b.4\]]rnyed lags so/_/bcom ldan 'das bdag ni da gzod yig rtsis kyi gnas su zhugs lags so/_/bka' stsal pa/_rigs kyi bu legs so legs so/_/dam pa'i chos 'dod pas ni de ltar 'dod par bya dgos so/_/rigs kyi bu de la zal mo zhes bya ba ni rnam 
[\[118b.5\]]pa gnyis te/_sdug bsngal dang /_mi rtag pa dang /_bdag med pa rnams kyi zal mo rnams dang /_bzhad dang 'grogs pa'i zal mo rnams te de ni bya'i don to/_/gsol pa/_sdug bsngal dang /_mi rtag pa dang /_bdag med pa la ji ltar zal mo zhes bgyi lags/_
[\[118b.6\]]bka' stsal pa/_chos kha cig ni mi rtag la chos kha cig ni rtag pa'i phyir dang /_chos kha cig ni sdug bsngal la chos kha cig ni bde ba'i phyir dang /_chos kha cig ni bdag med la chos kha cig ni bdag yod pa'i phyir te/_dper na bu ram shing dang /_'bras sA lu dang /_'bru dang /_
[\[118b.7\]]khre dang /_khre rgod dang /_sran ma dang /_sran sde'u dang /_sran gre'u la sogs pa 'bru'i sna grangs rnams me tog gi dus nas 'bras bu'i dus kyi bar du mi rtag pa'i khongs su 'dus so/_/phub ma med par gyur nas ni sems can thams cad la phan 'dogs par 'gyur la 
[\[119a\]]
[\[119a.1\]]'bru'i grangs kyi khongs su 'dus te/_des na rtag pa zhes bya'o/_/de ci'i phyir zhe na/_rang bzhin du gyur pa'i phyir ro/_/gsol pa/_bcom ldan 'das ci lags/_de dag slad kyis ma mchis par mi 'gyur lags sam/_de dag slad kyis ma mchis 
[\[119a.2\]]par mi 'gyur ba de bzhin du de bzhin gshegs pa rtag pa zhes bgyi lags sam/_bka' stsal pa/_de bzhin gshegs pa ri rab bzhin zhes dper blang mod kyi/_ri'i rgyal po ri rab kyang 'jig pa'i bskal pas 'jig par 'gyur ba de bzhin du de bzhin gshegs pa 
[\[119a.3\]]la khyod de ltar ma 'dzin cig_/mya ngan las 'das pa ma gtogs par 'jig rten thams cad na 'jig par mi 'gyur ba cung zad kyang med kyis 'jig rten dang 'thun pa'i tshul gyis kun rdzob kyi tha snyad kyi rjes su 'jug par gyis shig_/gsol pa/_bcom ldan 'das 
[\[119a.4\]]legs so legs so/_/bka' stsal pa/_rigs kyi bu de bzhin du mdo sde thams cad dang /_ting nge 'dzin thams cad kyi bsgom pa bsgoms pa'i 'bras bu yongs su mya ngan las 'das pa chen po'i mdo sde chen po 'di sems can rnams kyis nam ma thos kyi bar du ni mi rtag pa'i 
[\[119a.5\]]khongs su 'dus so/_/mdo sde rin po che 'di thos nas ni rigs kyi bu'am/_rigs kyi bu mo rnams nyon mongs pa dang bcas pa yin du zin kyang nyon mongs pa med pa'i khongs su 'dus la sems can thams cad la phan 'dogs par yang 'gyur te/_ci'i phyir zhe na/_bdag 
[\[119a.6\]]la de bzhin gshegs pa'i snying po yod par shes pa'i phyir ro/_/mchog tu rtag par shes nas kyang de dag 'jug par 'gyur ro/_/rigs kyi bu gzhan yang dper na shing a mra'am shing ta la yang rung ste/_me tog gi dus nas 'bras bu'i dus kyi bar du ni mi rtag pa'i 
[\[119a.7\]]chos kyi khongs su 'dus so/_/'bras bu smin par gyur nas ni sems can thams cad la phan 'dogs par 'gyur te/_rtag pa'i chos kyi khongs su 'dus par 'gyur ro/_/rigs kyi bu de bzhin du mdo sde thams cad dang /_ting nge 'dzin thams cad kyi bsgom pa bsgoms pa'i 'bras 
[\[119b\]]
[\[119b.1\]]bu yongs su mya ngan las 'das pa chen po'i mdo sde chen po 'di sems can rnams kyis nam ma thos kyi bar du ni mi rtag pa'i khongs su 'dus so/_/mdo sde rin po che 'di thos nas ni rigs kyi bu'am/_rigs kyi bu mo rnams nyon mongs pa dang bcas pa yin du zin kyang 
[\[119b.2\]]nyon mongs pa med pa'i khongs su 'dus la sems can thams cad la yang phan 'dogs par 'gyur te/_de ci'i phyir zhe na/_bdag la de bzhin gshegs pa'i snying po yod par shes pa'i phyir ro/_/mchog tu rtag par shes nas kyang de dag 'jug par 'gyur ro/_/rigs 
[\[119b.3\]]kyi bu gzhan yang dper na gser khung ngam zangs khung yang rung ste/_brko ba'i dus kyi bar du ni mi rtag pa'i khongs su 'dus so/_/gseg ma dang /_rdo dang /_skyon rnams med par gyur nas ni sems can thams cad la phan 'dogs par 'gyur te/_rtag pa'i rdzas rin 
[\[119b.4\]]po che'i khongs su 'dus so/_/rigs kyi bu de bzhin du mdo sde thams cad dang /_ting nge 'dzin thams cad kyi bsgom pa bsgoms pa'i 'bras bu yongs su mya ngan las 'das pa chen po'i mdo chen po 'di sems can rnams kyis nam ma thos kyi bar du ni mi rtag pa'i khongs su 'dus 
[\[119b.5\]]so/_/mdo sde rin po che 'di thos nas ni rigs kyi bu'am/_rigs kyi bu mo rnams nyon mongs pa dang bcas pa yin du zin kyang nyon mongs pa med pa'i khongs su 'dus la sems can thams cad la yang phan 'dogs par 'gyur te/_ci'i phyir zhe na/_bdag la de bzhin 
[\[119b.6\]]gshegs pa'i snying po yod par shes pa'i phyir ro/_/mchog tu rtag par shes nas kyang de dag 'jug par 'gyur ro/_/rigs kyi bu gzhan yang dper na bu ram shing ngam til yang rung ste/_khu ba dang mar du gyur pa'i dus kyi bar du ni mi rtag pa'i khongs su 'dus so/_/
[\[119b.7\]]bu ram shing gi tshigs ma dang /_til gyi tshigs ma med par gyur nas ni sems can thams cad la yang phan 'dogs par 'gyur la rdzas rtag pa'i khongs su yang 'dus par 'gyur ro/_/rigs kyi bu de bzhin du mdo sde thams cad dang /_ting nge 'dzin thams cad kyi bsgom 
[\[120a\]]
[\[120a.1\]]pa bsgoms pa'i 'bras bu yongs su mya ngan las 'das pa chen po'i mdo chen po 'di sems can rnams kyis ma thos kyi bar du ni mi rtag pa'i khongs su 'dus so/_/mdo sde rin po che 'di thos nas ni rigs kyi bu'am/_rigs kyi bu mo rnams nyon mongs 
[\[120a.2\]]pa dang bcas pa yin du zin kyang nyon mongs pa med pa'i khongs su 'dus la/_sems can thams cad la yang phan 'dogs par 'gyur te/_ci'i phyir zhe na/_bdag la de bzhin gshegs pa'i snying po yod par shes pa'i phyir ro/_/mchog tu rtag par 
[\[120a.3\]]shes nas kyang de dag 'jug par 'gyur ro/_/rigs kyi bu gzhan yang dper na chu klung thams cad ni rgya mtsho'i khongs su 'dus so/_/rigs kyi bu de bzhin du mdo sde thams cad dang /_ting nge 'dzin thams cad dang /_theg pa chen po ni yongs su mya ngan las 
[\[120a.4\]]'das pa chen po'i mdo sde 'di'i khongs su 'dus so/_/ci'i phyir zhe na/_'di las de bzhin gshegs pa'i snying po shin tu yongs su mthar thug pa gsal bar bstan pa'i phyir te/_mchog tu mthar phyin pa gang yin pa de ni rgyu zhes bya'o/_/de bas na chos kha 
[\[120a.5\]]cig ni mi rtag la chos kha cig ni rtag ces bya'o/_/gsol pa/_sangs rgyas la yang mya ngan gyi zug rngu mdzad pa mnga'o zhes smos te/_rdzogs pa'i sangs rgyas kyi ni mi'i mya ngan lta bu yang ma lags/_lha'i mya ngan lta bu yang ma lags/_bdud kyi mya ngan lta bu yang 
[\[120a.6\]]ma lags/_sangs rgyas ni dud 'gror skyes pa lta bu yang mya ngan mi mdzad lags na ji lta bu zhig lags/_bka' stsal pa/_'du shes med pa pa rnams kyi 'du shes kyang ji lta bu zhig_/'du shes med na ni gson pa yang mi rigs te/_'du shes med pa pa rnams 
[\[120a.7\]]ni gson po yin no/_/phung po dang /_khams dang /_skye mched rnams med pa de dag la 'du shes ga la zhig yod de/_dper na shing rnams la lha rnams gnas mod kyi/_lha de dag shing gi yal ga rnams sam rtsa ba rnams gang na gnas pa mi mngon pa de bzhin du 
[\[120b\]]
[\[120b.1\]]bstan pa yang zab bo/_/de bzhin gshegs pa yang zab bo/_/sgra gcan zin la bya ba bzhin du byams pas rtag tu mya ngan byed pa ni 'du shes med 'du shes med min gyi lha rnams mya ngan byed pa dang 'dra'o/_/de dag ni sangs rgyas rnams kyi spyod yul yin te sangs rgyas 
[\[120b.2\]]rnams kyi de lta bu yin no/_/sangs rgyas rnams kyi chos nyid ci 'dra ba dang /_sku ci 'dra ba dang /_rang byung rnams kyi gsung ci 'dra ba dang /_thugs ci 'dra ba ni sangs rgyas rnams kyis mkhyen par zad de yid kyi rang bzhin la mya ngan ga la yod/_mya ngan med na yang bstan pa 
[\[120b.3\]]shin tu rgyas pa yod pa dang 'gal lo/_/mya ngan med do zhes byas na ni sgra gcan zin dang 'dra bar gzigs zhes bya ba [{]brdzun [,]rdzun [}]par 'gyur ro/_/chos thams cad [{]brdzun [,]rdzun [}]pa'o zhes bya ba ni bsam gyis mi khyab par bstan to/_/de bzhin du sangs rgyas bcom ldan 'das kyang 
[\[120b.4\]]bsam gyis mi khyab bo/_/chos kyang bsam gyis mi khyab bo/_/bstan pa yang bsam gyis mi khyab ste/_de ltar na sangs rgyas rnams kyi yang dag pa'i chos nyid ni de yin no/_/ji srid du nam mkha' yin pa de srid du khyim gnas pa yang med/_ka ba yang med/_
[\[120b.5\]]rdul yang med de/_nam mkha'i ngo bo nyid kho nar 'dug pa de mthong nas byis pa'i rang bzhin can rnams kyis nam mkha' ji ltar 'dug pa de bzhin du sems yongs su bsgyur bar bya'o/_/de ltar bsam gyis mi khyab pa la mya ngan ga la yod/_mya ngan med par yang 
[\[120b.6\]]sgra gcan zin bzhin du gzigs zhes bya ba don med par 'gyur te/_de bzhin gshegs pa'i mya ngan ni nam mkha' dang 'dra'o/_/sgyu ma la sems gzhan med pa bzhin du de bzhin gshegs pa la mya ngan mnga' zhes bya ba de yang sgyu ma'i tshul tsam du zad na yongs su mya 
[\[120b.7\]]ngan las 'das pa lta la mya ngan ga la yod/_mi rtag pa la ni mya ngan yod de/_de dag gi sems las gyur pa yin no/_/de bas na de bzhin gshegs pa ni rtag go/_/mi rtag pa la ni mya ngan yod na de bzhin gshegs pa ni mi rtag pa ma yin pas na mya ngan yod ces bya ba 
[\[121a\]]
[\[121a.1\]]dang /_med ces bya bar rtogs par mi nus te/_/de bzhin gshegs pa ni mya ngan dang bral ba yin no/_/dma' bas ni dma' ba shes kyi dma' bas ni 'bring mi shes so/_/'bring gis ni 'bring shes kyi 'bring gis ni rab mi shes so/_/rab kyis ni dma' 
[\[121a.2\]]ba dang /_'bring dang /_rab rnams shes so/_/nyan thos dang rang sangs rgyas rnams kyis ni rang gi sa'i bdag shes par zad do/_/sangs rgyas rnams kyis ni thams cad thugs su chud de/_de bas na yang dag par rdzogs pa'i sangs rgyas rnams ni ye shes sgrib pa mi 
[\[121a.3\]]mnga' ba zhes bya'o/_/de ltar na lha'i yul dang sa'i steng dag tu sgyu ma rnam pa sna tshogs ston to/_/de ltar sangs rgyas bcom ldan 'das rnams ni 'jig rten dang 'thun par ston to snyam du shes nas sha'i mig dang ldan pa'i byis pa rnams kyis kyang thogs pa med pa'i ye shes 
[\[121a.4\]]thob par bya ba'i phyir mkhas pa'i shes pa la gnas par bya'o/_/de ltar na mya ngan dang mya ngan med pa zhes bya ba ni rdzogs pa'i sangs rgyas kyis brtags pa yin gyi byis pa rnams kyi yul ma yin no/_/de bas na chos kha cig ni bdag yod la chos kha cig ni bdag med de/_
[\[121a.5\]]'di ni zal mo lta bur bstan pa yin no/_/rigs kyi bu gzhan yang sangs rgyas kyi spyod yul bya bzhad gzas la 'gro ba lta bu bstan par bya ste/_dper na bya bzhad rnams dang zal mo rnams ni dbyar chu klung rnams kyi chu shin tu brug pa'i tshe rang gi sgo nga'i tshis bya ba'i phyir 
[\[121a.6\]]thang ga las gzhi brtan por gnas 'cha' bar byed la/_spyod yul gang yin pa der 'dong bar byed de de ni de dag gi chos nyid do/_/de bzhin du de bzhin gshegs pa dgra bcom pa yang dag par rdzogs pa'i sangs rgyas kyang skyes nas sems can bye ba phrag mang po dam pa'i chos 
[\[121a.7\]]la bkod de/_bzhad dang zal mo bzhin du gdul bar bya ba ji snyed yod pa de dag gi don rnams byas zin nas gdul bar bya ba gzhan dag ga la yod pa der snang bar gyur to/_/de ltar na chos kha cig ni sdug bsngal la chos kha cig ni bde zhes bya ste/_'du byed gang yin pa de dag 
[\[121b\]]
[\[121b.1\]]ni sdug bsngal ba dang 'jig pa yin no/_/mya ngan las 'das pa gang yin pa de ni mchog tu bde ba yin te/_'du byed spangs pa'i phyir bde ba dang ldan no/_/gsol pa/_de ji lta bu lags/_bka' stsal pa/_ji lta ba bzhin no/_/gsol pa/_mya ngan las 'das 
[\[121b.2\]]pa thob pa'i sems can rnams ji ltar de bde ba lags/_bka' stsal pa/_rigs kyi bu ngas bstan pa la rga ba dang 'chi ba ni 'du byed rnams las byung ba'o/_/bag yod pa ni 'chi ba med pa'i gnas so/_/bag med pa ni 'chi ba'i gnas so/_/bag yod pa dang ldan 
[\[121b.3\]]pa rnams ni 'chi bar mi 'gyur ro/_/bag med pa dang ldan pa rnams ni rtag tu shi ba dang 'dra'o/_/bag med pa dang ldan pa gang yin pa de ni 'du byed yin te de ni mchog tu sdug bsngal ba'o/_/mya ngan las 'das pa ni 'chi ba med pa'o/_/bag med pa dang ldan pa 
[\[121b.4\]]rnams ni 'du byed du gyur pa yin te de dag ni mchog tu sdug bsngal ba'o/_/mya ngan las 'das pa gang yin pa de dag ni 'chi ba med pa yin no zhes nga zer ro/_/bag yod pa dang ldan pa gang yin pa de dag ni 'du byed du gyur pa ma yin te/_de dag ni 'du byed rnams la spyod 
[\[121b.5\]]kyang rga ba med pa dang /_'chi ba med pa dang /_gzhig tu med pa zhes nga zer ro/_/de la bag med pa dang ldan pa rnams ni gang yin/_bag yod pa dang ldan pa rnams ni gang yin zhe na/_'jig rten pa rnams ni bag med pa dang ldan pa yin te shi ba dang 'dra'o/_/'jig 
[\[121b.6\]]rten las 'das pa rnams ni rga ba med pa dang 'chi ba med pa'o/_/bag yod pa dang ldan pa rnams ni mya ngan las 'das pa mchog tu bde ba thob pa'o/_/de bas na chos kha cig ni sdug bsngal la chos kha cig ni bde ba yin no zhes ngas bstan to/_/chos kha cig ni bdag 
[\[121b.7\]]med la chos kha cig ni bdag yod pa ni dper na sa la 'dug pa'i mi lha'i mig med pas nam mkha' la bya 'phur ba'i rjes mi mthong ba de bzhin du/_nyon mongs pa la gnas pa rnams kyis bdag nyid la snying po'i mchog yod pa bdag gis mi mthong ste/_de bas na ngas 
[\[122a\]]
[\[122a.1\]]dgongs pa'i tshig gis bdag med do zhes bstan to/_/lha'i mig med pa'i mi rnams kyis ni bdag la bdag yod du zin kyang mi mthong ste nyon mongs pa yin no zhes nga zer ro/_/nyon mongs pa'i rnam pa'i 'du byed rnams gang yin pa'i chos de dag ni mi rtag 
[\[122a.2\]]pa zhes bya'o/_/de bas na chos kha cig ni mi rtag pa'o zhes ngas bstan to/_/rgyu des na/_shes rab ldan pa ri kar 'dug pa yis/_/byis pa sa la 'dug pa legs par mthong /_/shes rab khang [{]bzangs [,]bzang [}]steng na 'dug pa yis/_/mya ngan med kyang skye dgu mya ngan mthong /_/
[\[122a.3\]]zhes bya ba lta bu ste/_de ltar nyon mongs pa'i rnam pa bcad nas shes rab can ri ka na gnas pas nyon mongs pa'i rnam pa dang 'brel ba'i byis pa mthong ba bzhin no/_/gsol pa/_shes rab khang thog mchis pa gang dag lags/_/mya ngan ma mchis gang lags 'jig rten 
[\[122a.4\]]na/_/mya ngan ma mchis mya ngan 'das pa la/_/mya ngan dag ni ji ltar mchis par 'gyur/_/gal te sangs rgyas bcom ldan 'das yongs su mya ngan las 'das na byis pa rnams kyis ji ltar mthong lags/_shes rab kyi khang [{]bzangs kyi [,]bzang gi [}]steng du yang ji ltar bzhugs 
[\[122a.5\]]lags/_mi ri ka na mchis pas ni mthong du rung ste/_'di ni mchis na gdod rung ba lags na yongs su mya ngan las 'das pas ji ltar mthong lags/_bka' stsal pa/_shes rab kyi khang [{]bzangs [,]bzang [}]ni mya ngan las 'das pa'o/_/mya ngan med pa ni de bzhin gshegs 
[\[122a.6\]]pa'o/_/mya ngan gyi shas che ba ni skye dgu rnams yin te/_de dag ni mya ngan can yin la de bzhin gshegs pa ni mya ngan med pa'o/_/ri zhes bya ba ni thar pa yin te ri rab bzhin du brtan pa'i phyir ro/_/sa zhes bya ba ni 'du byed rnams so/_/byis pa thams cad ni sa la 
[\[122a.7\]]'khod pa'o/_/shes rab can zhes bya ba ni rdzogs pa'i sangs rgyas kyi don te/_de bzhin gshegs pa ni mya ngan med cing brtan pa'i phyir ro/_/sangs rgyas ni mya ngan can gyi nang na mya ngan med pa ste/_sems can rnams kyi mya ngan gyi zug rngu sel ba'o/_/gsol pa/_
[\[122b\]]
[\[122b.1\]]gal te de bzhin gshegs pa mya ngan las ma 'das na ni da dung mya ngan mnga' ste/_rdzogs par sangs ma rgyas pa zhes bgyi'o/_/bka' stsal pa/_rgyu yod de gang na gdul bar bya ba rnams yod pa der ni rdzogs pa'i sangs rgyas snang ste der skye ba lta bur ston to/_/de bas na de 
[\[122b.2\]]bzhin gshegs pa ni rtag pa yin te sangs rgyas bya bzhad dang zal mo lta bu zhes bya'o//_//bam po bcu gcig pa/_rigs kyi bu dper na zla ba ni nyin par snang ba na kha cig tu ltung ba lta bur snang ste/_de nas sems can rnams kyis zla ba lhung ngo snyam du 
[\[122b.3\]]'dzin to/_/zla ba ni med par mi 'gyur te/_gling gzhan du 'char bar 'gyur la der yang zla ba skyes pa med do/_/sems can rnams kyis ni zla ba shar to snyam du 'dzin te/_zla ba ni ltung ba lta bur snang yang 'jig par mi 'gyur la 'char ba lta bur snang yang skye ba med de/_ri'i 
[\[122b.4\]]rgyal po ri rab kyis bsgribs pas mi snang bar zad la/_zla ba ni rang bzhin gyis skyes zin pa yin te snang byed rnams kyi chos nyid ni de yin no/_/de bzhin du de bzhin gshegs pa dgra bcom pa yang dag par rdzogs pa'i sangs rgyas kyang stong gsum gyi stong chen po'i 'jig 
[\[122b.5\]]rten gyi khams na 'dzam bu'i gling la lar ni pha ma phrad pa las skyes par yang snang ste sems can rnams kyis skyes so snyam du 'dzin la/_de bzhin gshegs pa la ni skyes pa med do/_/'dzam bu'i gling la lar ni yongs su mya ngan las 'da' ba lta bur snang la de bzhin 
[\[122b.6\]]gshegs pa la ni 'chi ba med do/_/sems can rnams kyis ni shi'o snyam du 'dzin te/_de bzhin gshegs pa ni lhung ba skye ba lta bur snang yang skye ba yang med/_'chi ba yang med do/_/gdul bar bya ba'i dbang gis ni zla ba bzhin du yang rgyu bar mdzad do/_/zla 
[\[122b.7\]]ba ni gling kha cig tu zla ba nya ba yongs su rgyas pa lta bur snang ste sems can rnams zla ba nya'o snyam du 'dzin to/_/zla ba ni gling kha cig tu yi ge ta 'dra bar zla ba tshes par yang snang ste 'dzam bu'i gling pa rnams kyis deng zla ba tshes gcig yin no snyam du 'dzin to/_/de nas zla 
[\[123a\]]
[\[123a.1\]]ba phyed par 'dzin to/_/de nas tshes [{]bcwa [,]bco [}]lnga yin no snyam ste zla ba nya bar 'dzin to/_/kha cig gis ni zla ba phyed yin par 'dzin te/_zla ba ni phyed du 'gyur zhing 'char ba yang med/_ltung ba yang med de/_zla ba ni ri rab kyi rkyen gyis de ltar snang ngo /_/rigs 
[\[123a.2\]]kyi bu de bzhin du de bzhin gshegs pa dgra bcom pa yang dag par rdzogs pa'i sangs rgyas kyang 'dzam bu'i gling la lar ni yongs su mya ngan las 'da' ba lta bur snang ste/_sems can rnams kyis de bzhin gshegs pa yongs su mya ngan las 'das so snyam du 'dzin to/_/
[\[123a.3\]]'dzam bu'i gling la lar ni zla ba tshes pa bzhin du skye ba lta bur snang ste/_sems can rnams kyis khye'u 'di skyes so snyam du 'dzin to/_/zla ba tshes gnyis dang 'dra bar ni lha'i thad du 'gro bar 'dzin to/_/zla ba tshes gsum dang 'dra bar ni yi ge slob pa'i sar 'gro bar 'dzin 
[\[123a.4\]]to/_/zla ba tshes brgyad lta bur ni rab tu 'byung bar ston to/_/zla ba nya ba lta bur ni 'od kyis mun pa bsal ba bzhin du bdud bye ba snyed brlag nas lam mer bzhugs so/_/zla ba nub pa lta bur ni yongs su mya ngan las 'da' bar ston te/_zla ba gza' rnams kyis bskor ba 
[\[123a.5\]]bzhin du mtshan sum cu rtsa gnyis dang dpe byad bzang po brgyad cus brgyan to/_/der kha cig gis ni lhung bar 'dzin/_kha cig gis ni skye bar 'dzin la skyes pa yang med/_'gags pa yang med de/_de bzhin gshegs pa ni zla ba nya ba bzhin du dus thams cad du rtag pa yin 
[\[123a.6\]]no/_/de bas na de bzhin gshegs pa rtag pa dang brtan pa zhes bya'o/_/dper na zla ba ni thams cad du snang ste/_chu dang dgon pa dang khyim dang grong khyer dang /_chu ra chus gang ba rnams dang /_khron pa dang /_gzhan yang dpag tshad stong srid du yang rung sems can 
[\[123a.7\]]rnams gang du 'gro ba de dag thams cad du snang ste/_der byis pa rnams kyis yid la zla ba 'di ni bdag kho na'i phyi bzhin 'ba' zhig tu 'ong ngo snyam du 'dzin to/_/gang gi tshe khyim gyi nang du mthong ba de'i tshe ni da ni 'di na snang na de zla ba 'di de nyid yin nam/_'on te gzhan 
[\[123b\]]
[\[123b.1\]]zhig yin zhig gu snyam du rtog go/_/de la byis pa kha cig gis ni zla ba chu ra tsam du 'dzin to/_/bar ma rnams kyis ni shing rta'i 'phang lo'i tshad tsam du 'dzin to/_/rab rnams kyis ni zla ba dpag tshad lnga bcu pa tsam la zlum po yin par shes so/_/dud 'gro rnams 
[\[123b.2\]]kyis ni zla ba srin bu me khyer tsam du mthong ste/_skye gnas thams cad dang ldan pa'i dud 'gro rnams kyis zla ba la rang rang gi rnam par shes pas brtags nas so sor mthong ngo /_/de bzhin du de bzhin gshegs pa yang 'jig rten du byung na thams cad du snang ste/_sems 
[\[123b.3\]]can kha cig gis de bzhin gshegs pa zla ba dang 'dra bar 'dzin te/_bdag la thugs brtse ba'i phyir bdag gi khyim gyi phugs na bzhugs so snyam mo/_/dud 'gro rnams kyis ni rang rang gi skye gnas kyi lus lta bur mthong ngo /_/sems can lkugs pa rnams kyis ni de 
[\[123b.4\]]bzhin gshegs pa lkugs par mthong ngo /_/'on pa dang lag rdum rnams kyis kyang bdag nyid dang 'dra bar mthong ngo /_/skad dang /_'du shes dang /_yi ge tha dad pa rnams kyis kyang bdag cag dang 'dra'o snyam du 'dzin te bdag gi skad du smra'o/_/bdag gi 'du shes dang 
[\[123b.5\]]'thun no/_/bdag gi kha zas za'o snyam du 'dzin to/_/lus che ba rnams kyang de bzhin gshegs pa ni bdag cag dang 'dra'o snyam du 'dzin to/_/kha cig gis ni nyan thos dang rang sangs rgyas yin no snyam du 'dzin to/_/kha cig gis ni ya mtshan can thams cad 
[\[123b.6\]]kyi nang du rab tu byung bar mthong ngo /_/kha cig gis ni de bzhin gshegs pa bdag cag gi phyir 'jig rten du byung ngo snyam du 'dzin to/_/dper na zla ba rang bzhin du gnas pas so so'i rang bzhin du thams cad mgu bar byed pa de bzhin du/_de bzhin gshegs pa yang 
[\[123b.7\]]chos kyi sku yin bzhin du thabs kyi sku dug sman gyi sdong po dang 'dra bar 'dzin cing sems can rnams mgu bar mdzad de/_'jig rten thams cad dang 'thun par mdzad pa dag gis skyes pa'i rabs stong phrag mang po ston par mdzad do/_/de bas na de bzhin gshegs pa 
[\[124a\]]
[\[124a.1\]]ni thams cad du skye ba ston pa'i phyir skyes pa'i rabs kyi zla ba zhes bya'o/_/de bas na de bzhin gshegs pa rtag pa dang brtan pa yin no/_/rigs kyi bu gzhan yang dper na zla ba dang lha ma yin gyi dbang po sgra gcan phrad pa'i tshe 'jig rten pa rnams kyi zla ba 
[\[124a.2\]]gzas zin to snyam du 'dzin te/_sgra gcan ni zla ba la 'dzin par yang mi byed la/_des ni de la za bar yang mi nus te sgra gcan gyi lag pas zla ba bsgribs nas 'od mi snang bar byed par zad de/_zla ba la rma yang med/_nyon mongs pa yang med do/_/ji tsam du sgra gcan gyi lag pas 
[\[124a.3\]]zla ba bkab pa de tsam du zla ba'i 'od mi snang bar 'gyur la/_sgra gcan gyis zla ba btang ba'i tshe ni kha nas byung ba lta bur snang ste/_mi rnams kyis zla ba ni sdug bsngal zhing 'dug go snyam du 'dzin to/_/zla ba ni rang bzhin kho nar 'dug bzhin du bdag nyid sgra gcan dang lhan cig 
[\[124a.4\]]'dug par ston te/_'di ni 'jig rten gyi chos nyid do/_/sgra gcan bye ba snyed kyis kyang zla ba gsad pa'am gzhig par mi nus te zla ba rang nyid de ltar ston to/_/de bzhin du de bzhin gshegs pa dgra bcom pa yang dag par rdzogs pa'i sangs rgyas nyid zla ba lta bur ston 
[\[124a.5\]]par mdzad de/_ma 'ongs pa'i dus kyi don du ngan sems kyis khrag phyung ba'i mtshams med pa'i las bstan pa'i phyir de la sogs pa'i 'dod chen pa'i mtha' dang dge 'dun gyi dbyen gyi chos tha dad pa yang ston par mdzad do/_/de bzhin gshegs pa'i sku la ni bdud bye ba phrag 
[\[124a.6\]]'bum gyis kyang khrag dbyung bar mi nus la/_de bzhin gshegs pa'i sku la ni khrag dang /_rus pa dang /_rgyus pa yang med de/_sdug bsngal ba'i bag kyang med do/_/sems can rnams kyis ni gzhi gsum ma rung ngo /_/de bzhin gshegs pa la rma byung ngo snyam du 
[\[124a.7\]]'dzin to/_/de bzhin gshegs pa ni rang bzhin kho nar bzhugs mod kyi/_de ltar 'jig rten dang 'thun par ston to/_/'di lta ste/_mi la las mi zhig la 'breng pa'am/_dbyug pas bsnun te khrag phyung ba'am/_gsad pa'i sems kyis de bsad nas/_de'i 'og 
[\[124b\]]
[\[124b.1\]]tu de bzhin gshegs pas las de btsan par mdzad par dgongs te de bzhin gshegs pa la ngan sems kyis khrag phyung ba na/_mi de'i sems thugs su chud nas mtshams med pa'i las yang dag par ston par mdzad do/_/de ltar na de bzhin gshegs pa ni ma 'ongs pa'i 
[\[124b.2\]]don gyi phyir las kyi rnam par dbye ba ston par mdzad do/_/dper na sman pa la la zhig gis rang gi bu la rtsa ba'i ming gi rnam grangs slob par byed de/_'di ni rtsa ba lnga'o/_/'di ni kha ba'o zhes rtsa ba'i rnam par dbye ba dag gi sgo nas ngo ston par byed de/_khye'u des kyang de ltar bslabs 
[\[124b.3\]]nas rtsa ba'i rnam par dbye ba shes par gyur la/_de nas sman pa de shi nas khye'u de na re/_kyi hud pha cig kyi hud pha cig khyod kyis bdag rtsa ba'i rnam par dbye ba bslabs te rtsa ba 'di ni 'di 'dra'o/_/lo ma ni 'di 'dra'o zhes de skad zer ba de bzhin du de bzhin gshegs pas 
[\[124b.4\]]kyang bslab pa'i gzhi thams cad kyi sprul pa sprul par mdzad de/_gsor rung ba dang /_gsor mi rung ba dang /_mtshams med pa dang /_mdo sde spong ba dang /_'dod chen pa'i mtha' rnams ston par mdzad de/_ma 'ongs pa'i dus na 'di lta bur 'gyur ro zhes bya ba'i don 
[\[124b.5\]]to/_/de nas de bzhin gshegs pa yongs su mya ngan las 'das nas dge slong rnams kyis sman pa'i bu bzhin du de bzhin gshegs pas mdo sde las 'di skad ces bka' stsal te/_las 'di ni 'di yin no snyam du shes so/_/dper na zla ba la gza' 'jug pa na mi 
[\[124b.6\]]rnams kyis ni zla ba drug cing zla ba la gza' 'jug par shes so/_/steng gi lha rnams kyis ni nyin gcig bzhin du zla ba la gza' 'jug pa shes te/_ci'i phyir zhe na/_de dag gi lo tshigs ring la mi rnams kyi lo tshigs thung ba'i phyir ro/_/rigs kyi bu de bzhin du lha 
[\[124b.7\]]rnams dang mi rnams kyis ni de bzhin gshegs pa sku tshe thung ngo snyam du 'dzin to/_/ji ltar lha gong ma gong ma rnams kyis skad cig skad cig la zla ba la gza' 'jug par 'dzin pa de bzhin du/_lha gong ma gong ma rnams kyis skad cig skad cig la de bzhin gshegs pa 
[\[125a\]]
[\[125a.1\]]yongs su mya ngan las 'da' ba bye ba snyed kyang ston par mdzad do/_/nyon mongs pa dang /_phung po dang lha dang 'chi bdag gi bdud bye ba snyed kyang ston pa dang /_skyes pa'i rabs stong snyed kyang ston pa dang /_'jig rten dang 'thun par bya ba mang po dag ston par shes 
[\[125a.2\]]so/_/de ltar na de bzhin gshegs pa ni dpag tu med pa yin te/_de bas na rtag pa dang brtan pa yin no/_/dper na zla ba ni sems can thams cad kyi yid du 'ong zhing blta na sdug pa yin pas na de'i phyir ming zla ba zhes bya'o/_/'dod pa'i dbang du gyur pa 'dod chags dang /_
[\[125a.3\]]zhe sdang dang /_gti mug spyod pa rnams kyi yid du 'ong ba ni ma yin no/_/de bzhin du de bzhin gshegs pa dgra bcom pa yang dag par rdzogs pa'i sangs rgyas kyang rang bzhin gyis sems can chos 'dod pa rnams kyi yid du 'ong ba dang mchog tu blta na sdug pa yin no/_/sdang 
[\[125a.4\]]ba'i sems dang ldan pa gzhan dag gi yid du 'ong ba ni ma yin te/_de bas na de bzhin gshegs pa zla ba dang 'dra ba yin no/_/dper na nyi ma dus tshigs gsum du 'gyur zhing 'pho ste/_dgun dang /_dbyar dang so ga'i dus gsum du rgyu bar byed la/_dgun ni nyi ma myur ba kho nar 
[\[125a.5\]]'gro'o/_/dbyar ni nyi ma 'bring tsam du 'gro'o/_/sos ka'i ni nyi ma ring du thogs shing 'gro ste 'od shin tu tsha'o/_/de bzhin gshegs pa yang 'jig rten gsum du skye ba rnam pa gsum ston par mdzad de/_sems can tshe thung ngu rnams kyi nang du ni mchog tu sku tshe thung bar 
[\[125a.6\]]ston te/_sems can rnams kyis sangs rgyas sku tshe thung ngo snyam du 'dzin to/_/nyan thos kyi theg pa pa rnams la ni dgun gyi nyi ma bzhin du sku tshe thung bar ston to/_/byang chub sems dpa' sems dpa' chen po rnams la ni dbyar gyi nyi ma bzhin du sku tshe 'bring du ston to/_/sangs 
[\[125a.7\]]rgyas rnams la ni so ga'i nyi ma bzhin du bskal pa'am bskal pa las lhag par bzhugs par snang ngo /_/rigs kyi bu theg pa chen po 'di las dgongs pa'i tshig de bzhin gshegs pa'i gsang ba'i dam pa'i chos kyi char ngas yang dag par bstan par bya ste/_ma 'ongs pa'i 
[\[125b\]]
[\[125b.1\]]dus na dam pa'i chos theg pa chen po'i mdo'i sde tshan gyi phan pa'i gdams ngag ston pa gang yin pa de dag ni dbyar gyi nam gyi sprin dang 'dra ste/_byang chub sems dpa' sems dpa' chen po yin par rig par bya'o/_/nyan thos dang rang sangs rgyas rnams ni dgongs pa'i tshig 
[\[125b.2\]]thos na dgun gyi grang nad kyis thebs pa dang 'dra ste/_de'i phyir ngas sku tshe thung ba dang nges par myong bar 'gyur ba yang dag par bstan to/_/sangs rgyas kyi tshe bstan pa sangs rgyas kyi gnas rgya chen po las ni so ga'i nyi ma bzhin du ngas rtag pa dang brtan par bstan to/_/nga ni nyi ma 
[\[125b.3\]]bzhin du gang du yang ltung ba med de/_nyi zla'i chos nyid kyang spyod do/_/de ltar na de bzhin gshegs pa ni 'jig rten gsum du yang dag par snang ste/_'di ni sangs rgyas rnams kyi chos nyid do/_/rigs kyi bu gzhan yang pa ba sangs dang /_phur bu dang /_mig dmar 
[\[125b.4\]]dang /_mjug [{]rings [,]ring [}]dang /_gza' lhag la sogs pa nyi ma dang zla ba gnyis dang lhan cig 'gro ba na sems can rnams kyis blta bar mi nus la de dag kyang ldog par yang mi 'gyur/_ltung bar yang mi 'gyur te/_de dag gi 'od ches cha phra la nyi ma dang zla ba'i 'od shin tu 
[\[125b.5\]]che bas zil gyis non pa'i phyir ro/_/de bzhin du de bzhin gshegs pa ni rtag tu nyan thos dang rang sangs rgyas kyi gza'i tshogs rnams dang lhan cig tu skye ba lta bur yang ston la yongs su mya ngan las 'da' bar yang ston mod kyi/_nyan thos dang rang sangs rgyas de dag mi rtag pa yang 
[\[125b.6\]]ma yin mi brtan pa yang ma yin te/_de dag ni rtag pa dang brtan pa yin bzhin du nyin par gyi gza' dang 'dra bar sems can gyis mthong bar mi nus so/_/nyi ma dang 'dra ba 'di ni rang sangs rgyas rnams kyi chos nyid yin no/_/dper na nyi ma dang zla ba sprin gyis g.yogs pa'i 
[\[125b.7\]]tshe mi snang ste/_sems can rnams kyis mi snang ngo snyam du 'dzin mod kyi/_de gnyis med par yang mi 'gyur ro/_/rigs kyi bu de bzhin du de bzhin gshegs pa 'jig rten na mi bzhugs pa'i tshe nyi zla sprin gyis g.yogs pa bzhin du gzhi gsum 'jig pa lta bur snang 
[\[126a\]]
[\[126a.1\]]mod kyi/_gzhi gsum med par yang mi 'gyur la rtag pa dang brtan pa dang ther zug par 'dug bzhin du nyes pa rnams kyis kyang gos par mi 'gyur ba 'di ni sangs rgyas rnams kyi chos nyid do/_/rigs kyi bu dper na zla ba yar gyi ngo yang ma yin/_mar gyi ngo yang ma yin 
[\[126a.2\]]pa gnam stong gi nyin par nyi ma dang zla ba med pa'i skabs su gza' mjug [{]rings [,]ring [}]gzi brjid drag po dang ldan pa zhes bya ba shar nas 'jig rten thams cad kyis ma tshor bar skad cig gcig kho na la mi snang bar 'gyur ro/_/rigs kyi bu de bzhin du rang sangs rgyas rnams kyang sangs rgyas 
[\[126a.3\]]rnams mi bzhugs pa'i tshe gnam stong gi nyin par gza' mjug [{]rings [,]ring [}]'char ba bzhin du byung nas sems can bye ba phrag mang po dam pa'i chos la bkod nas mi snang bar 'gyur la/_mjug [{]rings kyang [,]ring yang [}]rtag tu yod de sems can rnams kyis ni mthong bar mi nus so/_/de bzhin du 
[\[126a.4\]]rang sangs rgyas rnams kyang rtag tu yod bzhin du de dag sems can rnams kyis mthong bar mi nus te/_bdag nyid yang dag par ston cing mi mngon par byed pa 'di ni de dag gi chos nyid do/_/rigs kyi bu dper na nyi ma shar na lho bur med par 'gyur ba de bzhin du yongs su mya ngan 
[\[126a.5\]]las 'das pa chen po'i mdo chen po 'di byung na thos pa tsam gyis kyang pham pa rnams dang /_mtshams med pa'i las rnams kyi sdig pa'i phung po myur du med par 'gyur ro/_/de ltar na yongs su mya ngan las 'das pa chen po'i mdo chen po bsam gyis mi khyab pa'i yul 'di ni de bzhin 
[\[126a.6\]]gshegs pa'i snying po ston pa yin pa'i phyir dpag tu med do/_/de bas na rigs kyi bu'am rigs kyi bu mo rnams kyis de bzhin gshegs pa rtag go/_/dam pa'i chos nub par mi 'gyur ro/_/dge 'dun med par mi 'gyur ro snyam du mdo'i shes pa la de ltar brtson par bya'o/_/de ltar byas kyang de 
[\[126a.7\]]dag kyang nga dang 'dra bar sangs rgyas kyi gnas su gson par 'gyur ro/_/gsol pa/_bcom ldan 'das byang chub sems dpa' sems dpa' chen po rnams ji lta bu lags/_bka' stsal pa/_sems bskyed pa yang rung /_sems ma bskyed pa yang rung ste/_byang chub sems dpa' sems 
[\[126b\]]
[\[126b.1\]]dpa' chen po rnams su 'gyur ro/_/gsol pa/_de ci lta bu lags/_bka' stsal pa/_rigs kyi bu dper na dgun mar 'khyags pa nyi tshan gyis kyang bzhu mi nus pa de bzhin du mdo sde dang /_ting nge 'dzin thams cad bsgom par bya ba bsgoms pa'i 'bras 
[\[126b.2\]]bu'i sgo nas ni sems bskyed pa rnams kyis kyang byang chub thob par mi 'gyur ro/_/sems ma bskyed pas kyang byang chub thob par mi 'gyur ro/_/de ci'i phyir zhe na/_dgun gyi nyi ma bzhin du brtson 'grus zhan pa'i phyir ro/_/mdo sde bsgom par bya ba bsgoms 
[\[126b.3\]]pa'i 'bras bu'i mchog ni dper na so ga'i nyi ma tsha ba'i tshe nyi ma ma shar bar mtshan mo yang mar shin tu 'khyags pa yang zhu bar byed la rgya mtsho chen po yang dro bar byed do/_/de bzhin du rigs kyi bu'am/_rigs kyi bu mo gang dag gis yongs su mya ngan las 'das 
[\[126b.4\]]pa chen po'i mdo 'di thos ma thag tu 'gran tor du byas kyang rung /_gzhan gyis byed du bcug kyang rung /_gzhan gyis dring 'jog kyang rung /_rnyed pa dang /_bkur sti dang /_tshigs su bcad pa'i don du byas kyang rung ste/_bdag la byang chub mi dgos 
[\[126b.5\]]so snyam pa'am/_sems bskyed par yang mi 'dod du zin kyang gang zag de 'dra ba'i lus kyi ba spu'i khung bu thams cad du byang chub kyi rgyus so ga'i nyi ma bzhin du 'jug par 'gyur ro/_/de bas na rigs kyi bu de dag ni byang chub sems dpa' sems dpa' chen 
[\[126b.6\]]po yin no zhes nga zer ro/_/de ltar na byang chub zad mi shes pa'i mdo chen po 'di ni bsod nams kyi phung po chen po yin te/_de bas na che ba zhes bya'o/_/snga ba dang yangs pa dang so ga'i nyi ma bzhin du gzi brjid dang ldan pa yin te/_de bas na yongs su mya ngan las 
[\[126b.7\]]'das pa chen po zhes bya'o/_/de ci'i phyir zhe na/_'di las de bzhin gshegs pa'i snying po rtag par bstan pa'i phyir ro/_/rigs kyi bu gzhan yang skar ma dang srin bu me khyer gyi 'od ni nyi zla'i 'od las 'das te thal ler snang bar mi 'gyur ro/_/nyi zla'i 'od 
[\[127a\]]
[\[127a.1\]]ni 'od thams cad las 'das te lam mer 'dug go/_/de bzhin du gzhan gyi 'od rnams ni mdo sde thams cad dang ting nge 'dzin thams cad bsgom par bya ba bsgoms pa'i yongs su mya ngan las 'das pa chen po'i mdo chen po'i 'od las 'das 
[\[127a.2\]]te thal ler mi 'dug go/_/yongs su mya ngan las 'das pa chen po'i mdo chen po'i 'od ni 'od thams cad las 'das te thal ler snang la/_sems can thams cad kyi spu drung du zhugs nas byang chub kyi sems mi dgos so snyam ste ma bskyed du zin kyang byang chub kyi 
[\[127a.3\]]rgyu nges par thob par 'gyur te/_de bas na ming yang yongs su mya ngan las 'das pa chen po zhes bya'o/_/gsol pa/_byang chub kyi sems mi dgos par 'dzin kyang sems can thams cad kyi lus kyi ba spu'i khung bu thams cad du zhugs nas byang chub kyi rgyu mngon 
[\[127a.4\]]par 'grub par 'gyur zhes bgyi ba 'di la gtan tshigs bka' stsal 'tshal lags so/_/bcom ldan 'das bstan pa 'di la pham pa bgyid pa dang /_mtshams ma mchis pa bgyid pa dang /_mdo sde spong ba dang /_'dod chen pa dag kyang gda' 
[\[127a.5\]]lags na/_gal te sems ma bskyed de mi dgos par 'dzin kyang byang chub pa'i byang chub kyi rgyur 'gyur du lags na sangs rgyas kyis gsungs pa la bye brag ci mchis te/_yang na bzhi po de dag ma mchis zhes bshad 'tshal lags so/_/yang na des sdig pa 
[\[127a.6\]]'byang bar 'gyur zhes bshad 'tshal lags so/_/bcom ldan 'das kyis bka' stsal pa/_'dod chen pa ma gtogs par yongs su mya ngan las 'das pa'i mdo chen po 'di rna lam du grag par thos pa tsam gyis kyang thams cad la byang chub kyi rgyu yod par 
[\[127a.7\]]'gyur te/_sangs rgyas grangs med pa la bkur sti byas pa rnams kyis yongs su mya ngan las 'das pa chen po'i mdo chen po 'di thos par nus la/_dge ba'i rtsa ba ngan ngon ma yin pas byang chub kyi rgyu thob par 'gyur ro/_/de bas na de bzhin gshegs pa'i snying 
[\[127b\]]
[\[127b.1\]]po yang dag par ston pa'i phyir mdo chen po mthu che ba yin no/_/gsol pa/_sems ma bskyed de mi dgos par 'dzin pas ji ltar byang chub pa'i byang chub kyi rgyur 'gyur lags/_bka' stsal pa/_byang chub tu sems bskyed nas mi dgos par 'dzin cing 
[\[127b.2\]]mdo sde khyad du gsod pa gang yin pa de dag la ni rmi lam du srin po chen po 'jigs pa'i gzugs can gyis bsdigs te/_'di skad du ngas ma bsad par skyen par byang chub tu sems skyed cig ces kyang zer ro/_/de nas de dag rmi lam du 'jigs shing skrag ste sad 
[\[127b.3\]]nas nang par byang chub tu sems skyed par byed de/_de dag shi nas sems can dmyal ba rnams su 'tshed pa'am/[ {]yi dgas [,]yi dwags [}]kyi 'jig rten nas mtho ris su skyes kyang rung ste/_rjes su dran nas de'i 'og tu byang chub sems dpa' sems dpa' chen por 'gyur 
[\[127b.4\]]ro/_/de ltar na yongs su mya ngan las 'das pa chen po'i mdo chen po 'di ni mthu che ste mi dgos par 'dzin cing sems ma bskyed kyang byang chub kyi rgyu skyed par byed do/_/rgyu ni de yin no/_/rkyen ni de yin te/_theg pa chen po 'di la rgyu med pa ma yin no/_/
[\[127b.5\]]de bas na nga'i bstan pa ni sangs rgyas kyis gsungs pa zhes bya'o/_/rigs kyi bu gzhan yang nam mkha' las sprin chen po char 'bebs pa na sa chen po chus gang bar 'gyur la/_gram pa'i sa phyogs su ni char chen po bab tu zin kyang chu cung zad kyang 
[\[127b.6\]]gnas par mi 'gyur te gar gzhol bar 'bab la/_bab nas kyang der gnas par 'gyur te/_sems can thams cad la yang phan 'dogs par 'gyur ba de bzhin du mdo sde chen po 'di las dam pa'i chos kyi char 'bab mod kyi/_'dod chen pa la ni byang chub 
[\[127b.7\]]kyi rgyu skye bar mi 'gyur te skye mi srid do/_/gzhan dag la ni sa gzhol ba'i chu bzhin du skyed par byed do/_/rigs kyi bu gzhan yang dper na sran sde'u 'am/_sran gre'u'am/_sran ma'am/_spa'i sa bon tshig pa rnams la sprin chen po'i char stong du bab 
[\[128a\]]
[\[128a.1\]]kyang myu gu skye bar mi nus te/_de dag las myu gu 'byung mi srid do/_/de bzhin du 'dod chen pa rnams kyis yongs su mya ngan las 'das pa chen po 'di thos su zin kyang byang chub kyi rgyu thob mi srid de/_de dag ni dge ba'i rtsa ba zad pa yin 
[\[128a.2\]]pa'i phyir sa bon tshig pa dang 'dra'o/_/rigs kyi bu dper na ka ta ka'i 'bras bu chu rnyog pa can gyi nang du bcug na rnyog pa bsal te chu dang bar byed pa de bzhin du yongs su mya ngan las 'das pa'i mdo chen po 'di yang ka ta ka'i 'bras bu bzhin du sems can rnams 
[\[128a.3\]]kyi pham pa rnams dang /_mtshams med pa'i las rnams kyi las kyi 'dam rdzab dang rnyog pa bsal nas byang chub kyi rgyu la 'god par byed de/_'dod chen pa ni ma gtogs so/_/ka ta ka'i 'bras bus kyang rnyog pa dang bar byed par zad kyi/_lo stong 
[\[128a.4\]]gi bar du bdar du zin kyang 'dam rdzab de las chu dbyung ba ni mi nus so/_/de bzhin du 'dod chen pa yang dge ba'i rtsa ba zad cing gzhi med par 'gyur ba yin pas de ni yongs su mya ngan las 'das pa chen po 'di lo bye bar thos su zin kyang byang chub kyi rgyu skyed par 
[\[128a.5\]]yang ye mi nus te/_de la dge ba med pa'i phyir ro/_/rigs kyi bu dper na dug sman gyi sdong po sman gyi rgyal po chen po ni dar ba'am/_bu ram mam/_zhun mar ram/_'o ma'am/_chu dang sbyar ram/_phye'am/_lde gu'am/_thug par byas sam/_kha bskus 
[\[128a.6\]]sam/_dud pas bdugs sam/_mig bskus sam/_dri tshor ram/_mthong ngam/_reg par gyur kyang rung ste/_sems can thams cad kyi nad sel bar byed la/_shing ljon pa de 'di snyam du bdag gi lo ma khyer na rung ngo /_/rtsa ba khyer na mi rung ngo snyam pa'am/_
[\[128a.7\]]bdag gi rtsa ba khyer na rung ngo /_/lo ma khyer na mi rung ngo snyam pa'am/_sdong bu khyer na rung ngo /_/shun pags khyer na mi rung ngo snyam pa'am/_shun pags khyer na rung ngo /_/sdong bu khyer na mi rung ngo snyam du mi sems te de de ltar sems mi skyed mod kyi/_'on kyang de ni 
[\[128b\]]
[\[128b.1\]]sman kho na yin te nad thams cad sel bar byed do/_/rigs kyi bu de bzhin du yongs su mya ngan las 'das pa chen po'i mdo chen po 'di yang sems can thams cad kyi sdig pa'i las kyi nad rnams sel bar byed de/_pham par byed pa rnams kyang rung /_mtshams 
[\[128b.2\]]med pa byed pa rnams kyang rung /_'di las phyi rol pa rnams kyang rung ste/_byang chub dgos par mi 'dzin cing sems ma bskyed kyang byang chub kyi rgyu skyed par byed do/_/de ci'i phyir zhe na/_sdig pa thams cad kyi dug sman gyi sdong po'i sman ni yongs su mya ngan las 
[\[128b.3\]]'das pa chen po'i mdo chen po yin pa'i phyir ro/_/lus bsgos pa rnams kyang rung /_lus ma bsgos pa rnams kyang rung ste/_mdo sde 'di'i ming tsam thos na yang mdo sde 'di ni yod do snyam du shes na sdig pa'i nad thams cad 'byang bar 'gyur ro/_/gsor mi 
[\[128b.4\]]rung ba'i nad a narga la zhes bya ba de ni ji ltar byas kyang gsor mi rung ngo /_/de ci'i phyir zhe na/_de ni 'chi bar 'gyur ba'i nad yin pa'i phyir te/_dus ma yin par 'chi ba'i nad ma yin no/_/de bzhin du 'dod chen pa yang mdo sde 'dis byang chub tu gzhog par mi 
[\[128b.5\]]nus te/_de ni rgyu med pa dang shi ba yin pa'i phyir ro/_/dper na lag mthil rma med pa la dug gis mi tshugs la rma yod pa la ni dug gis tshugs par 'gyur ba de bzhin du/_'dir yang 'dod chen pa la byang chub kyi rgyu mi skye'o/_/de la rma zhes bya ba ni byang chub kyi 
[\[128b.6\]]rgyu'o/_/dug ces bya ba ni mchog tu bde ba'o/_/lag mthil rma med pa lta bu ni 'dod chen pa sdig can yin no/_/dper na rdo rje rin po che gzi byin chen po ni cis kyang gcag mi nus la sna grangs gzhan thams cad ni des choms par 'gyur mod kyi lug ru ni mi chod do/_/de 
[\[128b.7\]]bzhin du yongs su mya ngan las 'das pa'i mdo chen po 'dis kyang shin tu sdig pa'i las byed pa 'dod chen pa ni byang chub tu gzhag par mi nus te/_rgyu med pa'i phyir rdo rjes lug ru la mi tshugs pa bzhin no/_/dper na shing sa la ki dang /_dong ka'i shing dang /_ka na ga pra b+ha dang /_shing 
[\[129a\]]
[\[129a.1\]]bal gyi shing dang /_bal mi ki dang /_kar na bal l+ya dang /_skan da sta ba dang /_ke ta ki dang /_pad tra ka dang /_bi ra na dang /_ro tsa na rnams ni bcad de dum bur gtubs nas khyer te khyim du bzhag kyang gal te chu'i rlan dang phrad phan cad myur du skye bar 'gyur te/_
[\[129a.2\]]lo ma kha 'bu ba dang /_snye ma dang ldan zhing yal ga dang sdong bu dang ldan te shing ljon pa zhes bya ba'i grangs su gtogs par 'gyur ro/_/de bzhin du bstan pa 'di la yang pham pa byed pa rnams dang /_mtshams med pa byed pa rnams shing ta la'i mgo bcad pa bzhin du gyur pa las/_
[\[129a.3\]]mdo sde 'di thos ma thag tu sems bskyed pa dgos par mi 'dzin gyis kyang mi mchog de dag ni shing sa la ki dang /_dong ka'i shing la sogs pa bzhin du byang chub tu 'khrung bar 'gyur ro/_/dper na seng ldeng dang tin du ka'i shing ljon pa rnams ni bcad phan cad sa bon tshig pa bzhin du 
[\[129a.4\]]skye bar mi 'gyur ba de bzhin du 'dod chen pa'i sems can rnams kyis kyang mdo sde 'di lan mang du thos kyang sa bon tshig pa bzhin du byang chub tu 'khrung bar mi 'gyur ro/_/dper na sprin chen po las char bab tu zin kyang sa phyogs byil por 'dug pa la chu mi chags pa bzhin 
[\[129a.5\]]du mdo sde chen po'i sprin 'di las chos kyi char 'bab mod kyi 'dod chen pa la byang chub kyi rgyu mi 'chags te/_de ni rdo rje bzhin du byil por 'dug pa'i phyir ro/_/'dod chen pa rnams kyis ni dge ba byas pa ni mi mthong gi/_smad pa dang /_bshung ba'i sdig pa gang yin pa ni 
[\[129a.6\]]mthong ngo /_/legs par byas pa ni byang chub kyi don to/_/mi 'ong ba ni mi phrad pa'i don to/_/dgongs pa ni dge ba'i don to/_/dgongs pa las khyad par du 'phags pa'i dge ba su la mi 'ong zhe na/_las bzang po ni 'dod chen pa la mi 'ong ngo /_/dge ba'i sems su la mi 'ong zhe 
[\[129a.7\]]na/_'dod chen pa zhes grags pa ni dge ba med pa'i sems can nga rgyal gyi dbang du gyur pa yin te/_'dod chen pa de la mi 'ong ngo /_/gzhi'i yan lag ci zhe na/_mdo sde spong ba'o/_/de bas na mdo sde spong ba ni 'jigs su rung ba yin te/_des 'jigs par gyis shig_/de yi phyir na 
[\[129b\]]
[\[129b.1\]]mkhas pa brtan po rnams/_/lam po che na 'du byed yod pas 'jigs/_/byis pa rnams ni lam chen 'jigs pa med/_/nga rgyal dbang gis mi bzad 'gro bar 'gyur/_/des na blo ngan rnams kyis de mi thob/_/spre'u rnams zla ba snyab par byed pa bzhin/_/mi 
[\[129b.2\]]yi dbang po lam chen zhugs pa ltar/_/mkhas pa brtan po rnams kyis thob par 'gyur/_/gang gis byas pa mi mthong zhe na/_'dod chen pa sdig can gyis byas pa mi mthong ste/_des 'khor ba'i mtha'i bar gyi byas pa mi mthong ngo /_/ngas de'i don mdor bsdus te bstan 
[\[129b.3\]]gyi/_mchog tu 'jigs su rung bas 'jigs par gyis shig_/gang gi tshe sems can thams cad sems rtse gcig tu 'thun par gyur te bla na med pa yang dag par rdzogs pa'i byang chub mngon par rdzogs par 'tshang rgya bar 'gyur srid na/_de'i tshe 'dod chen pa sdig can 
[\[129b.4\]]byang chub mchog tu mngon par rdzogs par 'tshang rgya yang srid pa zhig na/_de ni byas pa mi mthong ba yin te/_dpa' bo khyod kyis de ltar shes par gyis shig_/su'i byas pa chud mi za zhe na/_de bzhin gshegs pa'i byas pa chud mi za'o/_/gang gi tshe 'khor ba na 
[\[129b.5\]]gnas pa'i sems can thams cad bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe de bzhin gshegs pa'i byas pa chud za bar 'gyur te/_de'i tshe gtan du yongs su mya ngan las 'das pa yongs su mya ngan las 'das nas mar me 
[\[129b.6\]]dang shing zad pa'i me bzhin du sangs rgyas mi rtag par 'gyur ro/_/de bzhin du 'dod chen pa'i sdig pa'i las kyang smad pa dang bshung ba yin no/_/byang chub kyi rgyu'i bsod nams gang yin pa de gal te byang chub sems dpa' spong bar byed na de yang theg pa chen po la smod pa 
[\[129b.7\]]dang bshung ba zhes bya'o/_/de ste mi spong na ni de lta na rdzogs pa'i sangs rgyas zhes bya ba'i ming thogs par 'gyur te/_de ni sangs rgyas rnams kyi chos nyid yin no/_/'o ma dang ni sdig pa'i las/_/mod la ldang bar mi 'gyur te/_/me na thal bas g.yogs pa la/_/byis 
[\[130a\]]
[\[130a.1\]]pa song na tshig pa bzhin/_/'dod chen pa long ba gcig pu dgra bcom pa yin par 'dod pa ni lam mi zad pa chen por 'gro 'dod do/_/byams pa dang ldan pa'i dgra bcom pa yin par 'dod la shin tu rgyas pa sun dbyung bar 'dod de/_dgra bcom pa 
[\[130a.2\]]yin par 'dod cing nyan thos kyi theg pa sun phyung nas nga ni byang chub sems dpa' ste/_shin tu rgyas pa ston pa yin no/_/sems can thams cad la de bzhin gshegs pa'i snying po'i yon tan rnams yod do/_/sangs rgyas yod do zhes zer zhing sangs rgyas su lung ston par 
[\[130a.3\]]byed de/_nga dang khyed kyis nyon mongs pa'i rnam pa chu'i bum pa bzhin du gzhom par bya'o/_/the tshom med par byang chub bsgom par bya ste/_mdo sde'i man ngag ni de lta bu yin no zhes zer ro/_/dper na rgyal po'i pho nya gtsang zhing snying nye la smra mkhas shing gzi byin che ba/_
[\[130a.4\]]dgra'i nang du rang gi srog dang bsdos te rgyal po la tshig rdzogs par smra ba de bzhin du shes rab can shin tu rgyas pa gces par 'dzin pa ni byis pa rnams kyi nang du rang gi srog dang bsdos nas sems can thams cad la de bzhin gshegs pa'i snying po yod pas sangs rgyas su lung 
[\[130a.5\]]ston par byed do/_/dgon pa pa mdo sde spong ba/_byis pa blun po dgra bcom pa yin par 'dod pa gang yin pa de la dgra bcom pa dang 'dra bar lta zhing sems can chen po dang 'dra bar lta ste/_'dod chen pa dge slong sdig can de dgon pa na gnas shing bdag nyid dgra bcom pa dang 
[\[130a.6\]]'dra bar rtsi bar byed de/_dgon pa na gnas pa'i dge slong rnams gzhan gyis bos pa mi bzod la rkyen bzhi las shin tu rgyas pa ni bdud kyis smras pa yin no/_/bcom ldan 'das ni mi rtag go/_/chos dang dge 'dun yang med par 'gyur ro/_/dam pa'i chos med par 'gyur 
[\[130a.7\]]ba'i ltas de lta bu dag kyang snang ngo zhes bya ba 'di theg pa chen po las legs par bshad do zhes zer te/_de skad du dam pa'i chos ma yin par smra ba ni 'o ma bzhin du mod la ldang bar mi 'gyur te/_me thal bas bkab pa la bab pa bzhin du byis pa 'dod chen pa rnams phyis tshig par 'gyur 
[\[130b\]]
[\[130b.1\]]ro/_/de ltar na sangs rgyas kyi bstan pa theg pa chen po cha phra ba yin te/_mdo sde 'di ni ka ta ka'i 'bras bu dang 'dra'o/_/rigs kyi bu dper na me tog pad ma kha zum pa nyi ma'i 'od kyis phog na kha 'bye ba de bzhin du yongs su mya ngan las 'das pa chen po'i mdo chen po 'di thos 
[\[130b.2\]]ma thag tu byang chub kyi sems ming tsam bskyed pa yang mi dgos par 'dzin pa'i sems can thams cad kyang dbang med par byang chub kyi rgyu spu drung thams cad du 'jug par 'gyur ro/_/'dod chen pa rnams la yang de bzhin gshegs pa'i snying po yod mod kyi 'on kyang g.yogs ma 
[\[130b.3\]]bzhin du stug por 'dug go/_/dper na dar gyi srin bu rang nyid kyis kun nas dkris te/_sgom btod par phyir 'byung mi nus pa de bzhin du de bzhin gshegs pa'i snying po yang de'i las kyi nyes pas 'dod chen pa'i khong nas dbyung bar mi nus so/_/de bas na 'khor ba'i mtha' las 
[\[130b.4\]]byang chub kyi rgyu mi 'thob bo/_/rigs kyi bu dper na pad ma dang ud pa la dang ku mu da dang pad ma dkar po rnams 'dam gyi nang nas skyes kyang 'dam gyis mi gos pa de bzhin du mdo sde chen po 'di la yang theg pa chen po rnams nyon mongs pa dang bcas pa yin du zin kyang nyon mongs pa med pa'i grangs 
[\[130b.5\]]su gtogs so/_/ci'i phyir mi gos zhe na/_de bzhin gshegs pa'i snying po'i byin gyi rlabs kyis mi gos so/_/dper na ser bu bsil ba langs pa'i tshe dbang med par sems can thams cad kyi spu drung thams cad du zhugs nas tsha ba thams cad zhi bar byed pa de bzhin du mdo chen po 'di 
[\[130b.6\]]yang sems can thams cad kyi spu drung thams cad du zhugs nas dbang med par byang chub kyi rgyu la 'jog par byed de/_'dod chen pa sems bskyed pa dgos par mi 'dzin pa ni ma gtogs so/_/rigs kyi bu dper na sman pa tshe'i rig byed yan lag brgyad la mkhas pa ni nad pa 
[\[130b.7\]]thams cad gso bar byed mod kyi/_gsor mi rung ba ni gso bar mi nus pa de bzhin du mdo sde dang ting nge 'dzin thams cad kyang 'dod chags dang /_zhe sdang dang /_gti mug gi nad kyis thebs pa thams cad gso bar byed la/_nyon mongs pa'i zug rngu thams cad kyang sel 
[\[131a\]]
[\[131a.1\]]bar byed mod kyi/_pham pa byed pa rnams dang /_mtshams med pa byed pa rnams ni gso bar mi nus so/_/dper na sman pa tshe'i rig byed yan lag brgyad kyi rgyud phyi ma shes pa ni sems can thams cad kyi nad gso bar byed mod kyi/_des kyang 'chi ba'i dus la 
[\[131a.2\]]bab pa'i nad gso mi nus pa de bzhin du yongs su mya ngan las 'das pa chen po'i mdo chen po 'di yang sems can thams cad kyi nyon mongs pa'i nad thams cad bsal nas sems can rnams byang chub kyi rgyu la 'god par byed mod kyi/_'chi ba'i dus la bab pa lta bu'i 'dod chen po 
[\[131a.3\]]ni ma gtogs so/_/dper na dmus long gis nyi zla'i 'od kyang mi shes na gsal bar lta ga la mthong ste/_sman pa chen pos kyang mig rtul ba rnams kyis mig bcos nas mthong bar zad de/_dmus long ni ma gtogs so/_/de bzhin du yongs su mya ngan las 'das pa 
[\[131a.4\]]chen po'i mdo chen po 'di yang long ba lta bu'i nyan thos dang rang sangs rgyas thams cad kyi mig bcos nas myur ba kho nas theg pa chen po'i mig mthong bar byed la/_pham par byed pa rnams dang mtshams med pa byed pa sems bskyed mi dgos par 'dzin pa rnams kyang byang chub 
[\[131a.5\]]la 'god par byed mod kyi/_shin tu dmus long du 'dug pa 'dod chen pa ni ma gtogs so/_/rigs kyi bu dper na sman pa chen po tshe'i rig byed yan lag brgyad kyi rgyud phyi ma shes pa ni sman snar blugs pa dang /_khong du btung ba dang /_lus la bsku ba dang /_dud pas 
[\[131a.6\]]bdug pa'i las rnams kyis sems can thams cad kyi nad sel bar byed do/_/mgon med pa rnams dang bdag cag la sman mi dgos so snyam ste/_sems mi bskyed pa rnams kyang khyim dag gi nang ngam/_rtswa dag gi khrod du bzhag ste/_sngags dang /_sman dang /_sman 
[\[131a.7\]]gnod sel gyi mthus dug rnams dang /_nad rnams sel bar byed la/_bud med sbrum ma bu btsa' bar 'dod na btsar mi btub pa rnams kyang sman gnod sel gyi mthus bde bar btsa' bar byed la/_byis pa yang nad med par byed pa de bzhin du yongs su mya ngan las 'das pa chen 
[\[131b\]]
[\[131b.1\]]po'i mdo chen po 'di glegs bam du byas pa sems can thams cad kyi khyim na 'chang ba de dag kyang theg pa chen po'i mthus bde bar byed la mdo chen po 'dis byang chub sems dpa' sems dpa' chen por yang 'gyur ro/_/pham pa byed pa rnams dang /_mtshams med pa byed pa sems 
[\[131b.2\]]bskyed mi dgos par 'dzin pa rnams kyang byang chub la 'god par byed de/_'dod chen pa shi ba dang 'dra ba ni ma gtogs so/_/gsol pa/_pham pa bgyid pa rnams dang /_mtshams ma mchis pa mi bzad pa ta la'i mgo bcad pa dang 'dra ba de dag bdag cag gis byang chub tu 
[\[131b.3\]]sems bskyed mi dgos so snyam du 'dzin na sems ma bskyed par de dag la byang chub kyi rgyu ji ltar skye bar 'gyur lags/_bka' stsal pa/_rigs kyi bu de dag ni rmi lam du yang rung /_shi ba'i 'og tu yang rung ste/_sems can dmyal ba rnams su 'tshed pa na 'di snyam 
[\[131b.4\]]du sems te/_bdag cag gis ni ma legs pa byas so/_/gal te 'di nas thar bar 'gyur ba zhig yod na ni shin tu 'jigs pa 'di mthong bas bdag cag gang dang gang du skyes pa de dang der byang chub tu sems bskyed par bya'o snyam du sems te/_dam pa'i chos 
[\[131b.5\]]dbyung bar sems pa ni 'bras bu che ba yin no/_/dper na byis pa la la shed bye nas bdag nyid shes par byed cing 'di ltar bdag ma'i mngal na 'dug pa'i tshe sman pa 'dis sngags dang sman gnod sel gyi mthus bdag gi ma bde bar byas pas na srog 'di ni khyod kyi drin no/_/
[\[131b.6\]]kye ma bdag gi ma gang gis bdag zla ba bcu gnyis kyi bar du ma'i mngal na 'chang zhing shin tu nyon mongs par gyur nas de'i 'og tu des bdag shin tu tshegs chen pos btsas pa dang /_bdag mngal gyi dri ma ljan ljin dang /_khrag gis yog pa bkrus pa dang /_bdag 
[\[131b.7\]]gi mchu kha chu nal nal por gsher bar 'dug pa la 'o byas pa dang /_thabs ci yod pas gsos pa ni mchog tu dka' ba byed byed pa yin te/_da ni khyod kyi bka' drin la bdag skyes pas bla ma'i mchod pa bya dgos te de dang 'tsham par bya'o zhes zer ba de bzhin du pham 
[\[132a\]]
[\[132a.1\]]pa byed byed pa rnams dang /_mtshams med pa byed byed pa rnams 'chi ba'i tshe dran pa ma brjed pa'i 'bras bus lha'i 'jig rten du skye bar 'gyur te/_de nas pham pa byed byed pa dang /_mtshams med pa byed byed pa yang dran pa ma brjed pa'i 'bras bus sems can dmyal 
[\[132a.2\]]ba'am/_mi'i 'jig rten du byang chub kyi rgyur 'gyur te/_'dod chen pa ni ma gtogs so/_/dper na sman pa'am/_sman pa'i bu rgyud phyi ma shes pas sbrul gdug pa dang /_mi gdug pa dang /_klu bya gag ces bya ba la sogs pa sman gnod sel dang /_rig sngags kyi mthus 
[\[132a.3\]]rang gi lam la dbang bya ba bzhin du btul nas dug med par byed de/_klu shin tu drag po ni ma gtogs so/_/de bzhin du mdo sde chen po sman gnod sel dang 'dra ba 'dis kyang pham pa byed pa rnams dang /_mtshams med pa'i las byed pa'i sdig can gyi klu mchog tu 
[\[132a.4\]]drag po sems bskyed mi dgos par 'dzin pa rnams btul nas byang chub kyi gnas chen por 'god par byed de/_de bas na sems can thams cad kyi bde ba bskyed pa'i phyir yongs su mya ngan las 'das pa chen po'i ming sman gnod sel chen po yon tan gyi tshul can 
[\[132a.5\]]zhes bya ste/_'dod chen pa'i klu drag po mi bzad pa ni ma gtogs so/_/dper na sman pas dug sman zug rngu 'byin pa'i sman gyi rgyal po bsgrubs te/_des rnga bo che la bskus nas pho brang 'khor du rnga de brdungs na sgra de'i mthus skye bo ji snyed kyis sgra thos pa de dag gi zug rngu 
[\[132a.6\]]thams cad dbyung bar 'gyur te/_de nyid na 'chi ba'i dus la nye ba rnams kyis ni 'byung bar mi 'gyur ro/_/de ci'i phyir zhe na/_de dag gi las kyi rnam par smin pa mi bzad pa yod pa'i phyir ro/_/de bzhin du yongs su mya ngan las 'das pa chen po'i mdo chen po'i 
[\[132a.7\]]sgra gang du thos kyang rung ste/_'du byed kyi pho brang 'khor na gnas pa'i sems can thams cad kyi 'dod chags dang /_zhe sdang dang /_gti mug gi zug rngu rnams 'byin par byed la 'du byed pa med par yang byed do/_/pho brang 'khor na gnas pa de dag gi yid la 'di 
[\[132b\]]
[\[132b.1\]]snyam du zug rngu 'byung bar mi 'gyur ro snyam du sems mod kyi de dag gi yid la zug rngu rnams 'byung bar 'gyur ro snyam du ji ga sems sam/_de bzhin du cig shos rnams la yang 'dod chags dang /_zhe sdang dang /_gti mug gi zug rngu rnams 'byung bar 'gyur ro 
[\[132b.2\]]snyam pa'i sems med de/_de dag gi sems ni 'dod pa rnams la gnas so/_/de bzhin du pham pa byed pa rnams dang /_mtshams med pa'i las byed pa sems bskyed mi dgos par 'dzin pa rnams kyi yang byang chub kyi rgyu skyed par byed de/_'dod chen pa 'chi ba'i dus 
[\[132b.3\]]la bab pa dang 'dra ba ni ma gtogs so/_/rigs kyi bu dper na mtshan mo mun pa'i nang na 'dzam bu'i gling pa'i sems can rnams zhing blas la sogs pa'i las bya ba la 'jug pa med de/_nyi ma 'char ba sdod cing 'khod do/_/de nas nyi ma shar ba dang zhing blas la sogs pa 
[\[132b.4\]]byed pa 'jug go/_/de bzhin du theg pa chen po pa rnams kyis kyang mdo sde dang /_ting nge 'dzin thams cad thos shing bsgoms nas zhing blas byed 'dod pa'i sems can mtshan mo sdod pa bzhin du yongs su mya ngan las 'das pa chen po'i mdo chen po'i nyi ma 'char ba sdod 
[\[132b.5\]]do/_/de nas mdo chen po 'di las dgongs pa'i tshig thos nas dam pa'i chos kyi gnas su las rtsom par byed do/_/de nas zhing blas ji ltar byas pa la char chen po bab pas lo thog skye bar 'gyur la lo yang legs par 'gyur ro/_/de bzhin du dam pa'i chos kyi zhing 
[\[132b.6\]]blas byas pa la de bzhin gshegs pa'i snying po'i mdo chen po'i sprin chen po las thos pa'i chos kyi char bab na rims nad rnam pa brgyad las rnam par grol ba dang /_bde ba dang /_lo legs pa dang /_yid du 'ong bar byed pa'i lung bstan pa chen po'i lo thog skye bar 
[\[132b.7\]]'gyur te/_dam pa'i chos pad ma dkar po'i mdo chen po las nyan thos chen po brgyad cu dpyid zla ra ba la 'bru rnams mthar thug pa bzhin du lung bstan pa chen po'i lo thog skye ba'i mthar thug pa dang 'dra bar 'gyur te 'dod chen pa ni ma gtogs so//_//
[\[133a\]]
[\[133a.1\]]bam po bcu gnyis pa/_rigs kyi bu dper na sman pa chen pos 'byung pos zin pa'am/_sbrul gyis zin pa'i don du sman gyi ri lu'am/_sman gnod sel rgyang grags mang po zhig tu bskur te/_'di skad du sman 'di myur du khyer la khyer nas kyang de'i dpyad gyis 
[\[133a.2\]]shig dang /_de ltar byas na de'i lha dang /_klu dang /_gnod sbyin dang /_srin po'i gdon rnams med par 'gyur ro/_/de ste ma khyer na bdag nyid 'gro bar bya'i der bar ma dor chud zos na mi rung ngo zhes kyang zer la/_de nas sman pa'am/_sman pa'i phrin pa de thag ring po zhig 
[\[133a.3\]]nas mthong nas sngags de'i gzi byin dang /_mthus gnod pa thams cad zhi bar 'gyur te/_de yang bde bar 'gyur ba de bzhin du yongs su mya ngan las 'das pa chen po'i mdo chen po mthu che ba 'di yi ger bris pa zhig ga zhig gi gnas zhig na yod do/_/zhes dge slong 
[\[133a.4\]]ngam/_dge slong ma'am/_'di las phyi rol pa gzhan gyis shes sam/_gzhan las thos na de dag gi byang chub kyi rgyur 'gyur la/_pham pa byed pa dang /_mtshams med pa'i las byed pa'i 'byung po dang /_sha za'i gdon gyis zin pa ji snyed kyis thos kyang rung ste/_de 
[\[133a.5\]]dag thams cad kyang sman pa chen po mthong ba bzhin du gnod pa dang bral te byang chub sems dpa' sems dpa' chen por 'gyur ro/_/de ci'i phyir zhe na/_de bzhin gshegs pa rtag pa'i mdo sde chen po'i mthu'i rgyus de ltar 'gyur te/_de lta na gang dag gis mdo sde chen po 
[\[133a.6\]]glegs bam la bris pa bklags sam/_thos sam bris kyang rung /_de dag lta byang chub sems dpa' sems dpa' chen por ci ste mi 'gyur/_'dod chen pa ni ma gtogs so/_/dper na 'on pas sgra mi thos pa de bzhin du 'dod chen pas kyang mdo sde 'di thos par mi nus te/_
[\[133a.7\]]de la rgyu med pa'i phyir ro/_/rigs kyi bu gzhan yang dper na sman pa tshe'i rig byed yan lag brgyad kyi rgyud phyi ma shes pa zhig gis rgyal po chen po mthong nas rgyal po chen po khyod la grongs la thug pa tsam gyi snyun gyis thebs par 'gyur ro zhes lung bstan pa dang /_rgyal po des de 
[\[133b\]]
[\[133b.1\]]la bka' stsal pa/_khyod kyis ma mthong bar nad tshabs po che 'byung bar ji ltar shes/_de nas sman pa des rgyal po la gsol pa/_gal te thugs mi ches na sman gsol cig dang mngon no zhes byas na/_'on kyang rgyal po de sman 'thung du yang ma btub bo/_/de nas sman 
[\[133b.2\]]pa chen po des rig pa'i stobs kyis gzhang kar gzhang 'brum 'thon par byas so/_/de nas rgyal po des gzhang 'brum de dag mthong nas skrag cing mi dga' ste skyi bung zhes byas nas sman pa'i tshig bden no snyam du sems te/_gzhang 'brum 'thon par shes nas kye ma sman pa rig 
[\[133b.3\]]pa'i stobs ngo mtshar to snyam ste/_sman pa de la pha ma la gus par bya ba bzhin du bkur sti byed pa de bzhin du yongs su mya ngan las 'das pa chen po'i mdo sde chen po 'di ni sems bskyed mi dgos par 'dzin pa'i sems can thams cad la yang sman pa chen pos rgyal po la bya ba bzhin du bde blag 
[\[133b.4\]]tu byang chub kyi rgyu la 'jog par byed de/_de dag la rmi lam du'am 'chi ba'i tshe yang rung ste/_sems can de dag gis mi shes bzhin du byang chub kyi rgyu 'jug par 'gyur ro/_/'dod chen pa ni ma gtogs te/_sman pa chen pos kyang 'di ni gsor mi rung ngo snyam nas las mi bzad pa dang 
[\[133b.5\]]ldan pa'i 'chi bar 'gyur ba'i nad gso bar mi byed do/_/'chi bar 'gyur ba dang 'dra ba ni 'dod chen pa yin no/_/rigs kyi bu dper na sman pa tshe'i rig byed yan lag brgyad kyi rgyud phyi ma shes pa zhig gis rang gi bu thog mar rgyud kyi yan lag thang dang /_chu dang /_ri las skyes pa'i sman 
[\[133b.6\]]rnams slob par byed kyis thog ma yan lag slob pa tsam na rgyud phyi ma slob par mi byed de/_gang gi tshe tshe'i rig byed yan lag brgyad bslabs zin pa de'i tshe ni rgyud phyi ma las sngags dang sman grub pa'i las slob par byed pa de bzhin du de bzhin gshegs pa dgra bcom pa yang dag par rdzogs 
[\[133b.7\]]pa'i sangs rgyas kyang nyid kyi sras dge slong dag la thog ma'i yan lag nyon mongs pa'i rnam pa sbyang ba dang /_lus snying po med par bsgom pa dang /_thang dang chu dang /_ri las skyes pa lta bu rnam pa gsum bsgom pa slob par mdzad do/_/de la thang zhes bya ba ni lus kyi sdug bsngal rnam pa du 
[\[134a\]]
[\[134a.1\]]ma rnams so/_/chu zhes bya ba ni lus 'di chu'i chu bur lta bur mi rtag pa'o/_/ri zhes bya ba ni nyon mongs pa'i rnam pa rnams la bdag med pa ste/_de bas na de bzhin gshegs pa ni lus 'di ni bdag med pa'o zhes slob par mdzad do/_/gal te dge slong rnams kyi 
[\[134a.2\]]gsung rab yan lag dgu'i don ma mthong na ni theg pa chen po'i mchog 'di slob par mi mdzad do/_/da ni sman pa chen po bzhin du de bzhin gshegs pa'i gsung rab yan lag dgu la don gyi bya ba byas zin pa'i dge slong rnams la de bzhin gshegs pa'i snying po'i rgyud phyi ma las de 
[\[134a.3\]]bzhin gshegs pa'i snying po rtag go zhes ston par mdzad de/_de ltar de bzhin gshegs pas yongs su mya ngan las 'das pa chen po'i mdo chen po bstan pa thos na sems bskyed mi dgos par 'dzin pa'i sems can rnams la yang byang chub kyi rgyur 'gyur te/_'dod chen pa ni ma 
[\[134a.4\]]gtogs so/_/rigs kyi bu de ltar na yongs su mya ngan las 'das pa chen po'i mdo chen po 'di ni de ltar bsam gyis mi khyab ste/_sman pa chen po bzhin du sman pa rnams kyi mchog tu gyur pa yin te/_mdo sde 'di ni mdo sde'i rgyal po'i mchog yin no/_/rigs kyi bu gzhan yang 
[\[134a.5\]]gru ni sems can bsgral ba'i phyir pha rol gyi 'gram nas tshu rol gyi 'gram du 'ong zhing /_tshu rol gyi 'gram nas pha rol gyi 'gram du 'gro ba de bzhin du de bzhin gshegs pa yongs su mya ngan las 'das pa chen pos yongs su mya ngan las 'das nas gru pha rol du 'gro ba bzhin du sems can 
[\[134a.6\]]rnams sgrol du gshegs te/_gang dang gang du gdul bar bya ba rnams yod pa de dang der rdzogs pa'i sangs rgyas ston par mdzad do/_/de bas na ji ltar gru gang dang gang du sems can sgrol bar 'dod pa de dang der 'gro ba de bzhin du de bzhin gshegs pa yang de dang 'dra ste/_de bas na 
[\[134a.7\]]mnyen pa chen po zhes bya'o/_/de nas de bzhin gshegs pa rtag pa dang brtan pa yin no/_/gru yod na mnyen pas sgrol bar byed la/_de bzhin gshegs pa rtag par yod pa dang da dung du sems can sgrol zhing skye bar 'gyur ro/_/rigs kyi bu gzhan yang dper na rgya mtsho chen po'i nang 
[\[134b\]]
[\[134b.1\]]du gru bo che 'gro ba rlung dang phrad na drang por 'gro zhing skad cig tsam gyis dpag tshad du mar 'gro la/_gal te rlung dang ma phrad na ni lo du mar yang mal gcig na 'dug pa'am/_yang na bub par 'gyur ba de bzhin du mi shes pa'i rgya mtsho chen por lhung ba'i sems can rnams kyang 
[\[134b.2\]]yongs su mya ngan las 'das pa chen po'i mdo chen po'i rlung gi rgyal po dang phrad na ni gru bzhin du myur ba kho nar byang chub kyi pha rol tu phyin par 'gyur ro/_/gang dag mdo'i rlung gi rgyal po 'di dang ma phrad pa de dag ni gru rgya mtsho chen por bub pa bzhin du 'khor ba'i 'khor lor brlag 
[\[134b.3\]]par 'gyur ro/_/rigs kyi bu gzhan yang dper na rgya mtsho chen po 'jigs pa'i gnas su rlung dang ma phrad na de ni shi ba nyid 'di yin no snyam ste/_dkos thag par gyur pa'i sems can rnams mi shes bzhin du rlung gi rgyal pos yud tsam gyis khyer nas de dag 'di snyam du sems te/_
[\[134b.4\]]kye ma bdag cag thar bar gyur pa 'di ni ngo mtshar che'o snyam pa de bzhin du/_mdo chen po 'di'i mdo'i rlung gi rgyal po 'di yang mi shes pa'i rgya mtsho chen po na 'khod pa'i sems can byang chub tu sems bskyed mi dgos par 'dzin pa rnams mi shes bzhin du byang chub kyi rgyu la 'god par byed 
[\[134b.5\]]do/_/rigs kyi bu gzhan yang dper na sbrul gyi pags pa rnying pa bor na ji ga shi ba'am/_med par song ba yin nam/_gsol pa/_bcom ldan 'das de ni ma lags so/_/bka' stsal pa/_rigs kyi bu de bzhin du de bzhin gshegs pa yang pags pa rnying pa 'dor bzhin du 
[\[134b.6\]]thabs kyi sku dug sman gyi sdong po rnying pa spong bar mdzad pa la/_ji ga de bzhin gshegs pa mi rtag par 'gyur ram/_gsol pa/_bcom ldan 'das de ni ma lags te/_sbrul pags pa brjes pa bzhin du 'dzam bu'i gling kha cig tu thabs kyi sku gzhan bor nas thabs kyi sku gzhan ston par 
[\[134b.7\]]mdzad lags so/_/bka' stsal pa/_rigs kyi bu de bas na de bzhin gshegs pa rtag pa yin no/_/rigs kyi bu gzhan yang dper na gser mgar gyis gser gyi 'byung gnas nas gser bzhu ste/_skyon dang bral bar gyur nas rgyan bzang po ji dang ji lta bu'i gzugs su 'dod pa'i gser 
[\[135a\]]
[\[135a.1\]]mgar byed du bcug na de dang de lta bur byed pa de bzhin du de bzhin gshegs pas kyang srid pa nyi shu rtsa lnga dag tu gdul bar bya ba rnams ci dang ci lta bur 'dod pa de dang de lta bu'i thabs kyis gzugs mngon par sprul nas sems can rnams sgrol bar mdzad do/_/de bas 
[\[135a.2\]]na de bzhin gshegs pa'i sku ni mtha' yas te rtag pa yin no/_/rigs kyi bu gzhan yang dper na a mra'i shing ngam/_'dzam bu'i shing yang rung /_dus tshigs rnam pa gsum gyi dbang gis 'gyur te/_res 'ga' ni sbal mig bye ba dang lo ma kha 'bu bar 'gyur ro/_/res 'ga' 
[\[135a.3\]]ni lo ma rgyas shing grib ma bsil bar 'gyur ro/_/res 'ga' ni shing skam po bzhin du lo ma lhags par 'gyur na/_ji ga shing de dag shi zhes bya'am/_gsol pa/_bcom ldan 'das de ni ma lags so/_/bka' stsal pa/_rigs kyi bu de bzhin du de bzhin gshegs pa dgra bcom 
[\[135a.4\]]pa yang dag par rdzogs pa'i sangs rgyas nyid gdul bar bya ba'i dbang gis 'jig rten gsum du thabs kyi sku rnam pa gsum du ston par mdzad de/_skye ba lta bu dang /_'tsho zhing bzhugs pa lta bu dang /_yongs su mya ngan las 'das pa lta bur ston na/_ji ga de bzhin gshegs pa mi 
[\[135a.5\]]rtag pa yin nam/_gsol pa/_bcom ldan 'das de ni ma lags so/_/bka' stsal pa/_rigs kyi bu de bas na de bzhin gshegs pa ni rtag pa yin no/_/rigs kyi bu de ltar na de bzhin gshegs pa'i sku dang /_de bzhin gshegs pa'i dgongs pa'i tshig kyang 
[\[135a.6\]]shes par dka'o/_/dper na rgyal po la la zhig gis rang gi blon po la sen da pa 'on cig ces de skad bsgo na/_de la sen da pa zhes bya ba ni lan tshwa dang /_skom snod dang /_ral gri dang /_rta rnams la bya ste/_'di bzhi'i ming sen da pa zhes bya na/_'di ltar ming gcig la 
[\[135a.7\]]don mang po yod pas/_gang gi tshe rgyal po bshos gsol ba na sen da pa zhes zer na ni de'i tshe blon pos sen da pa lan tshwa yin par rig nas lan tshwa 'bul bar byed do/_/gang gi tshe rgyal po bshos gsol zin nas sen da pa zhes zer na ni de'i tshe blon pos skom snod yin par rig nas skom 
[\[135b\]]
[\[135b.1\]]snod 'bul bar byed do/_/gang gi tshe rgyal po skyed mos tshal du 'gro ba'i tshe sen da pa zhes zer na ni de'i tshe blon pos rta yin par rig nas rta 'bul bar byed do/_/gang gi tshe rgyal po 'thab pa'i tshe sen da pa zhes zer na ni de'i tshe blon pos ral gri yin par rig nas ral gri 'bul 
[\[135b.2\]]bar byed de/_de ltar rgyal po'i dgongs pa'i tshig rnam pa bzhi blon po rnams kyis khong du chud par 'gyur ro/_/rigs kyi bu de bzhin du theg pa chen po 'di la yang mi rtag pa rnam pa bzhi zhes bya ba yod par theg pa chen po pa blon po dang 'dra bas de bzhin du rig par bya ste/_gang 
[\[135b.3\]]gi tshe de bzhin gshegs pa 'jig rten du byung nas sangs rgyas yongs su mya ngan las 'da'o zhes ston na ni de'i tshe theg pa chen po pas mi rtag pa ston to snyam du shes par bya ste/_mi rtag pa'i 'du shes bsgom par bya'o/_/gang gi tshe de bzhin gshegs pa dam pa'i chos nub pa 
[\[135b.4\]]dang zhig par 'gyur ro zhes ston na ni de'i tshe sdug bsngal ston to snyam du shes par bya ste/_sdug bsngal bsgom par bya'o/_/gang gi tshe de bzhin gshegs pa dge slong rnams dang /_dge slong ma rnams la/_nga'i lus nad chen po mtha' yas pas gzir to/_/dge 'dun 'jig 
[\[135b.5\]]par 'gyur ro zhes ston na ni de'i tshe bdag med pa ston to snyam du shes par bya ste/_bdag med pa bsgom pa bsgom par bya'o/_/gang gi tshe de bzhin gshegs pa thar pa ni mtshan ma med pa dang /_stong pa dang /_ci yang med pa'o zhes ston na ni de'i tshe thar pa ni srid pa nyi shu rtsa lnga dang 
[\[135b.6\]]bral ba yin no zhes ston par shes par bya ste/_de bas na stong pa zhes bya'o/_/gang gi phyir de la sdug bsngal med pas na de'i phyir sdug bsngal ci yang med pa dang /_mchog tu bde ba dang /_mtshan ma med pa yin no/_/gang gi phyir de la mi rtag pa dang /_mi brtan pa dang /_ther 
[\[135b.7\]]zug ma yin pa dang /_zhi ba'i rang bzhin ma yin pa med pas na de'i phyir thar pa ni rtag pa dang /_brtan pa dang /_ther zug dang /_zhi ba ste de nyid de bzhin gshegs pa yin no/_/gang gi tshe de bzhin gshegs pa sems can thams cad la de bzhin gshegs pa'i snying po yod do zhes 
[\[136a\]]
[\[136a.1\]]ston na ni de'i tshe yang dag par rtag pa bsgom pa bsgom par bya'o/_/dge slong gang dag de ltar sgom pa de dag ni nga'i nyan thos yin no zhes nga zer ro/_/rgyal po'i blon po bzhin du dgongs pa'i tshig la mkhas pa yin no zhes nga zer ro/_/de ltar rgyal po'i lugs la yang 
[\[136a.2\]]dgongs pa'i tshig yod na nga'i bstan pa la dgongs pa'i tshig ga la zhig med de/_mkhas pa mang po dag gis de ltar rig par bya'o/_/nga'i bstan pa ni 'jig rten thams cad dang mi 'thun no/_/rigs kyi bu gzhan yang dper na shing pa la sha dang /_mya ngan 'tshang dang /_dong 
[\[136a.3\]]ka'i shing rnams ni char pa dkon pa'i tshe me tog kyang ngan par 'gyur/_'bras bu yang ngan par 'gyur ro/_/chu dang thang las skyes pa'i me tog gzhan rnams kyang khrun thung ba dang /_mdog ngan pa dang /_gzi byin chung ba dang /_dri chung bar 'gyur te/_de ltar na ma 'ongs pa'i dus 
[\[136a.4\]]na me tog dang sman rnams gzi byin dang dri la sogs pa nyams par 'gyur ro/_/rigs kyi bu de bzhin du nga 'das pa'i 'og tu ma 'ongs pa'i dus na dus ngan pa 'byung ba'i tshe dam pa'i chos 'jig pa na sems can rnams bsod nams chung ba'i phyir char pa dkon pa'i tshe me tog gzi byin med par 
[\[136a.5\]]'gyur ba de bzhin du yongs su mya ngan las 'das pa chen po'i mdo chen po 'di'i dgongs pa'i tshig gi tshigs su bcad pa'i don 'jig rten du brda sprod pa'i tshigs su bcad pa dang /_tshig dang /_tshig sil bu'i phyed tsam sprod par 'gyur ro/_/dge slong sdig can rnams kyis kyang rang la 
[\[136a.6\]]mthu med pas dgongs pa'i tshig gsang ba'i tshigs su bcad pa bdud rtsi'i tshig rnams bor nas gzhan 'don par byed de/_rkun po dag gis phub ma khur du khyer la che ba la 'os pa'i rin po che 'dor ba bzhin du dge slong g.yel ba rnams kyang mdo 'di'i tshigs su bcad pa dgongs pa'i 
[\[136a.7\]]tshig rnams 'dor bar byed do/_/kye ma ma 'ongs pa'i dus mchog tu 'jigs shing mchog tu skrag tu rung ba 'byung bar 'gyur ro/_/kye ma ma 'ongs pa'i sems can rnams shin tu dpal yon chung ba dag 'byung bar 'gyur te/_de dag ni mdo sde chen po 'di nyan par mi 'gyur ro/_/
[\[136b\]]
[\[136b.1\]]gang dag nyan par byed pa de dag ni byang chub sems dpa' sems dpa' chen po yin te/_de kho na nyid kyi don 'dzin par 'gyur gyi yi ge lhur mi 'dzin to/_/mdo sde'i don ji snyed pa de kho na snyed gzhan dag la ston par byed kyis don med pa ston par mi byed do/_/rigs kyi bu dper 
[\[136b.2\]]na phyugs rdzi mo zhig gis khe phyin par bya ba'i phyir 'o ma'i gzhi las chu bu ram dang sbyar bas bslad nas phyugs kyi gnas nas 'o ma'i bum pa khyer te song nas des phyugs rdzi mo zla la btsongs la/_de nas phyugs rdzi mo zla des kyang 'o ma de chu gnyis 'gyur gyis bslad nas bar long ma la 
[\[136b.3\]]btsongs/_bar long ma des kyang 'o ma de chu gnyis 'gyur gyis bslad nas bar long ma'i zla la btsongs/_bar long ma'i zla des kyang chu gnyis 'gyur gyis bslad nas grong khyer ram/_tshong 'dus su nyo ba'i mi zhig gis bu'i gtsug phud 'jog pa'i dus ston gyi 'o thug bya ba'i phyir 
[\[136b.4\]]'di ni dkon pa yin no snyam ste 'o ma de nyos nas 'o ma chus bslad pa des 'o thug btsos nas zas kyi ro mchog de ro chung bar gyur to/_/'on kyang ro bro ba thams cad kyi nang na ba'i bcud rnams gtso bo yin la/_de'i nang na yang 'o ma dam pa yin pas na zas kyi mchog de ro tsha bas ches 
[\[136b.5\]]stong 'gyur gyis zhim mo/_/rigs kyi bu de bzhin du nga 'das pa'i 'og tu lo brgya phrag du ma lon pa na gang gi tshe dam pa'i chos gnas pa'i lhag ma lo brgyad cu lus pa de'i tshe yongs su mya ngan las 'das pa chen po'i mdo chen po 'di 'dzam bu'i gling du spyod par 'gyur te/_de'i 
[\[136b.6\]]tshe de ltar mdo sde spyod pa de las dge slong sdig can mchog tu g.yel ba dam pa'i chos kyi me tog gi dri med par byed pa rnams kyis glegs bam 'chos par byed de/_mdo sde 'di klog pa na don dang tshig rtogs par dka' ba dgongs pa'i tshig gsang ba rnams las na dang /_ma dang /_
[\[136b.7\]]ku la sogs pa dgag pa'i yi ge rnams bor zhing gzhan 'don par byed do/_/dge slong rang gi rnyed pa sgrub par rung ba ma yin pa'i rdzas 'chang ba de dag ni bdud kyi phyogs yin te/_phyugs rdzi mos bu ram gyi chus 'o ma bslad pa bzhin du mdo sde 'di ma rung bar byed do/_/gzhan yang 
[\[137a\]]
[\[137a.1\]]klog mi shes pa dang /_chos smra ba ngan pa dang /_yi ge ngan pa'i nyes pa dang /_chos la mi gnas pa dang /_bla ma la sri zhu mi byed pa dang /_mi ngan pas khyad du bsad pa dang /_tshas nyes pa dang /_yun rings pa dang /_lag brgyud pa'i nyes pas 
[\[137a.2\]]tshig don phyed phyed tsam du gyur pa spyod cing mdo sde'i lhag ma chung shas tsam zhig ldus par zad do/_/bar long ma las nying dor nyos pa'i 'o mas zas kyi mchog btsos pa ro med par gyur kyang zas kyi mchog de ni ro bro ba thams cad kyi dam pa yin pa de bzhin du mdo sde chen po 'di yang de 
[\[137a.3\]]ltar lhag ma cung zad cig lus par zad mod kyi/_nyan thos kyi theg pa'i mdo sde thams cad pas stong 'gyur gyis gtso bor gyur pa yin no/_/de ci'i phyir zhe na/_mdo sde dang ting nge 'dzin thams cad ni yongs su mya ngan las 'das pa'i mthu yin pas na de'i phyir yongs su mya ngan las 
[\[137a.4\]]'das pa chen po mchog ces bya ste ming che ba yin no/_/rigs kyi bu gzhan yang rigs kyi bu'am/_rigs kyi bu mos skyes pa'i rang bzhin du 'gyur bar bsgom par bya'o/_/ci'i phyir zhe na/_bud med kyi rang bzhin ni chos ma yin pa thams cad kyi rgyu'i sgo nas 'byung khung yin te/_
[\[137a.5\]]dper bya na sbrang bu'i gcin gyis ni nams kyang sa chen po rlan par yang mi 'gyur/_ngoms par yang mi 'gyur ba de bzhin du bud med rnams kyang nams kyang 'dod pas ngoms par mi 'gyur te/_bud med ni gal te sa chen po rgya shug gi rus pa tsam mam/_yungs 'bru tsam gyi ri lur 
[\[137a.6\]]byas pa de la ri lu ji snyed yod pa de snyed kyi skyes pa dang lhan cig tu 'dod pas zhen par bsten du zin kyang sbrang bu'i gcin gyis sa rlan zhing ngoms par mi 'gyur ba bzhin du bud med rnams 'dod pas ngoms par mi 'gyur ro/_/rigs kyi bu gzhan yang bud med ji ltar mi bzang ba nyon cig_/bud 
[\[137a.7\]]med ni gal te skyes pa gang gA'i klung gi bye ma snyed dam/_gtams snyed dam/_dkrigs snyed dang lhan cig tu 'dod pa zhen par bsten du zin kyang sbrang bu'i gcin gyis sa rlan zhing ngoms par mi 'gyur ba bzhin du bud med rnams kyang 'dod pas ngoms par mi 'gyur ro/_/rigs kyi bu gzhan 
[\[137b\]]
[\[137b.1\]]yang dper na rgya mtsho chen po ni sprin chen po'i char 'bab pa'i chu dang /_chu klung rnams kyi chu der 'bab kyang ngoms pa med pa bzhin du bud med rnams kyang 'dod pas ngoms pa med do/_/rigs kyi bu gzhan yang dper na me tog gi shing mya ngan 'tshang dang dong ka'i shing dang /_pa Ta 
[\[137b.2\]]la sogs pa me tog rgyas pa na bung ba rnams me tog gi khu bas ngoms par mi 'gyur te/_bung ba rnams kyis mkhas pa dang /_cha phra ba dang /_zab mor me tog gi khu ba 'thung bar byed pa de bzhin du bud med rnams kyis kyang skyes pa rnams kyi nor dang /_'dod pa dang /_khu ba 
[\[137b.3\]]rnams 'thung bar byed de/_bung ba bzhin du ngoms par mi 'gyur ro/_/rigs kyi bu de bas na yongs su mya ngan las 'das pa chen po 'di thos nas bud med kyi rang bzhin la ma chags pa'i sems bskyed par bya ste/_skyes pa'i rang bzhin du 'gyur bar sems bskyed par bya'o/_/ci'i 
[\[137b.4\]]phyir zhe na/_mdo 'di ni skyes pa'i rang bzhin de bzhin gshegs pa'i snying po yang dag par ston pa'i phyir ro/_/skyes pa'i rang bzhin ni mi zhes bya'o/_/de bzhin gshegs pa'i rang bzhin ni skyes pa'o/_/'jig rten na skyes pa yod pa gang yin pa de dag kyang bdag nyid la de bzhin 
[\[137b.5\]]gshegs pa'i snying po yod par mi shes pa'i phyir skyes pa'i rang bzhin ma yin no/_/de bzhin gshegs pa'i snying po mi shes pa gang yin pa de dag ni bud med yin no zhes nga zer ro/_/de bzhin gshegs pa'i snying po bdag la yod do snyam du yang dag par shes pa gang yin pa de dag ni 
[\[137b.6\]]skyes pa'i mchog tu gtogs te/_bud med yin du zin kyang skyes pa'i mchog tu gtogs so/_/de ltar na yongs su mya ngan las 'das pa chen po'i mdo chen po 'di ni de bzhin gshegs pa'i snying po ston pa'i phyir dpag tu med pa yin no/_/rigs kyi bu'am rigs kyi bu mo mdo 
[\[137b.7\]]sde'i gnas 'di myur du rtogs par 'dod pas ni de bzhin gshegs pa'i snying po la brtson par bya'o/_/gsol pa/_bcom ldan 'das de ni lags so/_/bcom ldan 'das de ni de lags te/_bdag kyang deng du de bzhin gshegs pa'i snying po bsgom pa'i slad du skyes pa'i rang bzhin 
[\[138a\]]
[\[138a.1\]]la bzhugs lags so/_/mngon par phye lags so/_/brda mjal bar bgyis lags so/_/bka' stsal pa/_rigs kyi bu legs so legs so/_/'jig rten dang 'thun par byed pas ni de ltar blta bar bya'o/_/gsol pa/_bcom ldan 'das 'jig rten 
[\[138a.2\]]dang 'thun pa ma lags so/_/bka' stsal pa/_rigs kyi bu legs so legs so/_/de ltar bung ba shing gi me tog za ba bzhin du zab mo'i chos kyi zas bza' bar bya'o/_/rigs kyi bu gzhan yang dper na sbrang bu'i gcin nyung shas kyis sa chen po ngoms par mi 'gyur ba de 
[\[138a.3\]]bzhin du sbrang bu'i gcin dang 'dra bar ma 'ongs pa'i dus na mdo sde chen po 'di 'jig rten du chung shas tsam zhig spyod par 'gyur te/_dam pa'i chos 'jig pa'i tha mar sbrang bu'i gcin sa chen po la song ba bzhin du zad par 'gyur ro/_/'di ni dam pa'i chos nub pa'i ltas bdun pa ste/_
[\[138a.4\]]ltas gzhan yang yod par mkhas pas shes par bya'o/_/rigs kyi bu gzhan yang dper na dbyar zad pa'i mjug dgun gyi zla ba dang po ni ston zhes bya ste/_ston gyi dus la bab pa na ma smin pa smin par bya ba'i phyir sprin rnams kyis char phab nas myur ba myur bar 'gyes pa de bzhin du/_mdo 
[\[138a.5\]]chen po 'di yang ston gyi sprin gyis char bab nas myur du 'gyes pa de bzhin du lho phyogs su song nas yongs su mya ngan las 'das pa chen po'i dgongs pa'i tshig thams cad kyi chos kyi char 'bebs so/_/de nas lho phyogs kyi byang chub sems dpa' sems dpa' chen po rnams kyis dam pa'i chos 
[\[138a.6\]]'jig par shes nas dgun gyi dus dang nye bar gyur pa'i sprin bzhin du kha che yul du song nas sa la nub par gyur te/_theg pa chen po'i mdo sde shin tu rgyas pa bdud rtsi'i mchog gi dam pa'i chos thams cad nub par 'gyur ro/_/da ltar ni de bzhin gshegs pas mkhyen pa'i mdo sde 'di 
[\[138a.7\]]lag tu 'ongs mod kyi dam pa'i chos nub par 'gyur ro snyam du byang chub sems dpa' sems dpa' chen po mi mchog rnams kyis shes par bya'o/_/gsol pa/_de bzhin gshegs pa dang /_rang sangs rgyas dang /_nyan thos dang /_byang chub sems dpa'i khams tha dad pa ma mchis pa 
[\[138b\]]
[\[138b.1\]]sems can thams cad kyis bde blag tu rtogs par bgyi ba'i slad du bcom ldan 'das kyis gsal zhing zur phyin par bka' stsal du gsol/_bcom ldan 'das kyis bka' stsal pa/_rigs kyi bu dper na khyim bdag gam khyim bdag gi bu zhig la ba lang gi lhas mang po yod 
[\[138b.2\]]de/_ba lang spu ga tha dad pa dag bdog la de'i nang na ba sngon mo dag kyang yod de/_ba de dag ba rdzi gcig 'tshor bcug go/_/de nas khyim bdag des lan cig gcig na rang gi lha mchod pa'i phyir ba lang gi lhas rnams gcig tu bsdus nas 'o ma 'jor bcug go/_/de nas 
[\[138b.3\]]'o ma de dag dung gi mdog bzhin du dkar por 'dug pa mthong nas ngo mtshar du bzung ste bsams pa/_'di na ba 'di dag spu kha tha dad par 'dug na/_ba sngon mo 'di rnams kyi 'o ma yang sngon por mi 'dug la/_ba dkar mo rnams kyi yang de dang 'dra ste/_dung gi mdog ltar 'dug 
[\[138b.4\]]go snyam mo/_/de nas phyis des rtogs te sems can rnams kyi las kyi rnam par smin pa'i rgyu las gyur pa yin par blta bar bya'o snyam mo/_/rigs kyi bu de bzhin du nyan thos dang /_rang sangs rgyas dang /_de bzhin gshegs pa thams cad kyi rang bzhin yang 'o ma dang 'dra'o/_/
[\[138b.5\]]ci'i phyir zhe na/_de dag ni zag pa zad pa'i phyir ro/_/sems can thams cad kyis ni nyan thos dang /_rang sangs rgyas dang /_de bzhin gshegs pa thams cad kyi rang bzhin tha dad pa dang /_dbyibs tha dad par 'dzin mod kyi/_de dag gis kyang khyim bdag bzhin du mthar gyis shes 
[\[138b.6\]]par 'gyur ro/_/rigs kyi bu dper na gser khung ngam/_zangs kyi khung nas rdo dang gseg ma med pa'i gser gyi rang bzhin rin thang med par 'byung ba de bzhin du/_nyan thos dang /_rang sangs rgyas dang /_de bzhin gshegs pa thams cad kyang gser dang 'dra bar rin thang dang rang 
[\[138b.7\]]bzhin gcig go/_/ci'i phyir zhe na/_rdo dang gseg ma lta bu'i nyon mongs pa dang bral ba'i phyir te/_de bas na sangs rgyas kyi ye shes 'di la ni dbyer med do/_/sems can thams cad la sangs rgyas kyi khams yod pa yang de dang 'dra ste/_khyim bdag gis 'o ma ji lta ba bzhin du de 
[\[139a\]]
[\[139a.1\]]dag gis kyang de bzhin gshegs pa'i snying po'i mdo sde thos nas nyon mongs pa'i rnam pa zad par byas te sangs rgyas kyi khams rtogs par 'gyur ro/_/gsol pa/_bcom ldan 'das ci lags/_sems can thams cad dang de bzhin gshegs pa rnams tha dad pa 
[\[139a.2\]]ma mchis lags sam/_gal te de bzhin gshegs pa bstan pa de ltar ston par gyur na 'di la skyon chen po mchis te/_da de'i gtan tshigs bka' stsal du 'tshal lags so/_/sems can thams cad dang rang sangs rgyas rnams lta zhog lags kyi/_de ltar na shA ri'i bu dang 
[\[139a.3\]]maud gal gyi bu gnyis ci'i slad du nyan thos kyi yongs su mya ngan las 'da' bas yongs su mya ngan las 'da' bar bgyid lags/_rang sangs rgyas rnams kyang ci'i slad du rang sangs rgyas rnams kyi yongs su mya ngan las 'da' bas yongs su mya ngan las 'da' bar bgyid lags/_byang 
[\[139a.4\]]chub sems dpa' rnams kyang ci'i slad du byang chub sems dpa'i yongs su mya ngan las 'das pa chen pos yongs su mya ngan las 'da' bar bgyid lags/_bka' stsal pa/_sangs rgyas rnams kyi yongs su mya ngan las 'das pa chen po ni nyan thos dang /_rang sangs rgyas dang /_byang 
[\[139a.5\]]chub sems dpa' rnams kyi ma yin te/_yongs su mya ngan las 'das pa chen po 'di la ni sangs rgyas rnams ma gtogs par gzhan dag gi gnas med do/_/gsol pa/_ji lta bu lags/_bka' stsal pa/_de bzhin gshegs pa ni bskal pa bye ba phrag grangs med pa mang po 
[\[139a.6\]]zhig na de bzhin gshegs pa 'byung ba ston par mdzad na/_de bzhin gshegs pa dang /_nyan thos dang /_rang sangs rgyas dang byang chub sems dpa' rnams la khyad par ci yod ce na/_rigs kyi bu de bzhin gshegs pa'i mya ngan las 'das pa gsang ba la dgra bcom pa rnams kyi 
[\[139a.7\]]gnas med do zhes ngas bstan te de ni gnas med pa yin no/_/de bas na yongs su mya ngan las 'das pa chen po'i mdo chen po 'di'i tshul gyis yongs su mya ngan las 'das pa chen po la gnas med do/_/de bas na yongs su mya ngan las 'das pa chen po zhes bya'o/_/gsol pa/_tha dad 
[\[139b\]]
[\[139b.1\]]pa kho nar gda' lags so/_/bka' stsal pa/_ji ltar snang gsol pa/_nyan thos dang /_rang sangs rgyas dang /_byang chub sems dpa' rnams kyang yongs su mya ngan las 'das pa chen pos yongs su mya ngan 'das par 'gyur te/_chu klung rnams rgya mtshor 'bab 
[\[139b.2\]]pa bzhin du de dag gi gnas kyang de lags so/_/de bas na de dag kyang rtag pa zhes bgyi'o/_/bka' stsal pa/_de dag ni nga'i mchog tu rtag pa yin no/_/gsol pa/_bcom ldan 'das khams tha dad pa ma mchis pa dang tha dad pa ji lta bu lags/_bka' stsal 
[\[139b.3\]]pa/_tha dad do/_/gsol pa/_ji lta bu lags/_bka' stsal pa/_dper na ba'i 'o ma ni mchog tu mngar ba yin te khams de dang 'dra'o/_/nyan thos rnams dang /_rang sangs rgyas rnams kyi khams ni zho dang 'dra'o/_/byang chub sems dpa' rnams kyi khams ni 
[\[139b.4\]]mar dang 'dra'o/_/sangs rgyas rnams kyi khams ni mar gyi snying khu dang 'dra ste/_de ltar yongs su mya ngan las 'das pa chen po las gdams ngag ston pa'i de bzhin gshegs pas rnam pa bzhir bstan to/_/gsol pa/_sems can thams cad kyi khams ji lta bu lags/_
[\[139b.5\]]bka' stsal pa/_ba be'u 'brangs ma thag pa'i 'o ma khrag dang 'dres pa bzhin du nyon mongs pa'i khrag dang 'dres pa'i khams des de bzhin gshegs pa'i khams mar gyi snying khu dang 'dra ba khyab par 'dug go/_/gsol pa/_bcom ldan 'das kyis ku shi'i grong khyer 'di na gnas 
[\[139b.6\]]pa'i gdol pa 'jig rten gyi khams 'dir sangs rgyas stong dang lhan cig tu de dag gi nang du de bzhin gshegs pa gcig tu gyur te de bzhin gshegs pa rab tu dga' ba zhes bya bar 'gyur te/_sems bskyed pa gcig kho nas dus 'di srid cig na myur du sangs rgyas su 'gyur ro zhes 
[\[139b.7\]]sangs rgyas su lung bstan pas lung bstan lags na/_ci'i slad du shA ri'i bu dang /_maud gal gyi bu gnyis ches myur du sangs rgyas su 'gyur bas sangs rgyas su lung bstan pas lung ma bstan lags/_bka' stsal pa/_nyan thos dang /_rang sangs rgyas dang /_byang chub sems 
[\[140a\]]
[\[140a.1\]]dpa' kha cig dam pa'i chos dbyung ba'i phyir yun ring por smon lam 'debs pa yang yod kha cig ni myur bar smon lam 'debs pa yang yod de/_nga ni de'i smon lam gyi dbang gis na ches myur bar sangs rgyas kyi gnas mchog tu lung ston par byed do/_/rigs kyi bu gzhan yang 
[\[140a.2\]]mnyen pa chen po la la zhig gdol pa'i grong khyer du song ste rin po che rin thang med pa 'tshong ba las gdol pa bye brag mi phyed pa de dag gis rin po che de mthong na 'phyas 'dogs shing 'thing slad byed de/_mnyen pas rin che ba yin no zhes byas kyang de dag gi brda mi phrad nas 'di ni shel yin no zhes de 
[\[140a.3\]]skad zer ro/_/rigs kyi bu de bzhin du ngas kyang nyan thos rnams gal te sangs rgyas kyi gnas su myur du sangs rgyas su lung bstan pas lung bstan du zin kyang nor bu dkon pa 'tshong ba'i mnyen pa bzhin du 'gyur ro/_/gdol pa rnams lta bu ni ma 'ongs pa'i dus na dge sbyong blun po/_g.yel ba/_
[\[140a.4\]]dge ba'i rtsa ba spangs pa/_'tsho bas phongs pa/_bkres shing skom pas gzir ba/_mu ges mnar ba/_rang gi lus tsam gso bar byed pa/_'tsho ba don du gnyer ba/_mi brtan pa rnams 'byung bar 'gyur ba de dag yin te/_de dag gis nga'i nyan thos lung bstan pa thos na 'phyas 'dogs shing gshe 
[\[140a.5\]]bar 'gyur la brda mi phrad nas tshul khrims 'chal pa yin no zhes bla bar byed do/_/nga'i nyan thos de dag ni dge sbyong ma yin te gdol pa rnams dang mnyen pa ji lta ba bzhin no/_/rigs kyi bu de bas na nga ni sems can myur ba'i smon lam can rnams ni sangs rgyas su lung ston par byed do/_/dam pa'i 
[\[140a.6\]]chos dbyung ba'i sbyor ba can de dag ni ji ltar 'dod pa bzhin du yun ring po zhig gis sangs rgyas kyi gnas su lung ston par byed do/_/gsol pa/_ji ltar na byang chub sems dpa' sems dpa' chen po rnams g.yog 'khor mi phyed pa dang ldan par 'gyur lags/_bka' stsal pa/_byang chub 
[\[140a.7\]]sems dpa' mi mchog rnams ni dam pa'i chos dbyung bar bya'o snyam du de'i sbyor ba brtan por byas na g.yog 'khor mi phyed pa dang ldan par 'gyur ro/_/gsol pa/_sems can ma rungs pa 'jigs su rung ba/_lce dang /_rkan dang /_lkog ma tshig pa rnams ci las 'gyur lags/_
[\[140b\]]
[\[140b.1\]]bka' stsal pa/_gzhi gsum mi shes pa gang yin pa de dag ni sems can ma rungs pa 'jigs su rung ba/_lce dang /_rkan dang /_lkog ma tshig par 'gyur ro/_/dper na mi dang dud 'gro'i lce tshig pa rnams kyis ro drug ste/_mngar ba dang /_skyur ba dang /_lan tshwa'i ro dang /_tsha ba 
[\[140b.2\]]dang /_kha ba dang /_bska ba rnams za ba na ro'i bye brag mi phyed pa de bzhin du sems can mi shes pa/_lce dang /_rkan dang /_lkog ma tshig pa ma rungs pa 'jigs su rung ba/_gzhi gsum rtag par mi shes pa gang yin pa de dag ni/_lce dang /_rkan dang /_lkog ma tshig pa zhes bya'o/_/
[\[140b.3\]]rigs kyi bu gzhan yang de bzhin gshegs pa rtag par mi shes pa gang yin pa de dag ni dmus long gi mchog yin no zhes nga zer ro/_/de bzhin gshegs pa rtag par shes pa gang yin pa de dag ni sha'i mig dang ldan pa yin du zin kyang lha'i mig dang ldan pa yin no zhes nga zer ro/_/rigs 
[\[140b.4\]]kyi bu gzhan yang mdo sde 'di thos nas de bzhin gshegs pa rtag par shes shing khong du chud pa gang yin pa de dag ni lha'i mig dang ldan pa yin no zhes nga zer ro/_/lha'i mig dang ldan pa yin du zin kyang de bzhin gshegs pa rtag par mi shes pa gang yin pa de dag ni sha'i mig dang ldan pa yin 
[\[140b.5\]]no zhes nga zer ro/_/de dag ni da dung bskal pa bye ba mang por yang bdag gi mgo mjug ci 'dra ba yang mthong ba'am bstan par mi nus te/_de bas na de dag ni de bzhin gshegs pa rtag par bsgom pa dang bral ba'i phyir sha'i mig dang ldan pa zhes nga zer ro/_/rigs kyi bu gzhan yang de 
[\[140b.6\]]bzhin gshegs pa dgra bcom pa yang dag par rdzogs pa'i sangs rgyas ni 'jig rten thams cad kyi pha ma lta bu yin no/_/ci'i phyir zhe na/_sems can rkang gnyis dang /_rkang [{]mangs [,]mang [}]thams cad la rang rang gi yul bzhin du chos ston cing tshig gcig gis sems can thams cad kyis rang rang gi 
[\[140b.7\]]yul bzhin du shes par 'gyur te/_kye ma bdag cag gi rang bzhin dang 'du shes rnams rtogs par bya ba'i phyir chos ston to snyam du 'dzin to/_/rigs kyi bu gzhan yang dper na khyim bdag gam tshong dpon yang rung ste/_rang gi bu zla ba bcu drug lon pa dang lhan cig tu lkugs pa bzhin du smra bar byed de/_
[\[141a\]]
[\[141a.1\]]de'i dbang gis bu de mi'i skad slob par byed na ci de'i pha lkugs pa zhes bya'am/_gsol pa/_bcom ldan 'das de ni ma lags te/_bu de'i dbang gis bgyid par blta lags so/_/bka' stsal pa/_rigs kyi bu de bzhin du de bzhin gshegs pa yang lkugs pa bzhin du 
[\[141a.2\]]gsung ste/_sems can thams cad dam pa'i chos la dgod pa'i phyir de lta bu'i sku ston par mdzad na ci de bzhin gshegs pa lkugs pa zhes bya'am/_gsol pa/_bcom ldan 'das de ni ma lags te/_de bzhin gshegs pa ni rtag tu seng ge'i sgra sgrogs pa lags na lkugs pa ltar gsung 
[\[141a.3\]]ba de ni 'jig rten dang 'thun par mdzad par blta bar bgyi lags so/_/de nas de'i tshe bcom ldan 'das nyid kyi zhal nas 'od zer sna tshogs bkye ste/_'od zer de dag gis mgar ba'i bu tsun da la phog nas kye ma de bzhin gshegs pa la phyin cad dbul du med pa'i sbyin pa ni dkon pa yin no 
[\[141a.4\]]snyam nas shin tu rings par de bzhin gshegs pa dge slong gi dge 'dun dang bcas pa tshim par 'gyur ba'i zhal zas khyer te rang gi 'khor rnams dang lhan cig tu rings par 'dzam bu chu klung gi gser dri ma med pa'i snod dkyil du nor bu'i 'bur mthon po 'od can gyis spras pa rnams dang /_kha 
[\[141a.5\]]cig ni dngul gyi snod rin po che sna tshogs kyis spras pa rnams zhal zas skyu rum sna tshogs dang sbyar bas bkang ba dang /_mchod pa'i yo byad mang po dag khyer nas grong khyer gyi bar nas byung ste bcom ldan 'das ga la ba der chas so/_/de nas lha'i bu mthu chen po dang ldan pa rnams kyis mgar ba'i 
[\[141a.6\]]bu tsun da bskor nas 'di skad ces smras so/_/tsun da re zhig zhal zas ma dbul bar de bzhin gshegs pa thang cig zhog cig ces byas so/_/de nas yang bcom ldan 'das kyis nyid kyi 'od zer dag bkye ste/_'od zer de dag gis lha'i bu rnams la phog nas tsun da btang ngo /_/de nas lha la 
[\[141a.7\]]sogs pa der 'dus pa gang yin pa de dag thams cad kyis bcom ldan 'das la mchod pa chen po byas te/_tsun da dang lhan cig tu bcom ldan 'das kyi thad du dong nas 'di skad ces gsol to/_/dge slong rnams kyis gdugs tshod la bab na gnang bar mdzad du gsol/_de nas dge slong 
[\[141b\]]
[\[141b.1\]]rnams kyis gdugs tshod la bab par shes nas spyod lam bzang por byas te lhung bzed lag tu blangs nas sdod do/_/de nas mgar ba'i bu tsun das seng ge'i khri sna tshogs tshig tu bzlas su yang mi nus pa 'jig rten gyi khams bde ba can gyi rkyen du rung ba lta bu dag kyang bshams/_zhal 
[\[141b.2\]]zas kyang sta gon byas nas bcom ldan 'das la 'di skad ces gsol to/_/de bzhin gshegs pa bskal pa'am/_bskal pa las lhag par yang yun ring du bzhugs su gsol/_bcom ldan 'das kyis bka' stsal pa/_tsun da gal te nga yun ring du 'dug par 'dod na sbyin pa'i pha rol 
[\[141b.3\]]tu phyin pa tha ma'i dus la bab kyis myur du phul cig_/de nas lha dang mi thams cad dang /_byang chub sems dpa' rnams kyis 'di skad ces smras so/_/kye ma tsun da skyid de nga 'dis phul ba'i zhal zas de bzhin gshegs pas gsol bar chad pa lta/_bdag cag ni dpal yon med de/_
[\[141b.4\]]bdag cag gis zhal zas sta gon byas pa ni don med par gyur to/_/de nas bcom ldan 'das kyis nyid kyi ba spu'i khung bu thams cad nas ba spu re re'i khung bu nas kyang sangs rgyas re re mngon du sprul nas der 'khor re re'i nang du yang de bzhin gshegs pa re re'i dge slong gi dge 'dun dang bcas 
[\[141b.5\]]pa thams cad bshos gsol ba lta bur bstan to/_/de bzhin gshegs pa nyid ni tsun das phul ba'i zhal zas gsol lo/_/tsun das 'bras sA lu yul ma ga d+hA'i na li ta brgyad las zhal zas sbyar ba yang de bzhin gshegs pa'i mthus dge slong gi dge 'dun thams cad zhal zas kyis 
[\[141b.6\]]khyed par mdzad do/_/de nas tsun da yang dga' bar gyur te/_bdag gi sbyin pa de bzhin gshegs pa dge slong gi dge 'dun dang bcas pas gsol nas yongs su mya ngan las 'das par mdzad do snyam mo/_/'khor de dag thams cad 'di snyam du sems te/_bdag cag gis phul ba'i 
[\[141b.7\]]zhal zas de bzhin gshegs pas bzhes kyi tsun da'i ma bzhes so/_/bdag cag gis phul ba'i zhal zas gsol nas de bzhin gshegs pa yongs su mya ngan las 'da' bar mdzad do snyam ste mchog tu dga' bar gyur to/_/'khor chen po de na de bzhin gshegs pa rnams bshos gsol zhing 
[\[142a\]]
[\[142a.1\]]bzhugs pa'i bar mtshams snyung bu'i rtse mo'i khyon tsam gyis mchod par snang ngo /_/kha cig ni khab kyi rtse mo'i khyon tsam gyi sa phyogs dag na bzhugs shing zhal zas dang mchod pa rnams 'dra bar mnga' bar snang ngo /_/de nas de'i tshe lha dang mi dang lha ma yin de dag 
[\[142a.2\]]ngu zhing cho nge 'don par byed de/_bdag cag gis so so nas phul ba'i zhal zas gsol nas de bzhin gshegs pa yongs su mya ngan las 'da'o/_/phyin cad bdag cag gis su la zhal zas dbul bar bya/_bdag cag ni mgon dang bral te mgon med par 'gyur ro zhes 'dzer to/_/
[\[142a.3\]]de nas bcom ldan 'das kyis 'khor de dag thams cad la tshigs su bcad pa 'di dag gsungs so//_//bam po bcu gsum pa ste tha ma/_sangs rgyas chos nyid 'di yin gyis/_/gdung zhing ngu bar ma byed cig_/nga ni mya ngan 'da' ba na/_/bskal pa bye ba zad par 'gyur/_/
[\[142a.4\]]nga yi rtag bde dam pa yi/_/mya ngan 'da' ba nga las nyon/_/nga ni kha zas mi za ste/_/bru ba tsha ba yong gis med/_/sems can kun la phan bde ba'i/_/rjes su yi rang ngas bshad kyis/_/thos nas yang dag rdzogs sangs rgyas/_/rtag pa de nyid shes par gyis/_/gang tshe 
[\[142a.5\]]'ug pa bya rog rnams/_/shing gcig la ni gnas nas kyang /_/spun dang bu dang 'dra bar ni/_/phan tshun rtag tu tshim par byed/_/de'i tshe sgra gcan zin bzhin du/_/de bzhin gshegs pas sems can gzigs/_/sems can kun gyi mchog gyur pa/_/gtan du mya ngan 'da' 
[\[142a.6\]]bas grongs/_/gang tshe sbrul dang ne'u le dag_/shing gcig drung du gnas nas kyang /_/spun dang bu dang 'dra bar ni/_/phan tshun rtag tu tshim par byed/_/de tshe sgra gcan zin bzhin du/_/de bzhin gshegs pas sems can gzigs/_/sems can kun gyi mchog gyur 
[\[142a.7\]]pa/_/gtan du mya ngan 'da' bas grongs/_/gang tshe sab ta par na yi/_/me tog bar shi'i drir 'gyur zhing /_/ka ra ka yi shing rnams las/_/ten du ka yi 'bras bu 'byung /_/de tshe sgra gcan zin bzhin du/_/de bzhin gshegs pas sems can gzigs/_/sems 
[\[142b\]]
[\[142b.1\]]can kun gyi mchog gyur pa/_/gtan du mya ngan 'da' bas grongs/_/gang tshe sdig can 'dod chen pa/_/byang chub mngon par rdzogs 'tshang rgya/_/mchog tu bde ba thob nas kyang /_/nyes pa thams cad rnam spangs pa/_/de tshe sgra gcan zin bzhin du/_/de bzhin gshegs 
[\[142b.2\]]pas sems can gzigs/_/sems can kun gyi mchog gyur pa/_/gtan du mya ngan 'da' bas grongs/_/gang tshe sems can thams cad ni/_/bsam pa 'thun par gnas gyur te/_/byang chub mchog tu rdzogs sangs rgyas/_/nyes pa thams cad rnam spangs pa/_/de tshe sgra 
[\[142b.3\]]gcan zin bzhin du/_/de bzhin gshegs pas sems can gzigs/_/sems can kun gyi mchog gyur pa/_/gtan du mya ngan 'da' bas grongs/_/gang tshe sbrang bu'i gcin tsam gyis/_/rgya mtsho bzhi yi mthas klas pa/_/nags tshal ri rnams bcas pa yi/_/sa gzhi 
[\[142b.4\]]ngoms par gyur pa na/_/de tshe sgra gcan zin bzhin du/_/de bzhin gshegs pas sems can gzigs/_/sems can kun gyi mchog gyur pa/_/gtan du mya ngan 'da' bas grongs/_/de bas na chos dang ldan pa chos la gus pa khyed mya ngan ma byed cig_/ma ngu zhig_/de bzhin 
[\[142b.5\]]gshegs pa ni rang la dbang yod kyis mi rtag pa'i 'du shes ma byed par rtag pa dang /_ther zug pa dang /_mchog tu brtan pa yin par yang dag par ltos shig_/gzhi gsum rtag pa'i gsang sngags kyi sba ba dang /_bsrung ba 'dis bsrung bar gyis shig_/gzhi gsum rtag pa'i gsang 
[\[142b.6\]]sngags kyis ni gnam lcags kyis tshig pa'i shing rnams kyang skye bar 'gyur te/_yal ga phre'u dang /_sbal mig bye ba dang /_lo ma kha 'bus pa dang ldan par 'gyur ro/_/'khor bzhi po las gzhi gsum rtag par rjes su yi rang ba'i gtam 'di phan tshun thos na byang chub kyi sems bskyed mi dgos 
[\[142b.7\]]par 'dzin kyang gzhi gsum mchog tu rtag pa'i rgyus na byang chub kyi rgyur skye bar 'gyur te/_'di ni sangs rgyas kyi rjes su yi rang ba zhes bya'o/_/gzhi gsum rtag pa las byung ba'i rjes su yi rang ba 'di dge slong ngam dge slong ma gang dag sems can rnams la ston par byed pa de dag ni yul 
[\[143a\]]
[\[143a.1\]]'khor gyi bsod snyoms za bar 'os pa yin no/_/cig shos dag ni 'os pa ma yin no/_/ji ltar rjes su yi rang ba 'dis gtol ba de 'jig rten thams cad du bde bar gyur pa'i chos kyi bden pa des ni dam pa'i chos 'dod pa rnams la bgegs med pa dang /_gnod pa med 
[\[143a.2\]]par gyur cig_/de nas lha dang /_lha ma yin dang /_mi dang bcas pa'i 'jig rten gyis de bzhin gshegs pa rtag par khong du chud nas rab tu dga' ba'i sems dang /_dge ba'i sems dang /_sgrib pa dang bral ba'i sems dang /_gzhol ba med pa'i sems dang /_pad ma kha bye ba lta 
[\[143a.3\]]bu'i bzhin dang ldan par gyur nas lha'i mchod pa chen po'i las byas te/_me tog dang /_phye ma dang /_bdug pa dang /_spos kyis bsgo ba la sogs pa gtor to/_/sil snyan la sogs pa yang dkrol to/_/de nas bcom ldan 'das kyis byang chub sems dpa' sems dpa' chen po 
[\[143a.4\]]'od srung chen po dang rus gcig pa la bka' stsal pa/_rigs kyi bu khyod kyis deng 'dir ngo mtshar rmad du byung ba ci mthong /_gsol pa/_bcom ldan 'das bdag gis sngon lan 'ga' yang ma mthong ba'i ngo mtshar rmad du byung ba mthong ste/_'khor re res phul ba'i zhal zas de bzhin gshegs 
[\[143a.5\]]pa re re dge slong gi dge 'dun dang bcas pas gsol ba mthong ba lags so/_/'khor 'di na snyung bu'i rtse mo tsam gyis khyon dag la yang ji ltar bshams pa'i gdan dag la de bzhin gshegs pa sku chen po du ma bde bar bzhugs te rjes su yi rang ba bcu gsum gyi tshigs su bcad pa dag ston cing 
[\[143a.6\]]bzhugs pa mthong lags so/_/sems can thams cad kyis ni sgyu 'phrul 'di ma 'tshal te/_bcom ldan 'das ni bdag gis phul ba'i zhal zas gsol zhing bzhugs so snyam du 'dzin lags so/_/mi mchog byang chub sems dpa' sems dpa' chen po 'jam dpal gzhon nur gyur pa 
[\[143a.7\]]la sogs pas ni/_tsun das de ltar 'bras sA lu yul ma ga d+hA'i na li ka brgyad las zhal zas sbyar ba yang rdul tsam yang dge slong gi dge 'dun gyis mi gsol ba dang /_de bzhin gshegs pa zhal zas mi gsol ba'i ya mtshan rmad du byung ba 'di yang dag par 'tshal te/_'di ni thabs 
[\[143b\]]
[\[143b.1\]]tsam du mdzad par bas so snyam du sems lags so/_/nyan thos kyi tshogs rnams kyis ni kye ma de bzhin gshegs pa ni dpag tu med pa dang rtag pa lags so snyam du ma 'tshal lags so/_/de nas bcom ldan 'das kyis mgar ba'i bu tsun da la bka' stsal pa/_tsun da khyod kyis ngo mtshar 
[\[143b.2\]]rmad du byung ba ci mthong /_gsol pa/_bcom ldan 'das sngar ni de bzhin gshegs pa ya mtshan gyi mchog sum cu rtsa gnyis dang /_dpe byad bzang po brgyad cu mnga' ba du ma mthong ba las da ni rang rang gis bsgyur nas 'di na byang chub sems dpa' sems dpa' chen po lus chen po dag tu snang 
[\[143b.3\]]lags so/_/de bzhin gshegs pa ni dug sman gyi sdong po lta bu'i sku gcig pur gyur te/_byang chub sems dpa' rnams kyis bskor bar gda' lags so/_/bka' stsal pa/_sangs rgyas snga ma gang yin pa de dag ni sems can thams cad la phan pa dang /_bde ba dang /_yid dga' bar bya ba 
[\[143b.4\]]dang bsod nams mi zad par bya ba'i phyir sprul pa yin te/_sgyu 'phrul 'di ni byang chub sems dpa' rnams ma gtogs par sems can rnams kyis mi shes so/_/de ltar na byang chub sems dpa'i spyod pa ni dpag tu med do/_/de ltar na byang chub sems dpa' sems dpa' chen po rnams ni dpag tu med 
[\[143b.5\]]do/_/byang chub sems dpa' mi mchog rnams la ni sangs rgyas kyi rnam par 'phrul pa'i mthu yod do/_/mgar ba'i bu tsun da yang byang chub sems dpa' sems dpa' chen po sa bcu thob pa yin te/_byang chub sems dpa' rnams kyi mchog gi mthar thug pa ni de lta bu yin no/_/'od srung chen po 
[\[143b.6\]]dang rus gcig pas gsol pa/_bcom ldan 'das de ni de lags te/_byang chub sems dpa' rnams kyi nang na mi mchog tsun da la bdag rjes su yi rang lags so/_/bcom ldan 'das da ni mdo sde rnams bshad pa'i slad du gnang ba mdzad pa'i rigs so/_/bcom ldan 'das ci lags 
[\[143b.7\]]mdo sde thams cad lhag ma mchis pa'i don lags sam/_'on te lhag ma ma mchis pa'i don lags/_bka' stsal pa/_lhag ma yod pa'i don kyang yin/_lhag ma med pa'i don kyang yin no/_/gsol pa/_sbyin pa kun du bsngags pa yin/_/sbyin pa gang du'ang smad pa med/_/ces bgyi 
[\[144a\]]
[\[144a.1\]]ba 'dir lhag ma mchis pa'i don du ji ltar bshad lags/_tshigs su bcad pa'i don ni gang lags/_tshul khrims dang ldan pa dang /_tshul khrims 'chal pa'i bye brag ni ci mchis/_bka' stsal pa/_gcig ma gtogs par sbyin pa ni thams cad du bsngags so/_/
[\[144a.2\]]gsol pa/_ma gtogs pa gang lags/_bka' stsal pa/_mdo sde 'di las tshul khrims 'chal par brtsi ba gang yin pa'o/_/gsol pa/_bcom ldan 'das bcom ldan 'das la deng bdag 'di kho na zhu lags na myur du bka' stsal du gsol/_bka' stsal pa/_'dod chen pa ma 
[\[144a.3\]]gtogs par sbyin pa ni thams cad du bsngags pa yin no/_/gsol pa/_'dod chen pa ji lta bu lags/_bka' stsal pa/_dge slong ngam dge slong ma'am/_dge bsnyen nam/_dge bsnyen ma yang rung ste/_tshig ngan pas mdo sde spangs nas phyis bzod pa gsol bar yang mi byed pa de lta bu 
[\[144a.4\]]gang yin pa de ni 'dod chen pa'i lam du zhugs pa yin no/_/pham pa bzhi byung ba rnams dang /_mtshams med pa lnga byed byed pa gang yin pa de dag ni bdag cag 'jigs pa'i gnas su zhugs so snyam du shes kyang 'jigs par mi lta la dam pa'i chos kyi phyogs kyang mi 'dzin/_dam pa'i chos 
[\[144a.5\]]dbyung ngo snyam du 'bad par yang mi byed la/_de nyid kyi bsngags pa ma yin par yang rjod par byed pa de dag kyang 'dod chen pa'i lam du zhugs pa yin no/_/sangs rgyas med do/_/chos med do/_/dge 'dun med do zhes zer ba gang yin pa de dag kyang 'dod chen pa'i lam du zhugs pa yin no zhes 
[\[144a.6\]]nga zer ro/_/'dod chen pa de dag ma gtogs par sbyin pa thams cad du bsngags so/_/gsol pa/_de la tshul khrims 'chal pa zhes bgyi ba gang dag lags/_bka' stsal pa/_pham pa bzhi byed byed pa rnams dang /_mtshams med pa lnga byed byed pa rnams dang /_mdo sde spong bar byed pa 
[\[144a.7\]]de nyid do/_/gsol pa/_bcom ldan 'das ci lags sam/_de dag rtag tu tshul khrims 'chal pa kho na lags sam/_bka' stsal pa/_'di la rgyu yod de/_des na ye rtag pa yang yod/_ye mi rtag pa yang yod de/_gang dag gos tshon can gyi rtags can rnams dang /_lhan cig tu mi gnas 
[\[144b\]]
[\[144b.1\]]shing /_kye ma bdag cag ni pham pa byung ba yin te/_bdag cag gi nyes pa byas so snyam nas 'jigs par lta la/_de dag dam pa'i chos dbyung bar bya'o snyam nas nyams su len par byed cing dam pa'i chos kyi phyogs 'dzin pa rnams kyi bsngags pa brjod par bya'o/_/chos ma yin 
[\[144b.2\]]pa'i phyogs rnams ni tshar gcad par bya'o/_/mtshungs pa med pa'i mdo sde rnams ni gdon par bya'o snyam du brtson par byed pa gang yin pa de dag tshul khrims 'chal pa yin no zhes nga mi zer ro/_/de ci'i phyir zhe na/_rigs kyi bu dper na nyi ma shar na lho bur gyi rdul sangs par 'gyur ba 
[\[144b.3\]]de bzhin du mdo sde chen po'i nyi ma 'di shar ba na de ltar sgom byed pa'i sems can rnams kyi sdig pa'i phung po grangs med pa byas pa rnams zad par 'gyur te/_de ltar na dam pa'i chos 'byin pa ni 'bras bu che ba yin no/_/mtshams med pa byed byed pa rnams dang /_mdo sde spong ba gang yin pa de 
[\[144b.4\]]dag gal te kye ma bdag cag gis mdo sde spang ba byas pa 'di ni bdag cag brlag par 'gyur ba yin te nyes pa byas so snyam du 'gyod cing gdung bar gyur nas/_bdag cag gi skyabs ni mdo sde 'di nyid yin te/_'khra sa gzhan ma mthong ngo snyam du sems bskyed par byed na/_de dag ni zla ba phyed 
[\[144b.5\]]dam/_zla ba gcig gam/_dus ji srid kyi bar du mdo sde la skyabs su ma song ba'i bar du ni de dag la byin pa 'bras bu chung bar 'gyur ro/_/gang gi tshe mdo sde la skyabs su song ba de'i tshe ni de dag kyang yon gnas su 'gyur ro/_/gal te mtshams med pa byed byed pa yang 'gyod de/_kye ma 
[\[144b.6\]]bdag gis mi rigs pa byas kyis bdag gis dam pa'i chos dbyung bar bya'o snyam du sems na de yang mtshams med pa byed byed pa ma yin par rig par bya ste de la ni chung ngu zhig byin na yang 'bras bu yod do/_/mchog tu tshul khrims 'chal pa cig shos de dag la byin pa ni 'bras bu [{]chung zad [,]cung zad [}]kyang 
[\[144b.7\]]med do/_/rigs kyi bu gzhan yang pham pa byed byed pas ji ltar bya ba nyon cig_/pham pa byed byed pas ni chos kyi de kho na nyid de bzhin gshegs pa'i snying po khong du chud par byas nas dam pa'i chos dbyung bar bya'o snyam du bsams na de la byin pa yang ches khyad par can du 'gyur ro/_/rigs kyi bu dper na bud 
[\[145a\]]
[\[145a.1\]]med sbrum ma zhig yul 'khrugs nas yul gzhan du song ste/_lha khang zhig gi nang du bu khye'u zhig btsas te/_de bde bar gyur nas khye'u de khyer te/_bdag gi yul zhi bar gyur pa'i 'og tu de logs su chas pa las/_chu klung chen po zhig dang phrad nas/_chu de rgal ba na 
[\[145a.2\]]bu dang bcas te chu'i nang du nyam thag par gyur nas/_bdag ni shi yang bla'i/_khye'u 'di thar bar bya'o snyam nas de de'i don du 'bad pa las/_bu dang lhan cig tu shi na sngon mchog tu 'jigs pa'i las byas su zin kyang /_bu la byams shing thar par bya'o snyam pa'i 'bras bus mtho ris su 
[\[145a.3\]]skyes pa de bzhin du pham pa byed byed pa dang /_mtshams med pa byed byed pa las dam pa'i chos 'byin par byed pa de dag ni/_sngon sdig pa'i las byas su zin kyang /_dam pa'i chos 'byin pa'i 'bras bus bud med de dang 'dra bar sems can thams cad kyi yon gnas su gyur te/_dam pa'i 
[\[145a.4\]]chos 'byin pa'i 'bras bu ni de ltar che'o/_/gsol pa/_bcom ldan 'das 'dod chen par ltung bar gyur pa las/_slad kyis gzhi gsum la 'chags par bgyid cing bzod pa gsol bar bgyid na/_ci lags de la stsal pa yang 'bras bu che bar 'gyur lags sam/_bka' stsal 
[\[145a.5\]]pa/_rigs kyi bu de skad ma zer cig_/dper na mi la la zhig gis shing tog a mra zos nas/_rus pa sa la bor ba'i 'og tu des 'di snyam du bsams te/_nang gi tshig gu zhim yang dag snyam nas/_des de'i phyi rol gyi rus pa bor te tshig gu zos pa dang /_des de'i ro mi zhim par tshor 
[\[145a.6\]]nas yang bor ro/_/de nas des kyi hud bdag gis sa bon ngan pa ma rung bar byas so snyam du bsams nas/_sa bon de phyir rus pa'i nang du bcug nas sa brkos pa'i 'og tu bcug ste/_'o ma dang mar khus blugs la char chen po bab tu zin kyang sa bon ngan pa ma rung bar byas pa skye bar mi 
[\[145a.7\]]'gyur te skye mi srid do/_/de nas de sa bon 'di ni ma rung bar byas pa yin te skye bar mi 'gyur ro snyam nas ngal bar gyur te cang mi zer bar 'dug pa de bzhin du/_'dod chen pa la yang sa bon med de/_'dod chen pa 'chags shing bzod pa gsol ba'i sems skyed pa ni mi srid do/_/de bas na 
[\[145b\]]
[\[145b.1\]]'dod chen pa de lta bu la ni/_thams cad du sbyin pa 'bras bu che ba ma yin no/_/dgra bcom pa rnams la phul ba'i 'bras bu yang tha dad do/_/rang sangs rgyas rnams la phul ba'i 'bras bu yang tha dad do/_/de bzhin gshegs pa rnams la phul ba'i 'bras bu yang tha dad do/_/de bas 
[\[145b.2\]]na thams cad du sbyin pa'i 'bras bu che ba ma yin no/_/gsol pa/_ci'i slad du/_bcom ldan 'das kyis tshigs su bcad pa 'di'i don rnam pa gnyis su bka' stsal lags/_bka' stsal pa/_rgyu las 'gyur te sngon rgyal po'i khab kyi dge bsnyen dad pa med pa gcer bu pa la dga' ba 
[\[145b.3\]]zhig yod pa des/_nga la sbyin pa byas pa cir 'gyur ba dris pa de'i tshe/_de drang ba'i phyir sbyin pa kun tu bsngags pa yin zhes bya ba'i tshigs su bcad pa de de la bstan to/_/de ni byang chub sems dpa' rnams kyi don du tshigs su bcad pa'i don dgongs pa'i tshig tu bstan te/_dus thams 
[\[145b.4\]]cad du tshigs su bcad pa'i don 'dra bar bstan pa ma yin no/_/thams cad ces bya ba ni skabs dang sbyar te tshig gi lhag ma yod par rig par bya'o/_/byang chub sems dpa' mi mchog gis ni/_tshul khrims 'chal ba rnams zhing gi ngo bzhin du tshar gcad par bya'o/_/rigs kyi bu gzhan 
[\[145b.5\]]yang ngas sngon tshigs su bcad pa 'di bstan te/_'di lta ste/_chu klung chu kun gya gyur 'bab/_/nags tshal kun ni shing nyid yin/_/bud med kun la g.yo sgyu yod/_/dbang phyug thams cad bde ba yin/_/bud med rnams kyi sems ni g.yo sgyu can dang 'jigs su rung ba yin no/_/
[\[145b.6\]]de bas na 'jam dpal gzhon nur gyur pa stan las langs te/_bcom ldan 'das kyi zhabs la mgo bos phyag 'tshal nas/_bcom ldan 'das la slar tshigs su bcad de gsol pa/_chu kun gya gyur 'bab ma lags/_/nags tshal kun kyang shing ma lags/_/bud med kun la'ang 
[\[145b.7\]]g.yo ma mchis/_/dbang phyug kun kyang bde ma lags/_/de bas na bcom ldan 'das kyis chos kyi sgo de skad du bka' stsal pa de ni legs par bka' stsal pa ma lags te/_'di la rgyu ci mchis pa bka' stsal 'tshal lags so/_/stong gsum gyi stong chen po'i 'jig rten gyi khams 
[\[146a\]]
[\[146a.1\]]'di na gling tha dad pa nub kyi ba lang spyod ces bgyi ba mchis te/_de na chu klung gi ming drang por 'bab ces bgyi ba shing mkhan gyi thig skud bzhin du nub phyogs kyi rgya mtsho nas shar phyogs kyi rgya mtshor drang por 'bab pa zhig mchis la/_thams cad ces bgyi ba ni 
[\[146a.2\]]shin tu rgyas pa'i lung las lhag ma yod pa'i don lags par bcom ldan 'das kyis bka' stsal na chu klung drang por 'bab ces bgyi ba de shin tu rgyas pa'i lung gi mdo gang las bshad pa bcom ldan 'das bden pa gsung bas bka' stsal du gsol/_dper na/_nor gyi 'byung khung gi rgyus 
[\[146a.3\]]mkhan 'byung khung la mi mkhas pa zhig gis/_de kho na na gser mchis bzhin du 'di ni gser ma mchis so zhes mchi bas ni gnas kyi phyogs cha'i bye brag tsam nyi tshe shes par bgyi 'tshal lags so/_/nags tshal kun ni shing nyid yin zhes bgyi ba ni lhag ma yod pa'i don lags la/_
[\[146a.4\]]nags tshal ni rnam pa mang du mchis te/_'di lta ste/_gser dang bai dUr+ya'i nags tshal yang mchis lags so/_/de bzhin du bud med kun la g.yo sgyu yod ces bgyi ba de yang lhag ma yod pa'i don lags te/_bud med la yang tshul khrims dang ldan pa dang /_'dod chags dang bral 
[\[146a.5\]]ba dang /_ser sna ma mchis pa du ma mchis lags so/_/dbang phyug thams cad bde ba yin zhes bgyi ba de yang lhag ma yod pa'i don lags te/_dbang phyug ces bgyi ba ni 'khor los sgyur ba'i rgyal po dang /_sangs rgyas rnams dbang phyug gi mchog lags mod kyi/_de dag kyang 
[\[146a.6\]]'chi 'pho'i dbang du 'gyur zhing zad pa'i chos can lags la/_tshangs pa'i dbang phyug 'di dag kyang ltung ba'i chos can lags te/_de bas na de dag ni dbang phyug ma lags zhes bdag mchis lags so/_/rtag pa dang brtan pa'i dbang phyug gang lags pa de ni mya ngan las 'das pa 
[\[146a.7\]]mchog tu bde ba'i dbang phyug lags so/_/bka' stsal pa/_'jam dpal dper na sman pa zhig gis khyim bdag gi bu zhig gi nad gso bar byed de/_sman mar bskol nas de 'thung du bcug pa na nad pa de mar mang du 'thung bar stsol lo/_/de nas sman pa des de la smras pa/_nyam stobs 
[\[146b\]]
[\[146b.1\]]dang ldan pas ni mar mang du btung bar brtsal kyang /_des 'ju bar nus kyi khyod ni nyam stobs med pas mar ha cang mang du ma 'thung shig_/mar ni nad sel ba yang yin mod kyi mang du 'thungs na/_de nyid kyis khyod ye 'drog tu 'chi bar 'gyur ro zhes byas na/_ci sman pa phan par 
[\[146b.2\]]'dod cing snying brtse ba des yang dag pa'i don de ma rung bar byas pa yin nam/_de bzhin du sangs rgyas bcom ldan 'das kyis kyang /_rgyal po dang /_blon po dang /_btsun mo rnams kyi nga rgyal bsal ba dang /_ko sa la'i rgyal po gsal rgyal gyi btsun mo rnams gzhan dang g.yem pa 
[\[146b.3\]]la 'jigs pa dang /_skyo ba skyed pa'i phyir sman pa bzhin du de bzhin gshegs pas rgyal po gsal rgyal las brtsams nas/_chu klung chu ni gya gyur 'bab ces tshigs su bcad pa 'di bka' stsal te/_/chu klung gya gyur 'bab ces bya ba la de bzhin gshegs pa 'khrul pa med do/_/
[\[146b.4\]]gang gi tshe 'khrul pa zhig tu gyur na gnam sa log par 'gyur ro/_/de bas na thams cad smos te gsungs pa ni/_lhag ma yod pa yang lhag ma med pa dang 'dra bar gsungs so/_/'jam dpal byang chub sems dpa'i khyu mchog dam pa khyod kyis sems can thams cad la phan pa'i 
[\[146b.5\]]phyir/_shes rab rgyas par bya ba 'di legs so legs so/_/de nas 'jam dpal gzhon nur gyur pas bcom ldan 'das la yang tshigs su bcad de gsol pa/_bdag gis byas dang ma byas rnams/_/brtag par bya yi gzhan dag gi/_/byas dang ma byas rnams dang ni/_/gzhan gyi 
[\[146b.6\]]mi 'thun brtag mi bya/_/zhes bcom ldan 'das de bzhin gshegs pas chos kyi sgo de skad du bka' stsal pa ni legs par bka' stsal pa ma lags te/_'di la ci'i slad du/_de skad ces bka' stsal pa'i rgyu bka' stsal 'tshal lags so/_/bcom ldan 'das kyis gsung rab yan 
[\[146b.7\]]lag dgu las 'di na gcer bu pa sems can dmyal ba thams cad dang /_ya mtshan can dgu bcu rtsa drug po rnams la ni lam ngan par zhugs pa yin no/_/sangs rgyas kyi sras thams cad ni mya ngan las 'das pa la zhugs pa yin no/_/drang po dang /_tshul khrims dang /_cho ga dang 
[\[147a\]]
[\[147a.1\]]ldan pa dang /_dbang po thul ba gang yin pa de dag thams cad ni mtho ris su 'gro ba dang /_chos kyi spyod yul can yin no zhes bdag bstod pa dang /_gzhan smod pa dang /_gzhan bshung ba bka' stsal te/_bcom ldan 'das kyis de ltar gzhan dang mi 
[\[147a.2\]]'thun pa rnams kyang bka' stsal la/_gzhan dag dang mi 'thun pa zhes bgyi ba yang ma lags pa de ci lta bu lags/_de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/rigs kyi bu ngas gzhan gyi mi 'thun brtag mi bya/_/zhes bstan 
[\[147a.3\]]pa de gang las ni brtsams ci'i phyir ni bstan ce na/_ma skyes dgra las brtsams nas bstan pa yin te/_sangs rgyas bcom ldan 'das ni rgyu med par don dang 'gal ba ston par mi mdzad kyi rgyu dang bcas par ston par mdzad de/_sngon ma skyes dgras pha bsad nas nga'i thad du 'ongs nas/_
[\[147a.4\]]'di ltar brnyas thabs su dri ba dris te ci lags/_bcom ldan 'das thams cad mkhyen pa lags sam/_'on te thams cad mkhyen pa ma lags/_gal te thams cad mkhyen pa lags na/_ci'i slad du lha sbyin rab tu phyung lags/_de tshe rabs stong phrag mang por phyi bzhin 'brang zhing 
[\[147a.5\]]gnod pa bgyid par gzigs na/_da ltar yang rgol du 'ong bar thams cad mkhyen pa khyod kyis ji ltar ma gzigs zhes zer nas ngas de la 'di skad du/_gzhan dang mi 'thun brtag mi bya/_/zhes bya ba'i tshigs su bcad pa bstan to/_/da ni rgyal po chen po khyod bdag gis pha bsad 
[\[147a.6\]]de mtshams med pa'i las kyi rab dug chen po byas pa de sbyang bar gyis shig_/rgyal po gzhan gyi nyes pa la ma rtog par de lta bu khong du chud par gyis shig ces byas so/_/gzhan yang mi 'thun pa brtag par yang bya ste/_tshul khrims dang cho ga la brten pa gang yin pa de dag gi 
[\[147a.7\]]skyon brtag pa lhur blang bar bya ste/_de ni sangs rgyas kyi bstan pa yin no/_/gzhan gyi mi 'thun pa la rtog pa rnams kyis ni bdag dang gzhan dag gi byas pa dang ma byas pa ni/_bdag dang gzhan dag gi yin par shes par bya'o/_/de lta bu'i tshul gyis gzhan gyis byas pa rtag tu 
[\[147b\]]
[\[147b.1\]]yang dag par mthong ba gang yin pa de dag ni nga'i nyan thos yin no zhes nga zer ro/_/de nas yang bcom ldan 'das kyis 'jam dpal gzhon nur gyur pa la 'di skad ces bka' stsal to/_/chad pa dag gis thams cad skrag_/kun la srog ni phangs pa yin/_/bdag 
[\[147b.2\]]gi nyams las dpag bya zhing /_/brdeg par mi bya gsad mi bya/_/de nas bcom ldan 'das la 'jam dpal gzhon nur gyur pas 'di skad ces gsol to/_/chad pas thams cad skrag mi 'gyur/_/srog kyang kun la phangs ma lags/_/bdag gi nyams las 
[\[147b.3\]]dpag bgyi zhing /_/thabs kyis bgyi ba rtogs par bgyi/_/de bas na bcom ldan 'das kyis chos kyi sgo de skad du bka' stsal pa ni legs par bka' stsal pa ma lags te/_dgra bcom dang ni 'khor los sgyur/_/glang chen bud med rin chen dang /_/khyim bdag 
[\[147b.4\]]rin chen rta rnams ni/_/gnod pa cis kyang mi tshugs so/_/'di rnams la ni lha dang /_mi dang /_lha ma yin du bcas pa'i 'jig rten na sus kyang gnod pa bgyid pa'i rngo mi thogs te/_dgra drag shul gyi stobs can rnams kyis kyang /_de dag la gnod pas tshugs mi 
[\[147b.5\]]srid lags so/_/de dag ni lha dang /_bdud dang /_tshangs pa rnams kyis kyang mi 'jigs lags so/_/de bas na sems can de dag ni cis kyang mi tshugs pa zhes bgyi lags so/_/g.yul ngor gcig tu dpa' ba dang /_gcig tu khyim thab la mi 'khrul ba'i chung ma 
[\[147b.6\]]dang /_seng ge dang /_sin du pa'i rta cang shes dang /_dge slong tshul khrims dang ldan pa 'di rnams ni gnod pas tshugs pa lags kyis kyang cis kyang mi 'jigs lags so/_/de la chad pa dag gis thams cad skrag ces bgyi ba ni/_'dir lhag ma yod pa'i don lags 
[\[147b.7\]]pas na mdor bsdus pa lags so/_/bdag gi nyams las dpag bya zhing /_zhes bgyi ba de yang lhag ma yod pa'i don lags te/_dgra bcom pa rnams ni bdag dang mi mnyam mo/_/zhes de ltar 'jig rten du grags lags so/_/gal te dgra bcom pa rnams kyi bdag tu 'du 
[\[148a\]]
[\[148a.1\]]shes pa dang /_dgra bcom pa rnams kyi srog tu 'du shes pa gsungs pa lags so zhes de lta bu'i blo chung ngu rnams kyis ni dgra bcom pa gnas ngan par bzhag pa lags te/_de ltar bgyis pas srog tu 'du shes pa'i lta ba ngan pas rmongs pa'i 'bras bus myur 
[\[148a.2\]]du mnar med par skye bar 'gyur lags so/_/gcig tu na gal te dgra bcom pa rnams gsad pa'i sems bskyed du lags kyang /_sems can de dag gis gsod par 'gyur mi srid de/_sems can mang po log kyang de dag gsod pa'i rngo mi thogs lags so/_/bcom 
[\[148a.3\]]ldan 'das kyis bka' stsal pa/_srog chags rnams la snying brtse ba'i phyir bdag dang 'dra bar blta'o/_/dgra bcom pa ni 'tshe ba med pa'i sgo nas dpag tu med pa dang /_mtshungs pa med par blta bar bya ste/_de dag la gsad pa'i sems bskyed par mi bya'o/_/de ltar na sangs 
[\[148a.4\]]rgyas ni rgyu med par don dang 'gal ba mi ston te/_tshigs su bcad pa 'di ni rgyal po'i khab kyi [{]ri dgas [,]ri dwags [}]kyi rngon pa las brtsams nas bstan te/_des [{]ri dgas [,]ri dwags [}]bsad nas sha dang ldan pa'i zas kyi sbyin pa la nga spyan drangs nas/_ngas kyang des spyan drangs pa la gnang nas/_sgra gcan zin 
[\[148a.5\]]dang 'dra bar lta ba'i tshul gyis tshigs su bcad pa 'di skad ces byas so/_/chad pa dag gis thams cad skrag_/kun la srog ni phangs pa yin/_/bdag gi nyams las dpag bya zhing /_/brdeg par mi bya gsad mi bya/_/mig rgyang ring du ltos la ring du 'tsho bar gyis shig_/
[\[148a.6\]]'tshe ba med pa'i rtags kyi don khong du chud par gyis shig_/byang chub sems dpa' rnams kyi nang na mi'i khyu mchog 'jam dpal legs so legs so/_/sems can thams cad la phan pa'i phyir dgongs pa'i tshig 'di dris pa de ni legs so/_/de nas bcom ldan 'das la 'jam 
[\[148a.7\]]dpal gzhon nur gyur pas tshigs su bcad de 'di skad ces gsol to/_/ma la mchod pa'i tshul gyis ni/_/pha ma gnyis la mchod bgyis na/_/bla ma la yang gus gyur la/_/mnar med 'jigs par ji ltar mchi/_/de nas bcom ldan 'das kyis tshigs su bcad de 'di 
[\[148b\]]
[\[148b.1\]]skad ces bka' stsal to/_/'dir ni sred pa ma zhes bya/_/gti mug la ni pha zhes bya/_/chos 'di gnyis la gang mchod pa/_/de ni mnar med 'jigs par 'gro/_/de nas bcom ldan 'das kyis yang 'jam dpal gzhon nur gyur pa la tshigs su bcad pa 'di skad 
[\[148b.2\]]ces bka' stsal to/_/gzhan gyi dbang gyur thams cad sdug_/rang dbang can ni thams cad bde/_/nga rgyal dbang gyur kun mi zad/_/dga' ba thams cad bzang ba yin/_/de nas bcom ldan 'das la 'jam dpal gzhon nur gyur pas 'di skad ces gsol to/_/
[\[148b.3\]]bcom ldan 'das kyis chos kyi sgo de skad du bka' stsal pa ni legs par bka' stsal pa ma lags te/_'di na khyim bdag la la zhig gis bdag gi bu byis pa'i slob dpon la gtad na ci lags/_khye'u de gzhan gyi dbang du gyur pa zhes mi bgyi lags sam/_de la gzhan gyi 
[\[148b.4\]]dbang du gyur pa ma lags so zhes bgyis na yang don dang 'gal bar 'gyur la de la rang dbang can lags so zhes bgyis na yang don dang 'gal bar 'gyur te/_chos 'di ni shin tu brtag dka' ba lags so/_/'di na rgyal po'i bu la la bcos su mi rung bar gyur te/_de ci 
[\[148b.5\]]yang slob mi 'tshal nas rang dga' dang rang nyam du 'khyam pa de la rang dbang can zhes bgyis na ni don dang tshabs cher 'gal bar 'gyur la gzhan gyi dbang du gyur to zhes bgyis na ni don dang 'gal bar mi 'gyur te/_chos 'di ni shin tu brtag dka' ba lags so/_/gzhan yang 
[\[148b.6\]]dbang du gyur ces bgyi ba'i tshig [{]bla dgas [,]bla dwags [}]ni de rang dbang du gyur na sdig pa bgyid pa dang /_'gum par 'gyur bas na/_bka' stsal pa 'di ni lhag ma yod pa'i don lags te/_de bas na gzhan gyi dbang du gyur pa thams cad sdug pa yang ma lags la/_rang dbang can thams 
[\[148b.7\]]cad bde ba yang ma lags so/_/nga rgyal dbang gyur kun mi zad/_/ces bgyi ba de yang lhag ma yod pa'i don lags kyi nga rgyal gyi dbang du gyur pa kun mi zad pa yang ma lags te/_'di na la la zhig nga rgyal gyi dbang gis rab tu byung na ci lags/_rab tu byung ba de la nga rgyal gyi 
[\[149a\]]
[\[149a.1\]]dbang du gyur pa kun mi zad ces bgyi lags sam/_de ni nga rgyal ma mchis pa dang /_bsod nams dang ldan pa dang /_tshul khrims dang cho ga dang ldan pa dang /_dbang po bsrungs pa lags te/_de bas na nga rgyal gyi dbang du gyur pa kun mi zad pa yang ma lags so/_/
[\[149a.2\]]dga' ba thams cad bzang ba yin/_/zhes bgyi ba de yang lhag pa yod pa'i don lags kyi dga' ba thams cad kyang bzang ba ma lags te/_bstan pa 'di la pham pa byung ba rnams gos tshon can gyi rtags can rnams dang lhan cig 'khod pa bdag nyid kyis rung bar mthong yang sems can dmyal ba 
[\[149a.3\]]rnams su skye bar 'gyur te/_de lta bu dag la bzang zhes bgyis na don dang 'gal bar 'gyur lags so/_/pham pa byed byed pa de dag gos dkar po gyon du 'jug pa de dag ni bzang po'i mchog don rgya chen po bgyis pa lags so/_/pham pa bgyis pa rnams ni mi bzang ba zhes bgyi ste/_
[\[149a.4\]]de dag phung bar bgyid pa de dag ni mi bzang ba zhes bgyi'o/_/de bas na dga' ba thams cad bzang ba ma lags na lha'i yang lha sangs rgyas de bzhin gshegs pas ci las dgongs te/_de skad ces bka' stsal lags/_de nas bcom ldan 'das kyis 'jam dpal gzhon nur gyur pa la 
[\[149a.5\]]'di skad ces bka' stsal to/_/sangs rgyas ni rgyu med pa'i don dang 'gal bar mi gsung gi rgyu dang bcas rkyen dang bcas par gsung ste/_rgyal po'i khab na khyim bdag ko ta ka'i bu mo rab bzang pha'i khyim du song nas rab tu 'byung ba'i sems skyes te/_de bzhin gshegs pa'i thad du song 
[\[149a.6\]]nas bud med du gyur pa ni gzhan gyi dbang du gyur pa yin la/_skyes par gyur pa ni rang dbang can yin no snyam du bsams nas/_de bzhin gshegs pa dang /_chos dang /_dge slong gi dge 'dun la skyabs su song ste/_de'i rtog pa thugs su chud nas bcom ldan 'das kyis gzhan 
[\[149a.7\]]gyi dbang gyur thams cad sdug_/ces tshigs su bcad pa de skad gsungs so/_/byang chub sems dpa' rnams kyi nang na mi'i khyu mchog 'jam dpal legs so legs so/_/sems can thams cad la phan pa'i phyir dgongs pa'i tshig 'di nga la zhus pa legs so/_/de nas 
[\[149b\]]
[\[149b.1\]]bcom ldan 'das kyis yang 'jam dpal gzhon nur gyur pa la tshigs su bcad de bka' stsal pa/_thams cad zas la rten pa yin/_/ser sna med pa thams cad g.yo/_/zas kyi nyes pas nad du 'gyur/_/tshangs par spyod dang 'grogs na bde/_/'jam dpal gyis 
[\[149b.2\]]gsol pa/_bcom ldan 'das ci lags/_tsun da'i sbyin pa cher gsol nas zhal zas kyi nyes pas bsnyengs lags sam/_de nas bcom ldan 'das kyis 'jam dpal la 'di skad ces bka' stsal to/_/sems can thams cad kyang zas la rten pa ma yin no/_/ser sna 
[\[149b.3\]]med pa thams cad kyang g.yo ba ma yin no/_/thams cad la yang zas kyi nyes pas nad du 'gyur ba ma yin no/_/chos spyod pa rnams dang 'grogs so cog kyang bde ba ma yin no/_/'jam dpal gang gi tshe khyod nad kyis thebs pa de'i tshe nga yang nad kyis thebs so/_/dgra bcom 
[\[149b.4\]]dang ni rang sangs rgyas/_/byang chub sems dpa' de bzhin gshegs/_/de dag rtag tu zas med de/_/de ni sangs rgyas chos nyid do/_/dgra bcom pa rnams dang /_rang sangs rgyas rnams dang /_byang chub sems dpa' rnams dang /_de bzhin gshegs pa rnams ni zhal 
[\[149b.5\]]zas kyang mi gsol la sbyin pa 'bum phrag mang po yang bzhes par mdzad do/_/sbyin pa blang bar bya ba'i gdams ngag kyang ston par mdzad do/_/sems can rnams sems can dmyal ba dang /_/dud 'gro dang /[ {]yi dgas [,]yi dwags [}]kyi rgya mtsho las nges par bsgral ba'i phyir sbyin pa'i pha rol tu phyin 
[\[149b.6\]]pa bsngags par yang mdzad la gsol bar yang mi mdzad do/_/de bzhin gshegs pa lo drug gi bar du dka' ba spyad pas nyam chung bar gyur to/_/zhes sangs rgyas la sems can thams cad dang 'dra bar blta bar mi bya'o/_/'dod pa'i chu bo las rgal ba de dag ni brtan po yin te dpa' 
[\[149b.7\]]bo de dag ni mi'i yul la spyod pa ma yin no/_/de bzhin du nga'i nyan thos rnams kyi stobs dang spyod yul yang bsam gyis mi khyab po/_/sems can thams cad zas la rten/_/ces bya ba yang lhag ma yod pa'i don yin par shes par bya'o/_/ser sna med pa thams cad g.yo ba yin zhes bya ba 
[\[150a\]]
[\[150a.1\]]de yang lhag ma yod pa'i don yin te bdag la ser sna byed pa mi g.yo ba'i bde bar 'gro ba dam pa 'ga' yang yod do/_/thams cad zas kyi nyes pas nad du 'gyur zhes bya ba de yang lhag ma yod pa'i don yin te tsher mas zug pa la sogs pa'i nad glo bur dag kyang yod do/_/
[\[150a.2\]]chos spyod pa rnams dang 'grogs pa thams cad bde zhes bya ba de yang lhag ma yod pa'i don yin te/_'jig rten pa rnams la yang chos 'dzin pa rnams dang 'tsham pa'i chos rnam pa mang po dag yod de de dag la yang bya ba sna tshogs yod mod kyi smyung ba rnam pa sna tshogs can lus nyon mongs 
[\[150a.3\]]pa de dag dang gal te la la zhig 'grogs par gyur na ci bde ba la sten par 'gyur ram/_de lta na ni don dang 'gal bar 'gyur ro/_/de bas na sangs rgyas ni rgyu med par don dang 'gal ba ston par mi mdzad de gdul bar bya ba'i dbang gis rgyu dang bcas rkyen dang bcas par ston par shes par 
[\[150a.4\]]gyis shig_/'jig rten las 'das pa'i chos ni mchog tu bde ba yin no/_/tshigs su bcad pa 'di ni grong khyer gyen du rgyal zhes bya ba'i bram ze lug dpal zhes bya ba las brtsams nas bstan pa yin te/_bram ze lug dpal zhag bzhi pa'i smyung ba byed cing nga'i thad du 'ongs nas ngas 
[\[150a.5\]]de'i zhag bzhi pa'i smyung ba'i lta ba bsal ba'i phyir sems can thams cad zas la rten ces bya ba'i tshigs su bcad pa 'di bstan to/_/de nas bcom ldan 'das la byang chub sems dpa' sems dpa' chen po 'od srung chen po dang rus gcig pas 'di skad ces gsol to/_/bcom ldan 
[\[150a.6\]]'das thams cad ma lus pa ji lta bu lags/_thams cad ces bgyi ba yang ji lta bu lags/_bka' stsal pa/_ma lus pa'i don ni dge ba'i phyogs thams cad rtag pa'o bde ba'o zhes bya ba lta bu'o/_/de ltar na kha cig ni lhag ma yod pa'o/_/kha cig ni lhag ma med pa yin par 
[\[150a.7\]]chos 'dod pa'i rigs kyi bus rigs par bya'o/_/gsol pa/_kye ma de bzhin gshegs pa ni sems can thams cad la sgra gcan zin bzhin du gzigs pa lags te bdag shin tu rangs lags so/_/bka' stsal pa/_rigs kyi bu legs so legs so/_/de ltar cha phra bar brtag 
[\[150b\]]
[\[150b.1\]]dgos so/_/gsol pa/_bcom ldan 'das da ni yongs su mya ngan las 'das pa chen po'i mdo chen po'i bsod nams ji ltar skye ba bka' stsal du gsol/_bka' stsal pa/_sangs rgyas kyi yul 'di ni bsam gyis mi khyab pa'i phyir nyan thos dang rang sangs rgyas thams cad kyis kyang mdo 
[\[150b.2\]]sde 'di'i ming yang tshig tsam du yang nyan pa rnams la brjod par mi nus so/_/de nas bcom ldan 'das la lha dang mi dang lha ma yin rnams kyis tshig 'thun par tshigs su bcad de gsol pa/_sangs rgyas bsam yas bsam yas chos gsung ba/_/chos dang dge 'dun rtag tu khyod la 
[\[150b.3\]]rten/_/de phyir dge slong 'od srung kun dga' bo/_/ma mchis bar du mgon po bzhugs par gsol/_/bi de ha yi rgyal po ma skyes dgra/_/khyod kyi mdza' mchog thugs 'dra che ba yang /_/da dung ma mchis mthar thug khyod ma gshegs/_/kun mkhyen khyod kyis bdag cag the 
[\[150b.4\]]tshom chod/_/de nas bcom ldan 'das kyis de dag la 'di skad ces bka' stsal to/_/nga yi sras mchog thu bo 'od srung dang /_/blo ldan kun dga' khyod kyi the tsom gcod/_/khyod kyis nga yi zhal ltos rtag pa dang /_/mi rtag shes byos mya ngan ma byed cig_/de nas 'khor de dag thams 
[\[150b.5\]]cad kyis bcom ldan 'das la mchod pa chen po byas te bla na med pa yang dag par rdzogs pa byang chub tu smon lam btab nas der sems can gang gA'i klung gtams phrag dkrigs snyed kyi bye ma'i grangs snyed kyis sems bskyed nas byang chub sems dpa'i sa dang po'i gnas thob bo/_/de nas bcom ldan 
[\[150b.6\]]'das kyis 'jam dpal gzhon nur gyur pa dang /_bram ze che zhing mtho ba 'od srung chen po dang rus gcig pa la bka' stsal te/_mgar ba'i bu tsun da byang chub tu dbang bskur nas byang chub sems dpa' de gsum la bka' stsal pa/_rigs kyi bu dag bag yod par gyis shig_/bag yod par gyis 
[\[150b.7\]]shig_/nga rked pa'i nad drag pos btab ste/_gzhon nu dag nga re zhig thabs kyi nang pho brang du nyal bar 'dod kyis nyal du chug shig 'jam dpal khyod kyis 'khor thams cad la chos ston cig seng ge'i sgra sgrogs shig_/gnas brtan 'od srung chen po dang /_kun dga' bo gnyis ma 'ongs pa'i bar du 
[\[151a\]]
[\[151a.1\]]ngas khyod la bstan pa 'di gtad kyis nam 'ongs pa na de gnyis la gtod cig ces de skad bka' stsal nas/_bcom ldan 'das gdul bar bya ba'i dbang gis nad pa'i tshul du bzhugs par bstan te gzims khang logs su zur gyis gzims so/_/yongs su mya ngan las 
[\[151a.2\]]'das pa chen po'i mdo chen po dam pa'i chos gsung rab thams cad kyi snying por gyur pa rgyud phyi ma lta bu rtogs par dka' ba'i chos kyi 'byung gnas gcig tu de bzhin gshegs pa'i snying po ston pa'i mdo la/_le'u nyi khri lnga stong yod pa las lha dang /_mi dang /_lha ma yin dang /_
[\[151a.3\]]mi'am ci dang /_rig sngags 'chang dang /_srin po la sogs pa 'dus pas zhus pa zhes bya ba'i le'u rdzogs so//_//sho lo ka sum stong dgu brgya mchis/_rgya gar gyi mkhan po dzi na mi tra dang /_dz+nyA na gar+b+ha dang /_zhu chen gyi lots+tsha ba ban+de de ba tsan dras bsgyur te 
[\[151a.4\]]gtan la phab pa//[ {D121}]@##/_/rgya gar skad du/_Ar+ya ma hA pa ri nir bA Na sU tra/_bod skad du/_'phags pa yongs su mya ngan las 'das pa chen po'i mdo/_sangs rgyas dang byang chub sems dpa' thams cad la phyag 'tshal 
[\[151a.5\]]lo/_/'di skad bdag gis thos pa'i dus gcig na/_bcom ldan 'das ku sha'i grong khyer chen po gyad kyi nye 'khor shing sA la zung gi tshal na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_nga phyi ma'i dus dang nye bar gyur pa na de'i tshe bcom ldan 'das 
[\[151a.6\]]kyis tshe dang ldan pa kun dga' bo la bka' stsal pa/_kun dga' bo nga yongs su mya ngan las 'das nas lo brgya phrag dang po la ni bstan pa la chos la bla mar byed par 'gyur ro/_/nga'i nyan thos rnams kyang chos kyi kun dga' ra ba la dga' ba dang ldan par 'gyur zhing shes pa la mkhas pa dang shes rab 
[\[151a.7\]]dam pa dang ldan pa'i rang bzhin can du 'gyur ro/_/kun dga' bo yang de'i tshe na rgyal po mya ngan med ces bya ba 'dzam bu'i gling gi dbang phyug la dbang byed par gyur te/_de nga yongs su mya ngan las 'das pa'i sku gdung gi ring bsrel gyi mchod rten rgya cher byed par 'gyur ro/_/kun dga' bo nga yongs 
[\[151b\]]
[\[151b.1\]]su mya ngan las 'das nas lo brgya phrag gnyis pa la ni bstan pa la rnam par grol ba'i snying po can du 'gyur ro/_/nyan thos rnams kyang nga la ston par rtog cing ston par mkhas par byed par 'gyur ro/_/kun dga' bo nga yongs su mya ngan las 'das nas lo brgya phrag gsum pa la ni bstan pa 
[\[151b.2\]]la bsgrub pa snying por byed par 'gyur ro/_/nga'i nyan thos rnams kyang gnyis ka'i cha las rnam par grol bar 'gyur ba'i lus kyis mngon sum du byed cing mthong bar thob pa dang shes rab kyis rnam par grol bar 'gyur ro/_/kun dga' bo nga yongs su mya ngan las 'das nas lo brgya phrag bzhi pa la 
[\[151b.3\]]ni bstan pa la rnam par dben pa'i snying por byed par 'gyur ro/_/nga'i nyan thos rnams kyang nang du yang dag 'jog la dga' bar 'gyur ro/_/kun dga' bo nga yongs su mya ngan las 'das nas lo brgya phrag lnga pa la ni bstan pa la chos bla mar byed par 'gyur ro/_/nga'i nyan thos rnams kyang chos kyi 
[\[151b.4\]]kun dga' ra ba la mngon par dga' bar 'gyur ro/_/kun dga' bo nga yongs su mya ngan las 'das nas lo brgya phrag drug pa la ni bstan pa la klog pa dang 'don pa la mngon par dga' bar 'gyur ro/_/nga'i nyan thos rnams kyang brtson 'grus rtsom par 'gyur ro/_/kun dga' bo nga yongs su 
[\[151b.5\]]mya ngan las 'das nas lo brgya phrag bdun pa la ni bstan pa la mchod pa snying por byed par 'gyur ro/_/lha dang klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams bstan pa la bsnyen bkur 
[\[151b.6\]]byed cing bla mar byed par 'gyur ba dang /_rjed par 'gyur ba dang /_mchod par 'gyur ro/_/nga'i nyan thos rnams kyang rnyed pa dang bkur sti dang tshigs su bcad pa lhur len par 'gyur ro/_/kun dga' bo nga yongs su mya ngan las 'das nas lo brgya phrag brgyad pa la ni bstan pa la zhal ta byed par 
[\[151b.7\]]'gyur ro/_/nga'i nyan thos rnams kyang phan tshun gnod pa byed par 'gyur zhing yi ge la sems par lta ba la mkhas pa dang /_mkhan po dang slob dpon la ma gus pa dang /_shes bzhin med par gnas par 'gyur ba dang /_sgyu dang ldan zhing rang nyid skyes bu ngan pa'i tshig tu smra ba dang /_dge 'dun dang 
[\[152a\]]
[\[152a.1\]]mchod rten gyi nor khyim na gnas pa dang /_rgyal po'i pho brang du bsdu ba byas nas rnam par 'jig par byed par 'byung bar 'gyur ro/_/kun dga' bo nga yongs su mya ngan las 'das nas lo brgya phrag dgu pa la ni bstan pa las snying por byed par 'gyur ro/_/nga'i nyan thos rnams kyang 
[\[152a.2\]]khyim gyi bya ba'i las byed pa la brtson par 'gyur ro/_/zhing gi las kyi mtha' la dga' ba dang /_nyo tshong la mngon par dga' ba dang /_'dod pa la rab tu 'jug cing pho nyar gtong bas 'tsho ba bsgrub par 'gyur ba dang /_le lo can du 'gyur ba dang /_de bzhin gshegs pas legs par bcas pa'i bslab pa 
[\[152a.3\]]rnams bsrung bar mi 'gyur ro/_/kun dga' bo nga yongs su mya ngan las 'das nas lo stong gi ni bstan pa la gtam gyi snying por byed par 'gyur ro/_/nga'i nyan thos rnams kyang gtam sna tshogs la mngon par dga' ba dang ldan par 'gyur zhing gang gi 'jig rten las 'das pa'i sangs rgyas kyi gsung 'di lta ste/_
[\[152a.4\]]mdo'i sde dang /_dbyangs kyis bsnyad pa'i sde dang /_lung bstan pa'i sde dang /_tshigs su bcad pa'i sde dang /_ched du brjod pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa rabs kyi sde dang /_shin tu rgyas pa'i sde dang /_rmad du byung ba'i sde dang /_chos rnam 
[\[152a.5\]]par gtan la dbab par bstan pa'i sde rnams spangs nas sbyor ba gzhan dang ldan par gnas par 'gyur te/_'di lta ste rgyal po'i gtam dang /_rkun po'i gtam dang /_thab mo'i gtam dang /_zas kyi gtam dang /_btung ba'i gtam dang /_grogs kyi gtam dang /_bdag gi gtam dang /_khyad par gyi gtam dang /_gzhon nu'i 
[\[152a.6\]]gtam dang /_gzhon nu ma'i gtam dang /_grong khyer gyi gtam dang /_rgya mtsho'i gtam ste/_de lta bu la sogs pa'i gtam rnams la nges par dga' bar 'gyur ro/_/dge sbyong dang bram ze rnams kyang nga'i dam pa'i chos spong bar byed par 'gyur ro/_/chos 'dul ba 'di la btang snyoms su byed par 'gyur ro/_/gang dge slong 
[\[152a.7\]]rnams dang /_dge slong ma rnams dang /_dge bsnyen dang /_dge bsnyen ma rnams te/_de dag kyang lus ma bsgoms pa dang /_tshul khrims ma bsgoms pa dang /_shes rab ma bsgoms pa dang /_'thab par byed pa dang /_mtshang 'dru zhing rtsod par smra ba la brtson par byed par 'gyur ro/_/lhung bzed bzang po dang chos gos bzang 
[\[152b\]]
[\[152b.1\]]por 'gyur zhing lo brgyar bsrung bar bya ba'i phyir tshul khrims kyang myur du 'dor bar 'gyur ro/_/'di lta ste sdig pa la nges par sems shing 'dres pas sdig pa dang yid mi bde ba la sogs pas de bzhin du lo brgyar bsags pa'i dge ba'i rtsa ba rnams kyang myur du 'jig par byed par 'gyur ro/_/kun 
[\[152b.2\]]dga' bo nga yongs su mya ngan las 'das nas lo stong chig brgya na dge slong tshul khrims 'chal pa rnams 'byung bar 'gyur ba ni 'khor dang g.yog mang bar 'gyur ro/_/tshul khrims dang ldan pa rnams ni 'khor nyung zhing g.yog nyung bar 'gyur ro/_/de nas tshe dang ldan pa kun dga' bo sdug bsngal ba dang 
[\[152b.3\]]yid mi bde bar gyur nas bcom ldan 'das la 'di skad ces gsol to/_/bcom ldan 'das chos 'dul ba 'di la snying por gyur pa gang lags/_bcom ldan 'das kyis bka' stsal pa/_kun dga' bo dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang 
[\[152b.4\]]po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_zhi gnas dang /_lhag mthong dang /_rnam par thar pa'i sgo gsum ste/_kun dga' bo 'di dag ni chos 'dul ba 'di la snying po yin no/_/kun dga' bo dge slong tshul khrims 'chal pa rnams kyis 
[\[152b.5\]]dge slong tshul khrims dang ldan pa rnams la gshe zhing mtshang 'dru bar 'gyur te/_de dag thams cad ni lus dang bral zhing shi ba'i 'og tu ngan 'gro ngan song du rnam par lhung nas sdug bsngal bar 'gyur ro/_/de'i tshe gang zhig khro ba med par gyur pa de dag thams cad ni bde 'gro rnams su skye bar 'gyur ro/_/
[\[152b.6\]]bcom ldan 'das kyis de skad ces bka' stsal nas tshe dang ldan pa kun dga' bo dang /_dge slong de dag dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_nam mkha' lding dang /_dri zar bcas pa'i 'jig rten yi rangs te/_bcom ldan 'das kyis gsungs pa 
[\[152b.7\]]la mngon par bstod do/_/'phags pa yongs su mya ngan las 'das pa chen po'i mdo rdzogs so//_//rgya gar gyi mkhan po ka ma la gup+ta dang /_zhu chen gyi lo ts+tsha ba dge slong rin chen bzang pos bsgyur//_//
[\[153a\]]
[\[153a.1\]{D122}]@##/_/rgya gar skad du/_Ar+ya A ta dz+nyA na nA ma ma hA yA na sU tra/_bod skad du/_'phags pa 'da' ka ye shes zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus 
[\[153a.2\]]gcig na/_bcom ldan 'das 'og min lha'i rgyal po'i khang [{]bzangs [,]bzang [}]na bzhugs te 'khor thams cad la chos ston pa dang /_byang chub sems dpa' sems dpa' chen po nam mkha'i snying pos bcom ldan 'das la phyag 'tshal nas 'di skad ces gsol to/_/bcom ldan 
[\[153a.3\]]'das byang chub sems dpa' nam 'chi kha ma'i sems ji ltar blta bar bgyi/_bcom ldan 'das kyis bka' stsal pa/_nam mkha'i snying po byang chub sems dpa' nam 'chi ba'i dus kyi tshe 'da' ka ye shes bsgom par bya'o/_/de la 'da' ka ye shes ni chos thams cad 
[\[153a.4\]]rang bzhin gyis rnam par dag pas na dngos po med pa'i 'du shes rab tu bsgom par bya'o/_/chos thams cad byang chub kyi sems su 'dus pas na snying rje chen po'i 'du shes rab tu bsgom par bya'o/_/chos thams cad rang bzhin gyis 'od gsal bas na mi dmigs pa'i 
[\[153a.5\]]'du shes rab tu bsgom par bya'o/_/dngos po thams cad mi rtag pas na ci la yang mi chags pa'i 'du shes rab tu bsgom par bya'o/_/sems rtogs na ye shes yin pas na sangs rgyas gzhan du mi btsal ba'i 'du shes rab tu bsgom par bya'o/_/bcom ldan 'das 
[\[153a.6\]]kyis tshigs su bcad de bka' stsal pa/_chos rnams rang bzhin rnam dag pas/_/dngos po med pa'i 'du shes bsgom/_/byang chub sems dang rab ldan pas/_/snying rje chen po'i 'du shes bsgom/_/chos rnams rang bzhin 'od gsal bas/_/dmigs pa med pa'i 
[\[153a.7\]]'du shes bsgom/_/dngos po thams cad mi rtag pas/_/chags pa med pa'i 'du shes bsgom/_/sems ni ye shes 'byung ba'i rgyu/_/sangs rgyas gzhan du ma tshol cig_/bcom ldan 'das kyis de skad ces bka' stsal pa dang /_byang chub sems dpa' nam 
[\[153b\]]
[\[153b.1\]]mkha'i snying po la sogs pa'i 'khor 'dus pa thams cad rab tu dga' mgu yi rangs nas/_bcom ldan 'das kyis gsungs pa la mngon par bstod do//_//'phags pa 'da' ka ye shes zhes bya ba theg pa chen po'i mdo rdzogs so//_//[{D123}]sangs rgyas kyi mdzod kyi chos kyi yi ge_/bam 
[\[153b.2\]]po gcig pa/_ming gcig ni chos so cog las gdams pa bstsal pa'o/_/sangs rgyas kyis sangs rgyas kyi mdzod bshad pa'i yi ge'i le'u dang po ste/_chos so cog gi bden pa'i mtshan ma'i le'u'o//_//'di bzhin bdag gis thos pa dus gcig na/_sangs rgyas 
[\[153b.3\]]mkhar rgyal po'i khab kyi ri khu mtha'i ri la/_dge slong chen po rnams dang lhan cig tu bzhugs te/_kun kyang phal gyis shes rig pa dang /_mu med pa'i byang chub sems dpa' sems dpa' chen po sha stag ste/_dpag tu med grangs med do/_/de'i tshe shA ri'i bu ting nge 'dzin nas byung ste/_sangs rgyas 
[\[153b.4\]]kyi thad du song nas phrag pa g.yas pa phyung ste/_mgo dang gdong gis phyag 'tshal nas sangs rgyas la gsol pa/_bcom ldan 'das yang dag par gshegs pas bshad pa/_chos so cog kun skye ba yang med/_'gog pa yang med/_mtshan ma yang med/_bya ba yang med na/_mi rnams yid ches 
[\[153b.5\]]shing shes par bgyis pa yod pa dkon no/_/sangs rgyas kyis shA ri'i bu la bka' stsal pa/_khyod kyis bsod nams ji zhig mthong na/_yang dag par gshegs pas bshad pa/_chos so cog kun la skye ba med/_'gog pa med/_mtshan ma med/_bya ba med na/_mi kun yid ches shing shes par 
[\[153b.6\]]byas pa dkon no zhes bstod/_shA ri'i bus sangs rgyas la gsol pa/_bcom ldan 'das bden pa ma mchis na khor mor sems 'di snyam bgyid do/_/bcom ldan 'das kyis ming dang mtshan ma med pa'i chos la ni ming dang mtshan mas bshad/_ngag dang tshig med pa'i chos la ni ngag dang tshig gis 
[\[153b.7\]]bshad pa de'i don bsams na yod pa dkon pa'i sems skyes so/_/sangs rgyas kyis shA ri'i bu la bka' stsal pa/_de yin no/_/de yin no/_/don yod pa dkon te rab tu yod pa dkon pas na sangs rgyas rnams kyi bla na med pa g.yung drung rdzogs pa'i byang chub ces bya'o/_/shA ri'i bu dper na ri 
[\[154a\]]
[\[154a.1\]]mo mkhan mkhas pas nam mkha' la bris te/_kha dog dang gzugs rnam pa ci yang snang bar byas na khyod kyi yid la ji snyam du sems/_ri mo mkhan de yod pa dkon nam mi dkon/_bcom ldan 'das dkon lags so/_/shA ri'i bu yang dag par gshegs pas 'thob pa'i bla 
[\[154a.2\]]na med pa g.yung drung rdzogs pa'i byang chub kyis chos so cog la skye ba yang med/_'gog pa yang med/_mtshan ma yang med bya ba yang med par bshad na/_mi kun yid ches shing shes par byas pa ni ches kyis yod pa dkon no/_/ci'i phyir byas na ming dang mtshan ma med pa'i chos la bsam pa yang med/_
[\[154a.3\]]thob pa yang med/_spyad pa yang med de/_bsam gyis mi khyab cing sems kyis gnas shing rten pa yang ma yin/_'dran tor du brjod pa yang med/_'dran tor du brjod cing /_rten gnas su rung ba yang ma yin/_tshor ba yang med/_brtags pa yang med/_jis bsdu ba yang med/_
[\[154a.4\]]sems la yang mi 'dug_/thob pas thob pa yang med/_tshu logs kyang med/_pha logs kyang med/_rnam par rtog pa yang med/_g.yo ba yang med/_rang bzhin yang med/_phyi mo nas rang stong pas bsam du yang mi rung 'byung du yang mi rung ste/_'jig rten thams cad kyis yid ches 
[\[154a.5\]]par mi nus pa de lta bu'i ming mtshan ma med pa'i chos ming dang mtshan mas bshad de/_de lta bu'i ni chos so cog kun skye ba yang med/_'gog pa yang med/_mtshan ma yang med/_bya ba yang med pas mi kun yid ches shing shes par bya ba ni phyed kyis yod dkon no/_/shA ri'i bu mi la la zhig 
[\[154a.6\]]gis ri rab ri'i rgyal po bldad de/_mid la zhu zhing zad par bya nus la nam mkha' la 'phur te song na/_gnod pa med pa de khyod kyi yid la ji snyam/_yod dkon nam mi dkon/_bcom ldan 'das dkon lags so/_/shA ri'i bu sangs rgyas rnams kyis bshad pa la/_chos so cog 
[\[154a.7\]]kun la skye ba'ang med/_'gog pa'ang med/_mtshan ma yang med/_bya ba yang med na/_mi kun yid ches shing shes par byas pa ni phyed kyis yod dkon no/_/shA ri'i bu dper mi'i mkhar chu zheng mthon dman dpag tshad re re yod la sgo bzhir me lce byung ba la mi zhig khur du rtswa skam 
[\[154b\]]
[\[154b.1\]]po khyer te de'i nang nas phar rgal ba/_rlung drag pos bus pa'i me lces de'i lus bsregs na mi des mes rtswa'ang ma tshig_/lus kyang tshig par bya ba ma nus te/_de'i nang nas byung ste sngon gyi dang mi mtshungs pa med pa de khyod kyi yid la ji snyam yod/_dkon nam mi dkon/_bcom ldan 
[\[154b.2\]]'das dkon lags so/_/shA ri'i bu yang dag par gshegs pas bshad pa/_chos so cog kun la skye ba med/_'gog pa med/_mtshan ma med/_bya ba med na mi kun yid ches shing shes par byas pa phyed kyis yod dkon no/_/shA ri'i bu dper mi la la zhig gis rdo la gzings su 
[\[154b.3\]]byas te/_mtsho'i tshu logs kyi 'gram nas pha logs kyi 'gram du phyin par rgal na de khyod kyi yid la ji snyam yod/_dkon nam mi dkon/_bcom ldan 'das dkon lags so/_/shA ri'i bu yang dag par gshegs pas bshad pa/_chos so cog kun la skye ba med/_'gog 
[\[154b.4\]]pa med/_mtshan ma med/_bya ba med na/_mi kun yid ches shing shes par byas pa phyed kyis yod dkon no/_/shA ri'i bu mi la la zhig gis gnam ngos bzhi'i 'og ri rab ri'i rgyal po dang /_ri dang /_chu bo dang /_rtswa dang /_shing kun khur du khyer la/_sbrang bu'i rkang pas skas 
[\[154b.5\]]byas te/_tshangs lha'i khams su thug par 'dzegs na de khyod kyi yid la ji snyam yod dkon nam mi dkon/_bcom ldan 'das dkon lags so/_/shA ri'i bu yang dag par gshegs pas bshad pa/_chos so cog kun la skye ba yang med/_'gog pa yang med/_mtshan ma yang 
[\[154b.6\]]med/_bya ba yang med na/_mi kun yid ches shing shes par byas pa phyed kyis dkon no/_/shA ri'i bu yang dper pad ma'i kha chu char gyi nyag mas ri rab ri'i rgyal po spangs te nam mkha' la 'dug na/_de khyod kyi yid la ji snyam/_yod dkon nam mi dkon/_bcom ldan 'das 
[\[154b.7\]]dkon lags so/_/shA ri'i bu yang dag par gshegs pas bshad pa/_chos so cog kun la skye ba yang med/_'gog pa yang med/_mtshan ma yang med/_bya ba yang med na/_mi kun yid ches shing shes par byas pa phyed kyis dkon no/_/shA ri'i bu dper na bskal pa 
[\[155a\]]
[\[155a.1\]]zad pa'i me chen pos bsregs pa'i tshe/_mi zhig gis mchil ma thabs cig btab pas me de shi bar nus/_yang thabs cig bus pas slar 'jig rten gyi khams dang lha rnams kyi pho brang du gyur par nus pa de khyod kyi yid la ji snyam/_yod dkon nam mi dkon/_bcom 
[\[155a.2\]]ldan 'das dkon lags so/_/shA ri'i bu yang dag par gshegs pas bshad pa/_chos so cog kun la skye ba yang med/_'gog pa yang med/_mtshan ma yang med/_bya ba yang med na/_mi kun yid ches shing shes par byas pa ni phyed kyis yod dkon no/_/shA ri'i bu chu 
[\[155a.3\]]bo gang gA che zhing yangs pa ni dpag cing tshad gzung du med do/_/bcom ldan 'das 'di lags so/_/shA ri'i bu gnam ngos bzhi'i 'og na char pa chen po khyab par bab ste/_char pa'i thigs pa ni chu bo gang gA tsam na/_mi la la zhig gis lag pas char pa'i thigs pa bzed 
[\[155a.4\]]de lhung zhing zag pa med na de khyod kyi yid la ji snyam/_yod dkon nam mi dkon/_bcom ldan 'das dkon lags so/_/shA ri'i bu yang dag par gshegs pas bshad pa chos so cog kun la skye ba yang med/_'gog pa yang med/_mtshan ma yang med/_bya ba yang med na/_
[\[155a.5\]]mi kun yid ches shing shes par byas na phyed kyis yod dkon no/_/shA ri'i bu ri rab ri'i rgyal po mtho zhing che'am mi che/_bcom ldan 'das mtho zhing che'o/_/shA ri'i bu gnam ngos bzhi'i nang na khyab par rdo chen po'i char bab ste/_kun ri rab ri'i rgyal po tsam na/_mi la la 
[\[155a.6\]]zhig gis lag pas rdo de dag bzed cing bsdus te/_ske tshe'i 'bras bu tsam yang lhung zhing zag pa med pa de khyod kyi yid la ji snyam/_dkon nam mi dkon/_bcom ldan 'das dkon lags so/_/shA ri'i bu yang dag par gshegs pas bshad pa/_chos so cog kun 
[\[155a.7\]]la skye ba yang med/_'gog pa yang med/_mtshan ma yang med/_bya ba yang med na/_mi kun yid ches shing shes par byas pa phyed kyis yod dkon no/_/shA ri'i bu dper na mi la la zhig gis sems can thams cad lag pa g.yon par bzhag la/_lag pa g.yas 
[\[155b\]]
[\[155b.1\]]pas stong gsum gyi stong chen po'i 'jig rten gyi khams dang /_ri rab dang /_chu bo dang /_rtsi shing bteg ste/_sems can de rnams thams cad sems 'thun par dga' skyid cing yid la tha dad pa med par bya nus na de khyod kyi yid la ji snyam/_yod dkon nam mi dkon/_bcom 
[\[155b.2\]]ldan 'das dkon lags so/_/shA ri'i bu yang dag par gshegs pas bshad pa chos so cog kun la skye ba yang med/_'gog pa yang med/_mtshan ma yang med/_bya ba yang med na/_mi kun yid ches shing shes par byas pa phyed kyis yod dkon no/_/shA ri'i bu yang dag 
[\[155b.3\]]par gshegs pas bshad pa chos kun la ngo bo nyid med de/_stong pa ci yang med pas 'jig rten thams cad kyis yid ches shing shes par dka'o/_/ci'i phyir zhe na/_shA ri'i bu chos de la 'du shes med de 'du shes so cog dang bral lo/_/bsam pa med de bsam pa'o cog dang bral lo/_/blang 
[\[155b.4\]]ba'ang med de dor ba'ang med/_'dran tor yang med/_mya ngan tsha ba'ang med/_tshu logs kyi 'gram yang med/_pha logs kyi 'gram yang med/_skabs kyang med/_gti mug med/_rig pa'ang med de/_tshad med pa'i ye shes kyis na gdod shes par rung ste/_bsam pas shes 
[\[155b.5\]]par nus pa ma yin no/_/spyad pa yang med/_'du shes kyang med/_mya ngan tsha ba'ang med/_de bsam pa med na/_bsam pa kun las 'das/_sems med na sems kun las 'das/_phyogs pa'ang med/_log pa'ang med/_bcings pa'ang med/_bkrol ba yang med/_
[\[155b.6\]]bden pa yang med/_mi bden pa'i chos kyang med/_gti mug kyang med/_gti mug gi chos kyang med/_gti mug gi dra ba yang med/_ming yang med/_tshig med/_bshad pa med/_ma bshad pa med/_zad pa'ang med/_ma zad pa'ang med/_spyad pa'ang med/_lam yang 
[\[155b.7\]]med/_lam gyi 'bras bu yang med/_bral ba med na bral ba rnams las 'das te/_bsam pa'ang med/_go 'dun 'dres pa'ang med/_blang ba'ang med/_dor ba'ang med/_thob pa'ang med/_thob par yang mi rung /_bden pa rnams kyang bsal/_'dod chags dang /_zhe 
[\[156a\]]
[\[156a.1\]]sdang dang /_gti mug kyang bsal te/_bden pa'ang med/[ {]brdzun [,]rdzun [}]pa'ang med/_rtag pa'ang med/_mi rtag pa'ang ma yin/_snang ba'ang ma yin/_mi snang ba yang ma yin/_mun pa'ang ma yin/_snang ba'ang ma yin/_sems la mi 'dug_/ngo bo nyid med/_ngo bo nyid 
[\[156a.2\]]phyi mo nas stong pas/_bdud phebs thul bar nus/_mya ngan 'khrug pa phebs thul/_lnga phung phebs thul/_'du mched bcu gnyis phebs thul/_khams [{]bcwa [,]bco [}]brgyad phebs thul/_lnga phung yod ces 'chad pa phebs thul/_'du mched bcu gnyis yod ces 'chad pa phebs thul/_khams 
[\[156a.3\]{]bcwa [,]bco [}]brgyad yod ces 'chad pa phebs thul/_sems can yod ces 'chad pa dang /_gang zag yod ces 'chad pa phebs thul/_tshe yod ces 'chad pa dang /_srog yod ces 'chad pa dang /_yod pa yod ces 'chad pa dang /_yod pa med ces 'chad pa phebs thul lo/_/yon po chad pa thams 
[\[156a.4\]]cad phebs thul lo/_/shA ri'i bu nga'i 'phrul gyi chos 'dis 'dod chags thams cad dang /_chos yod ces 'chad pa dang /_chos so cog gi yang dag pa'i bden pa'i mtshan ma la yid mi ches ma dad pa dang /_sangs rgyas kyi chos la zlog pa kun phebs thul bar nus so/_/ci'i phyir 
[\[156a.5\]]zhes byas na/_shA ri'i bu sems can la la zhig bdag tu lta bar 'chad/_gang zag tu 'chad/_sems can yod par 'chad/_med par 'chad/_rtag pa snyam du 'chad/_yod pa snyam du 'chad/_med pa snyam du 'chad cing chos rnams 'chad pa dang /_brnyan ma'i ming du 'chad 
[\[156a.6\]]pa dang /_'chad pa kun la sangs rgyas la zlog cing gsal ba ste/_sangs rgyas dang rtsod pa'o/_/shA ri'i bu chos la cung zad cig thob par 'dzin pa yan chad sangs rgyas dang rtsod pa'o/_/sangs rgyas dang rtsod pa ni kun yon po'i lam du 'jug pa ste/_nga'i slob ma ma yin 
[\[156a.7\]]no/_/nga'i slob ma ma yin na mya ngan las 'das pa dang rtsod pa/_sangs rgyas dang rtsod pa/_chos dang rtsod pa/_dge 'dun dang rtsod pa ste/_shA ri'i bu de ltar mthong ba'i mi ni ngas khyim nas byung zhing /_tshul khrims mnod du ma gnang ngo /_/shA ri'i bu de ltar mthong ba'i mi ni ngas chu rngub 
[\[156b\]]
[\[156b.1\]]gcig dang /_yon len du'ang ma gnang ngo /_/shA ri'i bu mi la la zhig de lta bur mi dge ba'i 'dod chags kyi don bsal btang ba ni nga'i chos kyi nang du khyim nas 'byung zhing chos la ma tshol te/_mya ngan las 'das par yang mi sems/_mya ngan las 'das pa'i sems kyang mi byed/_mya ngan 
[\[156b.2\]]las 'das pa la'ang ma chags te/_mtha' yun du stong pa'i chos kyis ma dngangs/_ma skrag pa de lta bu'i mi yang chos kun 'chad pa'i phyir brtson 'grus pa la spyod na/_mi dge ba la 'dod chags pa de lta bu'i lta smos kyang ci dgos/_bdag tu lta ba la chags pa dang /_sems can la chags pa dang /_gang zag la 
[\[156b.3\]]chags pa dang /_chos la chags pa de lta bu'i mis 'dod chags rnams bcad pa'i phyir mtshan ma med pa'i ting nge 'dzin 'grub par spyad sbyangs te/_mtshan ma med pa'i ting nge 'dzin la yang mtshan ma mi len te/_mi des chos so cog thams cad kyi mtshan nyid gcig yin par khong du chud de/_
[\[156b.4\]]de ni mtshan nyid med pa'o/_/shA ri'i bu de lta bu ni ming 'phrul gyi chos kyis mnyen dul ba'i chos kyi bzod pa zhes bya'o/_/mnyen dul ba'i chos kyi bzod pa de lta bu thob na/_gdod ming nga'i slob ma yin te/_yon phul ba'ang zhu bar bya nus la lung ston par ma mnos so/_/ci'i phyir zhe 
[\[156b.5\]]na byas na/_shA ri'i bu nga'i yang dag pa'i bden pa'i mtshan ma'i chos 'di la 'jug tu'ang mi rung /_blang du'ang mi rung /_dor du'ang mi rung /_chags su'ang mi rung /_bshad du'ang mi rung /_smra ba'i tshig gi lam chad/_dga' ba'ang med/_gzha' ba'ang med/_'dod cing dga' 
[\[156b.6\]]ba'i sems kyang chad de/_rkyen rnams tshogs pa med/_rkyen rnams dang bral bas kyang lam med/_lam chad/_lam med pa la thug par smra ba'i tshig rnams dang /_brjod cing 'gro ba dang /_sgra skad kun chad/_de gzugs kyang med/_kha dog kyang med/_blang ba'ang med/_chags 
[\[156b.7\]]pa'ang med/_spyad pa'ang med/_bden pa'ang med/[ {]brdzun [,]rdzun [}]pa'ang med/_mun pa'ang med/_snang ba'ang med/_zhig pa'ang med/_rtsod pa'ang med/_'dus pa'ang med/_gyes pa'ang med/_g.yo ba'ang med/_sems pa'ang med/_rnam par rtog pa'ang med/_thob par 
[\[157a\]]
[\[157a.1\]]mi rung ngo /_/dri ma'ang med/_gtsang ba'ang med/_ming yang med/_mtshan ma'ang med/_sems kyis bgrang ba'i chos kyang ma yin/_sems kyis shes pa'ang ma yin te/_nga'i chos 'di'i nang na skyes pa'ang med/_bud med kyang med/_lha'ang med/_klu'ang med/_
[\[157a.2\]]gnod sbyin yang med/_dri za yang med/_grul bum yang med/_sha za yang med/_chad pa'ang med/_rtag pa'ang med/_bdag tu lta ba'ang med/_sems can yang med/_gang zag kyang med/_'ongs pa'ang med/_song ba'ang med/_zhugs pa'ang med/_tshul khrims kyang med/_nyams 
[\[157a.3\]]pa'ang med/_gtsang ba'ang med/_dri ma'ang med/_ting nge 'dzin kyang med/_thub pa'ang med/_thub pa'i rtsa ba'ang med/_bsam gtan yang med/_bsam gtan gyi rtsa ba yang med/_shes pa'ang med/_mthong ba'ang med/_'dod pa'ang med/_rtsod pa'ang med/_lam yang med/_
[\[157a.4\]]lam gyi 'bras bu yang med/_shes rab kyang med/_shes rab kyi rtsa ba'ang med/_snang ba'ang med/_snang ba med pa'ang med/_grol thar pa'ang med/_grol thar pa med pa'ang med/_'bras bu'ang med/_'bras bu thob pa'ang med/_stobs kyang med/_stobs thob pa'ang med/_
[\[157a.5\]]'jigs pa'ang med/_'jigs pa med pa'ang med/_sems kyang med/_sems kyi rtsa ba'ang med/_'dug pa'ang med/_'gro ba'ang med/_cho ga'ang med/_tshu logs kyang med/_pha logs kyang med/_dran zhing 'du shes kyis rnam par brtags pa'ang med/_byang chub kyang med/_
[\[157a.6\]]byang chub kyi shas kyang med/_shes rab kyang med/_shes rab med pa'ang med/_sa'ang med/_chu'ang med/_me'ang med/_rlung yang med/_sdig kyang med/_dpal yon yang med/_chos kyang med/_chos med pa'ang med/_sdug bsngal yang med/_skyid pa'ang med de/_'dran tor 
[\[157a.7\]]brjod pa thams cad kyi rtsa ba'i phyi mo kun byung ste/_thams cad yongs su bral bas grangs te dud pa'ang med do/_/shA ri'i bu gces pa'i tshig bskyod do/_/nga'i chos kyis sems so cog thams cad dang /_mthong ngo cog thams cad dang /_bdud thams cad dang /_le lo yang skye ba kun 
[\[157b\]]
[\[157b.1\]]bshig ste/_dran zhing sems pa thams cad kun gyi sems so/_/smra ba'i tshig thams cad bsal to/_/nga'i chos de'i nang na rtag pa med/_rtag pa med pa'ang med/_sdug bsngal med/_skyid pa'ang med/_dri ma'ang med/_gtsang ba'ang med/_chad pa'ang med/_rtag pa'ang med/_bdag tu lta 
[\[157b.2\]]ba'ang med/_sems can yang med/_gang zag kyang med/_tshe'ang med/_srog kyang med/_skye ba'ang med/_'gog pa'ang med/_de ci'i phyir zhe na/_shA ri'i bu yang dag par gshegs pas/_chos la nga med/_nga zhi ba yod pas na/_ming mya ngan las 'das zhes bya na/_mya ngan 
[\[157b.3\]]las 'das pa thob pa'ang ma mthong /_shA ri'i bu sangs rgyas kyang mya ngan las 'das par mi sems so/_/mya ngan las 'das pa'i sems kyang mi byed/_mya ngan las 'das pa la 'dod chags kyang med do/_/de lta bas na de ni rab tu ngo mtshar bar mngon te yod dkon no/_/de ni yang dag par 
[\[157b.4\]]gshegs pas bshad pa chos so cog skye ba'ang med/_'gog pa'ang med/_mtshan ma'ang med/_bya ba'ang med na/_mi kun yid ches shing shes par byas pa na phyed kyis yod dkon no/_/le'u gnyis te sangs rgyas bsam pa'i le'u'o//_//de'i tshe shA ri'i bus sangs rgyas 
[\[157b.5\]]la gsol pa/_bcom ldan 'das chos 'di'i nang na ji lta bu la ngan pa'i bshes gnyen zhes bgyi/_ji lta bu la dge ba'i bshes gnyen zhes bgyi/_sangs rgyas kyis shA ri'i bu la bka' stsal pa/_dge slong la la zhig dge slong gzhan la ston pa/_dge slong khyod sangs rgyas la soms 
[\[157b.6\]]shig_/chos la soms shig_/dge 'dun la soms shig_/tshul khrims la soms shig_/gtong ba la soms shig_/lha la soms shig_/dge slong khyed kyis lus la rtogs te/_lus gzugs de mi gtsang bar soms shig_/bya ba yod do cog gi chos thams cad kun ni rtag pa med 
[\[157b.7\]]par rtogs shig_/chos so cog ni stong pa med par rtogs shig_/dge slong khyod kyis rkyen to cog gi mtshan ma blangs te/_sems kyi rkyen gyi nang du btags pa bzhin du/_stong pa'i mtshan ma gcig tu soms shig_/dge ba'i sems la dad par byos shig_/mi dge ba'i chos kyi mtshan ma long la/_
[\[158a\]]
[\[158a.1\]]mi dge ba'i chos kyi mtshan ma blangs zin nas gcad par bya ba'i phyir brtags shing bsam pa spyad pa sbyangs te/_'dod chags gcad pa'i phyir mi gtsang ba'i mtshan ma la brtag go/_/zhe sdang gcad pa'i phyir byams pa'i sems kyi mtshan ma la brtag go/_/gti mug gcad pa'i 
[\[158a.2\]]phyir rgyu rkyen gyi chos la brtags te/_rtag par tshul khrims gtsang ma bsams la zab tu stong pa'i mtshan ma blangs te/_brtson 'grus rtag par spyad la/_bsam gtan bzhi thob nas sems gcig tu lam btsal te/_mi dge ba'i chos ni spangs nas nang gi bde skyid yod par brtag go/_/
[\[158a.3\]]sems gcig tu lam spyad de/_dge mi dge'i bye brag phyed par rtogs par brtag go/_/mtshan mar rtogs te blangs zin nas sems gcig tu bsams te/_mya ngan las 'das pa'i bde ba stong pa zhi ba brtags te mya ngan las 'das pa'i mtha' yun du gtsang ba dag pa 'ba' zhig blang ba de lta bu 
[\[158a.4\]]ston pa ni ming yon por ston pa ste/_de lta bu'i drang por ston pa yon por ston pa yin no/_/shA ri'i bu de lta bur ston pa ni ming ngan pa'i bshes gnyen te/_mi de lta bu'i ming la 'phya skur pa zhes bya ste mur 'dug la stong pa'o/_/mi gzhan la yon por lam gyi chos 'chad pa zhes kyang bya'o/_/
[\[158a.5\]]shA ri'i bu de lta bu'i ming ngan pa ni ngas chu rngub gcig dang yon len du'ang mi gnang ngo /_/ngas ston pa ni bshad kyi slob ma ni ma bshad do/_/shA ri'i bu nga'i chos la de lta bur le lo yang skye ba ston pa mang du yod do/_/shA ri'i bu bstan pa mnod pa ni tshul khrims mnos te/_lo lnga'i bar 
[\[158a.6\]]du kun gtong mi phod na de lta bur bstan pa ni de la sems 'grus par spyad de/_rang la ci yang med pa thob pa yod do/_/dge slong song ste mi gsol mi 'dri ba ngas bshad pa la mi de lo lnga lon mod kyi/_'on kyang ming yon po mthong ba ste mur 'dug gi chos dang 'dres shing bdud kyis bstan 
[\[158a.7\]]pa bzhin du spyod pa'o/_/shA ri'i bu dge slong la la zhig de skad du bstan pa mnos zin nas stong pa chos ci yang thob pa med ces thos nas/_mod bzhin rang gis tshor shes te/_bdag gis sngar mnos pa ni kun yon po mthong ba yin te/_stong pa ci yang thob pa med pa'i chos 
[\[158b\]]
[\[158b.1\]]la the tsom yang med/_'gyod pa yang med de zab tu zhugs shing thos pa med pas bdag tu lta ba dang /_gang zag tu lta ba thams cad la mi rten to/_/shA ri'i bu ngas bshad pa la de lta bu'i mi ming gtsang dag pa'i tshangs pa spyad pa zhes bya'o/_/shA ri'i bu dge slong la la zhig gis de lta 
[\[158b.2\]]bu'i thob pa med pa'i bzod pa 'byor grub na 'phral du lhag ma med pa'i mya ngan las 'das pa mthong mod kyi/_ngas lung bstan te mi de sangs rgyas byams pa'i dus kyi tshogs pa dang po la 'jug go/_/de'i tshe sangs rgyas byams pa'ang shin tu dga' nas lan gsum bos te mi de 
[\[158b.3\]]sangs rgyas shAkya thub pa'i chos la ci'ang thob pa med pa'i bzod pa'i 'byor 'grub pas nus so zhes bos so/_/shA ri'i bu khyim na 'dug pa'ang rung /_khyim nas byung ba'ang rung ste/_de lta bu bzod pa 'byor grub nas/_ngas mi de mya ngan las 'das pa thob pa yang dag par lung 
[\[158b.4\]]ston to/_/shA ri'i bu mi la la zhig de skad du bstan pa mnos zin nas stong pa ci yang thob pa med pa'i chos thos na rmod bzhin dngangs skrag na mi de snying rjer rung ste ra mda' med do/_/gnyen po med de sems can dmyal bar phyogs so/_/ci'i phyir zhe na/_shA ri'i bu sangs rgyas 
[\[158b.5\]]kyi bstan pa la dngangs skrag cing dogs pa ste/_mi des ngan pa'i lam chog tshang ba'i phyir ro/_/ji lta zhe na/_ngas rtag par bshad pa yin no pa yod ces 'chad pa ni lam ngan pa'i shas yin no/_/ji lta zhe na/_shA ri'i bu sangs rgyas kyis thob pa'i chos la yin ma yin dang 
[\[158b.6\]]tha dad pa med do/_/tha dad du zin na thob pa yod pa yin no/_/shA ri'i bu mi la la nyis na log pa lnga'i shas lci ba 'byor grub kyang rung gi bdag tu lta ba dang /_sems can du lta ba dang /_gang zag tu lta ba dang /_tsher lta ba dang /_srog tu lta ba dang /_phung po dang /_skye mched dang /_
[\[158b.7\]]khams su lta ba 'byor grub tu mi rung ngo /_/tshul khrims 'dzin pa la 'dod chags/_tshul khrims 'dzin pa la chags par mthong ba'o/_/ting nge 'dzin la 'dod chags na ting nge 'dzin mthong ba la chags pa'o/_/sangs rgyas kyi 'du shes la rten na chos kyi 'du shes thob 
[\[159a\]]
[\[159a.1\]]pa'o/_dge 'dun gyi don gcod na/_lus mthong ba 'byor grub bo/_/de ci'i phyir zhe na/_sangs rgyas kyi chos la lus mthong ba 'byor grub na/_dge 'dun gyi grangs su mi gtogs so/_/shA ri'i bu sangs rgyas kyi slob ma rnams ni/_sems la rnam 
[\[159a.2\]]par brtag pa med do/_/shA ri'i bu sangs rgyas kyi slob ma rnams la mi dge ba med do/_/tshul khrims zhig pa med do/_/zhig par mthong ba med do/_/cho ga zhig pa med do/_/shA ri'i bu gang la sogs pa ngan pa mi dge ba zhes bya/_sangs rgyas dang dge 'dun gyi nang na/_
[\[159a.3\]]dge 'dun gyi grangs su ma chud pa'i ming ngan pa mi dge ba'o/_/sems kyis sems bgrang ba'i chos ni rkyen rnams dang 'dus pa ste/_yang dag pa bden pa'i don med de/_rnam par rtog pa 'ba' zhig byed do/_/rnam par rtog pa spyad pas na/_thob pa yod du 'dzin te gang zag thob 
[\[159a.4\]]pa nas/_tshig gis bshad pa yod pa kun la thug gi bar du/_sems kyis sems mthud de/_dge mi dge'i chos la thug pa ni/_'phrul gyi chos kyi nang na ming ngan pa mi dge chos zhes bya'o/_/ci'i phyir zhe na/_shA ri'i bu skyid pa yod pa'i gnas kyi nang na gdon mi za bar 
[\[159a.5\]]nyon mongs pa yod do/_/yang dag par gshegs pa'i chos la de lta bu'i skyid sdug med do/_/shA ri'i bu yang dag par gshegs pas thob pa de'i nang na 'dod pa med/_'dod pa med pa'ang med/_skyid pa'ang med/_nyon mongs pa'ang med/_sems pa'ang med/_'du shes kyang 
[\[159a.6\]]med/_spyod pa'ang med/_stong pa'i 'du shes la thug gi bar du'ang med do/_/ci'i phyir zhes byas na/_shA ri'i bu stong pa'i 'du shes yod du zin na bdag tu lta ba'i 'du shes yin/_sems can du lta ba'i 'du shes yin/_rtag pa'i 'du shes yin/_chad pa'i 'du shes 
[\[159a.7\]]yin no/_/ci'i phyir zhe na/_shA ri'i bu 'du shes yod pa'i phyir 'brangs na mtshan ma'o cog skyes te kun yon por lhung ba yin no/_/shA ri'i bu stong pa'i ming ni sems med pa ste/_de'i ming stong pa zhes bya'o/_/stong pa'i sems kyang stong pa ste/_de'i ming stong pa zhes bya'o/_/
[\[159b\]]
[\[159b.1\]]shA ri'i bu stong pa'i nang na legs pa'ang med/_nyes pa'ang med/_stong pa'i 'du shes la thug gi bar du'ang med do/_/de lta bas na ming stong pa'o/_/shA ri'i bu bya ba yod pa'i chos kun ni rig par rung /_shes par rung ngo /_/stong pa ni rig par rung ba ma yin no/_/shes par 
[\[159b.2\]]rung ba yang ma yin/_bsam du rung ba ma yin te/_de lta bas na ming stong pa'o/_/shA ri'i bu stong pa'i 'du shes ni bsam pas thob pa ma yin no/_/ci'i phyir zhe na/_stong pa 'du shes med pa'i phyir ro/_/de lta bas na ming stong pa'o/_/shA ri'i bu ci'i phyir zhe na/_stong pa'i las 
[\[159b.3\]]spyod pa bshad/_'du shes thams cad mi sems/_stong pa'i 'du shes la thug gi bar du'ang mi sems pa de'i ming stong pa spyod pa zhes bya'o/_/shA ri'i bu 'du shes kyi ming sems la bsam pa yod do cog gi ming 'du shes zhes bya'o/_/ci yang bsam pa med pa ni 'du shes 
[\[159b.4\]]med pa ste/_'du shes dang bral bas na ming 'du shes med pa zhes bya'o/_/'du shes len pa la 'brang ba ni kun yon po mthong ba yin no/_/ci'i phyir zhe na/_shA ri'i bu 'phrul gyi chos la stong pa zhi ba thob tu 'dzin na/_kun yon po mthong bar ltung ba na tshig gis bshad pa dang /_
[\[159b.5\]]'chad pa lta smos kyang ci dgos/_de lta bu'i stong pa'i chos ci spyad na bshad du rung /_shA ri'i bu sangs rgyas kyis ci'i phyir skad dang tshig gis bshad pa kun ming yon po zhes bya'o/_/chos so cog la khong du chud par mi nus pa de ni kun tshig bshad pas bsgribs pa'i lan te/_de lta 
[\[159b.6\]]bas na yang dag par gshegs pas smra ba'i tshig kun yon po yin par mkhyen te/_smra ba'i tshig cung zad yan chad kyang bden par mi rung ngo /_/shA ri'i bu sangs rgyas rnams kyi bla na med pa'i g.yung drung rdzogs pa'i byang chub la 'du shes kyang med/_sems kyang med do/_/ci'i phyir zhe 
[\[159b.7\]]na/_yang dag par gshegs pas chos la ngo bo nyid thob pa'ang med/_sems thob pa'ang med do/_/shA ri'i bu yang dag par gshegs pas/_ci'i phyir bsam pa'i gnas yod par bshad/_shA ri'i bu chos kyi yi ge las bshad pa/_mi la la zhig gzhi bsam pa'i gnas 
[\[160a\]]
[\[160a.1\]]thob na/_mi des chos so cog gi ngo bo nyid thob par nus te/_rang gi lus thob par nus/_bdag tu lta ba thob/_gang zag thob ste/_de ni bden pa yong med do/_/chos kyi mtshan ma tha dad/_stong pa tha dad/_stong pa bstan pa'i phyir bsam pa'i gnas bshad do/_/
[\[160a.2\]]gzhi bsam pa'i gnas kyi ngo bo nyid la ngo bo nyid med/_gnas med/_bsam pa'ang med/_bshad pa'ang med/_'dod chags kyang med do/_/sems kyi ngo bo nyid kyang med na sems kyi gnas med pa lta smos kyang ci dgos/_de bas na yang dag par gshegs pas ming sems kyi 
[\[160a.3\]]gnas zhes bshad do/_/shA ri'i bu chos so cog la yang dag par ngo bo nyid de skra spu'i nyag ma bcu tshal gyi brgya cha gcig tsam zhig yod du zin na des sangs rgyas kyi tshig rnams 'jig rten du mi 'gyur te/_mthar chos so cog gi ngo bo nyid stong par yang mi bshad do/_/shA ri'i bu 
[\[160a.4\]]sangs rgyas kyi chos so cog ni bden par stong pa ste/_ngo bo nyid med cing mtshan ma gcig pu ste/_de ni mtshan ma med par yang dag par gshegs pa kun gyis gzigs so/_/yang dag par gshegs pa de'i phyir bsam pa'i gnas yod ces bshad do/_/shA ri'i bu bsam pa'i 
[\[160a.5\]]gnas ni ming gnas med/_gnas med pa'ang med ces bya'o/_/bsam pa med/_bsam pa'i las kyang med/_'du shes med/_rnam par brtag pa'ang med/_yid med/_yid kyi las kyang med/_bsam pa med/_bsam pa'i las kyang med/_chos med/_chos kyi mtshan 
[\[160a.6\]]ma'ang med/_de kun 'dus kyis med pas na mdzangs shing 'phrul ba'i ming rnam par brtags pa med ces bya ste/_de'i ming bsam pa'i gnas zhes bya'o/_/yang dag par gshegs pas de'i phyir bsam pa'i gnas yod ces bshad do/_/ci yang med pa'i phyir bsam pa'i 
[\[160a.7\]]gnas zhes bya'o/_/sangs rgyas bsam pa'i phyir ming bsam pa'i gnas zhes bya'o/_/shA ri'i bu ji ltar na ming sangs rgyas bsam pa zhes bya/_ci yang med par mthong ba ni ming sangs rgyas bsam pa zhes bya'o/_/shA ri'i bu sangs rgyas kun ni dpag tu med/_bsam 
[\[160b\]]
[\[160b.1\]]gyis mi khyab/_brjod kyis mi lang ngo /_/gzhung de lta bas na ci yang med par mthong ba ni ming sangs rgyas bsam pa zhes bya ste/_bden par ming rnam par brtag pa med do/_/sangs rgyas chos so cog la rnam par brtags pa med pas na/_sems la rnam par brtags pa med na 
[\[160b.2\]]gdod sangs rgyas bsam pa yin zhes bya'o/_/yang gcig tu na chos so cog gi bden pa'i mtshan ma mthong na ming sangs rgyas mthong zhes bya'o/_/gang la sogs pa'i ming chos so cog gi bden pa'i mtshan ma zhes byas na de ni chos so cog mtha' yun du stong zhing ci yang med pa'o/_/
[\[160b.3\]]de lta bas na mtha' yun du stong zhing ci yang med pa'i chos ni sangs rgyas bsam pa'o/_/yang gcig tu na de lta bu'i chos kyi nang na sems cung zad yan chad kyang thob par mi rung ste/_de'i ming sangs rgyas bsam pa zhes bya'o/_/shA ri'i bu de'i ming sangs rgyas bsam pa'i chos te/_
[\[160b.4\]]smra ba'i tshig gi lam chad la sems so cog las 'das shing byung ste/_sems thob par mi rung ba de'i ming sangs rgyas bsam pa'o/_/shA ri'i bu sems so cog thams cad ni kun mtshan ma stong pa zhi ba ste/_chos de bzhin du ma gal na de ni ming sangs rgyas bsam pa spyod 
[\[160b.5\]]pa sbyong ba zhes bya'o/_/kha dog spyad de sangs rgyas bsam du'ang mi rung ngo /_/ci'i phyir zhe na/_kha dog bsams gzugs blangs bro la chags na rnam par shes pa zhes bya'o/_/gzugs med/_kha dog med/_rkyen med/_rang bzhin med na ming sangs rgyas bsam pa'o/_/
[\[160b.6\]]de lta bas na rnam par brtags pa med/_blang ba med/_dor ba med na/_sangs rgyas bsam pa yang dag pa yin par mngon no/_/le'u gsum ste chos bsam pa'i le'u'o//_//de'i tshe shA ri'i bus sangs rgyas la gsol pa/_bcom ldan 'das ji ltar na mi gzhan 
[\[160b.7\]]la chos 'di bshad na ngan pa'i bshes gnyen zhes bgyi/_bcom ldan 'das ji lta bur na mi gzhan la chos 'di bshad na dge ba'i bshes gnyen zhes bgyi/_shA ri'i bu mi la la zhig gis dge slong gzhan la bstan pa khyod shes par gyis shig_/sangs rgyas bsam pa ni stong pa'o/_/rkyen 
[\[161a\]]
[\[161a.1\]]gyi gnas bsam pa de ni bsam pa'i mi rigs so/_/khyod kyis stong pa bsams na bsam pa yang stong pa ste/_rang bzhin med pa'i stong pa des kha dog gi 'du shes chod par nus/_'du shes len pa chod par nus so/_/mi des de'i tshe 'du shes med pa'ang ma 
[\[161a.2\]]thob na sems lta smos kyang ci dgos/_mi des de'i tshe ci yang yod med la stong par zhi ste/_rang bzhin med na 'du shes rnams mi 'du'o/_/chos so cog zhi bar byas na de'i bsam pa'i spyod pa sbyong ba zhes bya'o/_/sangs rgyas pa'i ming ni dge mi dge dang /_tshor ba dang brtag 
[\[161a.3\]]pa thams cad zhi ba zhes bya'o/_/tshor ba'ang med brtag pa'ang med la stong zhing 'du shes med na ming sangs rgyas bsam pa zhes bya'o/_/ci'i phyir zhe na/_tshor ba dang brtag pa spyad de/_sangs rgyas rnams bsam pa'i mi rigs so/_/tshor ba'ang med/_brtag pa'ang med 
[\[161a.4\]]na mi gtsang dag pas sangs rgyas bsam pa zhes bya'o/_/sems de'i nang na phra shas bsam pa'i sems kyi las kyang med la/_lus dang /_kha'i las med pa lta smos kyang ci dgos/_yang sangs rgyas bsam pa zhes bya ba ni 'du shes thams cad dang bral te/_'du shes thams 
[\[161a.5\]]cad sems la mi 'dug cing rnam par brtag pa med/_ming mkhan med/_bsgribs shing thogs pa med/_'dod pa med/_thob pa med de/_tshor ba dang /_brtag pa mi g.yo/_ci'i phyir zhe na/_shA ri'i bu bsam pa bzhin du 'du shes g.yos pa thams cad ni kun yon po 
[\[161a.6\]]mthong ba yin no/_/shA ri'i bu ci'ang med pa de bzhin du tshor ba'ang med/_brtag pa'ang med/_skye ba'ang med/_'gog pa'ang med pa de lta bu khong du chud pa ni ming sangs rgyas bsam pa zhes bya ste/_de lta bu'i sems kyi nang na 'dod pa'ang med/_chags pa'ang med/_log 
[\[161a.7\]]pa'ang med/_ma log pa'ang med/_ming med/_mtshan ma'ang med do/_/shA ri'i bu 'du shes kyang med/_smra ba yang med na gdod ming sangs rgyas bsam pa'o/_/de'i nang na sems phra shas chung ngu'ang med na/_sbom po dang /_kha dang lus dang /_yid kyi las lta smos kyang ci dgos 
[\[161b\]]
[\[161b.1\]]te/_lus dang /_kha dang /_yid kyi las kyi gnas kyang med pa'o/_/blangs pa yang med/_bsdus pa yang med/_'thab pa yang med/_rtsod pa yang med/_bsam pa yang med/_rnam par brtag pa'ang med/_stong pa mi g.yo zhing rang bzhin med la/_tshor ba dang /_
[\[161b.2\]]brtag pa kun zhi ba de'i ming sangs rgyas bsam pa'o/_/shA ri'i bu mi la la zhig gis de lta bu'i sems 'byor grub na/_gling bzhi'i sa bsgyur bar bya na yang yid bzhin du bsgyur nus so/_/brgya stong 'bum gyi bdud kyang phebs par nus na ma rig pas bsgribs pa lta smos 
[\[161b.3\]]kyang ci dgos te/_mi bden pas bslus pa'i rkyen las langs pa ste/_mi 'gyur ba'i mtshan ma med pa chos de lta bu yin te/_'du shes med/_'dran tor med/_skye ba med/_'gog pa med de/_bshad du'ang mi rung /_rnam par brtag tu'ang med/_mun pa'ang med/_
[\[161b.4\]]snang ba'ang med/_bdud dang bdud phal kun gyis kyang tshod gzung mi nus na/_'jig rten gyi tha mal pas tshig gis bshad pa 'ba' zhig gis spyad de bstan bslabs pa yod pas tshig de skad du byas su zad do/_/khyod sangs rgyas bsam pa'i tshe 'du shes cung zad ma 
[\[161b.5\]]blangs shig_/'dran tor ma skyed cig_/rnam par brtag pa ma byed cig_/ci'i phyir zhe na/_chos de kun stong pa ste/_gnyis kyi mtshan ma'ang med/_gcig gi mtshan ma bsam pa'ang mi rung ste/_mtshan ma med pa'o/_/de'i ming yang dag par dben par sangs rgyas 
[\[161b.6\]]bsam pa ste/_de ni skye ba'ang med/_'gog pa'ang med/_mtshan ma med pa'o/_/ci'i phyir zhe na/_yang dag par gshegs pa'i ming kha dog ces mi bya'o/_/ming gzugs zhes mi bya'o/_/ming sems zhes mi bya'o/_/ming rnam par rtog pa zhes mi bya'o/_/log 
[\[161b.7\]]pa'ang ma yin/_ma log pa'ang ma yin/_ma blangs/_ma bor/_thub pa'ang ma yin/_shes rab kyang ma yin/_rig pa yang ma yin/_ma rig pa yang ma yin/_yang dag par gshegs pa bshad du mi rung /_bsam gyis kyang mi khyab ste/_'du shes med do/_/
[\[162a\]]
[\[162a.1\]]khyod da mtshan ma legs pa la ma sreg cig_/'dran tor brjod par ma byed cig_/sangs rgyas ni chos so cog la chags pa med/_chos yod cing chags su rung ba dang /_dpag tu rung ba yang ma mthong ngo /_/de lta bu'i mis sangs rgyas la yang thob par 
[\[162a.2\]]mi rung na sems lta smos kyang ci dgos/_shA ri'i bu de lta bur ston pa ming dge ba'i bshes gnyen zhes bya'o/_/mchog gi gzhung gi nang na ni 'di ni dge ba'i bshes gnyen yin/_'di ni ngan pa'i bshes gnyen yin zhes gcig tu chad pa med do/_/yang shA ri'i bu dge 
[\[162a.3\]]slong la la zhig dge slong gzhan la ston pa dge slong khyod kyis rnam par phye la chos rnams la zhib tu rtogs te/_chos kyi mtshan ma yang ma sems shig ces bstan to/_/dge slong des de lta bur spyad sbyangs pas sems la thogs shing chags pa med pas chos so cog gi 
[\[162a.4\]]mtshan ma yang gcig par khong du chud de de ni mtshan ma med pa'o/_/mi de la chos kyi 'du shes mi skye na/_bdag tu lta ba dang /_gang zag tu lta ba'i 'du shes mi skye ba lta smos kyang ci dgos/_shA ri'i bu khyod kyi yid la ji snyam/_chos kyi 'du shes sems pa'i mi des 
[\[162a.5\]]chos so cog gi zhi bar nus sam/_bcom ldan 'das mi nus so/_/shA ri'i bu dper sdong po rtsa ba med pas yal ga dang /_'dab ma dang /_me tog dang /_'bras bu smin par nus pa yod dam med/_bcom ldan 'das ma mchis so/_/'di lta ste/_shA ri'i bu mi la 
[\[162a.6\]]la zhig gis chos so cog gi rtsa ba'i phyi mo ma thob par mi des chos so cog gi 'du shes skye bar nus sam mi nus/_bcom ldan 'das mi nus lags so/_/shA ri'i bu mi la la zhig gis chos kyi 'du shes mi bsam pa na/_mi des chos so cog zhi bar nus sam/_
[\[162a.7\]]bcom ldan 'das mi nus lags so/_/mi des chos so cog ma thob/_chos kyi mtshan ma ma thob/_zhi ba ma thob/_rnam par yang mi rtog ste/_skye ba'ang med/_'gog pa'ang med na/_mi des de'i tshe mi skye mi 'gog pas ming mya ngan las 'das pa thob pa zhes 
[\[162b\]]
[\[162b.1\]]mi bya'o/_/ming sngon mya ngan las 'das pa thob pa zhes kyang mi bya'o/_/shA ri'i bu de lta bur ston pa ni ming dge ba'i bshes gnyen zhes bya'o/_/mchog gi gzhung gi nang na ni dge ba'i bshes gnyen yang med/_ngan pa'i bshes gnyen yang med do/_/shA ri'i bu 
[\[162b.2\]]mi la la zhig gis de lta bu'i mtshan ma 'byor grub na/_'jig rten yod dkon te/_phyin ci ma log pa thob pas yang dag pa'i bden pa mthong ste de ni drang po mthong ba zhes bya'o/_/yang shA ri'i bu drang po mthong ba ni ming drang po byed drang po spyod/_drang po'i lam drang po shes zhes 
[\[162b.3\]]bya ste/_phyin ci log med la bden pa bzhin du mthong bas na/_yang dag par gshegs pas drang po mthong ba zhes bshad do/_/shA ri'i bu sems can la la zhig phyin ci log med pa bden pa bzhin du rtogs pa ni drang po mthong ba yod do/_/la la zhig bdag tu lta ba'i 
[\[162b.4\]]'du shes dang /_gang zag gi 'du shes dang /_sems can gyi 'du shes skyes na/_de lta bu'i mi kun yon po'i lam du spyod par mngon no/_/shA ri'i bu sangs rgyas dang slob mas ni bdag tu lta ba yod par ma bshad/_gang zag yod par ma bshad/_sems can yod 
[\[162b.5\]]par ma bshad/_tshe srog yod par ma bshad/_rtag chad ma bshad/_de lta bas na/_sangs rgyas dang /_slob ma ni drang po mthong ba zhes bya'o/_/ci'i phyir zhe na/_drang por brtags te/_phyin ci ma log pa'i phyir ro/_/shA ri'i bu tha mal pa thams cad kyis ni 'di'i 
[\[162b.6\]]nang du 'jug nus pa med do/_/ci'i phyir zhe na/_tha mal pa thams cad la drang po mthong ba yang med do/_/yid bzhin 'brang ba'i drang po mthong ba 'ba' zhig yod do/_/mnyen des pa'i bzod pa thob na bden pa bzhin du ma nus so/_/shA ri'i bu de'i ming drang po mthong ba dang /_
[\[162b.7\]]yon po mthong ba tha dad ces bya ste/_bden pa bzhin du mthong bas na ming drang po mthong ba zhes bya'o/_/'jig rten gyi skyid pa nor khe skye zhing 'phel ba'i zhar las mthong ba ni 'jig rten gyi drang po mthong ba yin te/_de kun brnyas bslus pa yin gyis skye shi las mi thar ro/_/shA ri'i 
[\[163a\]]
[\[163a.1\]]bu sangs rgyas kyis bshad pa la 'jig rten gyis drang po mthong ba ni le lo bla drod dang tha ma zhan pa'i chos yin zhes bshad do/_/mdzangs shing 'phrul pa ni de lta bu'i sems mi byed de/_de drang po mthong ba yin no/_/de ni yon po mthong ba yin no/_/ci lta zhe na/_
[\[163a.2\]]mthong ngo cog thams cad ni kun sgyu ma mi bden pa'i rkyen las langs so/_/shA ri'i bu 'di snyam du bsams te/_'di ni drang po mthong ba snyam du byed na mi de ni yon po mthong ba yin no/_/shA ri'i bu 'phrul gyi chos kyi nang na mthong ngo cog gi rtsa ba'i phyi mo byung ste bcad/_smra 
[\[163a.3\]]ba'i tshig go cog gi lam bcad de/_dper na nam mkha'i nang gi lag pa dang mtshungs te/_ci yang reg cing thogs pa med do/_/dge sbyong rnams kyi chos ni kun de bzhin pa'i rigs so/_/le'u bzhi ste dge 'dun bsam pa'i le'u'o//_//shA ri'i bus 
[\[163a.4\]]sangs rgyas la gsol pa/_bcom ldan 'das gang la sogs pa 'phrul gyi dge 'dun zhes bgyi/_shA ri'i bu mi la la zhig gis chos so cog thams cad kun skye ba'ang med/_'gog pa'ang med/_ldang ba'ang med/_mtshan ma'ang med par yid ches shing shes 
[\[163a.5\]]la khong du chud par nus pa de de lta bu'i bzod pa 'byor grub pas nga yang mi thob na/_rgyun du zhugs pa dang /_lan cig phyir 'ong ba dang /_phyir mi 'ong ba thob pa lta smos kyang ci dgos/_dgra bcom pa lta smos kyang ci dgos/_chos mi thob pa lta smos kyang ci dgos/_
[\[163a.6\]]phyi mo mi thob pa lta smos kyang ci dgos/_lam mi thob pa lta smos kyang ci dgos/_de lta bu la sogs pa'i don mi thob pa lta smos kyang ci dgos te/_de ni ming 'phrul gyi dge 'dun te des kyang mi 'thob bo/_/yang shA ri'i bu sems can la skye ba med pa dang /_'gog pa 
[\[163a.7\]]med pa dang /_mtshan ma med pa'i chos yid ches shing shes pa nyung ngo /_/la la zhig gis skye ba'ang med/_'gog pa'ang med/_mtshan ma'ang med pa'i chos yid ches par nus na/_sems la phyin ci log med de/_gcig gis gcig shes rig la chos spyad de/_
[\[163b\]]
[\[163b.1\]]'byor 'dun pas phyis yod pa mi myong ngo /_/'jig rten thams cad sgyu ma mi bden pa'i rkyen 'ba' zhig las byung bar rig pas/_mi de phyin chad da ltar gyi lus la mi 'dug go/_/rgyu rkyen de lta bas na/_ming 'phrul gyi dge 'dun zhes byar rung ngo /_/mi des smra ba'i 
[\[163b.2\]]tshig de la thob pa yang med/_ming mtshan ma rnams las 'dus pa dran gyi/_mtshan ma dang 'dran tor gyi don kyang med do/_/de'i ming dge 'dun dkon mchog ces bya ste/_yon len pa'i rigs te/_phyin ci log med pa'i yang dag pa'i bden pa'i gzhung thob bo/_/mi 
[\[163b.3\]]des de lta bu'i thabs spyad pas dge 'dun bsams na/_don de yang stong pa'o/_/shA ri'i bu de lta bur ston pa ni ming dge ba'i bshes gnyen no/_/shA ri'i bu smra ba'i tshig thams cad kyi lam chod na ming 'phrul gyi dge 'dun zhes bya'o/_/ci'i phyir zhe na/_'phrul gyi chos 
[\[163b.4\]]kyi nang na smra ba'i tshig rgyus yang dge ba'i bden pa'i gzhung bshad na de lta bu'i smra ba'i tshig kyang thob par mi rung ngo /_/de lta bas na smra ba'i tshig rnams chod pa ni 'phrul gyi dge 'dun zhes bya bar mngon no/_/shA ri'i bu mi la la zhig na re/_chos 'di'i nang na tshig gis 
[\[163b.5\]]bshad pa med/_nges pa med na ji ltar ming dge 'dun zhes bya zhes zer ba zhig yod na/_shA ri'i bu nga'i 'di'i nang na lan 'di skad ces blan pa yod de/_dge 'dun gyi ming bden pa bzhin du don ston pa zhes byas na/_don de nges par thob pa'ang mi rung ngo /_/slob pa'i 
[\[163b.6\]]grwa lhan cig la bzod pa yang gcig_/ro yang gcig pa de'i don kyang 'jig rten gyi tha mal pa'i tshig bshad pas spyad kyi/_mchog gi gzhung ma yin no/_/mchog gi gzhung gi nang na nges par bden pa med de/_ming dge 'dun nga chos rtag ste/_mi 'jigs zhes bya'o/_/
[\[163b.7\]]'phrul gyi mis chos 'di yod ces bshad du zin na de ni dgos pa'o/_/ci'i phyir zhe na zhes byas na/_mi de lta bu'i rnam par brtag par bya ste/_skyes pa yin/_bud med yin/_lha yin/_klu yin/_gnod sbyin yin/_dri za yin/_grul bum yin/_chos yin/_
[\[164a\]]
[\[164a.1\]]chos ma yin zhes de lta bur rnam par brtag pa byas nas don rnam pa mang po thob ste/_don rnam pa mang po thob pas na tshig 'di skad byas so/_/'dug pa yin/_nyal ba yin/_song ba yin/_sdod pa yin zhes zer ro/_/'phrul gyi mis ni 
[\[164a.2\]]chos so cog gi bden pa'i mtshan ma thob pas na rnam par mi rtog ste/_skyes pa yin/_bud med yin/_lha yin/_klu yin pa dang /_chos yin pa dang /_chos ma yin pa la thug gi bar du rnam par yang mi rtog go/_/rnam par mi rtog pas na chos so cog ma thob bo/_/
[\[164a.3\]]chos so cog ma thob pas 'di skad du 'dug pa yin/_nyal ba yin/_'gro ba yin/_sdod pa yin zhes bshad par bya nus sam mi nus/_bcom ldan 'das mi nus lags so/_/shA ri'i bu mi la la zhig na re skyes pa yin/_bud med yin/_lha yin/_klu yin pa dang /_
[\[164a.4\]]chos yin pa dang /_chos ma yin pa la thug pa yin zhes zer na/_mi des bshad do cog sgyu ma mi bden pa yin nam/_bcom ldan 'das sgyu ma mi bden pa lags so/_/shA ri'i bu sgyu ma mi bden pa de'i nang du ma gtogs pa ni ming 'phrul gyi dge 'dun zhes bya'o/_/phyin ci 
[\[164a.5\]]ma log pas ni ming 'phrul gyi dge 'dun zhes bya'o/_/shA ri'i bu mi dge ba yod do cog dang /_shes par rung ba yod do cog dang /_de lta bu'i mi dge ba'i chos thams cad ni ming mtshan ma spyad pas phyi mo byas so/_/mdzangs shing 'phrul pa'i chos 'di'i nang na ming dang 
[\[164a.6\]]mtshan ma rnams chad do/_/ming dang mtshan ma yang mi sems te/_ming dang mtshan ma thob na ji lta bur 'phrul gyi dge 'dun yin zhes zer na/_ming dang mtshan ma kun chod na ming 'phrul gyi dge 'dun zhes bya'o/_/chos kyi gnas yod zin na/_gzhig tu'ang rung /_gcad 
[\[164a.7\]]du'ang rung ngo /_/'phrul gyi chos kyi nang na ming med/_mtshan ma med smra ba'i tshig med de/_smra ba'i tshig kun chad de 'dus shing gyes pa med do/_/la la zhig na re dge 'dun med ces zer na/_'phrul gyi dge 'dun bshig pa ste/_de yang mi rung ngo /_/de ni ming dang mtshan 
[\[164b\]]
[\[164b.1\]]ma sgyu ma mi bden pa'i 'du shes kyi lan te/_yon po mthong ba rnams mang po la chags so/_/yon po mthong ba de'i lan bon gyis yang phyi ma'i lus mnos te/_mthong ba rnams la 'dod chags pas lnga phung skyes so/_/shA ri'i bu lnga phung gi kun sgyu ma mi bden pa la chags 
[\[164b.2\]]pa yin te/_de'i ming ngan pa'i lam mo/_/de'i ming yon po'i lam mo/_/mdzangs 'phrul pa'i dge 'dun la ni de lta bu'i don med do/_/sgyu ma mi bden pa'i rkyen 'ba' zhig las khams gsum byung bar shes so/_/de lta bu'i don shes pas na ming 'phrul gyi dge 'dun zhes 
[\[164b.3\]]bya'o/_/shA ri'i bu yong mthong ba yod do/_/cho ga ni 'phrul gyi dge 'dun gyi nang na kun thob par mi rung ngo /_/bdag tu lta ba dang /_sems can du lta ba dang /_srog tu lta ba dang /_gang zag tu lta ba dang /_skyes par mthong ba dang /_bud med du mthong ba dang /_lhar mthong 
[\[164b.4\]]ba dang /_sems can dmyal bar mthong ba dang /_byol song du mthong ba dang /[ {]yi dgas [,]yi dwags [}]su mthong ba dang /_phung po dang /_'du shes dang /_khams su mthong ba dang /_dung gi sgrar mthong /_rnga'i sgrar mthong /_sa'i sgrar mthong /_chu dang /_me dang /_rlung gi sgrar mthong /_
[\[164b.5\]]tshul khrims 'dzin pa'i sgrar mthong /_tshul khrims zhig pa'i sgrar mthong /_drang po'i lam gyi sgrar mthong /_yon po'i lam gyi sgrar mthong /_dri ma'i sgrar mthong /_gtsang ma'i sgrar mthong /_bsam gtan thub pa dang /_ting nge 'dzin dang /_'phrul brgyad kyi lam gyi 
[\[164b.6\]]sgra dang /_rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa'i 'bras bu'i sgrar mthong ba dang /_grol thar gyi sgrar mthong ba dang /_'bras bu thob pa'i sgrar mthong ba dang /_sangs rgyas kyi sgrar mthong 
[\[164b.7\]]ba dang /_chos kyi sgrar mthong ba dang /_dge 'dun gyi sgrar mthong ba dang /_'gog pa'i sgrar mthong ba dang /_mya ngan las 'das pa'i sgrar mthong ba'o/_/shA ri'i bu de'i ming mi bden pa'i sgra skad la sogs pa mthong zhes bya'o/_/mdzangs 'phrul pa'i dge 'dun gyis ni mchog gi 
[\[165a\]]
[\[165a.1\]]gzhung la de lta bu'i mthong ba ma thob pa ste/_sgra skad kyi rnam pa thams cad mtshan nyid gcig par khong du chud de mtshan nyid gal ba med rtsod pa med pa'o/_/phyin ci ma log pa'i chos kyi bzod pa 'byor grub pas na ming 'phrul gyi dge 'dun zhes bya'o/_/shA 
[\[165a.2\]]ri'i bu phyin ci ma log pa'i chos kyi bzod pa de ni mtshan ma med pa yin no/_/mtshan ma med pas na blang ba'ang med/_dor ba'ang med/_log pa'ang med/_ma log pa'ang med/_skye ba'ang med/_'gog pa'ang med/_de'i nang rang bzhin pa la phyogs pas spyad pa'ang med/_
[\[165a.3\]]zhig pa'ang med/_ldang ba'ang med/_thob pa'ang med/_phan tshun zhes rnam par yang mi rtog pas na sems rtag par gtang bral lo/_/ci'i phyir zhe na/_de lta bu'i bzod pa'i nang na pha logs kyi 'gram yang med/_tshu logs kyi 'gram yang med/_rnam par rtog pa'ang 
[\[165a.4\]]med/_rnam par rtog pa med pa'ang med do/_/mtshan ma med pa khong du chud de 'byor grub pas/_ming 'phrul gyi dge 'dun zhes bya'o/_/'dus tshogs pa bshig pas na ming 'phrul gyi dge 'dun zhes bya'o/_/shA ri'i bu nga'i chos kyi yi ge gzhan la bshad pa mi la las 
[\[165a.5\]]chos mthong du zin na de ni bdag tu lta ba yin no/_/yang dag par gshegs pa chos ma yin/_chos ma yin pa'ang ma yin/_ci'i phyir zhe na/_lha sbyin blun po dang /_mur 'dug kun gyis kha dog gi lus spyad de/_sangs rgyas mthong zhes zer ro/_/shA ri'i bu yang dag 
[\[165a.6\]]par gshegs pa ni kha dog gi lus spyad pas mthong ba mi rigs so/_/sgra skad spyad pas kyang mthong ba mi rigs so/_/shA ri'i bu la la zhig kha dog gi lus spyad pas sangs rgyas mthong na de ni sangs rgyas dang rgyang ring ngo /_/ci'i phyir zhe na zhes byas na/_sangs rgyas kyi ming 
[\[165a.7\]]kha dog mthong ba zhes mi bya bas na/_de'i ming sangs rgyas mthong ba zhes bya'o/_/shA ri'i bu mi la la zhig gis chos so cog la mtshan ma med/_ming med/_reg pa med/_dran pa med/_sems med/_skye ba'ang med/_'gog pa'ang med/_'dran tor med/_chos so cog 
[\[165b\]]
[\[165b.1\]]la ni mi sems/_mya ngan las 'das pa mi sems/_mya ngan las 'da' ba'i sems kyang mi bya/_mya ngan las 'das pa la mi chags te/_chos so cog kun mtshan nyid gcig yin par yid ches shing mthong bar nus na de ni mtshan nyid med pa'o/_/shA ri'i bu de'i ming 
[\[165b.2\]]yang dag par sangs rgyas mthong ba'o/_/chos so cog la tshol ba'ang med/_'dran tor yang med/_skye ba med la don de la yang mi sems rnam par mi rtog na/_de'i ming sangs rgyas mthong ba'o/_/mi la la zhig chos 'di la dran pa'i 'du shes kyis rnam par brtag 
[\[165b.3\]]pa med/_blang ba med/_dor ba med/_gal ba med/_'du shes med/_'du shes kyis las med/_tshig gis bshad/_bshad pa yang mi chags/_chos kyi ming brnyan ma yin la kun ci yang med par rig ste/_smra ba'i tshig gi lam chad cing tha dad pa med/_'dran 
[\[165b.4\]]tor brjod pa med/_rig pa med/_de'i ming skye ba'ang med/_'du shes spyod pa med pa zhes bya ste/_'jig rten gyi nang na ming 'phrul gyi dge 'dun zhes bya'o/_/shA ri'i bu chos gang mthong na ming sangs rgyas mthong zhes bya/_de ni 'du shes med/_rnam par rtog pa yang 
[\[165b.5\]]med/_'dran tor brjod pa med de/_chos so cog mi len pa'o/_/stong pa'i sgo mo dang /_stong pa zhi ba'i sgo mo dang bral ba'i sgo spyod pa ni mthong ba mi sems/_mthong ba mi thob de'i don kyang mi thob ste/_de ni ming mkhan ma yin no/_/de'i gnas kyang mi thob ste/_de 
[\[165b.6\]]ni mya ngan las 'das pa'o/_/de ci'i phyir zhe na/_shA ri'i bu nga yang mya ngan las 'das pa mi sems na/_de lta bur khyod la sogs pa mya ngan las 'das pa soms shig dang /_mya ngan las 'da' ba thob pa bshad/_shA ri'i bu mi la la zhig mya ngan las 'das pa thob snyam 
[\[165b.7\]]byed na/_mi de ni yang dag par gshegs pa'i phyir 'brangs te/_khyim nas ma byung gi/_mkhan po drug gi phyir 'brangs te khyim nas byung ba'o/_/shA ri'i bu shes par byos shig_/de ni chos kyi dgra yin te nga'i chos kyi nang du zhugs so/_/de lta bu'i mis nga'i chos ma 
[\[166a\]]
[\[166a.1\]]bsgoms par mngon no/_/de lta bu'i mi dgra chen po yin par mngon te mkhar dang yul chen po'i nang na dgra chen po yod pa dang mtshungs so/_/ji lta zhes byas na/_de lta bu'i gti mug gi mis mya ngan las 'das pa thob par 'dzin na bdag tu lta ba dang /_
[\[166a.2\]]gang zag tu lta ba dang /_thob par 'dzin pa lta smos kyang ci dgos/_shA ri'i bu de lta bu'i mi gti mug gi mi ni nga'i lag pas bkag ste/_nga'i slob ma ma yin no/_/dge 'dun gyi grangs su mi chud do/_/nga yang de'i mkhan po ma yin no/_/shA ri'i bu la la zhig chos so cog 
[\[166a.3\]]skye ba'ang med/_'gog pa'ang med/_sems pa'ang med/_'du shes med par rig pa ste/_de lta bu'i chos kyi bzod pa thob pas ni mya ngan las 'das pa mi thob na/_bdag tu lta ba dang /_gang zag mi thob pa lta smos kyang ci dgos/_shA ri'i bu sangs rgyas kyis bshad 
[\[166a.4\]]pa la de lta bu'i ming ni chos mthong ba zhes bya ste/_don de mthong bar nus pas ming sangs rgyas mthong ba zhes bya'o/_/shA ri'i bu ji lta bu'i ming sangs rgyas zhes bya/_chos so cog thams cad kyi mi g.yo zhing tha dad pa mi zhig na/_de'i ming yang dag par gshegs pa 
[\[166a.5\]]zhes bya'o/_/mi la la zhig de lta bu'i chos la the tsom dang 'gyod pa med na/_de'i ming 'phrul gyi dge 'dun zhes bya'o/_/shA ri'i bu tshe rabs snga ma 'das pa na mi gti mug pa cig yod pas/_spre'u ngo ma shes te/_tshal chen po zhig gi nang du zhugs te/_spre'u khyu 
[\[166a.6\]]cig 'dus te gnas cig na 'dug pa mthong nas/_mi des sum cu rtsa gsum gyi lha yod par thos myong bas/_thal byung du sum cu rtsa gsum gyi lha rnams yin no zhes zer te/_mod bzhin tshal nas byung nas/_slar sngon gyi grong khyim phal mang po'i nang du tshig 'di skad byas 
[\[166a.7\]]so/_/khyed la sogs pas sum cu rtsa gsum gyi lha mthong myong ngam ma myong /_/mi phal gyis lan blan pa mthong ma myong ngo /_/mod bzhin tshig smras pa/_ngas mthong zin na khyod mthong bar 'dod dam mi 'dod/_kun gyis kyang mthong bar 'dod do zhes byas nas/_mod bzhin phal mang po khrid de tshal de'i 
[\[166b\]]
[\[166b.1\]]nang du phyin nas spre'u bstan te/_khyed la sogs pas sum cu rtsa gsum gyi lha yin gyi lha 'di rnams la ltos shig byas na/_mi phal kun na re sum cu rtsa gsum gyi lha ma yin gyi/_'di ni spre'u yin te tshal gyi nang du 'dug pa la sred do/_/khyed gti mug phyin ci log pas spre'u mi shes pa'i steng du sum 
[\[166b.2\]]cu rtsa gsum gyi lha rnams kyang ma shes so/_/shA ri'i bu mi des phal mo'i stong rdab tu tshal de'i nang du phyin to/_/'di lta ste/_shA ri'i bu da dung ma 'ongs pa'i dus na/_dge slong zhig yod pa gos skya bo can gyi khyim du phyin te/_tshig 'di skad byas so/_/khyod sangs rgyas dang 'phrul gyi dge 'dun mthong zhing sangs rgyas 
[\[166b.3\]]kyi chos nyan par 'dod dam/_mi 'dod ces byas na/_gos skya bo can de'i nang na sangs rgyas kyi chos la yid ches pa yod pa rnams kun na re mthong bar 'dod kyis/_sangs rgyas kyi chos mnyan cing mnos zhes zer to/_/shA ri'i bu de'i nang na gos skya bo can smra ba'i tshig la chags shing sred pa yod do/_/mchod 
[\[166b.4\]]rten dang gtsug lag khang gi nang du phyin na dge slong dag cig yod pa tshig gis bshad cing yi ge rnams la mkhas par shes te/_smra ba'i tshig rten cing yi ge ri mo la sred pa yang yod nas/_dge slong de gzhan yang de bzhin du 'chad de/_yang de dag pa'i lam yin snyam ste/_dge 'dun gyi grangs su zhugs so/_/mi 
[\[166b.5\]]phyugs rdzi dang mtshungs te chos [(]gyi [,]kyi [)]yi ge klog pa la sred du zad kyi yang dag pa'i dbyings su mi 'jug ste/_mi yid dga' zhing ming snyan par rin cher 'dzin du zad do/_/'jig rten gyi don la bzo mkhas kyi chos 'chad pa mi gtsang ngo /_/bzo'i tshig la mkhas pas 'jig rten gyi lam spyad du zad kyi/_legs pa'i 
[\[166b.6\]]brjid med do/_/mya ngan las 'das pa'i rgyu bshig pa las rgyu btang ste/_kha rog nas bsam gtan thub pa la ma dad de/_nyin mtshan du rtag par bshad cing brjod pa dang /_'thab rtsod pa dang /_thul ba dang /_stan stug por nyal sred de/_bsam gtan thub pa bzhin pa'i sems kyang skad cig med na/_dge 
[\[166b.7\]]sbyong gi 'bras bur grub par thob pa mi nus pa lta smos kyang ci dgos/_mi de gnyid kyis log na yang rtag par tha mal pa'i sems dang 'thun te/_srod dang tho rangs la mi 'gal ba'i bzod pa mi spyod kyi ma rabs kyi chos la sred na/_mi de lta bus kyang yon gos dang kha zas mang 
[\[167a\]]
[\[167a.1\]]du thob bo/_/ci'i phyir zhe na/_mi des khor mor bdud ngan pa bslus pas tshig nye bar mi zab pa la sred de/_mchog gi dam pa'i gzhung la 'grub par slob mi nus so/_/mchog gi zab mo'i chos yi ge kha ton la gzungs su 'dzin mi nus te/_thos na 
[\[167a.2\]]dngangs skrag nas bcud dkar po btang la pang rna len to/_/phal tha mal pa gzhan gyis gso ba'i khe rnyed pa mthong na 'dod chags kyi sems skyes te/_sems la 'di snyam byed do/_/bdag la sogs pa'ang de lta bu'i tshig brjod pa bslab par rigs zhes zer ro/_/shA 
[\[167a.3\]]ri'i bu de lta bu'i mis bla na med pa'i chos kyi dkon mchog btang ste/_yon po mthong bar lhung zhing 'dug pa ni dge sbyong gi dgra yin no/_/gos skya bo can kha dog yod pa de'i gan du dong ste/_de lta bu'i mi ngan pas de dag la chos bshad de gso ba'i khe'i phyir/_sangs rgyas dang 
[\[167a.4\]]chos dang dge 'dun la snyan par bstod de/_srog gso ba'i nor dang g.yog dang bran btsal ba 'ba' zhig gi phyir ro/_/gos dang zas la 'dod cing lci bas bdag ji la sred pa bzhin du bstod de sbyin pa byas pas ni gnam gyi steng du skye ba thob bo zhes zer/_sangs rgyas kyi chos 
[\[167a.5\]]kyi nang na ni sbyin pa smad rims kyi chos ni bstod/_phal ni nang gi mchog go zhes bya ste/_tshig de skad du sbyin pa chen po'i rgyu rkyen gyis gnam gyi steng du skye ba thob bo zhes bya ste tshig 'bru ma rig_/gzhung phyogs pa mi shes thog ma nye zhing mi zab pa'i chos tha mal zhugs pa 
[\[167a.6\]]'ba' zhig shes pas bdag tu lta ba dang /_gang zag tu 'dod chags te/_mchog gi gzhung btang ngo /_/shA ri'i bu de lta bu'i chos bshad pas bar bar ni mi la la yid ches pa skyes te/_khyim nas byung nas mi ngan pa rnams dang 'dus tshogs te/_mchog gi zab mo'i 
[\[167a.7\]]gzhung ni 'grus par tshol mi nus so/_/thob par yod pa dang /_bdag tu lta ba dang /_gang zag dang tshe dang srog yod par bshad do/_/dran pa dang 'du shes kyis ci yang med pa'i chos la rnam par brtags te/_rmad du byung ba'i sde dang /_mdo'i sde rang gis 'gros bshad de bar 
[\[167b\]]
[\[167b.1\]]bar ni rtag pa dang chad pa bshad/_bar bar ni bya ba med pa bshad/_shA ri'i bu nga'i chos de'i tshe mur 'dug gi chos mang ste/_sems can rnams drang po mthong ba'i sems zhig par byas so/_/de lta ste/_shA ri'i bu nga chos gtsang dag pa'i chos de lta bu'i rgyu rkyen gyis khad kyis 
[\[167b.2\]]zhi zhing zad do/_/shA ri'i bu nga yun ring du skye shi'i nang du 'dug cing sdug bsngal rnams kyis nyon mongs nas byang chub grub na gang zag mnos pa de'i tshe dengs shing zhigs so/_/shA ri'i bu dge slong la la zhig thob pa yod pa mthong ba dang bdag tu lta ba mthong ba dang /_gang 
[\[167b.3\]]zag mthong ba pa de/_gtong ma nus na yang dag par gshegs pas spyod pa bzhin du bshad pa mi shes so/_/yang dag par bdag tu lta ba dang /_gang zag dang chos yod ces zer na/_de lta bu'i mi ni chu rngub gcig len du'ang mi gnang ngo /_/gal te mi des stong pa'i chos 
[\[167b.4\]]thos la yid ches shing sems gtsang dag ste/_mi dngang mi dogs na mod bzhin slar mi phal bkris drangs te/_bden pa'i mtshan ma'i gzhung du 'jug pa rigs so/_/yang khyim nas byung ste/_tshul khrims cho ga tshang bar mnos pa'o/_/ci'i phyir zhe na/_shA ri'i bu mi la la 
[\[167b.5\]]zhig de lta bu'i mthong ba ma btang na/_de'i ming mur 'dug ces bya'o/_/shA ri'i bu ngas 'jig rten gyi tha mal pa'i rgyu rkyen spyad nas sgyu mar nga yod par bshad pa ni mchog gi gzhung ma yin no/_/yang mi la la zhig na re/_ngas kyang 'jig rten gyi tha mal pa'i rgyu rkyen spyad 
[\[167b.6\]]de nga yod par bshad do zhes zer na/_mi des skye ba med pa dang /_'gog pa med pa dang /_mtshan ma med pa'i chos khong du chud ma nus te/_yang bshad do cog dang 'gal na nga'i slob ma ma yin no/_/shA ri'i bu mi la la zhig na re/_yang dag par gshegs pas ci'i 
[\[167b.7\]]phyir 'jig rten gyi rgyu rkyen bzhin du med pa'i chos la zag pa med par bshad/_yang dag par gshegs pas ni 'jig rten gyi phyir mi bden pa'i tshig gis bshad pa'i mi rigs kyi steng du chos kyi yi ge gzhan gyi nang na yang gang zag yod ces bshad pa mang ste/_sangs rgyas 
[\[168a\]]
[\[168a.1\]]kyis bshad pa ni [{]brdzun [,]rdzun [}]pa mi rigs so zhes zer ba zhig yod na/_shA ri'i bu de la lan glan pa sangs rgyas kyi chos so cog stong pa ste/_bdag po yang med/_rang bzhin yang med do/_/tha mal pa ni sgyu ma mi bden pa ste/_mchog gi gzhung ma yin no/_/
[\[168a.2\]]yang dag par gshegs pas mchog gi gzhung de bshad bdag tu lta ba dang /_gang zag yod par ma bshad do/_/'phrul gyi mis tshig bshad pa la 'dod cing chags pa med do/_/shes rab med pa'i mi ni sangs rgyas dang mtshungs pa med de 'das pa yang med do/_/shA ri'i bu 
[\[168a.3\]]yang dag par gshegs pa'i shes rab ni bsam gyis mi khyab bo/_/shes rab de spyad pas na sems kyis sems rig ste/_nyis na mi la la zhig sangs rgyas dang mnyam zhes zer ba ni bla'i sangs rgyas klu chen po chos chen po'i rgyal po la/_sangs rgyas kyis gang zag yod 
[\[168a.4\]]par bshad do zhes bzlog pa mi rigs so/_/'jig rten thams cad ni rtag par nga dang rtsod do/_/nga ni rtag par 'jig rten dang mi rtsod do/_/shA ri'i bu nga yod par bshad na ni shin tu snying rjer rung ngo /_/'di'i nang na chos kyang med/_nga yang med na sems can gyis yang 
[\[168a.5\]]dag par gshegs pas/_spros pa bzhin du bshad pa mi shes pa mang ste/_chos kyi dkon mchog dang log gal bas ngan pa'i lam du lhung ba mang ngo /_/shA ri'i bu ngas yon po mthong bar shes pa ni yon po mthong ba zhes bya'o/_/yon po mthong bar shes pa de ni drang 
[\[168a.6\]]po mthong ba yin no/_/shA ri'i bu yon po mthong ba mthar drang po mthong bar gyur na/_mthong ba mi shes so/_/shA ri'i bu yang dag par gshegs pa sangs rgyas rnams kyi bla na med pa'i g.yung drung rdzogs pa'i byang chub ni 'jig rten thams cad kyis yid ches dka'o/_/nga ni 
[\[168a.7\]]lha rnams dang 'jig rten thams cad la nang na yid ches pa yin te/_yid ma ches pa ma yin te/_shA ri'i bu ngas chos bshad do cog ni pha logs kyi 'gram du phyin pa'i phyi na de'i nang na pha logs kyi 'gram du phyin pa yang med do/_/ngas chos bshad do cog ni spyad pa rnams zad 
[\[168b\]]
[\[168b.1\]]pa'i phyir na/_de'i nang na spyad pa rnams zad pa'ang med do/_/ngas chos bshad do cog ni stong pa zhi ba'i phyir na/_de'i nang na stong pa zhi ba'ang med do/_/ngas chos bshad do cog ni med par bsgral ba'i phyir na/_de'i nang na med par bsgral ba'ang med do/_/ngas chos bshad do 
[\[168b.2\]]cog ni grol thar pa'i phyir na/_de'i nang na grol thar pa'ang med do/_/ngas chos bshad do cog ni shes rab can rnams kyi phyir na/_de'i nang na shes rab can rnams kyang med do/_/ngas chos bshad do cog ni dri ma dag pa'i phyir na/_de'i nang na dri ma dag pa yang med do/_/shA ri'i 
[\[168b.3\]]bu yang dag par gshegs pas lha'i phyir chos bshad na lha yang med do/_/mi'i phyir chos bshad na mi yang med do/_/sems can gyi phyir chos bshad na sems can yang med do/_/shA ri'i bu yang dag par gshegs pas rig pa dang grol thar par bshad na/_de'i nang na rig pa 
[\[168b.4\]]dang grol thar pa yang med do/_/ngas sangs rgyas bsam pa bshad de sangs rgyas bsam du mi rung ngo /_/ngas stong pa spyod pa bshad de stong pa bshad du mi rung ngo /_/bsam du yang mi rung ngo /_/shA ri'i bu de'i ming yang dag par gshegs pas chos kyi yi ge bshad do cog 
[\[168b.5\]]gi le'u dang tshig gi nang na bshad pa med ces bya ba yin na/_mi ngan pa rnams kyis le'u dang tshig 'di thob nas mi gzhan la bshad pa la yang kho'i mkhan po yin no/_/yang dag par gshegs pa dang /_'phrul gyi dge 'dun gyi legs don kyang med ces zer te/_rang gis 
[\[168b.6\]]dge 'dun gyi grangs su bcug go/_/shA ri'i bu dper na spre'u 'dus pa'i khyu ni sum cu rtsa gsum gyi lha dang mi 'dra'o/_/de lta bu'i mi phal ngan pa ni de'i 'phrul gyi dge 'dun dang mi 'dra'o/_/shA ri'i bu de lta bu'i mi ngan pa rnams ni sgra skad dang smra ba'i tshig 'ba' zhig 
[\[168b.7\]]gis bdag dge sbyong yin zer te/_dper na mi gti mug gis spre'u khyu mthong na/_sum cu rtsa gsum gyi lha yin zhes zer ba dang mtshungs so/_/shA ri'i bu de'i nang na khyim nas byung ba'i mi klan ka tshol ba dang /_dga' sred pa zhig yod de/_mkhan po mkhas pa dang 
[\[169a\]]
[\[169a.1\]]phrad la de la ming dang kha dog stong par zhi ste/_smra ba'i tshig gi lam bshad sdang ba yang med/_stong pa yang med/_chos bshad de/_mtshan ma med pa khong du chud de/_de lta bu'i skye ba med/_'gag pa med/_mtshan ma med pa'i chos thos na/_
[\[169a.2\]]mi dngangs mi 'jigs na/_de lta bu'i mi ni dpag tu med pa'i sangs rgyas la yon gsol myong zin par mngon te nga'i chos shes par nus pas/_de'i ming ni 'phrul gyi dge 'dun zhes bya'o/_/sangs rgyas kyi mdzod kyi le'u ste gtsang ma'i le'u'o//_//
[\[169a.3\]]sangs rgyas kyi mdzod kyi chos kyi yi ge/_/bam po gnyis pa/_sangs rgyas kyi mdzod kyi yi ge le'u lnga ste/_tshul khrims gtsang ma'i le'u'o/_/sangs rgyas kyis shA ri'i bu la bka' stsal pa/_tshul khrims zhig pa'i dge slong la/_mya ngan 'khrug pa'i mda' bcu yod de/_
[\[169a.4\]]bzod par mnags par dka'o/_/dge slong gis mya ngan 'khrug pa'i mda' bcu 'byor grub na/_sangs rgyas kyi chos zhim po'i ro mi thob ste/_chos 'chad pa la sdang zhing nye bsnyen pa la mi sred do/_/bcu gang la sogs pa zhes byas na/_shA ri'i bu tshul khrims zhig 
[\[169a.5\]]pa'i dge slong gis dge 'dun 'byor 'dum pa mthong na/_dga' ba'i sems mi skye'o/_/ci'i phyir zhe na/_'dus tshogs te gso sbyin byas na/_bdag ni bskrad de phyung /_yang dag ches dge slong ngan pa de bdag la nyes pa yod par shes pas rtag par mya ngan 'khrug pa srel 
[\[169a.6\]]te/_tshul khrims 'dzin pa la gshe 'khon cing mi dga'o/_/shA ri'i bu de'i ming mya ngan 'khrug pa'i dge slong gi thog ma'i mya ngan 'khrug pa'i mda' zhes bya ste/_yang dag par lam ngan par ltung ngo /_/yang dag pa'i bu tshul khrims zhig pa'i dge slong ni phal kun kyang sdang 
[\[169a.7\]]zhing mi 'dod pas nye bsnyen par mi dga' ste/_phyugs ngan pa rdung khus rwa rnon po mi'o cog gis btang ba bsrings pa dang mtshungs so/_/dge slong ngan pa de rang la nyes pa yod par shes pas rtag par dogs pa dang mya ngan 'khrug pa srel to/_/shA ri'i bu de'i ming tshul khrims zhig 
[\[169b\]]
[\[169b.1\]]pa'i dge slong gi mya ngan 'khrug pa'i mda' gnyis zhes bya ste/_yang dag par lam ngan par ltung ngo /_/yang shA ri'i bu tshul khrims zhig pa'i dge slong phal dang phrad na/_sems ngan pa mi 'thun zhing btang spangs par rang shes te/_ngo tsha zhing gnod srel bas phal gyi nang du 
[\[169b.2\]]'jug mi phod do/_/shA ri'i bu de lta bu'i ming tshul khrims zhig pa'i dge slong gi mya ngan 'khrug pa'i mda' gsum zhes bya ste/_yang dag par lam ngan par ltung ngo /_/yang shA ri'i bu tshul khrims zhig pa'i dge slong mya ngan 'khrug pa'i sems bdo bas bstan bcos su mi rung 
[\[169b.3\]]ste/_mur 'dug gi chos kyi khrims kyi chos kyang med na/_gtsang ma'i tshul khrims med pa lta smos kyang ci dgos/_tshul khrims zhig pa'i rgyu rkyen lta bu spyad pas mis mi nye mi bsnyen/_shA ri'i bu de'i ming tshul khrims zhig pa'i dge slong gi mya ngan 'khrug pa'i mda' bzhi zhes 
[\[169b.4\]]bya ste/_yang dag par lam ngan par ltung ngo /_/yang shA ri'i bu tshul khrims zhig pa'i dge slong gis gzhan gyi nor rdzas spyod de rang gi lus gsos na/_ngas bshad pa la med de khur lci ba khyer zhes bya'o/_/ci'i phyir zhe na/_spyod pa'ang thob pa ni yon len pa rig zhes bya na/_
[\[169b.5\]]tshul khrims zhig pa'i dge slong spyod pa yang ma yin/_thob pa yang ma yin pas na/_shA ri'i bu tshul khrims zhig pa'i dge slong bskal pa grangs brgya stong khri 'bum gyi bar du lus kyi sha bcad gtubs te sbyin bdag la 'jal lo/_/phyugs kyi lus su skyes na yang rtag tu khal 
[\[169b.6\]]lci ba khyer bar 'ong ngo /_/ji lta zhes byas na skra'i nyag ma gcig gi chu tshal gcig gi stong gsum gyi stong 'bum gyi shas gcig tsam gyi yon yang tshul khrims zhig pa'i dge slong gis zhu bar mi nus na gzhan gyi gos dang /_kha zas dang /_mal cha dang /_rtsi sman zhu bar mi nus pa 
[\[169b.7\]]lta smos kyang ci dgos/_shA ri'i bu tshul khrims zhig pa'i dge slong 'phrul gyi chos gos gyon kyang gtsug lag khang gi nang du gom pa gcig kyang 'gro ba mi rigs na/_chu rngub gcig dang khri stan yan chad la 'dug tu mi dbang ba lta smos kyang ci dgos/_ci'i phyir zhe na/_shA ri'i 
[\[170a\]]
[\[170a.1\]]bu de lta bu'i mi ngan pa ni lha'i nang na yang dgra chen po yin zhes bya ste/_'jig rten thams cad kun gyis kyang bsrings spang ba'i rigs so/_/de lta bur sun byung ba'i mi ni kun gyi dgra yin no/_/yang dag par gshegs pas 'jig rten thams cad nga'i 
[\[170a.2\]]thad du 'ong bar gnang na/_tshul khrims zhig pa'i mi ni yang dag par gshegs pas phyag gis bkab ste/_nga'i slob ma yin na nyin gcig nga'i chos kyi nang na mi 'jug pa lta smos kyang ci dgos/_shA ri'i bu dper na mi shi ba dang /_sbrul shi ba dang /_khyi shi ba ni nang na mnam sme 
[\[170a.3\]]ba ste/_gtsang gdang ba'i lha rnams rtsen cing dgod pa'i tshe mthong du mi rung ngo /_/mthong du zin kyang bsring ngo /_/'di lta ste/_shA ri'i bu tshul khrims zhig pa'i dge slong ni ro de gsum mnam sme ba dang mtshungs te mi gtsang bas shes rab can gyis bsrings spangs te/_lhan cig 
[\[170a.4\]]tu gso sbyin rang gsang ba mi byed do/_/shA ri'i bu tshul khrims zhig pa'i dge slong ni nga'i chos kyi nang na mi shes pa ma yin zhes bya ste/_tshul khrims 'dzin pa'i dge slong gis tshul khrims bshig pa 'di lta bu mthong na mod bzhin ring du spangs so/_/ci'i phyir zhe na/_tshul khrims 
[\[170a.5\]]zhig pa'i dge slong gis lag gis reg pa'i rdzas blangs so cog tshul khrims 'dzin pa'i ngan dug par gyur te/_shA ri'i bu ro gsum mnam sme bas gang ba de'i nang na nga'i cho ga bzhin spyod pa ni phod kyi/_tshul khrims zhig pa'i dge slong 'di dang skad cig lhan cig 'dug na ni 
[\[170a.6\]]mi phod do/_/ci'i phyir zhe na/_shA ri'i bu de ni dge sbyong gi nang na ngan pa tha ma ste/_dge sbyong gi nang na rul zhigs la ngan pa tha ma'o/_/dge sbyong gi nang na phub ma shin pa'o/_/dge sbyong gi nang na dri ma'o/_/dge sbyong gi nang na rnyog pa'o/_/dge sbyong gi nang na gos pa'o/_/
[\[170a.7\]]dge sbyong gi nang na 'khor ba'o/_/dge sbyong gi nang na rdzing ba'o/_/dge sbyong gi nang na 'phrul gyi lam stor ba ste/_de lta bu la sogs pa'i mis nga'i chos kyi nang du khyim nas byung ste lam btsal na sdig lci ba thob bo/_/shA ri'i bu de lta bu'i mi ni nga'i chos kyi nang na log pa'i dgra zhes 
[\[170b\]]
[\[170b.1\]]bya'o/_/chos kyi dgra yin zhes bya'o/_/brnyas bslu zhing g.yo sgyu byed pa'i mi yin zhes bya'o/_/srog gso ba'i phyir gos dang /_zas la skom lci ste/_de'i ming yang 'jig rten gyi bran g.yog la sred pa zhes bya'o/_/shA ri'i bu dpe nyung rum skyes pa yang ma yin/_bud 
[\[170b.2\]]med kyang ma yin pa dang 'dra ste/_tshul khrims zhig pa'i dge slong de yang de dang mtshungs pas ming khyim na 'dug pa zhes kyang mi bya/_ming khyim nas byung ba zhes mi bya ste/_tshe zad phyin chad thal byung sems can dmyal bar 'gro'o/_/shA ri'i bu dper na pha wang dang mtshungs te byas 
[\[170b.3\]]gzung zhes byas na ni byi ba bzhin du khung bur song /_byi bas gzung zhes byas na ni nam mkha' la 'phur te byar byed do/_/bden par bya na bya chen por spyod pa med pa de ni lus rnams mnam sme ste/_mun pa mi snang ba 'ba' zhig la sred do/_/shA ri'i bu tshul khrims zhig pa'i dge 
[\[170b.4\]]slong yang de dang mtshungs te/_gso sbyin rang gsang bar yang mi 'jug_/rgyal pos bkol ba'i gral du yang mi 'jug ste ming gos skya bo can zhes kyang mi bya ming khyim nas byung zhes kyang mi bya'o/_/dper ro bsregs pa'i shing gi lhag ma dang mtshungs te/_phyis cir yang spyad du mi 
[\[170b.5\]]rung ngo /_/de lta bu'i dge slong tshul khrims kyi rim pa yang med thub pa'i rim pa yang med/_shes rab kyi rim pa yang med/_grol thar gyi rim pa yang med/_grol thar shes mthong ba'i rim pa yang med de/_tshul khrims gtsang ma bshig pa/_cho ga 'tshang ba 'ba' zhig gi rim 
[\[170b.6\]]pa yod do/_/shin tu zab mo dam pa'i sgra skad dang /_tshul khrims kyi sgra dang /_thub pa'i sgra dang /_shes rab kyi sgra dang /_grol thar gyi sgra dang /_shar mthong ba la grol thar pa'i sgra ni mi nus kyi/_tshul khrims zhig pa'i ngan pa'i sgra skad 'ba' zhig 'byin te/_ngan pa 'thun gzhan 
[\[170b.7\]]dang lhan cig tu ngan pa'i sgra 'byin cing gos dang /_kha zas dang /_nyal ba'i khri dang /_sbyin pa mnod blang ba dang /_shing dang /_me tog dang /_'bras bu ched cher bya ba 'ba' zhig brjod cing mi mngag pa dang /_lus kyi nang gi dge mi dge dang /_bde mi bde dang rtsed mo rgod pa'i 
[\[171a\]]
[\[171a.1\]]don dang mi dge ba'i tshig rnams brjod do/_/rtag par nyin mtshan du dge slong lus kyi las mi gtsang /_kha'i las mi gtsang /_yid kyi las mi gtsang na/_sems can dmyal bar ltung ngo /_/shA ri'i bu sems nyams pa'i dge slong de mun pa mi snang ba la smra ba 
[\[171a.2\]]ni da ci'i pha wang dang mtshungs te drang po'i chos yi ge bshad pa thos na/_mya ngan 'khrug par 'gyur ro/_/ci'i phyir zhe na/_bden bzhin du bshad pa'i phyir ro/_/'jig rten gyi mi ni bden par bshad pa la mi dga' ste/_bdag gi yid dang mi 'gal ba 'ba' zhig la sred do/_/
[\[171a.3\]]de lta bu'i dge slong ni chos 'chad pa la sems mi gtsang mi gdang ste/_sdig je lci bar gyur cing sems can dmyal bar skye ba phan no/_/shA ri'i bu de'i ming tshul khrims zhig pa'i dge slong mya ngan 'khrug pa'i mda' lnga zhes bya ste/_yang dag par sems can dmyal bar ltung ngo /_/yang 
[\[171a.4\]]shA ri'i bu tshul khrims zhig pa'i dge slong la khrel zhing ngo tsha med de dbang po'i rnams kyis 'khrug nas mi gtsang ba'i lus dang kha dang /_yid kyi las dang /_mi gtsang ba'i cho ga 'byor grub bo/_/gos gyon to cog kyang kun chos dang mi 'thun [{]brdzun [,]rdzun [}]gyi tshig la dga' sred de/_kha'i bag 
[\[171a.5\]]bya mi nus sems rtag par rgyud rgod pas dri ma sme ba zhen to/_/shA ri'i bu gyo mo'i snod sar pa'i nang du[(]rkyag [,]skyag [)] rdzab dang /_rnag khrag rul pa mnam pa blugs pa dang mtshungs te phyir mi gtsang ba bor la spos tsan dan blugs/_phyis yang spos tsan dan bor na/_de lta bu'i gyo mo'i snod la 
[\[171a.6\]]sogs pa dri bro/_/bcom ldan 'das de lta bu'i gyo mo'i snod sar par [(]rkyag [,]skyag [)] rdzab mnam po blugs te/_sra bar chags na mnam po'i dri 'ba' zhig mchis kyi/_tsan dan gyi bsung ma mchis so/_/shA ri'i bu mis gtsang dag pa'i yid ches pa la sogs pa'i dbang po rnams spyad de khyim nas 
[\[171a.7\]]byung la chos la ma bslabs pa las ngan pa'i bshes gnyen dang phrad na des bstan pa bzhin du 'brang ngo /_/shA ri'i bu gang la sogs pa ngan pa'i bshes gnyen zhes byas na/_ngan pa'i bshes gnyen ni rtag par rtsed mo 'dran tor la sred cing yang rgod la khrel med/_smra ba'i tshig 
[\[171b\]]
[\[171b.1\]]gis 'khrug_/dbang po rnams mi sdud/_sems rtse gcig tu mi 'thun zhing /_gti mug lug bzhin pa de lta bu'i ngan pa'i bshes gnyen la nye bsnyen na rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom 
[\[171b.2\]]pa'i 'bras bu dang /_lhar skye ba la thug pa yan chad kyang stor na/_mya ngan las 'das pa'i lam lta smos kyang ci dgos/_chos bshig pa'i sdig gi las spyod sbyong 'ba' zhig la mkhas te chos 'jig pa dang 'grogs shing sdod do/_/mi des lus kyi las mi gtsang ba/_kha'i 
[\[171b.3\]]las mi gtsang ba/_yid kyi las mi gtsang ba/_tshul khrims 'dzin pa'i mi gtsang ba 'byor grub pas lus shi na lam ngan par zhugs so/_/lam ngan pa ji lta ba zhes byas na/_lam ngan pa ni ming sems can dmyal ba dang /[ {]yi dgas [,]yi dwags [}]dang /_byol song dang /_lha ma yin gyi lam 
[\[171b.4\]]mo/_/yang lam ngan pa yod de/_srin bu a su ling ga_/srin bu bag la 'bo ka_/srin bu 'byin rtse'u dza ka_/srin bu ji 'gog ka dang /_mi de srin bu de rnams kyi nang du lan mang du skye'o/_/shA ri'i bu mi de ngan pa'i bshes gnyen gyi phyir 'brang bas mi'i nang du skyes su zin kyang 
[\[171b.5\]]pha ma dang gson por bral la shi brlag ste/_khyim tshes nye ba la gnod cing yul sa zhig ral te/_bgegs brgyad kyi nang du skye bar 'ong ngo /_/skyid pa brgyad kyi gnas gtang la 'dod pa mang du khro blun la rtag par rtsed mo 'dran tor la sred/_khong yang rgod cing ngo tsha ba yang med/_tshig 
[\[171b.6\]]chol par smra/_sems bsdu mi nus te/_gti mug lug bzhin 'dod chags zhe sdang gti mug gis 'on lkugs long zhar rkang lag 'jas 'grums nas ngan pa'i bshes gnyen des sangs rgyas med pa'i gnas su skye'o/_/sangs rgyas kyi dus dang phrad du zin na'ang bdag rang mthong bar mi 
[\[171b.7\]]dga'/_chos thos par mi dga'/_sangs rgyas dang dge 'dun dang lhan cig tu mi 'dug ste/_de lta bu'i ngan pa'i yongs nas mi ngan pa dang bsdongs te mi tha ma ngan pa la sred pa skyes nas/_drang por mthong ba la yon por mthong ba'i 'du shes skyes/_yon por mthong ba la drang po mthong 
[\[172a\]]
[\[172a.1\]]ba'i 'du shes skyes te/_de'i ming 'dod pa tha ma zhes bya'o/_/shA ri'i bu shes rab tha ma'i mthar 'gog pa dang /_lam dang mya ngan las 'das pa skyo bral ba'i sems skyo bar mi nus so/_/shA ri'i bu ngan pa'i bshes gnyen dang phrad de/_de lta bu'i rgud pa'i mya 
[\[172a.2\]]ngan gyi nad rnams thob pa de lta bu'i ltas mtshan yod pa'i mi des chos kyi yi ge zab mo 'di thos na/_dngangs dogs shing 'jigs skrag pa ni khung zab mor lhung ba dang mtshungs pas/_sdig chen po'i dong khung zab mo'i nang du ltung ngo /_/ci'i phyir zhe na/_shA ri'i bu chos kyi yi ge la bshad 
[\[172a.3\]]pa yin te/_tshul khrims zhig pa'i dge slong sdig lci ba chen po yod do/_/ci'i rgyu rkyen gyis ni ming tshul khrims zhig pa zhes bya/_tshul khrims mnos so cog zhig cing tshig gis bstan pa bka' la byed do cog la brtag bstan pa med de gzhal zhing ldog pa mang /_khor mor 'dod 
[\[172a.4\]]chags spyod la spyod pa go 'dun mang ste/_'dod chags zhe sdang gti mug spyod cing tshig gzhan go 'dun la sred pas na/_ming tshul khrims zhig pa zhes bya'o/_/yang gcig tu na 'tsho nam gyi 'dod pa mang po la sred/_lce rkyang gi kha ton la sred gnyid chen po la sred/_zer ro cog 
[\[172a.5\]]'gal la [{]go rims [,]go rim [}]med/_mi gtsang bar 'chad de bdag tu lta ba dang /_gang zag dang tshe srog la 'dod chags pas na/_ming dge slong ngan pa zhes bya'o/_/tshig dang dpag pa mi shes dge sbyong gi chos mi shes/_bram ze'i chos mi shes/_sman gyi dpyad byed pa dang /_tshong spogs 
[\[172a.6\]]byed cing khe tshol ba la sred/_yul gyi pho nya byed pa dang /_gzhan la gos zhing zhen par bya ba la sred/_gos skya bo can gyi 'tsho nam bya ba'i mngag gzhug dang /_shing rnams kyi 'dab ma dang /_me tog dang /_rdo gu 'phrul pa la sred/_gos skya bo can la mur 'dug gi chos bshad 
[\[172a.7\]]pa la sred de/_sems la rtag par 'jig rten las byung ba'i chos btang spangs te/_lo nyi shu ma lon par tshul khrims rdzogs par mnos nas/_tshul khrims mnos pa'i nang na zhan pa ma ldan pa yod de lus nyams byad nyams zhing ma tshang mi rigs mi chos te/_khre 'bras rjen pa dang /_
[\[172b\]]
[\[172b.1\]]dong tse dang /_dar dang /_gser dngul len/_bstan bcos pa bzhin du mi byed/_mkhan po'i tshig la slar sdo la zlog bdag gi lus kyang mi shes gzhan yang mi shes/_che chung tha dad pa'i rim par byed mi nus/[ {]brdzun [,]rdzun [}]tshig la dga' sred/_tshul khrims len pa la 'dod chags spyod 
[\[172b.2\]]pa'i don kun gyis 'khrugs te/_sems gcig tu ma 'thun/_gdong la khro ba'i gzugs yod cing 'jungs shing brkam pa yid mi ches gzhung bas bsam pa mi shes/_brkam 'dod mang du srel gnyid che zhing rtsed mo 'dran tor sred/_dogs 'gyod gshe 'khon te/_sdig ngan pa sbas bcabs 
[\[172b.3\]]nas rang dus che ba la sred/_phrag dog dang gcam rgyu che/_khrel drin med rang nyams che dregs pa'i le lo dang /_nga'i le lo dang /_le lo chen po dang /_yon po'i le lo byed/_brnyas slu ba la sred/_bdag gi lus la legs zhes bstod/_thabs mang du byas te gso ba'i khe'i sgo mo 
[\[172b.4\]]phye/_gos skya bo can brnyas smas te/_sgyu ma'i mi gnyen pa byas na bsnyen pa zhar gyis nor 'thob ste/_mi phal la ngom zhing tshul khrims kyi rim pa dang /_thub pa dang /_shes rab dang grol ba'i rim pa dang /_shes mthong ba las grol thar pa rim pa nyams zhig pa ste/_sangs rgyas 
[\[172b.5\]]dang chos dang dge 'dun la sems nges par yid mi sems so/_/las kyi lan la yid mi ches te/_'phral khe rin cher 'dzin la dus phyi ma med ces zer zhing dogs 'gyod pa rnam pa mang la sems kyi rang bzhin srab zhan pas rtag par dngangs skrag pa la sred do/_/shA ri'i bu de'i ming 
[\[172b.6\]]dge slong ngan pa zhes bya ste/_de lta bu'i mi gti mug ni nga'i chos kyi nang na[(]rkyag [,]skyag [)] rdzab mnam sme zhing mi gtsang ba yin no/_/mi des lus dang kha dang yid kyi ngan pa'i las 'byor 'grub ste/_mi gtsang mi gdang bas na/_tshe zad kyi 'og tu lam ngan par ltung ste/_dmyal ba chen por song 
[\[172b.7\]]ngo /_/de lta bu'i dge slong ni yang dag par gshegs pa sangs rgyas rnams dang /_slob ma rnams kyis rtag par bsrings spangs so/_/gzhan chos lam la sred pa dang /_zhi ba 'das par tshor ba yang kun gyis mi bsnyen to/_/shA ri'i bu dper spos tsan dan snod gtsang ma'i nang du mi gtsang 
[\[173a\]]
[\[173a.1\]]ba dang lhan cig gzhag pa dang mtshungs te phyis cir yang spyad du mi rung ba'o/_/de ste shA ri'i bu khyim na 'dug pa dang /_khyim nas byung ba la la zhig gis mi de la nye bsnyen te ci byed pa bslabs sbyangs na/_tshul khrims zhig pa'i le'u dang yang ring po mi thogs par 
[\[173a.2\]]ngan pa mthud de/_kha dog gi mdangs nyams shing gram la chos gzhig stor te/_tshe zad kyi 'og tu sems can dmyal ba'i nang du skye'o/_/shA ri'i bu de lta bu'i mi ngan pa ni yang dag par gshegs pas sangs rgyas so cog dang /_slob ma rnams gzhan chos la ma 'tshal ba dang /_zhi bar 
[\[173a.3\]]thar pa'i sred pa kun gyis bsrings spangs pa'o/_/shA ri'i bu dper spos tsan dan gyi snod mi gtsang ba'i nang du blugs pa dang mtshungs te phyis cir yang spyad du mi rung ngo /_/de lta ste/_shA ri'i bu khyim na 'dug kyang rung /_khyim nas byung yang rung ste/_lus la bskus mod kyi 'on kyang mi gtsang ba 
[\[173a.4\]]dang 'dres so/_/shA ri'i bu dge slong ngan pa yang de dang mtshungs te/_dge 'dun phal gyi nang na 'dug cing 'phrul gyi chos gos gyon mod kyi/_'on kyang dge slong ngan pa'i gzugs mngon no/_/tshangs par spyod pa'i dge slong des mi gtsang ba 'di mthong na bsrings te mi bsnyen to/_/gzhan 
[\[173a.5\]]gyis bsrings spangs pa mthong nas sems la gshe 'khon te/_de'i rgyu rkyen gyis shi na dmyal bar song ngo /_/shA ri'i bu de lta bu'i mi tshul khrims zhig pa'i dge slong mya ngan 'khrug pa'i mda' drug ces bya ste/_yang dag par sems can dmyal bar ltung ngo /_/tshul khrims gtsang ma'i 
[\[173a.6\]]le'u 'og ma'o//_//yang shA ri'i bu tshul khrims zhig pa'i dge slong gis de lta bu la sogs pa'i chos yig sangs rgyas kyis bshad do cog thos na/_sems mi gtsang mi gdang ste/_mi dga' zhing yid mi ches ma dad de/_bdag la nyes yod par shes pas 
[\[173a.7\]]chos kyi yi ge 'di la yid mi ches nas bdag la sogs pa'i phyir bshad kyi/_mi gzhan gyi phyir ma yin no/_/ci'i phyir zhe na/_bdag la sogs pa sngon chad don de la 'dug pa'i phyir ro/_/shA ri'i bu de lta bu'i dam pa'i mchog bskrun du med pa'i chos la tshul khrims zhig pa'i 
[\[173b\]]
[\[173b.1\]]dge slong gshe 'khon te/_chos 'chad pa la yang dag par yid mi ches pa mang na/_de lta bu'i sangs rgyas kyis bshad do cog thos nas/_log 'gal zhing mi nod cing tshig ma yin no/_/'di ni sangs rgyas kyis bshad de mi gzhan bstan pa'i tshig ma yin zhes zer ro/_/ci'i phyir zhe na/_
[\[173b.2\]]tshul khrims zhig pa'i dge slong gi lam spyod pa la mi srid/_lam spyod pa'i dge slong ni sangs rgyas kyi tshig dang mi 'gal lo/_/de kun ni tshul khrims zhig pa blun glen zhing chos ngan pa byed pa sems yid mi ches te/_sangs rgyas kyi tshig dang log 'gal ba de lta bu'i dge slong nyes yod par 
[\[173b.3\]]bdag rang shes pas gshe 'khon dang /_dregs shing le lo dang gtum zhing dus che ba dang /_ngan pa yon po dang /_le lo dang sems skyes te/_sangs rgyas dang chos dang /_dge 'dun la 'phya zhing skur to/_/shA ri'i bu de na dge slong des chos kyi yi ge de kun thos na/_log 'gal ba 
[\[173b.4\]]yid mi ches nas sems kyis bla na med pa'i byang chub khong du ma chud pas mi gzhan la sangs rgyas bshad pa ma yin zhes ston to/_/shA ri'i bu sangs rgyas kyis bshad pa la mi de lta bu'i chos la skur pa zhes bya'o/_/dge sbyong ma yin shAkya'i rigs kyi bu ma yin te/_med par 'god 
[\[173b.5\]]tor byung ba'i rigs so/_/de lta bu la sogs pa'i dge slong ni brgya stong khri 'bum gyi sangs rgyas rnams kyis lan gsum du bsgyur te/_mngon par bstan du zin kyang go bar bya ba dang /_lam gyi 'bras bu thob par mi nus so/_/ci'i phyir zhe na/_shA ri'i bu mi ngan pa ni chos 'di 
[\[173b.6\]]la rang gi lam bsgribs pa zhes bya ste/_skye ba'i skal ba'ang med/_yid ches pa'i sems kyang med la gos dang zas 'ba' zhig la sred cing 'jig rten gyi khe la brkam dad pas ngas mi 'di yang dag par gshegs pas sems can dmyal bar ltung zhes bshad do/_/shA ri'i bu da ngas 
[\[173b.7\]]mngon zhing bye brag phyed par sgo'o bar khyed la bsgo'o/_/mi la la zhig 'di lta bu'i chos kyi dkon mchog la log cing 'gal na legs par skye ba'i gnas la gzhar skal ba yod med de/_ngan pa'i gnas 'ba' zhig tu skye la rtag par long ste mig med do/_/shA ri'i bu dge slong de dag 
[\[174a\]]
[\[174a.1\]]dregs shing le lo bdo'o/_/dar te nges par 'chad mi nus pas nga'i drang po'i chos bshig go/_/mi phal gzhan 'tshe ba mi nus te/_gso ba khe'i phyir nga'i chos bshig go/_/shA ri'i bu 'di lta bu'i chos kyi dkon mchog ni de'i tshe med par bshig go/_/ci'i phyir zhe na/_de 
[\[174a.2\]]lta bu'i chos kyi dkon mchog ni sangs rgyas thams cad kun gyis ri mo gus pa ste/_rang sangs rgyas dang dgra bcom pa la sogs pa kun gyis ri mo gus par bya ba ni tshul khrims zhig pa'i dge slong le lo yar skye bas chos nges par ma bshad de/_/dge slong gzhan la sogs pas de'i tshe/_kun gyis 
[\[174a.3\]]nga'i chos la brnyas shing le lo byas nas/_kun gyis bsrings spangs te 'jungs brkam cher sred cing /_'tsho nam gyi las la gcig tu sems shing nor khe rin cher 'dzin/_phrag dog gis bcings pas rtag par 'thab rtsod la sred cing res kyis sha khon skyes la gcig la gcig gus pa'i bag mi byed do/_/chog med do/_/
[\[174a.4\]]sems kyi rang bzhin yang rgod pa spre'u dang mtshungs te/_cho ga bsgyur bcos nas ngan pa'i las rnams spyod de/_dge slong gi chos las ni phyir nur/_mdzangs shing 'phrul pa ni bsrings so/_/shA ri'i bu 'di lta bu'i mi ngan pas de lta bu'i nyes pa sbas bcabs te 'dod pa mang btsal 
[\[174a.5\]]ba mang bas nor spyod de/_de rang gsos pas bdud ngan pas de'i sems rig ste/_thabs spyad pas tha dad par byas te so sor gyes bshig nas ro gcig pa'i dge 'dun dkon mchog la sde lngar bgos te/_sde lngar yod pas 'thab rtsod pa skyes shing gcig la gcig yin ma yin pa dang nyes pa 'khrul 
[\[174a.6\]]ba smos brjod do/_/shA ri'i bu da ltar gyi dge slong gcig gis gcig bstan bslabs te/_gcig la gcig gi ri mo gus shing sems gcig tu 'thun par spyod de/_sangs rgyas kyis bshad pa bzhin du mi 'gal lo/_/de tsam gyi tshe'i dge slong ni gcig la gcig mi ston mi slob/_gcig la 
[\[174a.7\]]gcig ri mo mi gus/_ngan pa byed pa mthong na des 'jigs te btang nas chos su spyad de/_gcig la gcig bstan bslab par mi nus so/_/la la mang po thos pa dang shes rab zab mo yod mod kyi 'on kyang dregs shing le lo sred do/_/mi gzhan la brnyas smad nas so so'i spyod cing 
[\[174b\]]
[\[174b.1\]]rang gis brjod pa btsugs te gcig gis gcig mthong bar mi dga' na/_bstan pa mnod mi nus pa lta smos kyang ci dgos/_shA ri'i bu yang dag par gshegs pa 'jig rten na bzhugs pa'i tshe na dkon mchog gsum ro gcig na/_nga med par 'das pa'i phyi na bgos te sde lngar byas 
[\[174b.2\]]so/_/shA ri'i bu bdud ngan pa da rung lus sbas te/_lha sbyin la bsgrogs bstangs nas/_nga'i chos dang dge 'dun bshig go/_/yang dag par gshegs pa ye shes chen po da ltar 'jig rten na bzhugs bzhin pas na/_bdud ngan pa chen pos 'byor bar mi nus so/_/ma 'ongs pa'i 
[\[174b.3\]]dus na bdud ngan pas lus bsgyur la dge sbyong gi gzugs su byas te/_dge 'dun gyi nang du zhugs nas yon po rnam pa mang po bshad de/_sems can mang du yon po mthong bar 'jug par byas nas/_de la yon po'i chos bshad de 'byi le'u dpal ga pa la don gyis 'dran to zhes zer 
[\[174b.4\]]te/_shes lnga'i don bsams bzhin du zhi ba'i don yod pa thams cad kyi don yang yod pa'i don thob par yod do cog gi don to/_/de'i tshe bdud ngan pas 'di lta bu la sogs pa yon po 'dod chags pa'i don bshad de/_de lta bu'i don ni sangs rgyas rnams dang sangs rgyas kyi slob mas bshad pa ma yin no/_/de'i 
[\[174b.5\]]tshe mi ngan pa rnams bdud kyis bslad pas so sor ji mthong ba la chags te/_bdag gi yin/_pha'i bu ma yin zhes zer ro/_/shA ri'i bu yang dag par gshegs pas snga nas da dung ma 'ongs pa'i dus kyi nang na de lta bu la sogs pa/_chos 'jig pa'i don yod pa mthong bas na ched kar 
[\[174b.6\]]chos zab mo 'di bshad de/_bdud ngan par chags par byas pa'i don rnams kun bcad do/_/shA ri'i bu de tsam gyi tshe na yang 'dzam bu'i gling gi nang na le lo yar skye ba'i mi de mang ste/_dge ba legs pa chung zhig byas pas kyang thal byung chos lam thob bo zhes zer te/_tshe zad pa'i 'og 
[\[174b.7\]]tu lam ngan par ltung ngo /_/de ci'i phyir zhe na/_mi de nyid mtshan du bdag gis kyang lam thob ces zer/_mi gzhan gyis kyang lam thob bo zhes zer ba brjod cing bshad de/_'phrul gyi mis yon phul ba thugs thub par len te/_de lta bu'i mi ni lha dang mi dang 'jig rten thams cad kyi dgra 
[\[175a\]]
[\[175a.1\]]ngan pa chen po zhes bya'o/_/de lta bu'i mi gti mug gis mchog gi bden pa'i gzhung bshad pa thos na/_dngangs dogs shing 'jigs skrag pa ni khung zab mor ltung ba dang mtshungs so/_/shA ri'i bu dge slong gzhan don 'di lta bu la sred pa yod de/_lhan cig tu 
[\[175a.2\]]'dus tshogs nas sangs rgyas rnams kyi bla na med pa'i byang chub dral bshig go/_/de'i tshe le lo yar skye ba'i mi yon por chags pa mang ste/_bdud ngan pas kyang khyim na 'dug pa dang /_khyim nas byung ba'i sems bslad dkrugs te/_chos ma yin pa la chags par byas so/_/drang 
[\[175a.3\]]po'i chos 'chad pa la ni ra mda' gtong ba nyung bas thal byung gyes zhig ste slar tshugs par mi rung ngo /_/shA ri'i bu de'i tshe 'jig rten na dge slong gzhon nu mang du yod de dbang po rno ba yod do/_/ji lta zhes byas na/_khyim nas byung ngo gzhan ni ngan 'khrug pa'i lhag ma yod pas slar mi'i nang du 
[\[175a.4\]]skyes nas/_gdod yang slar khyim nas byung ste/_dge slong de dag rtog cing 'dri ba la dga' zhing mos pas sangs rgyas kyi chos mchog gi bden pa'i gzhung rjes gcod cing tshol lo/_/shA ri'i bu le lo yar skye ba rnams ni bdud kyis bslad dkrugs pas srog gso ba 'ba' zhig tshol te/_
[\[175a.5\]]bden par mi tha mal pa yin na/_bdag na re dgra bcom pa'o zhes zer te/_dge slong gzhon nu rnams la sogs pa la zer ba/_lus dang kha dang yid dge na de ni sangs rgyas kyi chos kyi mchog gi bden pa'i gzhung yin no/_/tshul khrims gtsang ma legs par bsrungs la chos kyi yi 
[\[175a.6\]]ge kha don dang bklags te mang po thos pa 'grus par spyad na de'i ming mi 'gal bar brjod pa'i rgyu zhes bya ste/_de ni sems gtsang zhing sangs rgyas la yid ches pa'o/_/gcig tu na mchog gi bden pa'i gzhung yod kyis sems kyi nang du brtags pa bzhin/_gcig tu na mya ngan las 'das 
[\[175a.7\]]pa bsams na sdug bsngal rnam gsum 'gags te/_lnga phung dang zhugs pa bcu gnyis/_khams [{]bcwa [,]bco [}]brgyad skyo bral bar nus so/_/khyed la sogs pa gnas dben pa na phung po dang khams dang zhugs pa'i chos 'di la rtogs shig dang /_kun rtogs pa med pa'o/_/bdag gi 
[\[175b\]]
[\[175b.1\]]lus la brtags na mi gtsang ba rnam pa mang po ste/_khyed la sogs pas de lta bur brtag nus na/_rgyun du zhugs pa'i 'bras bu thob bo/_/yang gcig tu na lnga phung la sogs pa'i chos 'di la rtag pa med/_sdug bsngal stong pa ste/_yang dag pa'i nga med sra mkhrang pa med par 
[\[175b.2\]]zab tu rtogs na gdod lan cig phyir 'ong ba thob bo/_/bsgyur te yang zab tu rtogs na/_phyir mi 'ong ba dang dgra bcom pa thob ste/_de ni mchog gi bden pa gzhung yin zhes zer ro/_/de'i nang na dge slong gzhon nus slar dris na/_sangs rgyas kyi chos kyi na dgra bcom pa'i 'bras bu thal 
[\[175b.3\]]'byung du mchog gi gzhung zhes bya'am/_nged la sogs pa'ang de'i don shes te/_dgra bcom pa ni mchog gi gzhung ma yin no/_/da ltar gyi lnga phung 'di dran zhing bsams pas skyes sam/_mi dran pa bsams pas skyes/_lan blan pa lnga phung gis dran pa bsams pas 
[\[175b.4\]]skyes so/_/mi dran ma bsams pa'i mi skye'o/_/yang dris pa dran pa bsams pa dang lnga phung tha dad dam tha mi dad/_lan smras pa/_lnga phung dang mtshungs te/_dran pa bsams pa yang de bzhin no/_/yang dris pa lnga phung dang mtshungs te/_dran pa bsams pa yang de bzhin 
[\[175b.5\]]du zin na lnga phung sems pa su yin/_lan smras pa/_lnga phung sems pa med du zin na/_mya ngan las 'das pa yang med do/_/bden par na lnga phung sems pa med do/_/de lta bas na drang po'i 'phags pa'i lam brgyad spyad de/_mya ngan las 'das par chud pa yod do zhes zer ro/_/
[\[175b.6\]]shA ri'i bu ma 'ongs pa'i dus na/_dge slong 'di lta bu'i bzod pa 'byor grub pa mang ngo /_/shA ri'i bu de'i tshe tshogs pa'i nang na lha phal mang du yod de/_/sangs rgyas kyi chos mchog gi bden pa'i gzhung thos par dga' na/_le lo yar skye ba des bshad pa thos pa dang /_sems la 
[\[175b.7\]]dogs shing 'gyod pa skyes te/_khung zab mor ltung ba dang mtshungs nas kun 'di skad zer ro/_/kwa'i sangs rgyas shAkya thub pa'i chos ni da myur du med la thug go zhes zer ro/_/shA ri'i bu de'i nang na dge ba 'byor grub pa'i dge slong yod pas/_dge slong 'di la 'di skad byas so/_/mi 
[\[176a\]]
[\[176a.1\]]gti mug stong par rgas pa le lo yar skye ba lnga'i mtshan ma dang /_lnga phung gi mtshan ma dang /_zhugs pa bcu gnyis dang /_khams [{]bcwa [,]bco [}]brgyad kyi mtshan ma yod du zin na tshig de nyan to zhes zer te/_mi dga' nas rang stan la 'dug pa langs te song ngo /_/shA ri'i bu 
[\[176a.2\]]de'i tshe na lha rnams sems shin tu dga' zhing gzha' ste/_phyogs bzhir skad phyung smras pa/_sangs rgyas shAkya thub pa'i slob ma mkhas pa da dung yod do zhes zer to/_/de'i tshe mi gzhan la sogs pa yang dge ba'i rtsa ba mi nyung bas/_mi gtsang ba de bshad pa thos par mi dga' ste/_
[\[176a.3\]]de ni bdag tu lta ba dang gang zag tu lta ba'o/_/lha rnams kyis 'di thos pa dang /_kun shin tu dga' ste/_dbang po rno ba de snyan par bstod bsngags te 'dri zhing lan ldon pa la dga' sred pas/_kun gyis skye ba med pa'i chos kyi bzod pa thob pa yang dag ches zer to/_/de lta bu la sogs pa 
[\[176a.4\]]mi gnas gcig tu 'dug ste/_lhan cig tu bsdongs te 'grogs la mi phal nyung la dpung bsdongs kyang zhan to/_/shA ri'i bu de'i tshe nga'i bu yang dag pa rnams kyang rigs kyi rgyud la tshig nor ba med na/_yon mi thob pa dang mchod rten dang gtsug lag khang du mi gnas pa lta smos kyang ci dgos/_shA 
[\[176a.5\]]ri'i bu khyod re zhig ltos shig_/de nas yang dag par gshegs pas thal byung brnyas bshung ba byas te/_nga med par 'das pa'i phyi na nga'i bu rnams la sogs pa ci yang thob pa med pa'i bzod pa zhi ba la mkhas pas kyang de'i tshe nga la brnyas smad do/_/de lta bas na bskal pa grangs med pa'i bar du dgra 
[\[176a.6\]]rnams phul nas lha'i rgyal po dang mi'i rgyal po rnams thams cad bstan te sems gtsang dag par byas so/_/de nas gdod nga'i bu rnams kyis pha'i gral bde bar thob par byas so/_/shA ri'i bu yang dag par gshegs pas 'jig rten gyi mi dang lha thams cad dbang du byas te/_yang dag par 
[\[176a.7\]]gshegs pas chos bzhin du bla na med pa g.yung drung rdzogs pa'i byang chub thob ste/_bla na med pa'i chos kyi 'khor lo bskor to/_/dge sbyong dang bram ze dang lha dang /_bdud dang tshangs pas ni bskor mi nus so/_/shA ri'i bu de ltar mngon par bstan pa yang dag par gshegs pa 'das pa'i 
[\[176b\]]
[\[176b.1\]]phyi na nga'i bla na med pa g.yung drung rdzogs pa'i byang chub 'di nga'i slob ma rnams la sogs pas rgya cher bkram zhing khyab par byas na/_mi ngan pa gzhan rnams kyis mngon pa'i dbang bya ni nus/_'jigs pa med pa'i sbyin pa yang mi nus so/_/shA ri'i bu dper na sbrang rtsi bum pa lam gyi bzhi 
[\[176b.2\]]mdor bzhag ste/_tshig 'di skad byas pa dang mtshungs so/_/mi la la zhig gis spu nyag ma gcig gi thog ma tsam zhig za phod na/_rtag par mi rga mi 'chi'o/_/de nas lha dang 'jig rten gyi mi rnams so sor ral gyi mtshon cha thogs te bum pa'i drung na de'i tshe srung ba rnams so so nas tshig 'di skad 
[\[176b.3\]]'dzer to/_/mi la la spu nyag ma gcig za ba yod na bdag cag gis gsad do zhes 'dzer to/_/shA ri'i bu de'i nang na mi gcig mkhyung bur 'di snyam du sems so/_/bum pa 'di'i nang gi sbrang rtsi la spu nyag ma gcig gi thog ma tsam zhig zos na/_mi rga mi shi na bdag ci'i phyir nas shi bas 
[\[176b.4\]]mi 'jigs shing mi za/_thob tu zin te mi zos na mod bzhin srungs ma rnams kyis 'jig pa med pa la brtags te/_rga ba dang na ba 'chi ba med par yang thob par rung na/_de bzhin du sems btul te tshe srog mi phangs par thal byung bum pa'i nang du song na/_srungs ma rnams so sor ral gri 
[\[176b.5\]]dang mtshon cha khyer te brtod nas gsad par byas so/_/shA ri'i bu mi des ral gri mtshon chas ma phog par rdul nus te thigs pa gcig zos su zin na/_rgud pa'i nad las thar te/_rga shi yang med do/_/de lta ste shA ri'i bu mi ngan pa mang du yod pas/_bdud dang bdud phal rnams kyis nga'i chos 
[\[176b.6\]]med par bya bar byas so/_/yang dag par gshegs pa 'das pa'i phyi nas mi la la zhig stong pa nyid chos bzhin du nus te/_khong du chud la the tsom med na/_gdod chos so cog la sems kyis ci yang thogs pa med do/_/bla ma'i bzod pa 'byor grub bo/_/de'i tshe mi ngan pas brnyas te chos 
[\[176b.7\]]lam de dral bshig par byas mod kyi/_mi des lus dang srog mi phangs par nus na brtson 'grus rtag tu spyod na chos so cog kun chud la skye ba yang med bya ba'ang med de/_skye rgan 'chi las grol thar pa thob bo/_/shA ri'i bu sbrang rtsi bum pa ni sangs rgyas kyi chos kyi gzhung yin no/_/lha dang 
[\[177a\]]
[\[177a.1\]]'jig rten gyi mi rnams kyis bum pa bsrungs pa ni mi ngan bdud kyi don la sred pa yin te bdag gi bsod nams chen po yang stor/_mi gzhan yang dag pa'i mtshan ma spyad pa'ang bkab ste/_bsod nams chen po stor bar byas so/_/shA ri'i bu le lo yar skye ba ni kun bdud kyi 
[\[177a.2\]]grogs po yin te/_bdud kyi don grub par ston cing kun skye ba med pa'i chos la 'phya zhing gshe'o/_/yang shA ri'i bu mi gtsang ba 'chad pa ni bdag tu lta ba dang /_gang zag tu lta ba dang /_sems can du lta ba dang /_lnga phung dang /_zhugs pa bcu gnyis dang /_khams [{]bcwa [,]bco [}]brgyad du lta ba 
[\[177a.3\]]ste/_mthong bar thob ces zer zhing sems la lam thob par 'dzin/_mya ngan las 'das pa thob par 'dzin te/_kun gyis kyang 'di lta bu drang po'i chos la 'phya zhing skrod do/_/ci'i phyir zhe na/_mi de dag khang stong pa la 'dod chags pa'i phyir bdud rnams kyang ma yin la/_bdud kyis kyang 
[\[177a.4\]]bslad dkrugs pas nga'i drang po'i chos ni bdud kyi don du byas so/_/shA ri'i bu khyim na 'dug pa yang rung /_khyim nas byung ba yang rung ste/_bdag tu lta ba med/_gang zag tu lta ba med/_sems can med de mtha' yun du stong pa'i chos thos la dngangs dogs shing skrag na/_de lta bu'i 
[\[177a.5\]]mi ni bdud kyis bstan bslabs par mngon te/_ri mo'i dge slong yin/_chos rku ba'i cho ga ngan pa yin no/_/shA ri'i bu de lta bu'i mi ni bdag tu lta ba dang /_sems can du lta ba dang /_yod par mthong ba dang /_med par mthong ba dang /_rtag par mthong ba dang /_chad par mthong ba yin/_
[\[177a.6\]]kun bdud kyi mi sde sangs rgyas kyi slob ma ma yin no/_/ji lta zhe na/_nga'i chos kyi yi ge'i nang nas bshad pa 'jig rten thams cad kun ni stong pa ste/_nga'i med pa'i gnas kyang med/_gang zag med/_sems can med/_rtag pa med/_mi 'gyur ba med/_mi 'jigs pa'i chos med na/_
[\[177a.7\]]de lta bu'i mi ngan pas kyang kun gyis chos kyi yi ge dang /_kha ton du bklags te mi gzhan la bshad na/_sems can ni bdag tu lta ba dang /_gang zag tu lta ba la chags pa de lta bu'i mi gti mug ni sdug bsngal gyi rgyu byed pa zhes bya'o/_/ming mgo gnyis bsgyur ba la bzlog pa zhes 
[\[177b\]]
[\[177b.1\]]bya'o/_/ming 'thab 'khrug cing dge 'dun 'jig pa zhes bya'o/_/ming lam gyi chos bsgom pa sngags pa zhes bya'o/_/ming dge sbyong nang gi rtog pa zhes bya'o/_/ming sdig pa ngan pa sme btsog pa zhes bya'o/_/ming tshig gi bshad pa 'ba' zhig yod ces bya'o/_/ming sgyu ma'i dge 
[\[177b.2\]]sbyong zhes bya'o/_/ming dge sbyong gi nang gi dbul po zhes bya'o/_/ming khur lci ba khyer zhes bya'o/_/ming sangs rgyas rnams la brnyas bslus pa zhes bya'o/_/ming log pa'i sdig mthong ba zhes bya'o/_/shA ri'i bu de lta bu'i mi ming log pa'i dgra ngan pa chen po zhes bya'o/_/ming ngan 
[\[177b.3\]]pa'i bshes gnyen zhes bya'o/_/ming tshul khrims zhig pa zhes bya'o/_/ming yon po 'thob pa zhes bya'o/_/ming mur 'dug ces bya'o/_/ming bden pa spyad pa med pa zhes bya'o/_/ming grogs ngan pa zhes bya'o/_/ming gsod pa'i 'dre zhes bya'o/_/ming mdze rma zhes bya'o/_/
[\[177b.4\]]ming mnam sme zhes bya'o/_/ming tsha bas sreg zhes bya'o/_/ming gcam sgyu zhes bya'o/_/ming mun gnag ltung zhing 'dug ces bya'o/_/ming tshal nags stug por zhugs zhes bya'o/_/ming skye shi bzhin du 'bab ces bya'o/_/ming ngan pa ris kyis 'byung zhes bya'o/_/ming sems 
[\[177b.5\]]can dmyal ba zhes bya'o/_/ming byol song zhes bya'o/_/ming [{]yi dgas [,]yi dwags [}]zhes bya'o/_/ming lha ma yin zhes bya'o/_/ming lam du mi 'jug pa zhes bya'o/_/ming mi la brnyas bslus zhes bya'o/_/ming rang gi lus la stong pa zhes bya'o/_/ming mo dang mtshan ma spyod pa zhes bya'o/_/ming 
[\[177b.6\]]sgra chen po 'bod 'grogs zhes bya'o/_/ming khe'i zhar la khe tshol ba zhes bya'o/_/ming gzhan la 'go zhing zhen pa zhes bya'o/_/ming rtag par 'dran tor byed pa zhes bya'o/_/ming sems 'khrag 'khrugs pa zhes bya'o/_/ming gnod do cog la brkam pa zhes bya'o/_/ming gshe zhing 
[\[177b.7\]]gnod pa zhes bya'o/_/ming gti mug snod pa zhes bya'o/_/ming nor brnyas pa la sred pa zhes bya'o/_/ming rgud pa'i mi ngan gyi gnas zhes bya'o/_/ming grol thar med pa zhes bya'o/_/ming mya ngan 'khrugs pas bcings pa zhes bya'o/_/ming dge sbyong gi lus ma yin te ri mo'i 
[\[178a\]]
[\[178a.1\]]dge sbyong zhes bya'o/_/dge sbyong dgra/_dge sbyong mnam sme ba/_dge sbyong sbang rna zhes bya'o/_/ming dgang bar dka' zhes bya'o/_/ming gso dka' ba zhes bya'o/_/ming cho ga zhig pa zhes bya'o/_/ming khrel bsal med pa zhes bya'o/_/ming mgo gtubs 
[\[178a.2\]]bcad pa zhes bya'o/_/ming lus gzugs zhig pa zhes bya'o/_/ming chos gos mgul par btags pa zhes bya'o/_/ming rang mun nag tu zhugs pa zhes bya'o/_/ming 'dod chags mang po zhes bya'o/_/ming zhe sdang mang po zhes bya'o/_/ming gti mug chen po zhes bya'o/_/ming 
[\[178a.3\]]bkab pa lngas bsgribs g.yogs pa zhes bya'o/_/ming nub pa zhes bya'o/_/ming sgyu ma zhes bya'o/_/ming stong pa zhes bya'o/_/ming mugs pa zhes bya'o/_/shA ri'i bu de lta bu'i ming stong pa zhes bya ba sangs rgyas chos so cog gis dge bar bstod pa'i mi'i mtshan las log stor 
[\[178a.4\]]bas na ming stor ba zhes bya'o/_/dge sbyong ngo cog gi legs pa'i don dang /_dge sbyong gi chos kyi don la log stor bas na ming stor ba zhes bya'o/_/ji lta bur na sgyu ma zhes bya 'phags pa chos kyi phyi logs na 'dug pas na/_ming sgyu ma zhes bya'o/_/stong pa dang mtshan ma med pa dang smon pa 
[\[178a.5\]]med pa'i chos bsrings spangs pas na ming sgyu ma zhes bya'o/_/shA ri'i bu de lta bu'i mi ngan pa ni bdud dga' bar bya nus te/_sgyu ma mi bden pa'i chos la sran thub par 'dod chags nus pas na tha mal pa dang mtshungs te/_sdig ngan pa'i mi'i mtshan no cog tshang ste ldan par yod 
[\[178a.6\]]pas chos kyi bzod pa thob pa mi 'dra'o/_/dge sbyong gi chos kyi don dang /_dge sbyong gi legs pa'i don dang brgya stong khri de'i cha gcig kyang med do/_/shA ri'i bu de lta bas na ming stong pa zhes bya'o/_/sgyu ma zhes bya'o/_/'jig rten gyi khe sred pa 'ba' zhig la 'dod chags 
[\[178a.7\]]te/_dge sbyong ma yin par ni bdag rang dge sbyong zhes zer/_yon mi blang ba'i rigs pa ni yon blangs te/_mi rtag pa'i dgras dgra'i mtshan ma'i rgyal mtshan btsugs zhes bya'o/_/yang ming rang dbang gis mi la gsod cing gnod pa'i dgra zhes bya'o/_/mi des zas 
[\[178b\]]
[\[178b.1\]]kham gcig zos pa kun gtsang gdang ba med do/_/lam la phyogs pa dang lam gyi 'bras bu thob pa 'ba' zhig gis yon phul ba zhu bar nus na mi de la de lta bu med pas na ming zos pa mi gtsang ba zhes bya'o/_/shA ri'i bu de lta bas na ming stong pa zhes bya'o/_/sgyu ma zhes bya'o/_/
[\[178b.2\]]shA ri'i bu khyod kyi yid la ji snyam/_mi la la zhig gis srog gcod rku 'phrog na yon por g.yem [{]brdzun [,]rdzun [}]zer lce gnyis byed kha ngan khyal pa zer 'dod cing /_phrag dog zhe sdang yon po la lta na/_mi de rtag par srog gcod dam/_rtag par tshe srog mi 'phrog_/bcom ldan 'das 
[\[178b.3\]]mi 'phrog go/_/khyim na 'dug na srog gcod de/_rtag par srog mi 'phrog pas srog gcod pa'i dus ni nyung /_srog mi gcod pa'i dus ni mang ngo /_/shA ri'i bu khyod kyi yid la ji snyam/_mi la la zhig rku 'phrog na 'phrog pa'i dus mang ngam/_bcom ldan 'das mi rku ba'i 
[\[178b.4\]]dus mang ngo /_/shA ri'i bu khyod kyi yid la ji snyam/_mi la la zhig yon por g.yem na yon por g.yem pa'i dus mang ngam/_yon por mi g.yem pa'i dus mang ngo /_/[{]brdzun [,]rdzun [}]zer ba dang /_kha ngan dang /_lce gnyis dang /_tshig khyal par zer ba dang /_'dod cing phrag dog 
[\[178b.5\]]dang /_zhe sdang gi dus mang ngam/_bcom ldan 'das zhe sdang ba'i dus mang ngo /_/shA ri'i bu mi dge ba lam 'di bcu'i nang na gang sdig lci/_bcom ldan 'das mi dge ba bcu'i nang na yon po mthong ba ni sdig lci'o/_/ci'i phyir zhes bgyis na/_bcom ldan 'das yon po 
[\[178b.6\]]mthong ba ni rtag par sems la dri ma chags te/_sems mi gtsang mi gdang ngo /_/shA ri'i bu ngas da khyod la bsgo'o/_/mi la la zhig gis nyi ma gcig la sems can brgya stong khri 'bum bsad/_nyi ma gcig la gser dngul dang /_nor rin po che rnam pa brgya stong khri brkus/_
[\[178b.7\]]yon por g.yem pa ni nyin mtshan du mi gtong /[ {]brdzun [,]rdzun [}]zer ba ni rtag par mi la brnyas bslus te/_kha'i las mi gtsang bas tshig bden pa med/_lce gnyis rtag par 'byor 'dum pa 'jig cing 'jig pa'i stongs mo yang byed/_kha ngan pa ni khar rtag par ngan pa'i log pa 
[\[179a\]]
[\[179a.1\]]zer te/_mnyen des pa tshig gcig mi smra/_tshig khyal pa zer ba ni rtsa ba'i phyi mo byed de/_mis don de thos na grangs med pa'i tshig smras te/_'chal 'khrungs so/_/'dod cing phrag dog ni khong gzhan nor la chos ma yin pa'i sems skyes so/_/zhe sdang ni rgyu 
[\[179a.2\]]rkyen med pa las glo bur du zhe sdang langs te/_'khon pa bsrel ba las sems gang ngo /_/yon po mthong ba ni lam ma yin pas sbyang ba la sred do/_/shA ri'i bu khyod kyi yid la ji snyam/_mi la la zhig gis de lta bu'i mi dge ba'i chos 'byor grub na sdig mang ngam mi mang /_bcom 
[\[179a.3\]]ldan 'das shin tu mang ngo /_/shA ri'i bu ngas khyod la bsgo'o/_/mi la la zhig gis lo brgya'i bar du 'di lta bu mi dge ba bcu'i sdig 'byor grub pas ni/_tshul khrims zhig pa'i dge slong gis na nyin gcig mtshan gcig gi bar du khong gzhan gyi yon blangs pa sdig pa de bas 
[\[179a.4\]]che'o/_/ci'i phyir zhe na/_srog gcod pa de ni mi gzhan gyis rig pa mang /_mi gzhan gyis shes pa mang /_mi'o cog gi mi sdug pa'i dgra ste/_mi kun gyis gsod cing srog 'phrog pa yin par shes te/_sdig mi smra/_rnyog cing bsgoms zhen pa yin te/_mi dge mi des pas 
[\[179a.5\]]mi'o cog gis spangs so/_/yang shA ri'i bu srog gcod pa'i mi gzhan gyis srog 'phrog pa mang bas bar bar skye ba'i sems skyes te/_mi rigs pa dang mthar sdig gi lam thob par rang gis shes so/_/mi kun gyis kyang ngan cing tshul khrims med/_sme bar shes so/_/mi de 
[\[179a.6\]]la legs pa'i spu'i nyag ma bcu tshal gyi brgya cha gcig tsam yang mi reg na/_dpal zhing gi yon mi thob pa lta smos kyang ci dgos/_yang shA ri'i bu srog gcod pa mi de'i bu smad ni/_mi kun gyis shes rig ste/_bkur sti mi bya/_'dug tu'ang mi ster na/_yon mi sbyin pa lta 
[\[179a.7\]]smos kyang ci dgos/_srog gcod pa'i mi ni nor gyis rang 'tsho zhing bu smad gso skyed do/_/bar bar dge sbyong dang bram ze la yon phul te/_de'i lan gyis mdzangs shing 'khrul pa'i dge sbyong dang phrad nas/_de la lam gyi chos bshad nas/_srog gcod pa spangs par bstan 
[\[179b\]]
[\[179b.1\]]nas srog gcod pa'i las de btang ste/_sangs rgyas kyi chos la khyim nas byung nas bsgribs shing thogs pa med/_khyim nas byung zin pa dang /_dge ba'i bshes gnyen la nye bar bsnyen te/_dge sbyong gi 'bras bu thob nas/_mi des 'phrul gyi tshe la sdig yang ba'i lam 
[\[179b.2\]]thob ste/_'phrul gyi lam bsgrubs pas lam ngan pa gsum las thar to/_/shA ri'i bu nga'i chos kyi nang na dge slong dag cig yod pa/_dge slong ma yin par rang dge sbyong zhes zer/_tshangs par spyad pa ma yin par tshangs par spyad pa yin zhes zer te/_dge ba'i rtsa ba rnams 
[\[179b.3\]]bcad la mya ngan las 'das pa 'jug pa bsgribs te slad rmongs pas lam stor to/_/lam zhig pa'i rgyu rkyen gyis dge ba'i chos rnams bshig ste/_mur 'dug gi don spyod cing lam ngan par zhugs pas dgra ngan pa rnams mang ste/_skye ba stong par nos nas dper mi shi ba dang 
[\[179b.4\]]mtshungs te/_lus kyi kha dog nyams grang la drang po'i chos stor te/_nga'i chos kyi nang na bsgos pa spags pa zhes bya'o/_/ming chos kyi dgra zhes bya'o/_/ming log pa'i mi zhes bya'o/_/ming bdud kyis bkol ba zhes bya'o/_/dper na mi phyi sa khung dang mtshungs/_mi ro dang 
[\[179b.5\]]mtshungs/_khyi ro dang mtshungs/_ri mo'i dge sbyong dang mtshungs te/_gos dge sbyong dang mtshungs/_'thun kyang dge sbyong gi don med do/_/shA ri'i bu dper wa seng ge'i khyu na 'dug pa dang mtshungs/_gcig tu na nyung rum 'phrul gyi 'khor lo rgyal po'i nang na 'dug pa dang mtshungs/_
[\[179b.6\]]spre'u lha rnams kyi nang na 'dug pa dang mtshungs/_yang gcig tu na bong bu ba glang gi rgyal po mang po'i nang du 'dug pa dang mtshungs/_mi long ba lha'i mig can gyi nang na 'dug pa dang mtshungs/_gcig tu na pha wang nam mkha' lding gi nang na 'dug pa dang mtshungs/_shA ri'i 
[\[179b.7\]]bu tshul khrims zhig pa'i dge slong dge 'dun gyi nang na 'dug na brgya stong khri 'bum gyi lha rnams phal mang pos dge slong de dge 'dun gyi nang na 'dug pa mthong na kun kyang shin tu mya ngan 'khrugs te tshig 'di skad 'dzer to/_/'di lta bu'i mi ngan pa gso sbyin pa ci dgos/_bdud 
[\[180a\]]
[\[180a.1\]]kyi grogs dang /_khams te de lta bu'i bla na med pa sangs rgyas lam mthong bar 'dod pa de gos skya bo can la bshad na/_la la sangs rgyas kyi chos la yid ches shing dad pa zhig yod na klu dang lha ma srin la sogs pa rnams kyis skad chen pos bos te shin tu bstod de 
[\[180a.2\]]dge slong ngan pa de ci'i phyir des lus gab ste/_dper rta ngan pa dul ba g.yung po'i nang na 'dug pa dang mtshungs te/_de lta bu'i mi gti mug bdag rang na re ci'ang mthong zhing shes pa dang /_bdag tu lta ba ngan pa med ces zer te/_rang gis der sbas bcabs nas/_lha dang mi la brnyas 
[\[180a.3\]]bslus pa ni mi dang lha thams cad kyi nang gi dgra yin na/_phal gyis mthong ba dang /_kun gyis kyang mi bsngags so/_/shA ri'i bu de lta bu'i ngan sdig pa'i dge slong ni dgra yin par lha rnams kyis kyang rig ste/_gos skya bo can dang mtshungs pa med na yon len cing phas bsu bskyal 
[\[180a.4\]]dang phyag 'tshal te thal mo sbyar nas ri mo gus par byas so/_/mi ngan pa gti mug shi ba'i ro dang mtshungs pa gos gyon to cog ni kun brkus te thob pa yin/_lhung bzed kyi nang gi zas ni kun brkus te blangs pa yin/_mis byin pa med do/_/chu nyung ngu yan chad kyang brkus te thob pa 
[\[180a.5\]]yin no/_/shA ri'i bu tshul khrims zhig pa'i dge slong gis gar phyin pa'i phyogs shar phyogs su phyin nas/_lho dang nub dang byang phyogs gar phyin kyang rung ste/_kun brkus te 'gro ba yin no/_/ci'i phyir zhe na/_mi de la cho ga dang chos spyad pa yod do cog kun rku ba sgyu ma yin no/_/
[\[180a.6\]]'gro ba dang /_'greng ba dang /_'dug pa dang /_nyal ba dang /_song ba dang /_'ongs pa dang /_lta ba dang /_smyang bskum dang /_dgye sgu dang /_gos gyon pa dang /_lhung bzed khyer ba dang /_byed do cog da mdo tsam zhig bshad de/_lus dang kha dang yid kyi las spyad cing byed pa yod do cog 
[\[180a.7\]]kun rkun po'i dgra yin no/_/la la zhig gis mi de lta bu skra bregs na dgra'i skra bregs pa yin no/_/gcig gi mdo gtses pa tsam zhig skyed do/_/tshul khrims zhig pa'i dge slong gis byas pa yod do cog ni kun dgras byas pa yin no/_/shA ri'i bu dge slong ngan pas phyi sa che chung dang lag brnyal 
[\[180b\]]
[\[180b.1\]]ba yan chad dgra'i chos yin no/_/ci'i phyir zhe na/_shA ri'i bu 'dzam bu'i gling gi nang na rgyal po chen po dang /_blon po chen po dang /_mi phal dang /_mi ma yin pa'i khams dang /_yod do cog thams cad la dge slong ngan pa des dgra byas so/_/shA ri'i bu rgyal po dang /_blon po dgra ngan 
[\[180b.2\]]pa la legs pa'i don mi re'o/_/bdag dang mtshungs zhes mi zer ro/_/bdag pas lhag ces mi zer ro/_/tshul khrims zhig pa'i dge slong 'phags pa'i chos gos gyon pas mi de la legs pa'i don thob tu re bas na yul sa na gnas shing 'dug tu gnang bar byas so/_/des ngan 
[\[180b.3\]]par shes su zin na mchil ma sa la dor ba yan chad kyang mi gnang ngo /_/de lta bas na shA ri'i bu dge slong ngan pas lus g.yos te byas so cog kun dgras byas pa yin te ming dgra rtag pa ming dgra chen po'o/_/dgra'i rgyal mtshan btsugs pa 'jig rten gyi mi'o cog thams cad la 
[\[180b.4\]]btsog cing gnod pa zhes bya'o/_/ci'i phyir zhe na/_ngan pa ma byas pa med pa'i phyir ro/_/de lta bas na shA ri'i bu dge slong ngan pa de 'jig rten gyi lha dang mi thams cad kun gyi dgra chen po yin zhes shA ri'i bu mi dang lha dang 'jig rten thams cad kyi mi dgra chen po yin na/_de lta 
[\[180b.5\]]bu'i mis yon chu rngub gcig zhu bar nus sam mi nus/_bcom ldan 'das mi nus lags so/_/shA ri'i bu khyod kyi yid la ji snyam/_de lta bu'i mi ngan pa chen po ma yin nam/_bcom ldan 'das de lags so/_/shA ri'i bu tshul khrims zhig pa'i dge slong gis lha dang mi'i 
[\[180b.6\]]'jig rten thams cad la ngan pa'i sdig chen po yod de/_gzhung de lta bas na ngas tshigs su bcad pa 'di bshad do/_/nyis na rdo bsregs za ba dang /_zangs bzhun khu ba 'thung yang rung /_bdag la tshul khrims med pa ru/_yid ches mi zas bza' mi phod/_shA ri'i bu tshul 
[\[180b.7\]]khrims zhig pa'i dge slong de la kha dog med/_legs pa med/_sems dag pa'i smon lam yang med de/_lus dang sems gdug pas rmi lam ngan pa mthong bar dga' bzhin gnas la mi srid par 'ga' zhig 'gro na lus 'jigs shing 'dar/_tshul khrims gtsang ma 
[\[181a\]]
[\[181a.1\]]mthong na gol bar gab la rgyu zhing byol/_rang gnong bas sems 'dar te de phrad du mi dga'/_yon len pa'i tshe dngangs dogs 'jigs skrag ste/_sems rtag par rgyug 'bros shing 'du shes kyis bsam pa rnam par mang /_nor gyi khe la rab tu brkam zhing 
[\[181a.2\]]zas zhim po la dga' sred do/_/de lta bu'i dge slong ni tshe zad pa'i 'og tu yang dag par sems can dmyal bar 'gro'o/_/shA ri'i bu de'i ming tshul khrims zhig pa'i dge slong gi mya ngan 'khrug pa'i mda' bdun zhes bya ste/_yang dag par sems can dmyal bar ltung ngo /_/yang shA 
[\[181a.3\]]ri'i bu tshul khrims zhig pa'i dge slong phal gyi nang na 'dug cing gyes 'khrugs pa'i tshig mang po la sred/_rang bzhin nas phrag dog la dga' bas/_tshul khrims zhig pa dang grogs po mdza' bor byas nas/_rtag par tshul khrims zhig pa'i ngan pa'i don brjod cing bshad 
[\[181a.4\]]pa la sred de/_bdag skyid par 'dzin cing ngo tsha mi shes chos yig zab mo las log_/gal te sems la dogs shing yid mi shes/_bar bar de lta bu la sogs pa'i chos yig bshad pa thos na log par yid ches shing /_'thab rtsod pa la nyan cing nod pa la mi sred de/_shar nub 
[\[181a.5\]]tu phyogs shing lta la sems gcig tu mi 'thun te/_kha lag pas bkab ste yar nam mkha' la bltas shing 'dug pa las langs te sangs rgyas kyis bstan pa'i chos la skur gshe zhing 'khon la srel te/_chos 'chad pa la rgya ba de lta bu la sogs pa'i blun ngan pa'i rgyu rkyen 
[\[181a.6\]]spyad pas tshe zad pa'i 'og tu shin tu zab pa'i sems can dmyal bar ltung ngo /_/shA ri'i bu de'i ming tshul khrims zhig pa'i dge slong mya ngan 'khrug pa'i mda' brgyad ces bya ste/_yang dag par sems can dmyal bar ltung ngo /_/yang shA ri'i bu tshul khrims zhig pa'i dge 
[\[181a.7\]]slong ni mkhan po dang bla ma A tsar+yar bkur bstod pa la dga' ste/_de'i legs pa'i don la bstan par bstod de/_ming gi khe btsal na tshul khrims 'dzin pa zhes zer cing de'i rgyus rang gsos te/_nor la chags pa spros pa bzhin bzo la mkhas te khrel sla ba med pa ni 
[\[181b\]]
[\[181b.1\]]dper bya rog dang mtshungs so/_/dge 'dun gyi rgyu rkyen gyis gos mang du btsal te/_kha zas rang nyam du zos pas lus kyi stobs bdo ste/_khrel drin mi shes shing tshig go/_/[{]go rims kyang [,]go rim yang [}]med do/_/rkang lag sbom rtsub la mdangs kyi kha dog nyams gyur te/_bud med la lta 
[\[181b.2\]]bar sred/_skyes pa la mi bsnyen te/_de lta bu'i mi ngan pa ni phal kun gyis kyang brnyas smad do/_/lha dang klu dang lha ma yin gyis kyang mi bstod do/_/sangs rgyas rnams kyis kyang snyan par yang mi bshad do/_/sems kyi bzhin [{]rings [,]ring [}]brtags la rtag par zhe sdang la sred do/_/dge 
[\[181b.3\]]'dun gyis don gcod na dpung gi mthu bsnyems so/_/shA ri'i bu de lta bu'i tshul khrims zhig pa'i dge slong ni dge 'dun gyi nang mchod kyi mthu yod pa tshol ba mang ste/_ma dris par lan glon zhing rtag par gzhan gyi nyes pa tshol lo/_/tshul khrims gtsang ma pa mthong na bsnyems shing slu ba 
[\[181b.4\]]yin zhes zer/_'grus par lam tshol ba mthong na de'i chos mi 'dra bar tha dad pa gzhan la dga' zhing dad/_rtsod pa mthong na dga' bas bstangs so/_/shA ri'i bu de'i ming ni tshul khrims zhig pa'i dge slong gi mya ngan 'khrug pa'i mda' dgu zhes bya ste yang dag par sems can 
[\[181b.5\]]dmyal bar ltung ngo /_/yang shA ri'i bu tshul khrims zhig pa'i dge slong gzhan gyi don la sred mos te/_de'i gzhung ci dgar bzung nas 'thab rtsod pa yod na dga' skyid par 'dzin to/_/gos zas kyis lus brgyan la gzhan gyi cho ga slob cing mal cha bzang po btsal te/_khes 
[\[181b.6\]]gso zhing lus bde bar byas mi gzhan gyis bstod pa la sred/_sbyin bdag la mkhren cing 'dug pa'i gnas la phangs par 'dzin te/_dge slong mkhan po 'ongs na bdag gi nyes pa mthong gis dogs te/_tshul khrims 'dzin pa la sdang /_tshul khrims zhig pa la ni nye bsnyen/_sbyin 
[\[181b.7\]]pa byed pa la rtag par bstod/_tshul khrims 'dzin pa dang /_bzod pa dang /_brtson 'grus dang /_bsam gtan dang /_shes rab la ni mi bstod/_stong pa zhi ba la'ang mi bstod/_'ba' zhig gnas pa ni bsrings spangs te rtag par tshul khrims 'dzin pa la nyes par brjod 
[\[182a\]]
[\[182a.1\]]pa la dpya bar sred/_sbyangs pa'i yon tan 'dzin pa la yang snyan par mi bstod/_bar bar nga'i don la dpyas te bshad/_bar bar kha ngan pas mi rigs par bskyed/_bar bar dran pa'i 'du shes kyi [{]brdzun [,]rdzun [}]pa bshad/_rigs bzang po rten pa snyems te pha 
[\[182a.2\]]tshan gyi gnyen la brtud par dris/_rgyu rkyen chung ngu spyad de dbul po la chos bshad na rtag par sems mi drang bas dngangs shing dogs pa srel te phal kun sdang zhing skyo bas yun du brnyas smad pa la phan no/_/tshul khrims 'dzin pa la ni rtag par dpyas bshad pa la sred do/_/gtan la 
[\[182a.3\]]bab pa bden par 'chad pa la ni nye bsnyen pas mi 'dod de yid la de lta bu'i chos kyi yi ge thos par mi dga'o/_/de lta bu'i chos kyi yi ge gzungs su bzung ste klog cing kha ton la sred pa dang /_chos kyi yi ge de lta bu bshad pa thos na sems dga' gzhan pa de lta bu yang mthong du mi dga'o/_/
[\[182a.4\]]gcig tu ni tshul khrims 'dzin pa'i chos la bstod pa thos su mi dga' ste/_de lta bu la sogs pa'i chos kyi yi ge bshad na nyan cing nod du 'ong mi 'ong nyan cing nod du zin na'ang ring por ma lon par slar song ste gos skya bo can dang bshes gnyen du byas pa mang la rtag par khrims 'dzin 
[\[182a.5\]]pa'i dge slong la brjod cing bshad pa la sred de rang nyam byed pas brnyas pa dang /_kha mda' spyod do/_/shA ri'i bu de'i ming tshul khrims zhig pa'i dge slong gi mya ngan 'khrug pa'i mda' bcu zhes bya ste/_yang dag par lam ngan par ltung ngo /_/shA ri'i bu nga med par 'das pa'i phyi 
[\[182a.6\]]na de lta bu la sogs pa'i mis 'dzam bu'i gling gang ste/_khe tshol ba 'ba' zhig spyod cing rang 'tsho gso byed do//_//sangs rgyas kyi mdzod bshad pa chos kyi yi ge_/bam po gsum pa/_sangs rgyas kyis sangs rgyas kyi mdzod bshad pa'i chos kyi yi ge le'u 
[\[182a.7\]]drug ste/_gtsang ma'i chos kyi le'u'o//_//sangs rgyas kyis shA ri'i bu la bka' stsal pa/_gna' sangs rgyas bsod skyabs kyis snga nas nga la lung bstan pa sangs rgyas shAkya thub pa yon mang du blangs na chos myur du med par 'gyur ro zhes gsungs so/_/shA 
[\[182b\]]
[\[182b.1\]]ri'i bu nga'i chos la bden par yon 'bul ba mang bas phyis myur du med par 'gyur ro/_/shA ri'i bu dper mi dbul pos nor bu rin po che'i mdzod rnyed pa dang mtshungs te sems shin tu dga'o/_/'di lta ste/_shA ri'i bu ma 'ongs pa'i dus na gos skya bo can la nye bsnyen cing yon len 
[\[182b.2\]]pa'i dge slong mang du yod de/_khad kyis gcig gis gcig bstan pa bslabs te/_grogs su byas nas sems dga' zhing dad skyid par 'dzin/_dper mi dbul pos nor bu rin po che'i mdzod rnyed pa dang mtshungs te/_de lta bu'i mi gti mug ni 'jig rten gyi khe rin che zhing 'jig rten gyi 
[\[182b.3\]]bran 'khor ba la sred do/_/dge slong gis yon mang du spyad pa mthong na sems la thal byung du dgra bcom pa thob ces zer ro/_/nyung ngu'i bshes gnyen mthong na mod bzhin ming ngan pa zhes bya'o zhes zer ro/_/de lta bu'i dge slong ni gso ba'i khe'i phyir/_bla na med pa'i sangs rgyas 
[\[182b.4\]]kyi lam btang ste/_ci la sred pa bzhin du de'i don grub bo/_/shA ri'i bu de bzhin gshegs pas gti mug de'i phyir 'di lta bu la sogs pa chos kyi yi ge bshad do/_/ci'i phyir zhe na/_tshul khrims zhig pa'i dge slong gis chos kyi yi ge 'di lta bu bshad pa thos na 'gyod pa'i 
[\[182b.5\]]sems skyes te/_tshul khrims btang ba slar dran te dgra chen po mi byed pa/_gzhan gyi yon mi len to/_/shA ri'i bu dge slong la la chos kyi yi ge 'di lta bu thos nas sems mi gtsang mi gdang ste/_mi dga' mi skyid pa de lta bu'i ming ni dge slong ngan pa zhes bya'o/_/ci'i phyir zhe na/_shA 
[\[182b.6\]]ri'i bu tshul khrims gtsang ma'i dge slong la ni chos kyang med/_skyid pa yang med/_sbyin pa bshad kyang rung /_tshul khrims bshad kyang rung /_bzod pa bshad kyang rung /_brtson 'grus bshad kyang rung /_bsam gtan bshad kyang rung /_shes rab bshad kyang rung ste/_de lta 
[\[182b.7\]]bu'i skyo zhing 'jigs pa'i chos kyi yi ge bshad na kun la'ang sems dga' sred do/_/shA ri'i bu mi rnam gsum zhig yod pas chos kyi yi ge 'di bshad pa thos na sems la mya ngan 'khrug go/_/gsum gang la sogs pa zhes byas na/_gcig ni tshul khrims zhig pa'i dge 
[\[183a\]]
[\[183a.1\]]slong ngo /_/gnyis ni le lo yar skye ba'i mi'o/_/gsum ni chos bshad pa mi gtsang ba'o/_/yang mi rnam gsum yod pas chos kyi yi ge 'di thos na sems la mya ngan 'khrug go/_/gsum gang la sogs pa zhes byas na/_gcig ni gang zag tu mthong ba'o/_/
[\[183a.2\]]gnyis ni srog tu mthong ba'o/_/gsum ni bdag tu mthong ba'o/_/shA ri'i bu ngas da khyod la bye brag phyed par bsgo'o/_/dge ba'i bshes gnyen des pa byams shing rje ba'i sems kyis mi gzhan gyi bsod nams btsal bde ba dang mtshungs so/_/khyod la sogs pa nga'i tshig 
[\[183a.3\]]gcig tu nyon nos la/_rtag par dge ba'i bsod nams tshol la/_sems la rang nyam ma byed cig_/shA ri'i bu chos 'chad pa mi gtsang ba la ni 'khrug pa lnga yod do/_/lnga gang la sogs pa zhes bya ba byas na/_gcig ni rang na re sangs rgyas kyi chos zad par shes shing zer ro/_/
[\[183a.4\]]gnyis ni sangs rgyas kyi chos yig bshad pa'i tshe/_chos yig gzhan gyi nang nas 'byung ba dang 'gal ba'i nyes 'khrul pa'o/_/gsum ni chos gzhan la sems dogs shing yid mi ches pa'o/_/bzhi ni bdag gis ci shes pa spyad de chos yig gzhan ltar ma byas pa'o/_/lnga ni 
[\[183a.5\]]gso ba'i khe'i phyir mi gzhan la chos bshad pa'o/_/shA ri'i bu de lta bur chos 'chad pa ni ngas mi de mthar sems can dmyal bar ltung ste/_mya ngan las 'das par mi phyin ces bshad do/_/yang shA ri'i bu chos 'chad pa'i dge slong ni phal mang po'i nang du gnas te/_chos la 
[\[183a.6\]]yid ches shing dad pas stan mthon po bting na sangs rgyas kyi drang po'i chos btang ste/_mur 'dug gi yi ge dang tshig gis brgyan pa 'chad do/_/ngas yun ring du 'grus shing nyon mongs par chos dkon mchog de btsal na/_mi ngan pa 'dis btang gzhag nas ma bshad de/_chos 
[\[183a.7\]]yig nang dang 'gal ba'i tshig gi gzhung 'ba' zhig spyad de/_gcig la gcig yin ma yin dang /_drang po'i chos dang 'gal ba 'phags pa'i chos la sems mthon po bdag che ba'i yid bzhin du bshad de/_gso ba'i khe btsal ba'i phyir ro/_/shA ri'i bu dge slong la las 
[\[183b\]]
[\[183b.1\]]chos mur 'dug gi gzhung dang 'dres par bshad/_dge slong dge ba'i lam tshol ba la 'grus pa zhig yod na 'dug pa las langs te 'gro bar rigs so/_/ci'i phyir zhe na/_shA ri'i bu gos skya bo can yid ches pa yod pas stan mthon po bting mur 'dug gi tshig drang zhing bshad 
[\[183b.2\]]pa'i mi rigs so/_/de lta ma yin du zin na dge slong dge ba ma yin no/_/ming sangs rgyas bshad pa bstan pa bzhin no zhes kyang mi bya'o/_/shA ri'i bu chos bshad pa'ang shin tu dka' ste/_de lta bur 'chad pa ni ngas bshad pa la de'i ming mur 'dug 'dzi gen gyi slob ma zhes 
[\[183b.3\]]bya ste/_sangs rgyas kyi slob ma ma yin no/_/de ltar chos 'chad pa ni tshe zad kyi 'og tu 'dzi gen ji'i lam du skye'o/_/gang la sogs pa 'dzi gen ji'i lam yin zhes byas na/_yon po mthong ba 'dzi gen ji'i lam yin no/_/gag la sogs pa yon po mthong ba zhes byas na de ni 
[\[183b.4\]]sems can dmyal ba dang /_byol song dang /[ {]yi dgas [,]yi dwags [}]yin no/_/ci'i phyir zhe na/_shA ri'i bu lus kyis chos ma grub par stan mthon po la 'dug_/rang gi lus kyis mi shes par mi gzhan gyi chos ston pa ni sems can dmyal bar ltung ngo /_/shA ri'i bu de lta bu'i rgyu rkyen ni de 
[\[183b.5\]]bzhin gshegs pas zad par mkhyen te/_nga'i slob ma rnams kyis sgo mo rnam pa mang po dang /_rgyu rkyen rnam pa mang po dang /_mthong ba rnam pa mang po spyod de/_nga'i drang po'i chos med par byas so/_/shA ri'i bu la la zhig gis 'di lta bu'i chos kyi yi ge'i mchog gi gzhung stong 
[\[183b.6\]]pa ci'ang med pa'i chos thos na sems dga' gzha' ba zhig yod na de lta bu'i mi ni yang dag pa'i nga'i slob ma yin par mngon no/_/shA ri'i bu snga ma 'das pa'i dus na dmus long lnga brgya zhig yod pa lam du dong ba las mkhar chen po zhig tu phyin nas shin tu bkres skom ste/_long ba mi 
[\[183b.7\]]gcig phyi logs na rdzas srung du bcug_/gzhan mkhar gyi nang du zan gyi lhag ma slong du dong nas ring por ma lon par mi [{]brdzun [,]rdzun [}]ma gcig nor srung ba'i gan du 'ongs te/_tshig smras pa/_kwa'i mi 'di ci phyi na 'ba' zhig 'dug_/lan smras pa/_bdag la grogs mang du yod de mkhar du zan slong 
[\[184a\]]
[\[184a.1\]]du dong ngo /_/mi [{]brdzun [,]rdzun [}]mas smras pa/_khyod kyis shes sam mi shes/_pha bi na sbyin pa chen po byed do/_/gos dang zas dang rgyan gyi nor bu dang me tog dang spos dang /_nor go 'dun yid bzhin du thob par rung ngo /_/khyod dgos na khyod der bkri bar rung ngo /_/lan smras pa de rung ngo /_/
[\[184a.2\]]de nas mi [{]brdzun [,]rdzun [}]mas long ba khrid de 'dug pa'i gnas las cung zad cig 'phags pa dang /_nor zad par phrogs nas long ba gzhan zas slong ba thob ste/_slar 'khor ba dang mi [{]brdzun [,]rdzun [}]mas long ba phal rnams la smras pa/_khyed rnams kyis mang po bsogs te/_sbyin pa byed pa dang phrad 
[\[184a.3\]]dam ma phrad/_lan smras pa ma phrad do/_/mi [{]brdzun [,]rdzun [}]mas tshig smras pa/_khyed rnams kyis ji snyed pa 'dir zhog la ngas khyed rnams khrid de sbyin pa chen po byed par 'dong ngo /_/de nas long ba rnams kun gyi nor bzhag nas mi [{]brdzun [,]rdzun [}]ma'i phyir dong ngo /_/de nas mi [{]brdzun [,]rdzun [}]mas long ba lnga brgya rnams 
[\[184a.4\]]zad par khrid de khung zab mo zhig gi nang du phyin nas tshig smras pa/_sa 'di thang bzang ste/_sbyin pa chen po 'dus pa yod kyis/_khyed rnams so so gdong shar phyogs su ltas te dong la/_khong gis nor byin pa long shig ces bsgo nas mod bzhin cig car khung du lhung ste dog go/_/shA 
[\[184a.5\]]ri'i bu ma 'ongs pa'i dus na dge slong mur 'dug gi chos yi ge klog pa la sred pa chos 'chad pa'i tshe tshig brnyan mas brgyan te/_phal gzhan dag dad par byas nas bdud ngan pas de'i tshe phal dngangs bslad de dge ba'i chos bsgribs gcod do/_/la la zhig sgra skad dang smra ba'i tshig 
[\[184a.6\]]dang /_bzo bcos pa'i snyan bsngags pa la 'dod chags shig yod dam/_yang mi la la zhig mur 'dug gi chos kyi yi ge klog pa la sred pa zhig yod na/_bdud kyis kun bslad dkrugs te sems mi bde bar byas so/_/dge slong la la zhig sangs rgyas kyi chos spyod pa zhig yod 
[\[184a.7\]]na the tsom skye bar byas te mi phal gyis yon mi 'bul byas so/_/bar dge slong gnyis kyang rung /_gsum yang rung sangs rgyas kyi chos kyi yi ge blags zin pa las mur 'dug gi chos kyi yi ge tshol bar byas te/_sngon bdag gis mthong ba la dge bzang po zhes zer te bstod nas mi de dag 
[\[184b\]]
[\[184b.1\]]la sogs pa bdud kyis bslad pa shes rab kyi mig bkab bsgribs nas gso ba'i khe la shin du brkam ste/_mur 'dug gi chos yig rnams la lta ba ni dper long ba khyu gcig [{]brdzun [,]rdzun [}]mas bslus te kun khung zab mor ltung nas shi bar byas pa dang mtshungs so/_/shA ri'i bu mi dmus long 
[\[184b.2\]]rnams ni dge slong yin te/_sangs rgyas kyi bla na med pa'i lam btang la mur 'dug gi chos kyi yi ge tshol ba'o/_/mi [{]brdzun [,]rdzun [}]ma ni bdud ngan pa yin no/_/khung zab mo ni yon po'i lam yin no/_/shA ri'i bu mi long ba khyu gcig dang mtshungs te/_nor rnyed do cog bor la sbyin pa chen po byed par 'gro zhes 
[\[184b.3\]]byas pa dang khung zab mor lhung ngo /_/nga'i slob ma rnams kyang de dang mtshungs te/_gos sbom po dang zas ngan pa bor la sbyin pa chen po'i phyir 'brangs te/_yon bzang po tshol zhing 'jig rten gyi kha'i lan byas na/_shes rab chen po stor te khung zab mo mnar med pa'i dmyal bar ltung ngo /_/yang 
[\[184b.4\]]shA ri'i bu chos 'chad mi gtsang bas ni de bzhin gshegs pa'i yid bzhin du spro bar phyogs pa ma rig ste/_bdag nyid kyang mkhas par mi shes par mi gzhan la chos bshad na/_mi des 'phral gyi tshe la nyes 'khrul pa lnga thob ste mi gzhan gyis mi shes/_lha'i mig thob pa'i dge slong dang lha 
[\[184b.5\]]rnams 'ba' zhig gis shes so/_/lnga gang la sogs pa zhes byas na/_gcig ni chos 'chad pa'i tshe sems la 'jigs skrag pa srel te/_mi gzhan gyis bkar bcag gis dogs pa'o/_/gnyis ni khong na 'jigs pa'i mya ngan srel bzhin du phyi rol du gzhan la chos bshad pa'o/_/
[\[184b.6\]]gsum ni phal tha mal pa ste/_yang dag pa'i shes rab med pa'o/_/bzhi ni bshad do cog mi gtsang ste/_tshig 'bru sha stag yod pa'o/_/lnga ni tshig la [{]go rims [,]go rim [}]med de so so nas mdo bsdus pa'o/_/de lta bas na phal gyi nang na 'dug la sems la 'jigs dogs pa srel to/_/de lta bu'i 
[\[184b.7\]]phal tha mal pa ni shes rab med/_sems la nges pa med de/_dregs shing le lo dang /_rgyu rkyen chung ngu spyad de/_ming grags par bya ba btsal te/_dogs shing 'gyod pa sems la 'dug pas mi gzhan la chos bshad do/_/mi des nyin mtshan du rang gis 'dod chags dang zhe sdang dang gti mug 
[\[185a\]]
[\[185a.1\]]gi dug mda' mnos so/_/ci'i phyir zhe na/_shA ri'i bu mi des chos kyi rnam grangs nges par shes par mi nus par gzhan la chos bshad de/_sems mi dga' mi skyid de skyid du zin na'ang myur du ston to/_/shA ri'i bu ngas bshad pa mi gtsang ba la de lta bu'i nyes sdig yod de/_
[\[185a.2\]]drang po'i lam thob par mi shes so/_/de lta bu'i don ni dge slong thams cad kyis mi shes/_lha rnams kyis kyang mi shes te/_nga 'ba' zhig gis gdod shes so/_/yang chos 'chad pa mi gtsang ba'i dge slong gis de bzhin gshegs pas spros pa bzhin du bshad pa ma shes te/_mi gzhan 
[\[185a.3\]]la bshad pa chos kyi yi ge gzhan gyi nang na bdag tu lta ba med/_gang zag tu lta ba med/_sems can med/_tshe srog med ces bshad pa/_mi des bdag gis tshig brjod pa spyad de/_bdag tu lta ba yod/_gang zag tu lta ba yod/_sems can yod/_tshe srog yod ces bshad de/_sangs rgyas 
[\[185a.4\]]la skur/_chos la skur/_dge 'dun la skur te/_dkon mchog gsum la skur pa'i sdig ni lha rnams dang /_'jig rten gyi mis shes par mi nus te/_sangs rgyas nyi tshes mkhyen to/_/shA ri'i bu mi des yang mi chos 'chad pa mi gtsang ba zhes bya ste/_ngas de nyes pa shes so/_/gzhan rdzu 'phrul 
[\[185a.5\]]can dang lha rnams kun gyis shes par mi nus te/_sangs rgyas nyi tshes mkhyen to/_/shA ri'i bu da ngas khyod la dpe tshul gyis dgrol ba bshad do/_/mi la la zhig gis sangs rgyas kyi lam gyi gzhung gi mtshan ma mi shes par mi gzhan la mi gtsang bar chos 'chad na/_mi des mi dge ba'i 
[\[185a.6\]]don ci srid 'byor 'grub/_shA ri'i bu khyod kyi yid la ji snyam/_'dzam bu'i gling gi sems can mang ngam mi mang /_bcom ldan 'das shin tu mang lags so/_/shA ri'i bu mi ngan pa la la zhig gis de zad par gyi srog phrogs na mi des sdig thob pa mang ngam nyung /_bcom ldan 
[\[185a.7\]]'das shin tu mang lags so/_/de lta bu'i mi gti mug gis sangs rgyas kyi lam mi shes par mi gzhan la chos 'chad pa mi gtsang ba ni sdig de bas mang ngo /_/ci'i phyir zhe na/_mi des chos 'chad pa mi gtsang bas/_bla na med pa'i sangs rgyas kyi lam bshig_/snga ma 'das pa 
[\[185b\]]
[\[185b.1\]]dang ma 'ongs pa dang /_da ltar gyi sangs rgyas la yang skur to/_/ci'i phyir zhe na/_shA ri'i bu ma 'ongs pa'i sangs rgyas kyis kyang chos so cog thams cad kun mtha' yun du kun stong pa ste/_bdag tu lta ba med/_gang zag tu lta ba med/_sems can med/_tshe srog med ces bshad do/_/
[\[185b.2\]]shA ri'i bu ma 'ongs pa'i sangs rgyas rnams kyis kyang chos so cog mtha' yun du stong pa ste/_bdag tu lta ba med/_gang zag tu lta ba med/_sems can med/_tshe srog med do/_/shA ri'i bu da ltar gyi phyogs bcu'i chu bo gang gA'i bye ma snyed kyi 'jig rten gyi khams kyi sangs rgyas rnams kyis 
[\[185b.3\]]kyang chos so cog mtha' yun du stong ste/_bdag tu lta ba med/_gang zag tu lta ba med/_sems can med/_tshe srog med ces bshad do/_/shA ri'i bu de'i ming sangs rgyas so cog gi bla na med pa'i chos zhes bya ste/_chos so cog la mtshan nyid med de stong pa med pas thob pa med 
[\[185b.4\]]do/_/phyi mo ngo nyid stong pa zhi bas na skye ba yang med de/_'gog pa yang med/_nyid kyi mtshan ma dang rang bzhin gyi mtshan ma yang med de kun stong pa bas na de bzhin gshegs pas dran pa'i 'du shes kyis rnam par rtog pa rnams bcad pa 'ba' zhig gi phyir/_sangs rgyas rnams kyi 
[\[185b.5\]]byang chub la rnam par brtag pa med ces bshad do/_/shA ri'i bu gang la sogs pa la rnam par rtog ces bya ba rnam par rtog go cog bdag tu lta ba dang /_gang zag tu lta ba dang /_sems can du lta ba dang /_tshe srog tu lta ba dang /_chad par mthong ba dang /_rtag par mthong ba dang /_
[\[185b.6\]]phal tha mal pas de lta bur rnam par rtog par 'byor grub bo/_/mi la la zhig la de lta bu'i rnam par rtog pa med de/_chos so cog kun stong pa dang /_bdag tu lta ba med/_gang zag med/_sems can med/_tshe srog med kun bye brag phyed par shes nus na/_de ltar sems 
[\[185b.7\]]pa'i tshe sems dga' gzha' thob ste/_mchog gi gzhung stong pa thob nas mi dngangs mi skrag ste/_mi des lnga phung sgyu ma mi bden zhing yang dag pa'i bden pa med par rig go/_/zhugs pa bcu gnyis dang khams [{]bcwa [,]bco [}]brgyad sgyu ma mi bden pa ste/_yang dag pa'i bden 
[\[186a\]]
[\[186a.1\]]pa med par rig go/_/mi des mya ngan las 'das pa la'ang rnam par mi rtog_/mya ngan las 'das pa mi sems/_ngas mya ngan las 'das pa bsam nus te/_chos spyad pas stong pa zhi ba thob ces kyang mi zer/_chos de'i stong pa zhi ba'i 
[\[186a.2\]]gnas la yang rnam par mi rtog_/mi thob par yang mi rtog ste/_shA ri'i bu de'i ming mi 'gal ba'i bzod pa zhes bya'o/_/mi des mi 'gal ba'i bzod pa'i mchog gi gzhung 'di'i nang na'ang rang gi mtshan thob pa med do/_/shA ri'i bu gang la sogs pa bzod pa'i 
[\[186a.3\]]mtshan ma zhes bya/_de ni mtshan ma med na mi 'gal ba'i bzod pa'i mtshan ma'i bzod pa yin no/_/shA ri'i bu khyod kyi yid la ji snyam/_mi la la zhig gis 'di lta bu'i bzod pa la'ang mtshan ma mi thob na/_mi des bdag tu lta ba'i mtshan ma dang /_gang zag gi 
[\[186a.4\]]mtshan ma dang /_sems can gyi mtshan ma dang /_tshe'i mtshan ma dang /_srog gi mtshan ma thob ce na/_bden pa yong med do/_/la la zhig gis 'di lta bu'i shes rab 'byor grub na yon len pa rigs te/_de'i ming sangs rgyas kyi bu'o/_/de'i ming 
[\[186a.5\]]mi chags pa'i thub par chud pa'o/_/shA ri'i bu de lta bu'i ming sangs rgyas kyi chos so cog gi gzhung gi sgo mo ste/_dran pa'i 'du shes kyis rnam par brtag pa med de/_'di zhes bya ba med/_pha bi zhes bya ba med pa ni gti mug gis phal mang po'i nang du 
[\[186a.6\]]'dug ste/_yon po mthong ba bshad nas/_rang gi dran pa'i 'du shes kyi rnam par rtog pa spyad de/_'di ni sangs rgyas kyi chos yin/_'di ni 'phags pa'i lam yin zhes mi la bstan to/_/de lta bu'i gti mug gis snga ma 'das pa dang /_ma 'ongs 
[\[186a.7\]]pa dang /_da ltar gyi sangs rgyas rnams la 'phya zhing skur to/_/de lta bu'i mi gti mug ni ming ngan pa'i bshes gnyen zhes bya ste dge ba'i bshes gnyen zhes mi bya'o/_/shA ri'i bu dgras srog phrogs mod kyi lus gcig tu stor du zad do/_/de lta 
[\[186b\]]
[\[186b.1\]]bu'i mi gti mug gis chos bshad pa mi gtsang ba ni/_bskal pa stong khri 'bum gyi bar du sems can rnams kyi rkun po'i mya ngan chen po byas so/_/mi de gti mug gi mun gyis sangs rgyas kyi byang chub bkab pas sems kyi phyi mo 'dod chags pa la slar yang 'dod 
[\[186b.2\]]dngar nas/_gcig gis gcig mthud cing chags te/_'dod chags spyad pas na lam rgyud lngar song zhing 'ong ste/_ngo tsha ba'i lam med cing skye shi mi chad do/_/de lta bas na shA ri'i bu chos 'chad pa mi gtsang ba ni sdig shin tu mang po thob bo/_/sems can gyi ngan pa'i bshes 
[\[186b.3\]]gnyen yang byas so/_/snga ma 'das pa dang /_ma 'ongs pa dang /_da ltar gyi sangs rgyas la'ang skur to/_/shA ri'i bu de'i 'dzam bu'i gling gi sems can zhog ste/_mi la la zhig gis stong gsum gyi stong chen po'i 'jig rten gyi khams kyi sems can thams cad kyi srog phrogs pa bas/_
[\[186b.4\]]chos 'chad pa mi gtsang ba'i sdig de mtho'o/_/ci'i phyir zhe na/_mi des sangs rgyas rnams kyi bla na med pa yang dag par rdzogs pa'i byang chub kun bshig ste/_bdud kyi don la bstangs shing sems can tshe rabs brgya stong khri'i bar du rkun po'i mya ngan rnams nod par yang bya ste/_
[\[186b.5\]]bcing bar bya ba 'ba' zhig nus kyi dgrol bar bya mi nus te/_de lta bu'i mi sems can rnams kyi ngan pa'i bshes gnyen yin par mngon no/_/[{]brdzun [,]rdzun [}]gyi tshig des phal mang po'i nang du sangs rgyas rnams la skur cing gzhigs so/_/rgyu rkyen de lta bas na sems can dmyal ba 
[\[186b.6\]]chen por ltung ngo /_/sems can yon po'i don mthong ba bstan pa mang ste/_de lta bas na ming ngan pa yon po mthong ba zhes bya'o/_/shA ri'i bu bdag tu lta ba dang /_gang zag tu lta ba dang /_sems can du lta ba ni yon por lhung ba mang ngo /_/zhi ba ma mthong ba yang chod pa ni myur te/_
[\[186b.7\]]lam thob pa mang ngo /_/ci'i phyir zhe na/_des mthong sla ba'i phyir ro/_/de lta bas na shes par byos shig_/mi de rang gi ral gri rnon po bdar te/_lce gcod na phod kyi phal gyi nang du mi gtsang bar chos 'chad pa ni mi rigs so/_/le'u bdun te gna' 'das pa'i le'u'o//_//
[\[187a\]]
[\[187a.1\]]sangs rgyas kyis shA ri'i bu la bka' stsal pa/_gna' 'das pa'i yun ring po dpag tu med mu med/_bsam gyis mi khyab pa bskal pa grangs med pa'i tshe sangs rgyas shig yod pa mtshan bzang po de bzhin gshegs pa gsol ba zhes rigs drang khyab mkhyen 
[\[187a.2\]]snang mdzad zhabs bde gshegs 'jig rten sgrol/_bla na med pa'i dra ma gdul thul skyes bu lha dang mi'i mkhan po sangs rgyas bcom ldan 'das zhes bya ste sangs rgyas de 'jig rten na tshe srog lo 'bum khri phrag brgyad brgya dang drug cu lon te/_slob ma chen po phal 'bum khri phrag brgyad 
[\[187a.3\]]brgya drug cu pa yod de/_sangs rgyas de 'das pa'i phyi na sku gdung khyab par bkram pa ni nga 'das pa'i phyi na ba dang mtshungs te tha dad pa med do/_/drang po'i chos 'jig rten na 'dug pa yang lo lnga brgya ste nga 'das pa'i phyi na ba dang mtshungs te tha dad pa med do/_/sangs rgyas 
[\[187a.4\]]'das pa'i phyi na phal chen po de dag gi nang nas nyi ma gcig la dge slong brgya mya ngan las 'das par zhugs pa yod do/_/nyis brgya sum brgya bzhi brgya lnga brgya mya ngan las 'das par zhugs pa yod do/_/nyi ma gcig la bar bar dge slong 'bum khri phrag bcu mya ngan las 'das 
[\[187a.5\]]par zhugs pa yod do/_/de lta bur gcig nas gcig tu sangs rgyas de la shes pa mang po dang /_rim pa mang po yod pa'i rdzu 'phrul chen po rnams zla ba gsum gyi ngo la kun mya ngan las 'das par zhugs so/_/shA ri'i bu sangs rgyas bzang rgyan chen pos drang po'i chos khyab par 
[\[187a.6\]]bkram pa la/_lha dang mi mang po kun gyis yon phul lo/_/shA ri'i bu sangs rgyas bzang rgyan chen po dang /_slob ma chen po rnams med par 'das pa'i phyi na mi la khad kyis dge sbyong gi chos shes shing bde skyid pa las khyim nas 'byung zhing lam slob pa'ang mang du yod na/_/sangs rgyas 
[\[187a.7\]]kyis chos kyi yi ge shin tu zab mo bsgrun du med pa'i stong pa'i gzhung drangs shing bshad pa shes par mi nus te/_bdud ngan pas bslad rmongs pa mang bas/_de'i tshe chos 'chad pa yang sems gcig tu mi thub pas bshad pa yang mi gtsang mi gdang ste/_bdag tu lta ba dang /_gang 
[\[187b\]]
[\[187b.1\]]zag tu lta ba dang tshe srog yod par bshad kyi chos so cog kun stong pa zhi bar ma bshad do/_/sangs rgyas de med par 'das pa'i phyi na lo brgya lon na slob ma rnams kyi sde lngar bgos te/_gcig gi ming ni khyab don/_gnyis kyi ming ni sdug bsngal bkram/_gsum gyi ming ni thams 
[\[187b.2\]]cad skyob bzhi'i ming ni tsang ki/_lnga'i ming ni bar 'dan ta zhes bya'o/_/shA ri'i bu dge slong khyab don dang /_dge slong sdug bsngal bkram dang /_dge slong rtswa dwata dang /_dge slong tsang ki dang /_dge slong bar 'dan ta dang /_dge slong 'di lngas phal mang po'i mkhan po byas na/_
[\[187b.3\]]khyab don zhes bya ba ni sangs rgyas kyis yang dag pa'i bden pa'i stong pa'i gzhung ci yang med pa'i chos bshad do cog shes so/_/dge slong bzhi po gzhan ni kun yon po'i lam du ltung ngo /_/bdag tu lta ba yod par 'chad pa mang /_gang zag yod par 'chad pa mang ngo /_/shA ri'i bu 
[\[187b.4\]]dge slong khyab don ni sde bzhis brnyas te/_dpung dang mthu med pas mi mang pos smad do/_/dge slong ngan pa bzhi ni phal ni mang du yon po'i lam du lta bar bslabs te/_sangs rgyas kyi chos gcig la gcig ri mo gus par mi byed de/_gcig la gcig gal bas na sangs rgyas kyi 
[\[187b.5\]]chos mang bar gyur to/_/shA ri'i bu mi la la zhig dge slong khyab don gyis stong pa'i chos bshad do cog shes sla yid ches par mnos te/_ma 'gal na ngas de lta bu'i mi ni tshe dus snga ma la sangs rgyas lnga stong la yon gsol myong bar mngon te/_mi grangs 'da' yu ta 'bum phrag drug cu rtsa 
[\[187b.6\]]brgyad yod pa dang mya ngan las 'das par zhugs zin pa'o/_/ci'i phyir zhe na/_shA ri'i bu mi des 'das pa'i dus kyi sangs rgyas rnams la dge ba'i rtsa ba rnams bskyed do/_/ci yang thob pa med pa'i stong pa'i chos spyad sbyangs mya ngan las 'da' bar 'jug pa'i rigs so/_/shA ri'i bu 
[\[187b.7\]]dge slong thams cad yod dang /_dge slong tsang ki dang /_dge slong bar 'dan ta dang /_de kun thob pa yod par 'dzin te/_bdag tu lta ba dang /_gang zag dang /_sems can dang /_tshe srog yod par 'chad do/_/grogs mang po mdo dar bas mi ngan pa de bzhis khyim na 'dug pa 
[\[188a\]]
[\[188a.1\]]dang /_khyim nas byung ba mang du yon po mthong ba la chags par byas te/_mchog gi gzhung ci yang med pa mtha' yun du stong pa'i chos btang nas mur 'dug 'dzi gen gyis chos bshad pa la dad cing chags so/_/shA ri'i bu mi ngan pa de bzhis khyim na 'dug 
[\[188a.2\]]pa dang /_khyim nas byung ba'i slob ma'i chos zad la thug gi bar du rtag par phyi bzhin du khrid do/_/shA ri'i bu de'i nang na mi la la chos kyi don ma yin par shes te/_mnos nas chos su byas te sems la 'grus par spyad na/_'on kyang mi 'gal ba'i bzod pa ma thob na rgyun du 
[\[188a.3\]]zhugs pa'i 'bras bu mi thob pa lta smos kyang ci dgos/_mi de lta bu'ang yon phul ba'i don zhu bar mi byed na/_mi 'gal ba'i bzod pa skye bar mi nus pa lta smos kyang ci dgos/_shA ri'i bu de'i tshe khyim na 'dug pa dang khyim nas byung ba'i slob ma lam ngan par ltung ba ste/_dge 
[\[188a.4\]]ba'i lam du ma phyin to/_/mi ngan pa de dag gis sangs rgyas kyi chos drang po bgags te/_mi la rgud pa'i mya ngan gyi don chen po mi mang po la shin tu rgud pa'i mya ngan kyang byin pa'i steng du mi ngan pa de dag tshe zad pa'i 'og tu mnar med pa'i sems can dmyal bar ltung ste/_lo 'bum khri 
[\[188a.5\]]phrag bdun gyi bar du ni gan rkyal du nyal lo/_/'bum khri phrag dgu brgya'i bar du ni kha spub tu nyal lo/_/'bum phrag dgu brgya'i bar du ni rtsib logs g.yon pas nyal lo/_/'bum khri phrag dgu brgya'i bar du ni rtsib logs g.yas pas nyal lo/_/de lcags tsha ba'i nang du 
[\[188a.6\]]bsregs nas tshig zhig ste/_de'i nang du shi ba dang /_yang thal ba'i sems can dmyal ba dang /_thal ba'i sems can dmyal ba chen por skyes so/_/gsod pa'i sems can dmyal ba dang /_thag pa nag po'i sems can dmyal ba dang /_kun du yang yan chad kyi lo grangs 
[\[188a.7\]]bzhin du sdug bsngal lo cog gis nyon mongs nas/_thag pa nag po'i sems can dmyal bar shi nas slar mnar med pa'i sems can dmyal ba'i nang du skyes so/_/shA ri'i bu rgyu rkyen de lta bas na khyim na 'dug pa dang /_khyim nas byung ba la mi 'di la nye bsnyen pa dang /_dge ba'i bshes 
[\[188b\]]
[\[188b.1\]]gnyen dang /_sbyin bdag kun sdom du yongs su mi 'bum khri phrag drug brgya rtsa bzhi yod de/_mkhan po 'di bzhi dang lhan cig tu skye/_lhan cig tu 'chi ste/_sems can dmyal ba chen po na 'khod cing bsregs pa'o cog gis nyon mongs so/_/shA ri'i bu mi de la dge ba'i bshes 
[\[188b.2\]]gnyen dang /_sbyin bdag dang /_slob ma dang /_mkhan po bzhin du byed do cog kun grangs de'i nang du gtogs te zad par sems can dmyal bar skye'o/_/shA ri'i bu khyod la sogs pas de'i mang nyung shes par mi nus so/_/yang dag par gshegs pa nyi tshes gdod mkhyen par nus so/_/
[\[188b.3\]]mi ngan pa de dag sems can dmyal bar ltung ste/_lhan cig tu skyes so/_/lhan cig tu 'chi ba sdom du mi 'bum khri phrag drug brgya rtsa bzhi yod de/_de lta bu gcig nas gcig gi bar du bskal pa gcig gi bar du nyon mongs nas/_bskal pa chen po bsregs la thug gi bar du/_'on kyang 
[\[188b.4\]]sems can dmyal ba na 'khod do/_/ci'i phyir zhe na/_shA ri'i bu yang dag par gshegs pa'i bla na med pa'i g.yung drung rdzogs pa'i byang chub bshig pa de'i sdig shin tu lci ste/_yang ba ma yin no/_/bskal pa chen pos bsregs su zin kyang mi ngan pa de bzhi dang /_mi 'bum khri phrag drug 
[\[188b.5\]]brgya rtsa bzhi ni bstir med pa'i dmyal ba chen po 'di nas yang skyes te/_phyogs gzhan gyi sems can dmyal ba chen po na 'khod do/_/de ci'i phyir zhe na/_shA ri'i bu sdig lci ba cho ga tshang ste de'i lan mi nyung bas phyogs gzhan lo grangs med pa brgya stong khri 'bum 'da' yu ta'i bar du sdug 
[\[188b.6\]]bsngal chen pos nyon mongs shing 'khod do/_/'jig rten gyi khams su slar skyes kyang sdig gi mi de bzhi dang /_mi phal 'bum khri phrag drug brgya rtsa bzhi po dang /_mi gzhan sdig ma bral ba rnams pha kir tshe zad na/_slar yang sems can dmyal ba chen po'i nang du skyes so/_/shA ri'i bu sdig 
[\[188b.7\]]gi mi de bzhi dang sems can phal 'bum khri phrag drug brgya rtsa bzhi po tha mar sems can dmyal ba'i nang du sdug bsngal las thar mod kyi/_mi'i nang du skye ba thob na tshe rabs lnga brgya'i bar du thog ma btsa' ba nas dmus long ste/_de nas gdod sangs rgyas kun snang yang yang dag par gshegs pa gsol 
[\[189a\]]
[\[189a.1\]]bzhengs rigs drang khyab mkhyen snang mdzad zhabs bde gshegs 'jig rten bkrol/_bla na med pa'i dra ma gdul thul skyes bu lha dang mi'i mkhan po sangs rgyas bcom ldan 'das de dang phrad do/_/shA ri'i bu sangs rgyas thams cad snang gi nyan thos kyi slob ma 'da' 
[\[189a.2\]]yu ta 'bum yod do/_/de'i tshe mi 'o cog lus khru sum brgya dgu bcu rtsa drug yod do/_/sangs rgyas kyi sku lus ni de las phyed kyis ring ngo /_/'od rtag pa zlum pos dpag tshad 'bum khri phrag bcu tshun chad snang ngo /_/shA ri'i bu mi de sangs rgyas thams cad snang gi chos kyi nang nas khyim nas 
[\[189a.3\]]byung ste/_lo 'bum khri phrag bcu'i bar du brtson 'grus spyad de/_mgo mes tshig pa'i ra mda' bzhin du byas kyang mi 'gal ba'i bzod pa ma thob na/_lam gyi 'bras bu ma thob pa lta smos kyang ci dgos/_ci'i phyir zhe na/_shA ri'i bu bla na med pa'i g.yung drung rdzogs pa'i byang chub 
[\[189a.4\]]bshig pa g.yos pa'i sdig gi las kyi rgyu rkyen gyi chos de lta bu rigs so/_/de zad pa'i 'og tu slar yang mnar med pa'i sems can dmyal ba chen por skye'o/_/sngar mi dge ba lci ba'i las kyi rkyen g.yos pa'i lan ni/_shA ri'i bu mi de dag la sogs pa de bzhin du gcig nas 
[\[189a.5\]]gcig tu dang la thug go/_/de'i phrag na sangs rgyas 'bum phrag dgu bcu rtsa dgu dang phrad nas/_sangs rgyas de dag las kyang mi 'gal ba'i bzod pa ma thob bo/_/ci'i phyir zhe na/_sangs rgyas kyi chos kyi yi ge zab mo bshad na mi de dag gis yid ma ches te/_bshig dral 
[\[189a.6\]]log gal nas/_mdzangs shing 'phrul pa la ni 'phya zhing skur/_tshul khrims 'dzin pa'i dge slong la ni nyes pa'i ngan pa phyung ste/_chos bshig pa'i las g.yos pa'i rgyu rkyen gyi chos ni de lta bu'i rigs so/_/shA ri'i bu khyod re zhig ltos shig_/'phags pa'i mi la 'phya zhing skur 
[\[189a.7\]]te/_'phags pa'i tshig la yid mi ches na de lta bur dpag tu med/_mu med pa'i sdug bsngal gyis nyon mongs te/_grol thar pa ma thob bo/_/shA ri'i bu sems can gzhan chos bshig pa'i sdig pa'i las g.yos te log gal zhing yid ma ches pa de grangs med dpag tu med pa yod 
[\[189b\]]
[\[189b.1\]]na sangs rgyas 'bum phrag dgu bcu rtsa dgu la bskal pa grangs med pa'i bar du mi gcig mya ngan las 'das par chud pa yong med do/_/shA ri'i bu sangs rgyas rnams kyi chos bshig cing yid mi ches shing log gal bar nus/_tha mal pa glen pa dang le lo yar skye ba'i dge 
[\[189b.2\]]slong ngan pa rnams dang 'chad pa mi gtsang ba'i dge slong rnams so/_/ci'i phyir zhe na/_shA ri'i bu mi de rnam gsum ni spyod pa zhes kyang mi bya/_ming thob pa zhes kyang mi bya ste/_mi de dag gis yang dag par gshegs pa'i chos la yid ma ches pas na 'phya zhing skur te log 
[\[189b.3\]]go_/shA ri'i bu khyod na re ji lta bur dge slong sdug bsngal bkram des chos bshad pa de mi gtsang zhes zer ba nyid ni mi gti mug lha sbyin yin no/_/khyod na re ji ltar dge slong thams cad yod ces 'chad pa mi gtsang zhes zer ba ni nyid dge slong ku ka li yin no/_/shA ri'i bu khyod 
[\[189b.4\]]na re ji lta bur dge slong tsang gi des chos bshad pa mi gtsang zhes zer ba ni nyid dge slong ka pi la yin no/_/khyod na re ji lta bur na dge slong bar ta da des bshad pa mi gtsang zhes zer ba ni nyid dge slong lus sgre ba ri ma da yin no/_/shA ri'i bu khyod na re de'i gtsang gdang zhing bden pa 
[\[189b.5\]]bzhin du sangs rgyas rnams kyi byang chub bshad de dpag tu med pa'i sems can la phan bsod do zhes zer ba ni de nyid phu li ta 'bri ta ra 'dzin 'dzi yin te/_bshad do cog gtsang gdang bas gzhan de bzhin du slob ma rnams sangs rgyas lnga stong dang phrad de/_mi 'da' yu ta 'bum phrag drug cu rtsa 
[\[189b.6\]]brgyad yod pa kun zhi ste thar zin to/_/shA ri'i bu mi la bden pa'i tshig gang yin zhes byas na/_nang gi bla ma'i chos kyi gzhung mngon par mthong bar rigs te/_gtsang gdang bar bshad pa'o/_/bshad pa ni nam tshig 'chad pa ste/_pu le'u 'da' yin no/_/shA ri'i bu pu le'u 'da' 
[\[189b.7\]]ni sems thul la mngon par rtogs par bshad do cog dga' ba med de yid mi ches pas na bshad cing 'grol bar skye'o/_/shA ri'i bu mi la bden pa'i tshig gang yin zhe na/_rgyu rkyen thams cad chos kyi mkhan pos nam tshig bshad pa ste pu li ta yin no/_/shA ri'i bu pu li ta ni tshe tshe rabs 
[\[190a\]]
[\[190a.1\]]rabs gar skye dgur rtag par sems can gyi phyir sangs rgyas kyi don byed do/_/sangs rgyas dgu bcu thams cad kyi chos kyi nang na yang rtag par chos kyi mkhan po byed do/_/chos gtsang gdang bar bshad nas sangs rgyas de kun la lus kyi tshe zad kyi bar du rtag par 
[\[190a.2\]]tshangs par spyod pa spyad de/_chos gtsang gdang bar bshad do/_/shA ri'i bu pu le'u ta sangs rgyas drug gi chos kyi nang na yang chos kyi mkhan po byed do/_/nga'i chos kyi nang na yang chos kyi mkhan po chen po byed de/_dgra bcom pa grub nas sems grol thar pa thob bo/_/mis bden 
[\[190a.3\]]pa bshad na ji lta bu'i mis tshe tshe rabs rabs su sangs rgyas rnams la yon gsol zhing dge ba'i rtsa ba rnams bskrun pa nam tshig bshad pa pu le'u ta yin no/_/shA ri'i bu pu le'u tas sangs rgyas 'bum phrag dgu bcu'i chos la sems 'grus par btsal bslabs pas 'gro ba bshad 
[\[190a.4\]]pa gcig tu mi 'gyur bas shes rab zab mo yod do/_/de lta bas na yang dag par gshegs pas chos kyi mkhan po rnams kyi nang na rab ces bshad do/_/shA ri'i bu nyin gcig mtshan gcig tu pu li ta 'di legs pa'i don bshad du zin kyang mi zad do/_/nyin gcig mtshan gcig 
[\[190a.5\]]'das su zin kyang mi zad do/_/ci'i phyir zhe na/_pu li ta'i chos kyi sbyin pa ni tha mal pa'i rgyu rkyen med la/_gso ba'i khe la mi chags pas chos kyi mkhan po ste/_pu le'u ta la thogs pa med pa bzhi shes rab thob ste/_yang dag par gshegs pa ma gtogs par 'jig rten kun gyi 
[\[190a.6\]]nang na tshig 'bru dang tshul gyi gzhung thob par nus pa med do/_/shA ri'i bu ngas khyod la bsgo'o/_/mi la la zhig bla na med pa'i g.yung drung rdzogs pa'i byang chub thob par 'dod na/_mi gzhan la chos bshad na dpag tu med mu med pa'i legs pa'i yon thob cing grangs med pa'i sems can 
[\[190a.7\]]la'ang phan bsod par nus so/_/shA ri'i bu mi la la zhig gis chos 'di la yid ma ches te bshig dral log gal na/_dpag tu med pa'i sdig lci ba'i rgyu rkyen ldang ngo /_/ci'i phyir zhe na/_shA ri'i bu ngan pa la ngan pa'i lam yod/_dge ba la dge ba'i lam yod de/_de lta bas na ngas da 
[\[190b\]]
[\[190b.1\]]chos kyi yi ge 'di khyod la gtams bcol gyis phal sde bzhi la bye brag phyed par rgya cher shod cig_/shA ri'i bu chos kyi yi ge 'di thos te sems yid ches shing sems dga' gzha' na dpag tu med pa'i dpal yon thob bo/_/thos te yid mi ches shing sems mi dga' ma dad na 
[\[190b.2\]]dpag tu med pa'i sdig lci ba thob bo/_/shA ri'i bu shes par byos shig_/mi de tshul khrims zhig pa'i dge slong zhes bya ste/_le lo yar skye zhing chos 'chad pa'ang mi gtsang ba'o/_/shA ri'i bu mi la la zhig gis de lta bur bstan pa las log gal na/_tshe tshe rabs rabs gar skye 
[\[190b.3\]]dgur rtag par long ste mig med do/_/shA ri'i bu da ngas khyod la bye brag phyed par bsgo'o/_/ngas da ltar bshad do cog ni rdza mkhan so ma btang ba'i rim gro byed pa dang mi mtshungs kyi/_ngas phal sde bzhi la mchog gi gzhung mtha' yun du stong pa'i chos bye brag phyed par rgya cher bshad 
[\[190b.4\]]na sran thub pa ni 'dug go/_/sran mi thub pa ni zhig go/_/ci'i phyir zhe na/_shA ri'i bu sangs rgyas kyi bla na med pa g.yung drung rdzogs pa'i byang chub thob pa ni yon po mthong ba la mi ngan pa la chos mi bshad/_bdag tu lta ba dang /_gang zag tu lta ba dang /_sems can du lta ba 
[\[190b.5\]]dang /_tshe srog tu lta ba la chos mi bshad do/_/ci'i phyir zhe na/_de lta bur 'dod chags pa kun gyi ming 'dod chags pa yon por mthong ba zhes bya'o/_/shA ri'i bu bdag tu lta ba dang /_gang zag tu lta bas mi 'gal ba'i bzod pa yang mi thob na/_lam gyi 'bras bu thob pa lta smos 
[\[190b.6\]]kyang ci dgos/_shA ri'i bu bdag tu lta ba dang /_gang zag tu lta ba dang /_sems can du lta ba dang /_tshe srog tu lta ba dang /_chad par mthong ba dang /_rtag par mthong bas mi 'gal ba'i bzod pa rab tu thob par mi nus na lam gyi 'bras bu thob par nus zhes zer na bden pa yong med do/_/
[\[190b.7\]]de lta bas na shA ri'i bu mi la la zhig gis de lta bu mthong ba 'byor grub pa ni nga'i chos kyi nang na ngas gzhan gyi yon len du mi gnang ste/_de ni spyod pa yang ma yin/_thob pa yang ma yin gyi nga'i chos la rang gi srog gso bar tshor bar zad do/_/shA ri'i bu ngas bshad pa la mur 'dug sangs 
[\[191a\]]
[\[191a.1\]]rgyas kyi chos su 'jug 'dod na/_zla ba bzhi'i bar du sad pa'i rigs so/_/ci'i phyir zhe na/_mur 'dug gi mi rnams la ni bdag tu lta ba dang /_gang zag tu lta ba dang /_sems can du lta ba dang /_tshe srog tu lta ba dang /_rtag par mthong ba mang du yod do/_/shA 
[\[191a.2\]]ri'i bu nga'i slob ma la ni bdag tu lta ba dang /_gang zag tu lta ba dang /_sems can du lta ba dang /_tshe srog tu lta ba dang /_chad par mthong ba dang /_rtag par mthong ba med de/_nga'i slob ma rnams kyis stong pa dang /_mtshan ma med pa dang /_smon pa med pa dang /_ci yang thob pa 
[\[191a.3\]]med pa 'ba' zhig bshad de/_sems la 'jug pa'i gnas med par 'chad do/_/shA ri'i bu la la zhig de lta bu'i bzod pa 'byor grub pa zhig yod na ngas mi de lta bu khyim nas byung zhing tshul khrims nod du gnang ste/_yon gos dang /_zas dang /_mal cha dang /_rtsi sman phul ba 
[\[191a.4\]]blang du rung ngo /_/mi de lta bu bzod pa med pa ni sngon du sad pa'i rigs te/_sngar chos so cog la nga med pa la gnas su bcug go/_/shA ri'i bu la la zhig de lta bu'i bzod pa la sems mi dga' zhing mchog gi gzhung stong pa bshad pa thos na dngangs shing dogs la zur thel gyis gshe'o/_/
[\[191a.5\]]bdag tu lta ba 'chad pa thos na sems dga' bar 'dzin na de lta bu'i mi ni bdud kyis bkol bar mngon te/_mur 'dug las kyang 'das so/_/shA ri'i bu shes rab can ni de lta bu la zhe sdang skye bar mi rigs kyi de lta bu la snying rje'i sems skye bar rigs so/_/ci'i phyir zhe na/_shA ri'i bu mi 
[\[191a.6\]]la la zhig gis de lta bu'i ngan pa 'byor grub pa ni ngan pa'i lam thob bo/_/chos bshad kyis mi zad de mi de la bsod nams kyi sems bskyed cing chos so cog la yang nga med pa dang /_chos so cog stong pa zhi ba dang /_chos so cog la bya ba med pa dang /_thob pa med pas bstan to/_/mi 
[\[191a.7\]]des sangs rgyas kyi chos mnos la don 'di thos te/_sems dga' zhing dad na ni gzhan stong pa spyad pa dge slong gis ci yang thob pa med pa kun bstan bslabs te phan zhing dga' bar sems dga' ba'i rigs so/_/chos so cog la ci yang med pa stong pa bshad pa thos na dngangs skrag ste/_
[\[191b\]]
[\[191b.1\]]phal mang po'i nang na mkhan po bla ma A tsar+ya la chos kyi yi ge'i nang na stong pa'i las spyod bzhin du bshad pa'i rigs zhes zer ro/_/chos rnams kyi mtshan ma tha dad pa mngon par shes nus na ngas mkhan po bya'o/_/bdag tu lta ba dang /_gang zag tu lta ba dang /_phyin ci log 
[\[191b.2\]]yon por lta ba dang /_tshul khrims 'dzin pa la 'dod chags pa'i mkhan po zhes ni mi bya'o/_/yang dag pas drang por mthong ldan pa dang /_lhan cig tu gso sbyong byed par gnang ngo /_/tshul khrims zhig pa'i mi cho ga zhig pa dang lhan cig tu gso sbyong byed du mi gnang ngo /_/
[\[191b.3\]]slob ma rgan zhing btsun pas stong pa zhi ba ci yang thob pa med pa chos bshad pa thos te/_sems yid mi ches ma dad la sems mur 'dug la 'dug na sangs rgyas kyis mur 'dug dang gso sbyong byed du mi gnang ngo /_/mi de de lta bu'i mthong ba ma btang na dge 'dun gyi nang du 'dug tu mi 
[\[191b.4\]]gnang ba'i rigs so/_/de lta bu 'dod pa ma blangs te/_de ltar byas zin te 'on kyang yang ma btang na mi de lam la gnas par mi rung bar mngon te thal byung du yong bor nas mkhan po bla ma A tsar+yas kyang tshig 'thun par slar bcang ba'i mi rigs so/_/shA ri'i bu dge 'dun la de 
[\[191b.5\]]bzhin ngas yon gsol pa dang mur 'dug gi yon po'i lam la lta ba 'jig pa la mkhas te/_de'i ming tshul khrims bshad pa dang gso sbyong gtsang gdang zhes bya'o/_/shA ra'i bu ngas da khyod la da bye brag phyed par bsgo'o/_/mi la la zhig de lta bu'i bdag tu lta ba dang /_gang zag tu lta ba 
[\[191b.6\]]dang /_sems can du lta ba dang /_yod med du lta ba dang /_de lta bu'i mi'i ming nga la yon phul ba zhes kyang mi bya/_ming nga'i phyi bzhin khyim nas byung ste tshul khrims mnos pa zhes kyang mi bya'o/_/de'i ming mkhan po drug gi phyir 'brangs la khyim nas byung ba ste/_mkhan po drug 
[\[191b.7\]]gis mkhan po byas pa zhes bya'o/_/shA ri'i bu mi la la zhig gis de lta bu'i gtsang gdang ba'i bden pa'i chos la bzod pa thob par ma nus te/_yon blangs na mi des thob bo cog yon po'i mnos zhes bya'o/_/shA ri'i bu mis nga'i chos kyi nang nas khyim nas byung ste/_tshul khrims 
[\[192a\]]
[\[192a.1\]]gtsang ba gzung ba bsrungs mod kyi/_mchog gi gzhung stong pa ci yang thob pa med pa'i chos la yid mi ches mi shes te/_dngangs skrag cing dogs 'gyod pa de lta bu'i mi ni tshul khrims 'dzin pa dang /_mang du thos pa dang /_bsam gtan thub pa ched cher 'dzin par 
[\[192a.2\]]mngon no/_/shA ri'i bu de lta bu'i mi'i ming nga la btsun lci bar ri mo gus shing yon dbul ba zhes mi bya'o/_/ci'i phyir zhe na/_shA ri'i bu thog ma zhes bya ba med pa'i tshe rabs tshun chad sems can bsam gtan bzhi ni ma thob kyi/_bsam gtan bzhi thob pa 'ba' zhig gis dge 
[\[192a.3\]]slong gi bzod pa bya ba ni med na/_de lta bu ji lta bur na ming nga la yon 'bul ba zhes bya/_de lta bas na shA ri'i bu ngas khyod la bye brag phyed par bsgo'o/_/ma 'ongs pa'i dus kyi mis nga'i chos la 'dod chags rnam pa mang po dang yon po mthong ba rnam pa mang pos nga'i chos bshig dral lo/_/
[\[192a.4\]]shA ri'i bu mi la la tshul khrims 'dzin pa dang /_mang po thos pa dang /_bsam gtan thub pa 'ba' zhig ched cher 'dzin pa de lta bu'i mi ni dge sbyong gi chos rnams gtsang mar spyod mi nus par mngon te/_ngas mi de'i ming dge sbyong dang /_bram ze dang /_bram ze zhes ma bshad do/_/shA 
[\[192a.5\]]ri'i bu mi la chos so cog la nga med pa bden pa bzhin du nga med par shes/_chos so cog phyi mo nas ci yang med pa'i stong pa ste/_bden pa bzhin du ci yang med pa'i stong par shes nus na/_de ni tshul khrims 'dzin pa rab yin par mi 'dzin/_mang po thos pa rab ces bya bar mi 'dzin/_
[\[192a.6\]]bsam gtan thob pa rab ces mi 'dzin to/_/ci'i phyir zhe na/_shA ri'i bu chos so cog la bden pa'i mtshan ma la skye ba'ang med de/_ldan pa'ang med de/_de'i nang na rab ces bya ba'i chos med do/_/shA ri'i bu chos so cog gi bden pa bzhin gyi nang na tshul khrims 'dzin pa med/_
[\[192a.7\]]tshul khrims bshig pa med na 'dod chags la rab ces bya ba med pa lta smos kyang ci dgos/_/shA ri'i bu de'i ming sangs rgyas rnams kyi bla na med pa g.yung drung rdzogs pa'i byang chub ces bya ste/_chos so cog gi mtshan ma dang rang gi mtshan ma med/_stong pa bdag tu lta ba dang /_gang 
[\[192b\]]
[\[192b.1\]]zag tu lta ba med do/_/de lta bu'i bzod pa yod du zin na de'i ming spyod pa zhes bya'o/_/de'i ming thob pa zhes bya ste/_mi de'i ming yid ches pa spyad pa khyim nas byung ba ste/_yon len pa'i rigs shing gtsang ba'i gso sbyong byed pa ste/_mi de ni mi'i nang na lha zhes bya'o/_/shA ri'i 
[\[192b.2\]]bu sangs rgyas rnams kyi bla na med pa g.yung drung rdzogs pa'i byang chub ni gzhung gcig pa 'ba' zhig yin te de ni bral ba zhes bya'o/_/gang la sogs pa bral ba zhes byas na/_'dod do cog dang mthong ngo cog ste/_'dod pa ni ma rig pa yin no/_/mthong ba ni dran pa dang sems pa yin 
[\[192b.3\]]no/_/ci'i phyir zhe na/_chos so cog thams cad ni dran pa dang sems pas phyi mo byas te/_sems kyi 'du shes yod do cog ni mthong ba yin zhes bya ste/_mthong ba ni yon po yin no/_/shA ri'i bu dge ba'i chos kyi nang na mthong ba yang yon po mthong ba zhes bya'o/_/ci'i phyir zhe na/_shA ri'i bu 
[\[192b.4\]]'dod pa dang bral ba'i stong pa zhi ba chos kyi nang na chos med/_chos med pa yang med/_dge ba yang med de/_ngan pa yang med de/_don to cog kun stong la chos kyi yi ge rnams dang bral zhing sems can thams cad dang bral bas na/_ming bral ba zhes bya'o/_/shA ri'i bu bla na med pa'i nang 
[\[192b.5\]]na 'dod pa rnams yong zhi'o/_/gang la sogs pa 'dod pa rnams shes byas na/_nga ni yon po mi dge ba'i sems dang /_nga dang nga'i gnas dang /_byed pa'i mtshan ma dang /_don gyi mtshan ma ste/_de'i ming bla na med pa g.yung drung rdzogs pa'i nang na 'dod pa'o cog yong zhi zhes bya'o/_/le'u 
[\[192b.6\]]brgyad de gtsang ma mthong ba'i le'u 'o//_//sangs rgyas kyis shA ri'i bu la bka' stsal pa/_ngas bsams pa 'das pa'i dus na bla na med pa g.yung drung rdzogs pa'i byang chub tshol ba na/_sangs rgyas 'bum phrag sum cu dang phrad de/_kun mtshan shAkya thub pa zhes bya'o/_/
[\[192b.7\]]nga ni de'i tshe kun gyi 'khor lo 'phrul gyi rgyal po byed de/_lus kyi tshe zad kyi bar du slob ma dang /_kun la yon gos dang /_kha zas dang /_mal cha dang /_rtsi sman phul te/_bla na med pa'i g.yung drung rdzogs pa'i byang chub tshol ba'i phyir na sangs rgyas de rnams kyis nga la khyod ma 'ongs pa'i 
[\[193a\]]
[\[193a.1\]]dus na sangs rgyas byed pa thob bo zhes lung ma bstan to/_/ci'i phyir zhe na/_ngas thob pa yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas brgyad stong dang phrad de/_kun mtshan 'od mi 'gyur zhes bya'o/_/ngas de'i tshe kun gyi 'khor lo 
[\[193a.2\]]'phrul gyi rgyal po byas te/_lus kyi tshe zad kyi bar du slob ma dang kun la yon gos dang /_zas dang /_mal cha dang /_rtsi sman phul te/_bla na med pa g.yung drung rdzogs pa'i byang chub tshol ba'i phyir na sangs rgyas de rnams kyis nga la khyod kyis ma 'ongs pa'i dus na sangs rgyas byed pa thob 
[\[193a.3\]]bo zhes lung ma bstan to/_/ci'i phyir zhe na/_ngas thob pa yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas drug khri dang phrad de/_kun mtshan 'od snang ba zhes bya'o/_/ngas de'i tshe kun gyi 'khor lo'i rgyal po zhes bya ste/_lus kyi tshe zad kyi bar du slob ma 
[\[193a.4\]]dang kun la yon gos dang /_kha zas dang /_mal cha dang /_rtsi sman phul te/_bla na med pa'i g.yung drung rdzogs pa'i byang chub tshol ba'i phyir na sangs rgyas de rnams kyis kyang nga la khyod kyis ma 'ongs pa'i dus na/_sangs rgyas thob bo zhes lung ma bstan to/_/ci'i phyir zhe na/_ngas thob pa 
[\[193a.5\]]yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas sum 'bum dang phrad de/_kun mtshan pu ra sha zhes bya'o/_/ngas de'i tshe kun gyi 'khor lo 'phrul gyi rgyal po byas te/_rnam bzhis yon gsol na kun gyis nga la lung ma bstan te/_thob pa yod pa spyad 
[\[193a.6\]]pa'i phyir ro/_/shA ri'i bu ngas bsams pa 'das pa'i dus na sangs rgyas brgyad khri brgyad stong dang phrad de/_kun mtshan ri'i rgyal po zhes bya'o/_/bskal pa'i ming ni bla na brgyad ces bya ste/_sangs rgyas khri brgyad stong de kun gyi thad du skra bregs chos gos gyon nas bla na med pa g.yung drung 
[\[193a.7\]]rdzogs pa'i byang chub spyad pa sbyangs na kun gyis nga la lung ma bstan to/_/thob pa yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas lnga brgya dang phrad de/_kun mtshan me tog bla zhes bya'o/_/ngas de'i tshe kun gyi 'khor lo 'phrul gyi rgyal po byas te/_kun 
[\[193b\]]
[\[193b.1\]]la yod do cog phul na/_sangs rgyas de rnams dang slob ma rnams kun gyis nga la lung ma bstan te/_thob pa yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas lnga brgya dang phrad de/_kun mtshan legs pa'i brjid ces bya'o/_/ngas zad 
[\[193b.2\]]par la yon phul nas kun gyis nga la lung ma bstan te/_thob pa yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas nyis stong dang phrad de/_kun mtshan cing zhu zhes bya'o/_/ngas de'i tshe kun gyi 'khor lo 'phrul gyi rgyal po byas te/_kun la yon 
[\[193b.3\]]no cog phul na sangs rgyas de kun gyis nga la lung ma bstan te/_thob pa yod pa spyad pa'i phyir ro/_/shA ri'i bu ngas bsams pa 'das pa'i dus na sangs rgyas dgu stong dang phrad de/_kun mtshan bsod skyabs zhes bya'o/_/ngas rnam bzhi spyad de yon du gsol na sangs rgyas rnams dang /_
[\[193b.4\]]slob ma rnams kun gyis nga la lung ma bstan te/_thob pa yod pa spyad pa'i phyir ro/_/shA ri'i bu ngas bsams pa 'das pa'i dus na snga ma 'das pa bskal pa khri'i tshe sangs rgyas byung ba med de/_de'i thog ma bskal pa lnga brgya'i nang na rang sangs rgyas dgu khri yod de/_ngas lus kyi tshe 
[\[193b.5\]]zad kyi bar du thams cad kun la yon gos dang kha zas dang /_mal cha dang /_rtsi sman phul te/_btsun zhing lci bar bstod do/_/de'i 'og gi bskal pa lnga brgya yang rnam pa bzhi spyad de/_rang sangs rgyas brgyad khri bzhi stong la yon phul te/_btsun zhing lci bar bstod do/_/shA ri'i bu 
[\[193b.6\]]bskal pa de stong 'das nas rang sangs rgyas kyang med de/_nga de'i tshe 'dzam bu'i gling du shi nas tshangs pa'i khams su skyes te/_tshangs pa'i rgyal po chen po byas so/_/de lta bu'i gcig nas gcig tu bskal pa lnga brgya'i bar du rtag par tshangs pa'i khams su skyes nas tshangs pa'i rgyal po chen 
[\[193b.7\]]po byas te/_'dzam bu'i gling du ma skyes so/_/bskal pa lnga brgya de 'das nas mar babs te 'dzam bu'i gling du skyes nas 'dzam bu'i gling du bstan bcos bstan te/_tshe zad nas gnam ngos bzhi'i lha'i rgyal por skyes so/_/der tshe zad nas sum cu rtsa gsum gyi lha'i khams su 
[\[194a\]]
[\[194a.1\]]skyes te dbang po byas so/_/de lta bu gcig nas gcig tu bskal pa lnga brgya tshang nas 'dzam bu'i gling du skyes so/_/der bskal pa lnga brgyar tshang nas/_tshangs pa'i khams su skyes nas tshangs pa'i rgyal po chen po byas so/_/shA ri'i bu ngas bskal pa 
[\[194a.2\]]dgu stong gi bar du re zhig 'dzam bu'i gling du ma skyes te/_bskal pa dgu stong gi bar du lha'i khams sha stag tu skyes so/_/bskal pa zad de bsregs pa'i tshe 'od dbyangs lha'i khams su skyes so/_/'jig rten gyi khams slar ded zin nas/_slar tshangs pa'i khams su 
[\[194a.3\]]skyes te/_bskal pa dgu stong gi bar du mi'i nang na ngan du ma skyes te/_shA ri'i bu bskal pa de dgu stong gi bar du sangs rgyas dang rang sangs rgyas med de/_sems can rnams la lam ngan par ltung zhing 'khod pa mang ngo /_/shA ri'i bu bskal pa khri de 'das zin nas sangs 
[\[194a.4\]]rgyas zhig 'jig rten du byung ba mtshan khyab srung yang dag par gshegs pa gsol bzhengs rigs drang khyab mkhyen snang mdzad zhabs bde gshegs 'jig rten bkrol/_bla na med pa'i dra ma gdul thul skyes bu lha dang mi'i mkhan po sangs rgyas bcom ldan 'das zhes bya ste/_nga de'i 
[\[194a.5\]]tshe tshangs pa'i khams su tshe zad nas 'dzam bu'i gling du skyes te/_'khor lo 'phrul gyi rgyal po byas nas mkhan po ni spyi lha zhes bya/_mi'i tshe lo dgu khri thub ste/_ngas lus kyi tshe zad kyi bar du skyid pa'i yo byad do cog gis sangs rgyas de dang /_dge slong 'bum phrag dgu bcu la yon 
[\[194a.6\]]du gsol te/_lo dgu khri'i bar du bla na med pa g.yung drung rdzogs pa'i byang chub btsal na/_sangs rgyas khyab srung des kyang nga la khyed ma 'ongs pa'i dus na sangs rgyas byed pa thob bo zhes lung ma bstan to/_/ci'i phyir zhe na/_ngas de'i tshe chos so cog gi bden pa'i mtshan ma khong 
[\[194a.7\]]du chud ma nus te/_bdag tu lta bar 'dzin pa la 'dod chags te/_thob pa yod pa mthong ngo /_/shA ri'i bu bskal pa de'i tshe sangs rgyas brgya byung ste/_ming mtshan so so tha dad do/_/ngas de'i tshe kun gyi 'khor lo 'phrul gyi rgyal po byas nas/_lus kyi tshe zad kyi bar du slob 
[\[194b\]]
[\[194b.1\]]ma rnams dang kun la yon gsol te/_bla na med pa'i g.yung drung rdzogs pa'i byang chub btsal nas/_sangs rgyas de rnams kyis kyang nga la khyod ma 'ongs pa'i dus na/_sangs rgyas byed pa thob bo zhes lung ma bstan te/_thob pa yod pa spyad pa'i phyir ro/_/shA ri'i bu ngas bsams pa 
[\[194b.2\]]'das pa'i dus na/_bskal pa grangs med pa bdun brgya'i tshe sangs rgyas stong dang phrad de/_kun mtshan 'dzam bu da na zhes bya ste/_ngas lus kyi tshe zad kyi bar du rnam pa bzhis yon gsol na/_yang lung bstan pa med de/_yang ngas thob pa yod pa spyad pa'i phyir ro/_/shA ri'i bu ngas 
[\[194b.3\]]bsams pa 'das pa'i dus na bskal pa bdun brgya'i tshe na yang sangs rgyas khri phrag drug brgya nyi shu dang phrad de/_kun gyi mtshan cho ga thams cad mthong ba zhes bya'o/_/ngas de'i tshe kun gyi 'khor lo 'phrul gyi rgyal po byas nas skyid pa'i yo byad do cog gi lus kyi tshe zad kyi bar 
[\[194b.4\]]du slob ma dang kun la yon gsol na yang nga la lung ma bstan to/_/thob pa yod pa spyad pa'i phyir ro/_/shA ri'i bu ngas bsams pa 'das pa'i dus na yang bskal pa bdun brgya'i tshe/_sangs rgyas brgyad cu rtsa bzhi dang phrad de/_kun mkhan po rgyal po mtshan zhes bya'o/_/ngas 
[\[194b.5\]]de'i tshe kun gyi 'khor lo 'phrul gyi rgyal po byas nas skyid pa'i yo byad do cog spyad de lus kyi tshe zad kyi bar du slob ma dang kun la yon gsol kyang nga la lung ma bstan te/_thob pa yod pa spyad pa'i phyir ro/_/shA ri'i bu ngas bsams pa 'das pa'i dus na yang bskal pa grangs med pa 
[\[194b.6\]]bdun brgya'i tshe na sangs rgyas bco lnga dang phrad de/_kun gyi mtshan gnyi snang zhes bya'o/_/ngas de'i tshe na kun gyi 'khor lo 'phrul gyi rgyal po byas nas skyid pa'i yo byad do cog spyad de/_lus kyi tshe zad kyi bar du slob ma dang kun la yon gsol na yang nga la lung ma bstan to/_/thob pa 
[\[194b.7\]]yod pa spyad pa'i phyir ro/_/shA ri'i bu ngas bsams pa 'das pa'i dus na yang bskal pa grangs med pa bdun brgya'i tshe sangs rgyas drug cu rtsa gnyis dang phrad de/_kun mtshan dge zhes bya'o/_/ngas de'i tshe 'khor lo 'phrul gyi rgyal po byas nas skyid pa'i yo byad do cog spyad de/_tshe 
[\[195a\]]
[\[195a.1\]]zad kyi bar du yon gsol na yang nga la lung ma bstan te/_thob pa yod pa spyad pa'i phyir ro/_/de lta bur gcig nas gcig tu sangs rgyas 'od mi 'gyur dang phrad pa la thug na/_gdod skye ba med pa'i bzod pa thob nas nga la lung bstan pa/_khyod ma 'ongs pa'i 
[\[195a.2\]]dus bskal pa grangs med pa 'das pa na/_sangs rgyas byed pa thob pa ste/_mtshan shAkya thub pa yang dag par gshegs pa gsol bzhengs rigs drang khyab mkhyen snang mdzad zhabs bde gshegs 'jig rten bkrol/_bla na med pa'i dra ma gdul thul skyes bu lha dang mi'i mkhan po sangs 
[\[195a.3\]]rgyas bcom ldan 'das zhes bsgo'o/_/shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag bcu gnyis yod de kun gyi ming spyi bo skyes zhes bya'o/_/yang shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag sum 
[\[195a.4\]]cu yod de kun gyi ming mang tha ma zhes bya'o/_/shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag bzhi bcu yod de/_kun gyi ming zhing 'byi zhes bya'o/_/shA ri'i bu ngas bsams pa 'das pa'i dus na 'khor lo 'phrul gyi rgyal po gcig khri zhig yod pa 
[\[195a.5\]]kun gyi ming mngon snang zhes bya'o/_/shA ri'i bu ngas bsams pa 'das pa'i dus na 'khor lo 'phrul gyi rgyal po nyi khri zhig yod de ming mkhan so so tha dad do/_/shA ri'i bu ngas bsams pa 'das pa'i dus na 'khor lo 'phrul gyi rgyal po 'bum phrag bcu drug yod pa ming mkhan kun so 
[\[195a.6\]]so tha dad do/_/rgyal po dag la sogs pa ngas gud na dga' bo dag la bshad do/_/shA ri'i bu khyod kyi yid la ji snyam/_rgyal po 'di rnams mi gzhan gyi ma yin gyi nga nyid kyi lus yin no/_/shA ri'i bu ngas bsams pa snga ma 'das pa'i tshe dus na sangs rgyas zhig yod pa mtshan dge 
[\[195a.7\]]snang zhes bya ste/_byang chub sems dpa' byams pa'i tshe 'khor lo 'phrul gyi rgyal po byas nas/_ming mngon snang zhes bya ste/_thog ma bla na med pa byang chub kyi sems bskyed pa de'i tshe sems can tshe lo brgyad khri bzhi stong thub ste/_sangs rgyas dge snang des lan gsum bsdus te 
[\[195b\]]
[\[195b.1\]]chos bshad na/_thog ma bsdus pa la mi 'bum phrag dgu bcu rtsa drug cig car lam thob bo/_/de'i 'og tu phal po che bsdus pa la mi 'bum phrag dgu bcu rtsa bzhi cig car lam thob bo/_/gsum gyi tha mar phal che bsdus pa la mi 'bum phrag dgu bcu rtsa gnyis cig car lam 
[\[195b.2\]]thob bo/_/de'i rgyal po sangs rgyas kyis lan gsum bsdus te chos bshad nas dpag tu med pa'i mi bsgral ba mthong nas sems la shin tu dga' gzha' ste/_lo khri'i bar du yo byad thams cad kyis sangs rgyas dang slob ma la yon gsol te/_sems bskyed nas bla na med pa g.yung 
[\[195b.3\]]drung rdzogs pa'i sangs rgyas btsal te ma 'ongs pa'i dus na sems can bsgral ba sla'o/_/nga nam zhig sangs rgyas grub pa dang /_tshe srog gi dus dpag pa dang /_dge slong gi dge 'dun gyi grangs dang /_'khor ba'i bskor ba ni de lta bu yin no/_/shA ri'i bu ngas don de shes pa ni 
[\[195b.4\]]'di bas 'das te dpag tu med do/_/shA ri'i bu sangs rgyas byams pas sems bskyed do/_/bskal pa bzhi bcu lon zin nas ngas gdod sems bskyed de/_sangs rgyas thub med kyi thad du thog ma dge ba'i rtsa ba bskyed nas/_ngas lo stong gi bar du skyid pa'i yo byad thams cad kyis sangs 
[\[195b.5\]]rgyas de la yon gsol nas ras yug lnga brgya phul te/_sangs rgyas de 'das pa'i phyi na rin po che sna bdun gyi mchod rten brtsigs nas 'phang ni dpag tshad gcig_/chu zheng ni dpag tshad phyed de/_kun gser dngul dang /_bai dUr+ya dang /_ma rgad dang /_gzi dang /_spug dang /_mu tig 
[\[195b.6\]]dmar pos byas so/_/sems la rtag tu smon lam skyed pa sems can sdug bsngal te bsgral ba'i ra mda' med de/_chos ngan pa dang phrad cing lam ngan par lhung ba mang na/_ngas de'i tshe sangs rgyas grub par shog shig_/shA ri'i bu khyod kyis re zhig ltos shig_/bla na med pa g.yung drung 
[\[195b.7\]]rdzogs pa'i byang chub spyad sbyangs pa shin tu dka'o/_/shA ri'i bu bla na med pa'i g.yung drung rdzogs pa'i byang chub spyad sbyangs na tshe rabs grangs med pa'i bar du sdug bsngal rnams kyis nyon mongs te/_ngas bshad du zin na khyod kyis thos pa dang yi mug cing sgyid lug tu rung ngo /_/ngas sdug 
[\[196a\]]
[\[196a.1\]]bsngal dang mya ngan 'khrugs pas nyon mongs so cog ni bla na med pa g.yung drung rdzogs pa'i byang chub tshol ba'i phyir ro/_/shA ri'i bu khyod ltos shig_/byang chub sems dpa' sar sar wa dan dang /_byang chub sems dpa' chos tshol dang /_byang chub sems dpa' rtag 
[\[196a.2\]]snying rje dang /_byang chub sems dpa' rang mi nyen dang /_byang chub sems dpa' rtag 'grus kyis nga snyed kyi sangs rgyas rnams la yon gsol te/_sdug bsngal lo cog gi nyon mongs na 'on kyang bla na med pa g.yung drung rdzogs pa'i byang chub thob dka' na/_mi gti mug gzhan gyis skad 
[\[196a.3\]]cig mya ngan las 'das pa btsal ba med pa lta smos kyang ci dgos/_shA ri'i bu de lta bur spyad na 'on kyang shin tu dga' na/_ma spyad pa lta smos kyang ci dgos/_de lta bas na shA ri'i bu ngas bye brag phyed par bsgo'o/_/'og ma'i chos spyad pas bla ma'i chos thob par mi rung ste bla ma'i chos 
[\[196a.4\]]spyad na/_gdod bla ma'i chos thob bo/_/gang la sogs pa 'og ma'i chos de ni lus kyi ngan pa'i las kha'i ngan pa'i las yid kyi ngan pa'i las so/_/'og ma'i chos ni ming sems la dge ba'i chos 'grub par spyod sbyong mi nus pa zhes bya'o/_/'og ma'i chos ni le lo snyom las 
[\[196a.5\]]byed cing tshul khrims mnos so cog bshig pa'o zhes bya'o/_/shA ri'i bu de'i ming 'og ma'i nang na yang 'og ma zhes bya'o/_/yang 'og ma'i nang na 'og ma zhes bya ba ni nga'i chos la khyim nas byung ste/_thob pa mthong ba dang /_bdag tu lta ba dang /_gang zag tu lta ba dang /_sems can du 
[\[196a.6\]]lta ba yang skyes so/_/ci'i phyir zhe na/_shA ri'i bu yang dag par gshegs pas de la mngon par snang ba mkhyen te/_thob pa yod par 'dzin pas ni mi 'gal ba'i bzod pa yang med na lam gyi 'bras bu mi thob pa lta smos kyang ci dgos/_shA ri'i bu thob pa yod par 'dzin du zin na/_
[\[196a.7\]]brgya stong khri 'bum gyi sangs rgyas kyis 'khor lo gsum spyad de mngon par bstan du zin kyang /_mi des mthong ba ma btang na mi gzhan gyi kha zas kham gcig kyang mi zhu na/_lam gyi 'bras bu mi thob pa lta smos kyang ci dgos/_shA ri'i bu bdag tu lta ba dang /_gang zag tu lta bas mya 
[\[196b\]]
[\[196b.1\]]ngan las 'das pa thob pa ni phal tha mal pa thams cad kun gyis zhi bar 'das pa'i rigs so/_/ci'i phyir zhe na/_bdag tu lta ba dang /_gang zag tu lta ba ni kun yon po mthong ba yin no/_/mi phal tha mal pa rnams dang /_bdag tu lta ba'i gnas dang /_gang zag tu lta ba'i 
[\[196b.2\]]'dod chags mang ste/_de lta bas na tha mal pa thams cad kyis mya ngan las 'das pa thob pa'i rigs so zhes byas so/_/shA ri'i bu mi la la zhig gis bsams pa byas te/_bdag yod gang zag yod ces mi des de lta bu'i mthong ba ma btang bar mya ngan las 'das pa chud du zin 
[\[196b.3\]]na/_phal tha mal pa thams cad kyis 'phags pa'i lam thob pa'i rigs so/_/de ci'i phyir zhe na/_phal tha mal pa thams cad kun ni bdag tu lta ba dang /_gang zag tu lta ba yin te/_de lta bas na bdag tu lta ba dang /_gang zag tu lta bas mya ngan las 'das par chud na ni phal 
[\[196b.4\]]tha mal pa kun gyis 'phrul gyi lam du chud de/_'phags pa'i nang na ni ji yang nyung ba med do/_/shA ri'i bu mi la la zhig gis sems bya ste/_bdag tu lta ba yod pa la mya ngan las 'das pa yod du zin na mi des 'phags pa'i lam thob kyis gzhan bsam mi dgos so/_/ci'i phyir 
[\[196b.5\]]zhe na/_phal tha mal pa thams cad la bdag tu lta ba dang /_gang zag tu lta ba mi nyung bas na/_de lta bu'i mi gti mug la de lta bu'i nyes 'khrul pa yod de/_phal tha mal pa rnams kun gyis 'phags pa'i lam du chud ces zer ro/_/'phags pa'i 'phrul gyi lam la bcing ba med de/_mi 
[\[196b.6\]]des spyad pa'i tshe srog gcod pa lnga mnos/_log pa lnga'i sdig bskyod pa rigs so/_/de lta bas na mi gti mug gis 'phags pa'i lam la log pa lnga'i sdig yod do/_/ci'i phyir zhe na/_phal tha mal pa thams cad kun ni bdag tu lta ba yod/_sems can yod ces 'chad do/_/mi la tshig 
[\[196b.7\]]de skad zer na log pa lnga'i sdig 'byor grub ste/_mya ngan las 'das par mi chud do/_/bdag tu lta ba dang /_gang zag tu lta bar bcad pas mya ngan las 'das par chud ces zer na [{]brdzun [,]rdzun [}]gyi tshig yin te/_sangs rgyas la yang skur pa yin no/_/gcig tu na nga'i chos kyi nang na gtsang gdang 
[\[197a\]]
[\[197a.1\]]bar khyim nas byung ste thob par ma nus pa zhes kyang bya'o//_//sangs rgyas kyi mdzod bshad pa'i chos kyi yi ge/_bam po bzhi pa/_sangs rgyas kyi mdzod bshad pa'i chos kyi yi ge gtsang ma mthong ba'i le'u 'og ma'o//_//shA ri'i bu ngas khyod 
[\[197a.2\]]la bye brag phyed par bsgo'o/_/thob pa yod do cog la ni mya ngan las 'das pa med do/_/thob pa yod do cog la ni mya ngan las 'das pa yod du ma yin na de ni sangs rgyas rnams 'jig rten du yang mi 'byung ngo /_/phal tha mal pa thams cad kyis kyang mya ngan las 'das par chud do/_/ci'i phyir 
[\[197a.3\]]zhe na/_phal tha mal pa thams cad kun la bdag tu lta ba dang /_gang zag tu lta ba yod do/_/kun la thob pa 'dzin pa med de de kun yon po mthong ba yin no/_/shA ri'i bu khyod kyis re zhig ngas ci srid lon na 'byor pa ltos shig_/thob pa dang /_mthong ba yod do cog ni mdzangs shing 'phrul 
[\[197a.4\]]pa'i spyod pa ma yin te/_sangs rgyas rnams kyis nga la khyod ma 'ongs pa'i dus na sangs rgyas byed pa thob bo zhes lung ma bstan to/_/shA ri'i bu ngas de lta bu spyad na 'on kyang lung bstan pa ma thob na/_de lta bu mi gti mug gis tshul khrims 'dzin pa dang /_mang po thos pa dang /_bsam 
[\[197a.5\]]gtan du thub pa la sogs pa 'ba' zhig spyad de/_bdag tu lta ba dang /_gang zag tu lta ba dang /_sems can du lta ba skyes pas mi thob pa lta smos kyang ci dgos/_shA ri'i bu ngas bshad pa de lta bu'i ming ni ming spyod pa zhes kyang mi bya/_ming thob pa zhes kyang mi bya'o/_/de ci'i phyir 
[\[197a.6\]]zhe na/_shA ri'i bu nyin mtshan de lta bu'i yon po mthong ba la 'dod chags de zhi bar 'das par ma thob bo/_/de lta bu'i mi gti mug gis 'di snyam du bdag la sogs pa ci'i phyi nas bdag dang gang zag gis chos med pa spyod pa sbyangs te/_mi des bdag la sogs pa sdug bsngal mang po 
[\[197a.7\]]phung chod kyang rung srid na/_'di snyam sems byas so/_/shA ri'i bu thog ma skyes pa nas long ba'i mi khyi za ba las bros te byol nas me dong zab mor lhung ba dang mtshungs so/_/shA ri'i bu ngas smras pa/_mi gti mug gis de lta bur bdag tu lta ba dang /_gang zag tu lta ba dang /_thob pa yod 
[\[197b\]]
[\[197b.1\]]par mthong ba spyad sbyangs te/_de lta bu'i mthong ba rnams spyad de/_gtsang gdang na 'dod cing re ba ni mi de 'dod cing chags la 'brengs te/_de lta bu'i don spyad pas mya ngan las 'das pa thob par 'dod na ngas ming mthar lam ngan par lhung zhes bshad do/_/shA ri'i bu dper mi long ba 
[\[197b.2\]]me dong zab mo bde skyid pa'i sems skyes pa dang mtshungs so/_/de lta bu'i mi gti mug kyang bdag dang /_gang zag tu lta ba dang /_thob pa yod par mthong ba la/_bde skyid pa'i sems skyes te/_mi de nyin mtshan du chags pa la 'brengs pas brnyas bslus nas slar 
[\[197b.3\]]don de la chags te/_nga'i chos kyi nang du yon blangs nas de lta bu'i mi gti mug nyin mtshan du rgud pa'i mya ngan gyis lam ngan pa'i nang du lhung ngo /_/shA ri'i bu dper mi spyi'i lugs kyi rgyal po chen po dang mtshungs te/_bdag gi khams kyi yul gyi nang na brjid kyi stobs rang dbang 
[\[197b.4\]]ste/_mi de lta bu zhig phrog pa'i rigs/_mi de lta zhig bkol ba'i rigs zhes zer te/_mi phal gzhan rgyal po'i yid dang 'gal te/_rgyal po nyes pa ngan pa brjod nas mi'i sems gyes shing zhig pas mkhar gyi rim gro ma nus te/_log par bgros pa rgyal pos mi de dag 
[\[197b.5\]]dgra chen po yin par rig nas phal mang po'i nang du rnga sgra ngan pa brdungs te/_de'i nyes pa shin tu bcom nas bskrad de/_'gong thon du byung ngo /_/de'i snying nye ba zad kyis btsal na mkhar gyi rim gro bya ma nus pas na de lta bu'i sdug bsngal thob bo/_/shA ri'i bu sangs rgyas kyang de dang 
[\[197b.6\]]mtshungs te/_bskal pa grangs med pa'i bar du bla na med pa'i g.yung drung rdzogs pa'i byang chub spyad sbyangs te/_chos kyi rgyal po chen po byas so/_/chos kyi yul sa bzung gzi brjid kyi mthu chen po yod/_slob ma rnams kyi nang na chos kyi ro shes pa yod de srog stor la thug kyang ngas 
[\[197b.7\]]bstan pa ma nyams/_lha dang 'jig rten mi rnams kyis gzhig nus pa med de/_bstan pa mnos pa'i nang na bdag la ngan cing bdag log pa yang med/_gzhan la yang mi ston to/_/dpal gyi nang na gzi brjid kyi mthu chen po yod pas rang dbang gis chos btsugs te/_chos kyi 
[\[198a\]]
[\[198a.1\]]mkhar rim gro bsrungs nas dgra ngan pas bshig dral cing mi chud par byas so/_/yang dag par gshegs pa'i gsang ba'i chos bshad pa sems thag pa nas mnos te/_khon mi dgra chen po mthong ba rnams la bshad do/_/shA ri'i bu yang dag 
[\[198a.2\]]par gshegs pa de ltar bzhugs pas chos kyi mkhar rim gro mkhas la slob ma chen po de bzhi shes rab zab cing rgyang ring ba da ltar de'i chos kyi mkhar zhig ral mi dogs so/_/la la zhig chos kyi mkhar la bsgribs shing bgegs byed na dgra chen po yin te/_chos kyi mkhar 
[\[198a.3\]]bshig dral la nga'i chos gsang bsgus te/_mur 'dug la 'chad do/_/mi rtag par nga'i thad du 'ongs te nga dang gtam byas nas de la chos bstan na gtsang zhing gces pa ma bshad na mi des chos bstan pa btsal ba'i phyir khyim nas byung ste/_tshul khrims mnos pas na/_ngas mi des 
[\[198a.4\]]phyis lam thob par rig par shes pas khyim nas byung bar gnang ste zla ba bzhi'i bar du sad do/_/de ci'i phyir zhe na/_chos kyi mkhar gyi rim gro bya ba'i phyir ro/_/gcig tu na ma 'ongs pa'i dus kyi dgra slar mi ldang ba bya ba'i phyir ro/_/de lta bur yang dag par gshegs par chos kyi 
[\[198a.5\]]mkhar bsrung ba mkhas pas glags mi rnyed par byas te/_de ni sangs rgyas kyis bstan pa mnod cing sngon gyi ngan pa yon po mthong bar byas so/_/dge slong phal mang po rnams kun dga' gzha' ste khyim nas byung bar gnang ste/_tshul khrims nod pa thob zin nas lha dang mi dang 'jig rten 
[\[198a.6\]]gyis bskyod cing bsgyur mi nus so/_/shA ri'i bu gang la sogs pa sad du rung ba zhes byas na de ni mur 'dug gi ming dang /_mur 'dug gi chos la sred pa'o/_/shA ri'i bu gang la sogs pa mur 'dug gi chos la sred pa yin/_de ni thob pa yod du 'dzin pa dang /_bdag tu lta ba dang /_gang 
[\[198a.7\]]zag tu lta ba dang /_sems can du lta ba dang /_yon po la 'dod chags pa dang /_nyid kyi mtshan ma stong pa'i chos la the tshom gyi sems skye ba dang /_yon po sgyu ma mi bden pa'i sems sgyu ma'i chos rnam pa mang po mnos pa spyad de/_mchog gi gzhung stong par 'jug mi phod cing yon 
[\[198b\]]
[\[198b.1\]]po'i lam rnams spyod pa ste/_mi de'i ming mur 'dug gi chos la sred pa zhes bya'o/_/shA ri'i bu sad du mi rung ba ni kha dog rnam pa mang po spyod pa mi gos skya bo can yang rung /_chos gos bgos pa yang rung /_de lta bu mi bden pa thob bo/_/yod par mthong ba kun gyi ming 
[\[198b.2\]]mur 'dug ces bya'o/_/nga'i chos kyi nang nas byung la tshul khrims mnos pa de lta bu'i mi ni sad pa'i rigs so/_/ci'i phyir zhe na/_thob pa yod par 'dzin pa ni nga'i chos kyi nang na yon po la lta ba yin te de'i ming dgra chen po zhes bya'o/_/'jig rten thams cad kyi nang na lha 
[\[198b.3\]]dang mi'i dgra'o/_/de'i ming 'jig rten thams cad kyi dgra sdang ba ste/_sangs rgyas rnams kyi dgra chen po'o/_/shA ri'i bu yon po lta bu'i mi de ngas kyang khyim nas byung zhing tshul khrims mnod du ma gnang ngo /_/shA ri'i bu chos so cog thams cad la bdag tu lta ba med do/_/mi 
[\[198b.4\]]la la zhig gis de la bzod pa skye ba dang /_chos so cog stong pa dang bdag tu lta ba med/_gang zag tu lta ba med/_sems can med/_tshe srog med par mi nus shing yid ches shing shes par ma nus pa'i chos kyi nang du yon len na ming mi gtsang ba zhes bya ste/_mi des sangs rgyas la 
[\[198b.5\]]yon mi 'bul chos la yon mi 'bul/_dge 'dun la yon mi 'bul bar nan gyis nga'i chos su zhugs te lus ni dge sbyong yin la sems ni mur 'dug yin te/_chos rku ba'i mi zhes bya'o/_/shA ri'i bu ma 'ongs pa'i dus na dge sbyong zhig yod pa lus mi 'chos/_tshul khrims mi spyod/_
[\[198b.6\]]sems mi 'chos/_shes rab mi spyod de yang dag par gshegs pas bshad do cog dang yang dag par gshegs pas spyad do cog la yang brun to brnyas so/_/yang dag par gshegs pas ni rtag par mchog gi gzhung gi stong pa la ri mo gus shing yon gsol te rtag par spyod pa la 
[\[198b.7\]]sred na/_dge slong de rnams kyis yang dag par gshegs pas yang dag pa'i dbyings mtha' yun du stong pa'i chos spyod pa la yang zhing brun to/_/shA ri'i bu de'i tshe dge slong la la nyon mongs pa'i las spyod pa yod na yang kun gyis brnyas te brun to/_/da nga'i slob ma stong pa spyod pa yod na 
[\[199a\]]
[\[199a.1\]]ngas dga'o zhes bstod de/_sems bde bar bab pa/_de'i tshe mi des stong pa spyod pa yang brnyas te/_mi sra mi mkhrangs 'ba' zhig gis don tshol lo/_/bdag tu lta ba yod pa dang /_chos so cog yod pa spyad de/_de lta bu la sogs pa'i don gyis phal 
[\[199a.2\]]gyi sems dga' bar byas so/_/la la zhig gis chos so cog stong par bshad na mi de la yang brnyas so/_/ci'i phyir zhe na/_shA ri'i bu chos ni de bzhin pa'i rigs te/_sems kyi dge ba'i rtsa ba chad du byed na phyi mo gzugs mngon par byung ngo /_/yang dag pa'i bden pa dam 
[\[199a.3\]]pa'i chos 'jig rten na 'dug na gnod pa med de/_dper mi gti mug gis spos tsan dan dang shing ngan pa gnyis 'dra bar 'dzin pa dang mtshungs so/_/shA ri'i bu sangs rgyas bsod skyabs kyis bshad pa/_ma 'ongs pa'i dus na sangs rgyas shAkya thub pa'i slob ma rnams kyis 
[\[199a.4\]]gso ba'i khe'i phyir gos skya bo can rnams la mchog gi gzhung stong pa bshad na/_de'i tshe khyim na 'dug pa dang /_khyim nas byung ba gti mug mang pos ma mnos so/_/log gal nas yid mi ches shing slar 'phya skur nas bsod nams chen po stor to/_/rgyu rkyen 'di lta bu spyad 
[\[199a.5\]]pas na mthar lam ngan par ltung ngo /_/shA ri'i bu de'i tshe 'gal ba mang po yod do/_/rtsod pa 'chang /_bdag tu lta ba 'chang /_gang zag 'chang /_sems can 'chang /_tsher 'dzin pa 'chang /_srog tu 'dzin pa 'chang ngo /_/dge ba'i chos nyung ngu byed pas gso ba'i khe 
[\[199a.6\]]'ba' zhig la sred de/_bden par gti mug yin na rang na re shes rab yod ces zer ro/_/gcig la gcig log gal de rtag par 'thab rtsod cing don yod pa la gcod pa sred de/_khon dang phrag dog gi sems skyes nas mi des dge sbyong gi sems btang ste gso ba'i khe 'ba' 
[\[199a.7\]]zhig tshol lo/_/'tsho nam gyi don mang po la sred de sbyar ba gcig pu ma yin no/_/rtag par mi gzhan gyi g.yo 'tshang tshol ba la sred de/_rang gi nyes pa sbas nas legs pa'i don brjod cing bshad do/_/da ltar gyi dge slong ni legs pa'i don sbas bcabs te rang gi nyes 
[\[199b\]]
[\[199b.1\]]pa ngan pa phyung ngo /_/de tsam gyi tshe kun gyis tshul khrims lci bas bsrung zhing gzung mi nus te khong du chud pa med do/_/gzhung gi bsod nams bshig ste chos so cog mi 'gyur zhing nyid kyi mtshan stong pa la ji lta bur bya mi nus zhes 'dzer to/_/rtsed mo byed pa'i mi 'da' ras pa bsgyur 
[\[199b.2\]]cing bstan pa mang po byas nas ci yang shes pa med par mthong na shin tu bgad do/_/ci'i phyir zhe na/_rtsed mo'i chos mi shes pas 'thab ste ngo mtshar snyam ste/_yod dkon pa'i sems skyes nas dngangs dogs te cher bgad do/_/de lta ste shA ri'i bu de'i tshe yang dag pa'i bden pa'i 
[\[199b.3\]]dge slong gis stong pa zhi ba'i chos 'chad na srog gso ba'i khe tshol ba kun gyis khrel te bgad do/_/ci'i phyir zhe na/_mi des sangs rgyas kyi chos kyi gzhung ma rig pas stong pa'i chos bshad pa thos nas dngangs dogs shing 'jigs skrag go/_shA ri'i bu khyod kyis mi 'di la ltos 
[\[199b.4\]]dang /_bde skyid pa'i gnas la rgud pa'i mya ngan skyes so/_/rgud pa'i mya ngan gyi gnas la ni bde skyid pa'i sems skyes te/_mi de phyin ci log pas dge ba'i chos ni log par spyad/_ngan pa'i chos ni ma log par spyad do/_/shA ri'i bu de lta bu'i mi gti mug la ser sna dang /_'dod 
[\[199b.5\]]chags dang /_zhe sdang dang /_gti mug mang du srel te/_cho ga tshang nas mi dge ba gsum gyi rtsa ba spyad do/_/shA ri'i bu ngas tshul khrims 'dzin pa'i dge slong la phan bsod pa bya ba'i phyir tshul khrims nyis brgya lnga bcu'i chos yig bshad do/_/de lta bu'i mi gti mug gis 
[\[199b.6\]]'jig rten gyi rgyu rkyen chung ngu spyad de/_khyim na 'dug pa la bshad de yi ger yang bris nas gos skya bo can la yang bstan to/_/shA ri'i bu de lta bu'i mi gti mug gis bshad pa chos so cog stong pa dang /_rang gi mtshan ma bya ga la nus zhes 'dzer to/_/ci'i phyir zhe na/_de lta bu'i mi gti 
[\[199b.7\]]mug gis 'jug pa dang /_brkam pa dang /_mya ngan 'khrug yang bsal mi nus na/_ma rig pa'o cog cho ga ma nus pa lta smos kyang ci dgos/_shA ri'i bu de'i tshe tshul khrims lugs 'dzin pa'i dge slong dge ba slob mi nus so/_/chos so cog stong par yang legs par mi slob bo/_/mdo 
[\[200a\]]
[\[200a.1\]]sde kha ton dang legs par mi slob bo/_/shA ri'i bu tshul khrims lugs 'dzin pa'i dge slong gis legs par slob mi nus zhes bya/_yang dag gshegs pas chos yi ge nang na bslabs bshad pa gsum yod de/_dge ba'i tshul khrims bslab/_dge ba'i 
[\[200a.2\]]sems bslab/_dge ba'i shes rab bslabs te/_mi des bslab pa gsum la dge ba'i bslab ma nus te/_mang po thos pa rgyu rkyen 'ba' zhig spyad nas mi gzhan la yang brnyas te/_mi de ni dge ba'i chos sgrib cing gcod pa yin te/_de lta bu'i mi gti mug gis chos bzhin du lan glon 
[\[200a.3\]]zhing 'dri bar yang mi nus na/_mtha' yun du ci yang med pa la brtson 'grus spyod mi nus pa lta smos kyang ci dgos/_shA ri'i bu de tsam gyi tshe tshul khrims zhig pa'i dge slong ni gos skya bo can gyi g.yog byed cing /_pho nyar mngags shing gdul ba dang /_sman gyi chos kyis bdag rang gso 
[\[200a.4\]]bar byed do/_/shA ri'i bu da khyod ltos shig dang /_mi ngan pa des nga'i chos las khyim nas byung nas/_tshul khrims mnos nas yon mnod pa thob nas slar nga la dgrar 'dzin to/_/shA ri'i bu de'i tshe gnam ngos bzhi'i lha'i rgyal po dang dbang po dang /_tshangs pa'i rgyal po chen po dang /_brgya 
[\[200a.5\]]stong khri 'bum gyi lha gzhan kun kyang nga'i chos kyi nang na de lta bu zhig nyams pa mthong nas kun shin tu mya ngan byed cing mi dga' ste/_ngus nas mchi ma bab bo/_/shA ri'i bu de bden par na nga la rten cing gos skya bo can gyi mtshan ma sbyor zhing byed pa'i mi rigs so/_/ci'i phyir zhe na/_sangs rgyas 
[\[200a.6\]]shAkya thub pa'i slob ma rnams dang /_lha dang /_klu dang /_lha ma yin gyis bkol zhing bdag po yang bya ba rigs na/_klu dang lha ma yin gyis nga'i slob ma la bkol zhing bdag po ma byas na de lta bu'i mi gti mug gos skya bo can la nye bsnyen pas chos so cog gi gzhung stong pa bshad sbyangs te 
[\[200a.7\]]khong du chud par nus zhes zer na bden pa yong med do/_/shA ri'i bu de'i tshe tshul khrims zhig pa'i dge slong gis chang phor bu gang zhig thob na'ang gos skya bo rnams la sangs rgyas kyis drangs bshad do/_/khyod kyi yid la ji snyam/_'dod chags dang /_zhe sdang dang /_gti mug mang po dang 
[\[200b\]]
[\[200b.1\]]chos yig klog pa la sred pa mang ba dang /_tha mal pa'i yi ge'i khe la brkam zhing spyod pa mi gtsang mi gdang ba'i mi de lta bu'i mis ci yang med pa yun du stong pa'i chos yid ches par nus shing /_dge sbyong gi 'bras bu cho ga tshang ba thob par nus sam mi nus/_bcom ldan 'das mi 
[\[200b.2\]]nus lags so/_/shA ri'i bu dge slong la la zhig gis gos dang kha zas dang mal cha dang /_rtsi sman thob pa la phyogs na tshul khrims 'dzin pa gtsang gdang ste/_mang po 'dzis pa dang /_cal col gyi tshig la mi sred/_phyi logs kyi gzhung la ma chags te/_nyin mtshan du brtson 
[\[200b.3\]]'grus pa ni mgo tshig pa'i ra mda' byed pa bzhin te/_sems gcig tu drang po'i 'phrul gyi lam brgyad 'grus par spyad na mi des 'on kyang stong pa'i chos ci yang thob pa med pa'i khong du chud par dka' na/_de lta bu'i mi gti mug zab mo 'dod pa med pa yid ches shing shes pa 
[\[200b.4\]]med pa lta smos kyang ci dgos/_shA ri'i bu khyod ltos shig dang /_mi de yang dag par gshegs pa'i bla na med pa'i gzhung ma shes pas na/_nga'i drang po'i chos bshig ste bdag rang gi lus dang mi gzhan gyi rgud pa'i mya ngan chen po byas so/_/de lta bu'i dgra chen po ni 'jig rten 
[\[200b.5\]]gyi dgra chen po yin te/_chos kyi yi ge 'di'i nang na yang yong bral ba'i rigs zhes bshad do/_/de lta bus mis ni sangs rgyas kyi drin kyang mi shes te rang gi bsams pa bdag la sogs pa khyim nas byung ste/_chos 'di'i nang na spyad pa'i mi rigs pa rnams ni spyad pa mi rigs so snyam du 
[\[200b.6\]]sems so/_/de lta bas na shA ri'i bu yang dag par gshegs pas ma 'ongs pa'i dus la ji lta bu ngan pa gcad pa'i phyir chos 'di lta bu bshad do/_/dge slong la la zhig tshul khrims mnos so cog zhig cing /_chos bshig dral la drang po'i mthong ba bshig pa zhig gis chos 
[\[200b.7\]]yig 'di thos na 'jigs skrag ste/_tshul khrims slar zlog go/_/ci'i phyir zhe na/_tshul khrims zhig pa'i mi ni se gol gcig gtogs pa tsam gyi bar du 'phags pa'i mi gzugs dang /_chos gos can 'dug pa'i nang na 'dug pa mi rigs/_la la zhig gis chos yig 'di thos 
[\[201a\]]
[\[201a.1\]]te sems dga' gzha' na/_mi de'i ming sangs rgyas rnams yon gsol/_sangs rgyas kyi lam srung zhing rim gro byed pa zhes bya ba ci'i phyir zhe na/_shA ri'i bu de'i ming sangs rgyas lam yang dag pa'i dbyings zhes bya'o/_/pho dag pa mo dge ba la la zhig dge sbyong gi chos 
[\[201a.2\]]thos par 'dod na/_chos yig 'di nyon cig dang /_brgya stong khri 'bum gyi dpag tshad 'das pa rigs so/_/ci'i phyir zhe na/_yang dag par gshegs pa sangs rgyas rnams yun ring po zhig lon na/_gdod 'jig rten du 'byung ngo /_/'jig rten du 'byung mod kyi bar bar du zad do/_/
[\[201a.3\]]le'u dgu ste dogs pa bye brag phyed pa'i le'u'o//_//sangs rgyas kyis shA ri'i bu la bka' stsal pa/_mi rnam gsum zhig yod pas chos yig bshad pa 'di thos na sems la mi dga' mi dad do/_/gsum gang la sogs pa zhes byas na/_gcig ni tshul khrims 
[\[201a.4\]]zhig pa'i dge slong ngo /_/gnyis ni dge slong yar skye ba'i mi'o/_/gsum ni chos 'chad pa mi gtsang ba dang /_bdag tu lta ba la 'dod chags te/_/mi des 'di lta bu bden pa'i mtshan ma zab mo chos yig bzhin du mi 'gal ba yong spangs nas/_dmus long gi sde dang grogs kyi tshang 
[\[201a.5\]]bar gang rgyas so/_/de lta bas na shA ri'i bu nga'i chos yig 'di bslabs te khyod la gtams bcol to/_/ci'i phyir nas shes byas na/_chos kyi yi ge 'di yang dag par gshegs pa'i phyi na/_gtsang gdang bar tshul khrims 'dzin pa'i dge slong sems la 'di lta bu chos yi ge zab mo 
[\[201a.6\]]la dga' zhing dad pa skye bar nus pa tshul khrims gtsang gdang bas rtag par bsdu zhing 'dzin par bya'o/_/tshul khrims zhig pa ni rtag par bsrings spang ngo /_/ci'i phyir zhe na/_gti mug gis yang dag pa'i bden pa'i drang po'i tshig bshad pa thos na sdug bsngal yin par 'dzin to/_/shA 
[\[201a.7\]]ri'i bu tshul khrims zhig pa'i dge slong gis byad gzugs cir grub pa yang dag par gshegs pas zhib tu rgya cher bshad zin to/_/shA ri'i bu tshul khrims bshig pa'i dge slong ni chos kyi tshul khrims 'dzin pa'i cho ga la ma dad do/_/gti mug gi mi ni shes rab la mi dga'o/_/ser sna can gyi mi 
[\[201b\]]
[\[201b.1\]]ni sbyin pa bshad pa la thos par mi dga'o/_/le lo yar skye ba ni dregs shing le lo med pa'i chos 'di thos su mi dga' ste/_thos su zin na'ang dngangs skrag pa ni khung zab mor lhung ba dang mtshungs so/_/'jig rten gyi khe la sred pa ni zhim po'i ro la 'dod chags te/_zas la 
[\[201b.2\]]zhe bskrad pa thos na/_sems la mya ngan 'khrug go/_/mi la la zhig tha mal pa'i yi ge klog pa la sred na/_de las na thub cing bden du zin pa'i 'du shes skye'o/_/tshig la 'dod chags pa ni cal col 'chad pa la sred pa'o/_/rang bzo'i tshig gi snyan dngags 'chad pa la 
[\[201b.3\]]sred pa ni sangs rgyas mchog gi gzhung la gtsang ma'i sems med pa'i steng du chos 'di la yid mi ches mi gus so/_/shA ri'i bu dper mi ma ning dang mtshungs so/_/skyes pa'i spyad pa med na/_skyes pa'i nang du phyin pa dang ma ning gi 'du shes skyed de/_sems 'di snyam du byed do/_/
[\[201b.4\]]mi 'di gzhan la sogs pa yang bdag dang mi mtshungs pa med snyam byed do/_/de lta ste tha mal pa'i yi ge la sred chags pa ni rtag par tshig rang bzo'i snyan dngags pa brgyan pa la sred de/_sangs rgyas kyi mchog gi gzhung la sems kyis ri mo mi gus so/_/shA ri'i bu de'i nang na mi la 
[\[201b.5\]]la gtsang gdang ba'i chos yig 'chang ba yod na mi de la yang ri mo mi gus te/_gtsang gdang ba'i tshul khrims 'dzin pa'i dge slong la'ang yang zhing btus te/_ci'i phyir zhe na/_shA ri'i bu mur 'dug gi chos yi ge la ni yang dag pa'i tshig bden pa med do/_/chos kyis dregs shing le lo 
[\[201b.6\]]dang mthong zhing rang che 'dod pa'i rigs so/_/ci'i phyir zhe na/_don de ni skyo bral ba'i mi'i phyir ma yin no/_/mya ngan las 'das pa mi'i phyir ma yin te/_mi des yid ches pa la sogs pa rtsa ba bzhi nyams pas na/_gnas so cog legs pa'i don yod par yid mi ches pa ni ma ning 
[\[201b.7\]]dang mtshungs te/_mi gzhan kun la bdag dang mtshungs zhes zer ro/_/shA ri'i bu dmus long gis kha dog rnams mi mthong ba dang mtshungs so/_/de ni nag po'i kha dog dkar po'i kha dog ste/_dkar nag gi kha dog mthong ba ma mthong ngo /_/bzang po'i kha dog ma mthong ngo /_/mi 
[\[202a\]]
[\[202a.1\]]sdug pa'i kha dog kyang mi mthong /_sngon po dang /_ser po dang /_dmar po dang /_dkar po dang /_le brgan rma mthing ga'i kha dog kyang mi mthong /_ring thung sbom phra la sogs pa'i gzugs mi mthong /_skar ma nyi zla ma mthong ste/_nyi zla dang skar ma mthong 
[\[202a.2\]]ba de lta bu'i mi long bas thal byung sems 'di snyam byas so/_/dkar gnag gi kha dog med/_dkar gnag gi kha dog mthong ba med/_bzang po dang mi sdug pa'i kha dog byas pa med/_sngon po dang /_ser po dang /_dmar po dang /_mthing ga dang /_ring thung dang /_phra sbom dang /_
[\[202a.3\]]zab mi zab dang /_nyi zla dang /_skar ma'i kha dog med/_nyi zla skar ma mthong ba med pas na gzhan kun kyang bdag dang mtshungs snyam du 'dzin to/_/mi dmus long gi sems phyin ci log pas gnas so cog thams cad kun la mun gnag che zer ro/_/shA ri'i bu tshul khrims zhig pa'i dge 
[\[202a.4\]]slong le lo yar skye ba'i mi mur 'dug gi bshad par ltung ngo /_/dge slong yang de dang mtshungs te/_sangs rgyas kyi zab mo chos la yid ma ches ma dad de/_khong du chud par ma nus so/_/chos so cog stong zhing ci'ang med pa thos na yid mi ches ma dad do/_/khong du chud par ma 
[\[202a.5\]]nus so/_/shA ri'i bu mi gzhan bzhin du khyod la sogs pa'ang yon po'i dbyings su ltung zhing drang po'i chos mi thob kyis dogs so/_/drang po'i chos 'di spyod pa ni ming yang dag pa'i bden pa'i dge sbyong zhes bya'o/_/khyod kyis thob bo cog la mi des yid mi ches pa dper mi 
[\[202a.6\]]dmus long na re dkar gnag la sogs pa'i kha dog med ces zer ba dang mtshungs so/_/shA ri'i bu mi des de lta bu'i yon po'i dbyings su bzhugs te mur 'dug gi bshad pa btsal nas mang po'i 'jigs pa'i tshig la sred de/_mya ngan 'khrug pa'i rang bzhin ngan pa dang /_chos ngan pa 
[\[202a.7\]]skyes shing 'phel to/_/mi des chos so cog stong yang yid ches par mi 'gyur na khong du mi chud pa lta smos kyang ci dgos/_shA ri'i bu khyod kyi yid la ji snyam was seng ge ltar byas na bsgrags zin tam/_da bsgrag gam/_phyis bsgrag_/seng ge'i 'gros byas na da 'gro ba dang /_phyis 
[\[202b\]]
[\[202b.1\]]'gro ba dang /_'gros zin pa nus sam mi nus/_bcom ldan 'das mi nus lags so/_/ci'i phyir zhes bgyis na wa'i kha dog dang stobs dang /_sgra skad seng ge tsam mi phod do/_/was ni wa'i sgra 'ba' zhig bgyi nus so/_/sgra zhig bgyir btab na wa'i sgra 'ba' zhig 'byung ste 
[\[202b.2\]]seng ge'i sgra ma lags so/_/de yin no/_/shA ri'i bu tshul khrims zhig pa'i dge slong le lo yar skye ba'i dge slong rang don dam pa yin snyam 'dzin to/_/chos 'chad mi gtsang ba ni 'dzi gen ji'i bshad pa mnos te/_don gcig la chags te dam du bzung ste ma btang ngo /_/'jig rten gyi 
[\[202b.3\]]khe la brkam zhing rin che ste tha mal pa'i yi ge klog pa la sred pas chos so cog gi bden pa khong du chud par ma nus so/_/mtshan ma med pa'i chos la yid ches shing mnod nus zhe na/_bden pa yong med do/_/shA ri'i bu dge slong la la zhig lo grangs kyis rgan zhing legs pa yod la 
[\[202b.4\]]dge slong gi nang na klu ste/_shes rab zab mo yod pa de lta bu'i mis ci'ang med pa nyid kyi mtshan ma stong pa'i chos dang /_bdag tu lta ba med pa dang /_gang zag med pa'i chos la yid ches par nus so/_/ji lta zhe na/_mi de mang po 'dzis pa'i tshig go cog dang dge 'dun la mi sred do/_/
[\[202b.5\]]chos yig klog pa dang /_gnyid kyis log pa dang /_don mang po la mi sred/_gos skya bo can gyi 'tsho nam dang don mi byed/_pho nyar mngag cing yi ge khyer zhing skyel ba mi byed/_sman gyi chos mi byed/_sman dpyad mi klog_/tshong spogs mi byed/_'jig rten gyi tshig brjod cing smra ba 
[\[202b.6\]]la mi sred do/_/'jig rten las 'byung ba bshad pa 'ba' zhig la dad cing dga'o/_/mi chos so cog stong par yid ches par nus te/_chos so cog med cing mi ldan mi 'jug go/_/mi de lta bas na gdod yang dag pa'i bden pa'i dbyings su grub par nus te/_bden pa bzhin gyi yang 
[\[202b.7\]]dag pa'i seng ge'i sgra nus te/_wa'i sgra ma yin no/_/shA ri'i bu dge slong la la zhig tha mal pa'i yi ge'i gzhung la chags pa'i zhig yod na mi des sangs rgyas kyi zab mo dam pa'i mchog btang ste/_mur 'dug gi chos kha ton dang /_gzugs su 'dzin pa zhes bya'o/_/phal 
[\[203a\]]
[\[203a.1\]]mang po'i phyir bshad na'ang wa'i sgra 'ba' zhig zer ro/_/shA ri'i bu de lta bu'i mi ngan pa ni ming rul pa'i dge sbyong zhes bya'o/_/ci'i phyir zhe na/_mur 'dug gi gzhung yin gyi/_sangs rgyas kyi chos ma yin pa'i phyir ro/_/shA ri'i bu mur 'dug gi chos la 
[\[203a.2\]]chags pa'i dge slong ni bdag rang sangs rgyas kyi slob ma yin zhes brjod par mi rigs so/_/ci'i phyir zhe na/_dge slong shAkya'i bu ni 'dzi gen ji'i chos mi 'chad de/_phal mang po'i nang na sangs rgyas kyi chos 'ba' zhig 'chad do/_/mi la la zhig mi gtsang ba'i tshig la 
[\[203a.3\]]chags na seng ge'i sgra dbyangs kyang wa'i sgra skad du grags te/_mi de sangs rgyas kyi chos kyi mchog gi gzhung shes par mi nus so/_/shA ri'i bu ngas khyod la bye brag phyed par bsgo'o/_/mi la la zhig tshul khrims 'dzin pa dang /_bsam gtan thub pa dang /_shes rab cho ga tshang 
[\[203a.4\]]ste/_mi 'jung /_mi brkam/_zhe sdang gti mug gis ma zhen/_gtsang sgyu mi srel/_ngan pas skyes pa'i sems yod/_yang dag pa'i bden pa'i tshig smra zhing rtag par 'ba' zhig gnas la sred/_nyal zhing gnyid log pa la mi sred/_stong pa mtshan ma med pa dang /_smon pa 
[\[203a.5\]]med pa dang /_'gog pa med pa'i spyod pa la sred do/_/zab mo 'dod pa'i sems skyes te/_sangs rgyas kyi chos kyi mchog gi gzhung shes pa btsal nas/_'jig rten gyi tshig la ni mi dga' 'jig rten las 'byung ba'i tshig la dad de/_tshul khrims rnams rdzogs par bzung 
[\[203a.6\]]nas/_don ngan pa thams cad dang /_ngan pa'i bshes gnyen kun bsrings spangs te/_de lta bu'i chos la gnas pas stong pa ci yang med pa'i chos shes par nus so/_/ci'i phyir zhe na/_shA ri'i bu spyad pa de'i ming ni mi chen po'i spyod pa zhes bya ste/_gso ba'i khe la brkam 
[\[203a.7\]]zhing sred pa'i khe ma yin te/_gti mug blun po'i tha mal pa'i spyod pa ma yin no/_/sun byung zhing zhigs pa'i dge sbyong gi spyod pa ma yin no/_/spang phub kyi dge sbyong gi spyod pa ma yin no/_/sgyu ma ming gi dge sbyong gi spyod pa ma yin no/_/shA ri'i bu chos so cog gi bden pa'i mtshan ma'i 
[\[203b\]]
[\[203b.1\]]mtha' yun du stong pa nyid sangs rgyas kyi lam yin te/_'jig rten gyi nor khe la sred pa dang /_chos mi gtsang ba thob par mi nus so/_/shA ri'i bu de'i ming ni shes rab chen po'i sa zhes bya ste/_mur 'dug la brkam sred pa'i chos ma yin no/_/bdag tu lta ba dang /_gang zag 
[\[203b.2\]]tu 'chad pa'i sa yin no/_/shA ri'i bu bden par bdag tu lta ba yin/_gang zag tu lta ba yod du zin na bdag tu lta ba dang /_gang zag tu lta ba 'chad pa la bden pa'i mtshan ma yod pa'i rigs kyis bden pa bzhin du 'dri ba rigs so/_/bdag tu lta ba yod du zin na/_kha dog ji 
[\[203b.3\]]lta bu yin/_sngon po/_ser po/_dmar po/_dkar po'am/_lus kyi nang du 'dug gam/_lus kyi phyi rol du 'dug gam/_lus chub par 'dug gam/_mar gso ma la 'dug pa dang mtshungs sam/_shA ri'i bu gso ma'i nang na mar yod pa ni 'byung du yang rung /_bstan du 
[\[203b.4\]]yang rung /_bdag tu lta ba nang logs na 'dug tu zin na/_bdag tu lta ba yod par 'chad pas bshad pa rigs/_bstan pa rigs te/_gso ma'i nang nas mar 'byung zhing mar bstan pa dang mtshungs so/_/mchog gi gzhung gi nang nas ni bdag tu lta ba btsal kyang rnyed par mi rung 
[\[203b.5\]]ngo /_/de lta bas na shes par byos shig_/bdag tu lta ba dang /_gang zag yod par 'chad pa'i mi de la dge sbyong gi khrims kyang med na/_dge slong gi med pa lta smos kyang ci dgos/_shA ri'i bu shes par byos shig_/yon po la 'dod chags pa ni bdag tu lta ba la chags/_
[\[203b.6\]]sems can la chags/_tshe srog la chags te/_spyi bo'i chos su lhung ngo /_/mi de de lta bur yon po la 'dod chags pas na/_gso ba'i khe la brkam pa'i sems kyang bsam mi nus na mya ngan 'khrug pa'i zhib mo lta smos kyang ci dgos/_shA ri'i bu stong pa khong du chud pa la 
[\[203b.7\]]'dod chags dang /_zhe sdang dang gti mug dang gso ba'i khe bkab ces zer na bden pa yong med do/_/spyi bo chos su yong mi ltung ngo /_/shA ri'i bu bdag tu lta ba'i sems la chags pa ni tshe srog yod ces zer ba ste/_tshe srog gi rgyu rkyen gyis na gso ba'i khes dkris te lam bsgribs 
[\[204a\]]
[\[204a.1\]]bcad do/_/shA ri'i bu bdag tu lta ba dang /_gang zag tu lta ba ni nga'i chos la khyim nas byung ba ste/_chos byed mod kyi de lta bu'i mi gti mug gtsang gdang ba'i nang nas ni khyim nas byung ba ma yin no/_/ci'i phyir zhe na/_'dzi gen ji'i khyim nas byung 
[\[204a.2\]]ba ni kun nga'i sems la chags te thob pa yod par 'dzin to/_/shA ri'i bu thob pa yod par 'dzin pa ni thog ma zhes bya ba med pa'i tshe rabs tshun chad rtag par de lta mthong ba yod de/_khyim nas byung du zin kyang yod de ci mi 'chad do/_/de'i ming mur 'dug gi zhar las khyim 
[\[204a.3\]]nas byung zhes bya'i/_ming 'phags pa'i zhar las khyim nas byung ba zhes mi bya'o/_/ci'i phyir zhe na/_bkab pa'i mis chos chen po la yid ches shing dad par mi nus te/_gtsang gdang ba'i chos chen po yang dag pa'i bden pa'i 'du shes med do/_/shA ri'i bu de lta bu'i 
[\[204a.4\]]chos bshig pa'i sdig lci ba rgyu rkyen gyis kha na ma tho ba'i lhag ma ma zad pas chos so cog bden pa'i mtshan ma yid ches shing shes par mi nus te/_mi dge ba'i las g.yos nas bar bar ni drang po'i 'phrul gyi lam brgyad la skur/_bar bar ni dge slong la ngan pa'i sems 
[\[204a.5\]]bskyed de/_de'i mi bden pa'i nyes pa byung ste/_bar bar ni tshul khrims bshig mthong ba bshig_/srog bshig_/cho ga bshig ces zer/_bar bar ni gzhan gyi nyes pa ma mthong bar mi bden pa'i yid ma yin ma skyes/_bar bar zhe sdang phrag dog gi sems rtog pa spyad de gzhan 
[\[204a.6\]]gyi ngan pa bshad/_bar bar ni sangs rgyas kyi chos yi ge gzhung tshul shes zer ma nus pas sangs rgyas kyi chos ma yin zhes zer ro/_/de lta bu'i mis chos bshig pa'i ngan pa'i lam 'byor grub pas sangs rgyas kyi mchog gi gzhung la sems thogs pa med par mi nus te/_mi 'jug 
[\[204a.7\]]mi dga'o/_/de lta bu'i sdig lci ba'i lan gyi lhag ma'i rgyu rkyen gyis brtson 'grus spyad mod kyi/_'on kyang rkyen to cog gi mtshan ma len mi nus na sems la btags pa'i mal gyi 'bras bu thob par mi nus pa lta smos kyang ci dgos/_gcig tu na bdag tu lta ba dang /_gang zag tu lta ba la 
[\[204b\]]
[\[204b.1\]]gnas brten te/_de lta bu'i lta ba ni sangs rgyas man chad kyis kyang de'i rtsa ba'i phyi mo phyin par sems mi nus na bu thob par mi nus pa lta smos kyang ci dgos/_shA ri'i bu de lta bu'i brkam chags pa'i mi dge ba yon po mthong ba yod na de ni bdag tu lta ba dang /_gang zag tu lta ba dang /_
[\[204b.2\]]sems can du lta ba dang /_tshe srog tu lta ba'o/_/gcig tu na mchog gi gzhung stong pa la dngangs skrag cing dogs pa ste/_mi des sngon chad kyi tshe la chos bshig pa'i sdig rkyen 'byor par mngon no/_/shA ri'i bu mi la la zhig de lta bur ngan pa yon po mi dge ba'i 'dod chags na/_de ni bdag 
[\[204b.3\]]tu lta ba la chags/_gang zag la chags/_tshe srog la chags te/_mi de lta bu ni brgya stong 'bum gyi sangs rgyas kyis 'khor lo gsum spyad de/_mngon par bstan kyang go bar bya ba dang /_lam gyi 'bras bu thob par bya mi nus so/_/shA ri'i bu gnyis na ral gri rnon pos lce bcad 
[\[204b.4\]]kyang sla'o/_/gzhan gyi don mthong ba mi rigs te/_de'i nyes pa tshul khrims bshig pa/_mthong ba bshig pa/_srog bshig pa/_cho ga bshig pa mi brjod do/_/shA ri'i bu ma 'ongs pa'i dus na/_dge slong dag cig yod pas tshul khrims nyis brgya lnga bcu dge bar bsrungs 
[\[204b.5\]]na/_mi des le lo'i sems bskyed de 'di snyam du bsam pa byas so/_/bdag ni tshul khrims 'dzin pa yin/_mi gzhan ni de lta ma yin gyis gzhan la brnyas so zhes sems la ri mo gus pa med do/_/bdag ni mang po thos pa yin pha bi ni mang po thos pa ma yin snyam du sems so/_/shA 
[\[204b.6\]]ri'i bu de'i tshe na dge slong tshul khrims 'dzin pa ched cher sems pa mang ste/_a lan zha'i las spyod pa mang ngo /_/tshul khrims dge bar srung nus te bshad pa bzhin du'ang spyod de/_sems 'grus par chos yig bklags nas sangs rgyas kyi chos la phyag 'tshal lo/_/de lta bu'i 
[\[204b.7\]]mi la sogs pa mang po thos pa skyes pas/_a lan zha la ltos pas zhe sdang la sred de/_sems rtag par dri ma rtog pas zab tu 'jug brkam pa dang /_zhe sdang gdug pa'i sems srel to/_/theg che zhing blun pas ci yang shes pa med de/_rgyu rkyen chung ngu spyad pas don chen po 
[\[205a\]]
[\[205a.1\]]g.yos te/_de'i zhe sdang gis sems bkab nas gcig gi nyes pa gcig byung ste/_de ni tshul khrims bshig pa dang /_mthong ba bshig pa dang /_srog bshig pa dang /_cho ga bshig pa'o/_/shA ri'i bu de lta bu'i dge 'dun gyi nang na dge slong nges 
[\[205a.2\]]pa yod pas sems la yon po med de bar na gnas shing 'dug na/_de yang ngan pa de dag gi nang na 'dug pas gcig la gcig skur brjod pas 'thab rtsod mi chad de bsam gtan na 'dug pa dang /_chos yig klog pa yang bden pa ma thos nas khyim na 'dug pa dang /_khyim nas 
[\[205a.3\]]byung ba kun kyang dkrugs bskyod do/_/de lta ste/_shA ri'i bu dge slong lo gcig lo gnyis lo gsum lo dgu la thug pa mang du yod na/_steng na 'dug pa yang zhing brnyas te ri mo gus pa med do/_/mi de tshul khrims mnos na dge sbyong slob ma yang chos bzhin mi byed pa mang /_mkhan 
[\[205a.4\]]po dang A tsar+ya la ri mo gus pa mi byed do/_/shA ri'i bu de'i tshe dge slong gzhon nu dang sngar khyim nas byung ba la gnas rten med pa gcig gis gcig brnyas te/_lo bcu lon pa'i dge slong la slob ma phal bcad pa rnams gzhan gyi slob ma kun gyis ri mo gus pa med do/_/cho ga'i chos 
[\[205a.5\]]kyang chos bzhin mi byed do/_/shA ri'i bu de'i tshe mi ngan pa rnams kyis 'dod chags zhe sdang cho ga gtsang bas gcig la gcig brnyas yang ste/_ri mo gus pa med cing gcig la gcig log gal bas na nga'i chos dengs so/_/shA ri'i bu de'i tshe mi gti mug rnams kyis chos bshig 
[\[205a.6\]]pa'i sdig las bskyod pa mang po sdig bskyod pas mthar lam ngan par ltung ngo /_/shA ri'i bu khyod la ngas bye brag phyed par bsgo'o/_/rang gi bsod nams btsal du zin na/_dge slong dge ba ni de'i tshe phal gyi nang du zhag gcig kyang 'jug pa mi rigs so/_/dgra bcom pa mya 
[\[205a.7\]]ngan tshod zin pa dang /_dge slong ngan pa'i der don yod pa ni ma gtogs so/_/ci'i phyir zhe na/_shA ri'i bu de tsam gyi tshe'i mi 'dod chags dang zhe sdang dang gti mug gdug pa bdo ste/_mi gson pas 'jigs skrag phongs gting la thug pas dge ba mi btsal te/_rang so sor ri 
[\[205b\]]
[\[205b.1\]]dang tshal stong dben par gnas te/_tshe zad na gcan gzan bzhin shi'o/_/shA ri'i bu khyod la ngas bye brag phyed par bsgo'o/_/nga'i yang dag pa'i chos 'di 'jig rten na 'dug pa ring po mi thogs so/_/ci'i phyir zhe na/_sems can gyi legs pa'i dpal gyi dge ba'i rtsa 
[\[205b.2\]]ba zad zin te/_rnyog pa'i dus nye ba na 'dug go/_/bdag gis bsod nams btsal du zin na dge slong dge bas 'di lta bu'i skyo ba'i sems bskyed pa'i rigs so/_/bdag nam zhig ji lta bur chos zhig 'khrugs pa mthong /_'di lta bu'i dge sbyong gi tshe dus ngan pa'i bgegs 
[\[205b.3\]]la bab pa mthong na bdag gis brtson 'grus pa'i sems bskyed de/_myur du lam gyi 'bras bu thob par bya'o/_/shA ri'i bu nga'i chos la don dka' ba gzhan med de/_gos dang /_kha zas dang /_mal cha dang /_rtsi sman mi bsam mo/_/khyed la sogs pa ji nas kyang 
[\[205b.4\]]sangs rgyas kyi lam grub par spyod pa/_'jig rten gyi nor gyi khe dang yon rin cher ma 'dzin cig_/shA ri'i bu da khyod legs par nyon cig dang ngas khyod la bsgo'o/_/dge slong la la zhig gi sems gcig tu lam spyod na stong gsum gyi gnam gyi lha kun sems 'thun par 
[\[205b.5\]]skyid pa'i yo byad do cog sbyar te spyis yon gsol lo/_/shA ri'i bu mi gzhan gyis bsam gtan na 'dug pa'i dge slong la yon phul bas ni gnam gyi lhas yon phul ba tsam mi phod do/_/de lta bas na shA ri'i bu khyod rang yon mi thob pa'i mya ngan sems par yang dag par bslabs pa 
[\[205b.6\]]bzhin du ma gal bar spyad de/_mchog gi gzhung stong pa spyad pa la mi'i nyes pa mya ngan ma 'byung shig_/ci'i phyir zhe na/_shA ri'i bu bag tsha ba'i bgegs chen po ni stong pa thob pa ste/_dge slong la la ni nga'i chos spyod pa'i zhar las khyim nas byung ste/_tshul khrims mnos shing chos 
[\[205b.7\]]'di la brtson 'grus spyod na/_lha dang lha ma yin rnams dang /_mi rnams kyis mi dran mod kyi sems gcig tu 'grus par lam spyod nus/_mthar yang gos dang /_zas ci dgos pa mi sems so/_/ci'i phyir zhe na/_yang dag par gshegs pa'i dpal gyi mdzod dpag tu med de zad dka'o/_/
[\[206a\]]
[\[206a.1\]]shA ri'i bu yang dag par gshegs pa 'das pa'i phyi na spu dkar po'i mtshan gyi nang na brgya stong 'bum gyi cha las/_de'i cha gcig gis sku gdung dang slob ma rnams la yon 'bul lo/_/shA ri'i bu 'jig rten thams cad kyi mi kun khyim nas byung ste/_chos bzhin du 
[\[206a.2\]]spyad du zin kyang spu dkar po mtshan gyi brgya stong 'bum gyi cha de gcig kyang mi zad do/_/shA ri'i bu yang dag par gshegs pa ni de lta bu'i dpal yon dpag tu med de/_dge slong rnams kyis kha zas dang rdzas ci dgos pa rnams thob na phyogs pas kun cho ga tshang bar rung ngo /_/shA ri'i 
[\[206a.3\]]bu dge slong de dag gi rnams 'di snyam du bsam pa rigs so/_/rdzas ci dgos pa dang yon po'i srog rnams kyi chos ngan pa spyad pa'i mi rigs so/_/shA ri'i bu gos lhan pa can gyi dge slong lud dang phyag dar gyi nang nas ngan pa rnying pa bsdus te blangs na sems 'di snyam bgyid par rigs so/_/
[\[206a.4\]]'di spyad de lhag pa'i bsgribs pa dang /_'phags pa'i lam spyad na bdag gi da ngan pa rnying pa 'di spyad de/_drubs la chos gos su byas te/_brtson 'grus su spyad de/_phal tha mal pa ni nub gcig kyang 'di gyon pa'i mi rigs so/_/dge slong des dag par bkrus nas ring du gyon nas/_
[\[206a.5\]]dge slong gos lhan pa can de la 'dod chags pa'i sems skyes na mod bzhin dor ba'i rigs te/_ngas gyon du mi gnang na gos gzhan lta smos kyang ci dgos/_ci'i phyir zhe na/_shA ri'i bu dge slong des gos de la dge slong gi chos ma yin pa skyed de/_dge slong de yang 'gro ba'i mi 
[\[206a.6\]]rigs par 'dzin na/_rdzas gzhan lta smos kyang ci dgos/_shA ri'i bu de'i tshe dge slong de ni lcags dmar po tsha ba'i zhags mas lus bcings kyang sla'i/_gos lhan pa can 'di bgo ba mi rigs par 'dzin to/_/ji lta zhe na/_gos 'di la sems sred cing zhen pa'i phyir ro/_/shA ri'i bu 
[\[206a.7\]]gos lhan pa can gyi dge slong ni sems 'di snyam bya ba'i rigs so/_/gos lhan pa can 'di bgos te/_grang ba dang tsha ba bsgribs pa lam spyod pa la btang na/_bdag slar gos ma bgos na/_mtha' rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong pa'i 
[\[206b\]]
[\[206b.1\]]'bras bu dang /_dgra bcom pa'i 'bras bu thob bo/_/shA ri'i bu de lta bu'i gos lhan pa can gyi dge slong gcig tu lam tshol ba ngas kyang gyon du gnang ngo /_/shA ri'i bu zan slong ba'i dge slong ni chos so cog la rnam par brtag pa med do/_/rtag par sems bsdus te/_'gyod cing 'khrug tu 
[\[206b.2\]]mi gzhug go/_/grong khyim du 'jug na bsam gtan grub pa rnams spyad de/_rang brgyan la zan bslangs te/_thob zin pa dang sems mi zhen mi bsgo bar zan ci thob pa khyer te grong khyim nas byung la chu gtsang ma'i 'gram lam spyad du rung ba'i gnas su 'dug la/_zas ngos cig tu bzhag ste/_
[\[206b.3\]]rkang pa bkrus te 'dug nas zas mdun du bzhag ste/_skyo zhing bral ba'i 'du shes dang /_mi gtsang ba'i 'du shes dang /[ (]rkyag [,]skyag [)] rdzab kyi 'du shes dang /_mnam rul ba'i 'du shes dang /_skyugs pa'i 'du shes dang /_rma bskus pa'i 'du shes dang /_thob pas skyob pa'i 'du shes dang /_bu'i 
[\[206b.4\]]sha snyam gyi 'du shes dang /_shing tog rul ba'i 'du shes dang /_phyir zhing lci ba'i 'du shes bskyed pa rigs so/_/gcig tu na lus la 'chi ba'i 'du shes dang /_sngo ba'i 'du shes dang /_rnags pa'i 'du shes dang /_rul zhigs pa'i 'du shes bskyed pa'i rigs so/_/shA ri'i bu dge slong 
[\[206b.5\]]gis 'di lta bu'i 'du shes bskyed pa'i rigs so/_/'dod chags kyi sems med pa la spyad la de nas gdod pa zas te/_lus brtan zhing bkres skom pa'i nan bslad du zad do/_/lam spyad par thob par bya'o/_/sems 'di snyam du bya ba'i rigs so/_/ngas zas 'di thob pa ni sngon chad 
[\[206b.6\]]kyi sdug bsngal bshig la phyin chad kyi sdug bsngal mi skye zhing /_sems dga' skyid pa thob la nad med pa spyad de/_lus nyams kyang gzhor zhing 'gro ba stabs bde brtan pa'i phyir ro/_/nga zan 'di thob na bdag rgyun du zhugs pa'i 'bras bu dang /_lan cig phyir 'ong ba'i 'bras bu dang /_
[\[206b.7\]]phyir mi 'ong ba'i 'bras bu dang /_dgra bcom pa'i 'bras bu dang /_skye ba med pa'i chos kyi bzod pa thob pa'i rigs so/_/shA ri'i bu dge slong de lta bur za ba'i ngas zas slong du gnang ngo /_/shA ri'i bu slong ba'i dge slong zan thob bo cog gi ro la chags pa ni sems skyes te/_zhim mngar ro snyam du de 
[\[207a\]]
[\[207a.1\]]snyam gyi sems byed cing /_bdag zas 'di zos pas mdangs bzang po dang /_nyams stobs dar ba thob snyam du sems te/_bdag gi zan 'di zos la 'phags pa'i lam 'grus par spyod do zhes de snyam gyi sems mi byed pa lta bu'i dge slong ni ngas chu rngub cing len du mi gnang 
[\[207a.2\]]na/_kha zas lta smos kyang ci dgos/_shA ri'i bu zas la nyes pa dang /_ngan pa yang mi mthong bar thal byung za bas ni gnyis na rang gi lag pas brla sha las bcad de za yang sla'o/_/ci'i phyir zhe na/_ngas spyod pa dang thob pas gzhan gyi yon len pa gnang gi_/mi gzhan len du ma gnang ngo /_/
[\[207a.3\]]shA ri'i bu ji lta bur ming spyod pa zhes bya/_dge slong la la zhig mi 'gyur bar brtan te/_sems gcig pa la ngas da ltar gyi dus la bdud ngan pas mngag pa rnams bcad de/_lhag ma med par mya ngan las 'das par 'jug pa'i 'phrul gyi lam spyad pa ni mgo mes tshig pa'i ra mda' bya ba 
[\[207a.4\]]bzhin no/_/gcig tu na mi dge ba ngan pa'i chos bcad bsal ba de'i ming spyod pa zhes bya'o/_/yang gcig tu na sems gcig tu stong pa mtshan ma med pa smon pa med par yid ches shing shes par nus te/_rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 
[\[207a.5\]]'ong ba'i 'bras bu dang /_dgra bcom pa'i 'bras bu thob pa'i phyir/_mya ngan 'khrug pa'i mi rnams chad pa de'i ming spyod pa zhes bya'o/_/dge ba'i chos rnams tshol zhing rtag par gsol 'dri de'i ming spyod pa zhes bya'o/_/yang gcig tu na thams cad grol thar par sems bskyod nus pa'i 
[\[207a.6\]]ming spyod pa zhes bya'o/_/sems 'khrug par lam la btang ba'i chos rnams spyad sbyangs te/_chos so cog gi bshad pa bzhin du spyod cing spyad pa gcig tu sangs rgyas kyi lam tshol ba yod do/_/shA ri'i bu yang sangs rgyas kyi chos kyi nang na de lta bu'i ming spyod pa zhes bya'o/_/ji lta bur thob ces 
[\[207a.7\]]bya ba de ni rgyun du zhugs pa thob ste/_lam ngan pa gsum las thar ba'i ming thob pa zhes bya'o/_/lan cig phyir 'ong ba dang /_phyir mi 'ong ba dang /_dgra bcom pa mya ngan 'khrug pa rnams chod de lam tshol ba zhi zin ces bya'o cog 'byor zin na/_bslab pa gsum dge bar lobs pa de'i ming slob 
[\[207b\]]
[\[207b.1\]]pa ste/_ngas mi de yon len du gnang ngo /_/mi de lta bus yon blangs pa de'i dge bar yon blangs pa zhes bya'o/_/shA ri'i bu gtsang gdang bar tshul khrims bsrungs pa dang /_yon bdag phye bstan pa dang /_mdo sde'i yi ge kha ton dang klog pa thos te de ni mdo'i sde/_dbyangs kyis bsnyad 
[\[207b.2\]]pa'i sde/_lung du bstan pa'i sde/_tshigs su bcad pa'i sde/_ched du brjod pa'i sde/_gleng gzhi'i sde/_de lta bu'i tshig gi chos yin no/_/skyes pa rabs kyi sde/_shin tu rgyas pa'i sde/_rmad du byung ba'i sde/_rtogs pa brjod pa'i sde'o/_/mi des yang gcig tu na tshul khrims gtsang gdang 
[\[207b.3\]]bar gzung nus te/_skyon med cing mi sme mi rnyog_/mi chags pa la rang dbang bas mdzangs pas bsngags pa rang gis cho ga tshang bar nus te/_bsam gtan thub pa bzhin du mi 'gal la/_dus dus su bsam gtan na 'dug pa sred pa de lta bu'i dge slong ni ngas kyang yon du gnang ngo /_/shA ri'i 
[\[207b.4\]]bu lus kyis chos rig na dogs shing 'gyod pa med pa ngas de lta bu'i mi stan mthon por 'dug cing chos bshad du gnang ngo /_/tha mal pa phal yin mod kyi tshul khrims gtsang gdang ba gzung la sems mur 'dug gi chos kyi gzhung la ma chags te/_sems gcig tu 'grus par dge bar dge sbyong 
[\[207b.5\]]gi rab ni 'bras bu bcad de gso ba'i khe la ma chags/_nges par bshad pa la bza' mkhas te/_mang du thos pa'i dpe rgya yangs pa ni dpe rgya mtsho chen po dang mtshungs/_srog stor la thug kyang [{]brdzun [,]rdzun [}]tshig mi zer/_'thab cing rtsod pa la mi sred de rang la yang phan/_gzhan la yang phan/_
[\[207b.6\]]gtsang gdang ba'i mchog gi gzhung 'ba' zhig 'chad cing bshad do/_/mchog de bzhin la de bzhin du spyod pa'o/_/shA ri'i bu de lta bur 'chad pa ni ngas chos 'chad du gnang ngo /_/yang dag par gshegs pas ci bshad pa chos so cog dang mi 'gal mi ldog par bya nus pa ste/_de tshul 
[\[207b.7\]]khrims dang /_bsam gtan dang /_shes rab dang /_grol thar dang /_shes mthong ba las kyang grol thar to/_/shA ri'i bu khe tshol ba'i dge slong ni sangs rgyas kyi phyir khyim nas tshul khrims kyi le'u bshig na chos bshad pa ci dgos/_ci'i phyir zhe na/_shA ri'i bu nga'i chos kyi yi ge'i nang na bshad 
[\[208a\]]
[\[208a.1\]]pa mi la la zhig bdag dge bar ma zhi la bdag gi bag bya mi nus par mi gzhan dge bar zhi ba dang bdag gi bya nus zhe na/_bden pa yang med do/_/dper na mi zhig bdag rang 'dam rdzab tu nub la/_mi gzhan dbyung bar bya ba dang mtshungs te/_bden pa yang med do/_/
[\[208a.2\]]mi la la zhig bdag gi dge bar zhi bar nus shing 'dam rdzab na phyin nus pas mi gzhan dbyung bar bya ba ni bden pa yod do/_/de lta bas na shA ri'i bu ngas khyod la bye brag phyed par bsgo'o/_/yang dag par gshegs pa la 'phya zhing skur na de'i sdig mi yang ngo /_/bden par smra ba'i 
[\[208a.3\]]dge slong ni chos 'chad du gnang ba'i rigs so/_/[{]brdzun [,]rdzun [}]mi zer ba'i tshul khrims 'dzin pa'i dge slong gis ni chos kyi sbyin pa nus so/_/shA ri'i bu khri stan mthon po las chos 'chad cing yang dag par nges par the tsom gcod pa ni nang gi bla ma'i don yin no/_/la la zhig tshul khrims 
[\[208a.4\]]'dzin pa mi gtsang la/_mur 'dug gi gzhung la chags pa ni ngas ma gnang ngo /_/[{]brdzun [,]rdzun [}]zer ba dang 'jig rten gyi skyid pa rin cher 'dzin pa dang /_yon gyi khe tshol ba dang /_'thab rtsod pa la sred pa ni ngas kyang ma gnang ngo /_/ngas gtsang gdang bar tshul khrims 'dzin pa dang /_sems drang 
[\[208a.5\]]dkan pa dang /_chos so cog gi bden pa'i mtshan ma khong du chud pa ni khri stan mthon por chos 'chad du gnang ngo /_/shA ri'i bu tshul khrims zhig pa'i dge slong nyis na khrims gtang sla'i/_'phags pa'i mtshan ma dang chos gos su sdig gi dri ma sbas bcabs la gsang ste/_ngan pa mang po bya 
[\[208a.6\]]zhing mi gzhan gyi yid ches pa'i sbyin pa la ma chags shig_/shA ri'i bu rgyu rkyen chung ngu'i phyir yun ring du sems can dmyal ba'i lus mnos par 'gyur ro/_/le'u bcu ste thabs bcol ba'i le'u'o//_//de'i tshe dga' bos sangs rgyas la gsol pa/_bcom ldan 'das 
[\[208a.7\]]de tsam gyi dus na dge slong rnams kyi dge ba'i chos la ji lta bur brtson 'grus dang /_sangs rgyas kyis dga' bo la bka' stsal pa/_re zhig zhog la ma 'dri shig_/ci'i phyir zhe na/_sangs rgyas kyis dpag tu med pa'i ye shes kyi chos yig bshad do cog de tsam gyi tshe'i dge 
[\[208b\]]
[\[208b.1\]]slong gis yid ches par mi nus na 'grus par spyod mi nus pa lta smos kyang ci dgos/_dga' bo yang dag par gshegs pa'i bya ba yod pa'i chos kyi shes rab yod do cog rang sangs rgyas dang /_dgra bcom pa thams cad la sogs pa go zhing shes par mi nus so/_/dga' bo yang dag 
[\[208b.2\]]par gshegs pas mkhyen to cog gi chos khyod la bshad du zin na khyod bslad cing rmongs su rung na yid ches par mi rung ba lta smos kyang ci dgos/_yang dag par gshegs pas de ltar de lta bu'i chos yig bshad pa ni/_de'i tshe mi gti mug gis yid kyang mi ches na yid ches shing gti mug gi lan 
[\[208b.3\]]bshad mi nus pa lta smos kyang ci dgos/_dga' bo chos kyis de bzhin pa'i rigs te/_bdag gi lus dang ba yin na gzhan la yang ngan ces zer ro/_/da ltar gyi bar du le lo'i dge slong la de tsam gyi tshe rabs kyi bar du brtson 'grus pa'i dge slong gis thub par mi nus so/_/tshul khrims 
[\[208b.4\]]'dzin to cog dang /_shes rab bskrun du mi rung ngo /_/yang dag par gshegs pas mi de nyes pa ngan pa byas so cog bshad du zin na lus gyur cing mnos so cog mi des yid mi ches te/_sdig lci ba g.yo bar 'gyur ro/_/khyod la sogs yang 'jigs skrag ste/_des ngan pa mnos so cog ni 
[\[208b.5\]]dpag tu mi nus so/_/dga' bo yang dag par gshegs pas zab mo'i chos nod pa ni dka'o/_/khyod kyi yid la ji snyam/_khri stan bzang po la phag gu sred dam mi sred/_bcom ldan 'das mi sred legs so/_/dga' bo nga'i bla na med pa g.yung drung rdzogs pa'i byang chub kyi chos 'di zab mo dam pa ste/_
[\[208b.6\]]shes rab can sred pa ni mi des yid ches shing shes la khong du chub pa ma nus pas/_khyim nas byung zin pa dang /_rang na re dge sbyong zhes zer te/_bden pa bzhin du bstan bslabs pa mnod ma nus so/_/chos 'di la sems bcos ma nus so/_/zhim po'i ro ma thob ste/_lag pa brdabs nas song ste/_
[\[208b.7\]]lam ngan par lhung zhing 'dug pa ni dper phag gus khri stan bzang po btang ba dang mtshungs so/_/ci'i phyir zhe na/_dga' bo nga'i bla na med pa g.yung drung rdzogs pa'i byang chub shin tu gtsang gdang ba bstan dka' bas yid ches shing shes par nus pa ma yin te/_gdul ba gdab dka' ba dang /_shes rab 
[\[209a\]]
[\[209a.1\]]med pa dang /_dgang bar dka' ba dang /_gso bar dka' ba dang /_tshul khrims zhig pa dang /_gdams dka' ba dang /_yon po'i chos la chags pa dang /_yon po'i spyad pa spyod pa dang /_nor gyi khe ched cher 'dzin pa dang /_gos dang zas rab po snyam du 'dzin pa dang /_
[\[209a.2\]]cho ga zhig pa dang /_tshul khrims zhig pa dang /_skye bo'i chos su ltung ba dang /_ngan pa zhig pa dang /_le lo can dang /_'dod rgyu chung ngu dang /_khrel med pa ngo tsha ba'i kha na brjod pa dang /_mtshon nam las kyi don las 'brel ba dang /_dge sbyong gi nang na gos skya bo can dang /_dge sbyong gi nang na 
[\[209a.3\]]sun byung ba dang /_dge sbyong gi nang na yon po'i lam spyod pa dang /_dge sbyong ma yin par rang na re dge sbyong yin zhes zer ba dang /_bdud kyis bslus pa dang /_mur 'dug gi gzhung dang 'thun pa dang /_bshad pa bzhin du mi spyod pa dang /_mang po 'dzin pa la sred pa dang /_tshig cal col la sred 
[\[209a.4\]]pa dang /_bdud kyi don dang ldan par spyod pa dang /_bdud kyi rgyud dkrugs pa dang /_mya ngan 'khrug pa mdo ral ba dang /_bdag tu lta ba dang /_gang zag tu lta ba dang /_sems can du lta ba dang /_phyin ci log can gyis nga'i chos 'di la yid ches shing shes la khong du chud par nus zhe na/_bden pa yong 
[\[209a.5\]]med do/_/ci'i phyir zhe na/_dga' bo nga'i bla na med pa g.yung drung rdzogs pa'i byang chub gtsang gdang ba snying tshim par rgya che bas mi ngan pa 'di dang 'tshab par mi rung ngo /_/dga' bo dper na brgya stong 'bum gyi stong gsum gyi stong chen po'i khams bar yangs shing ring ba dang mtshungs so/_/ngan bzhin 
[\[209a.6\]]pa'i mi 'dis dge slong gi chos bsrings pa yang de bzhin no/_/mi 'gal ba'i bzod pa dang mya ngan las 'das pa mi thob pa lta smos kyang ci dgos/_dga' bo de lta bu'i don 'di ni bshad kyis mi zad do/_/ma 'ongs pa'i dus kyi dge sbyong ngan bzhin pa tha ma shin tu 'jung brkam srel to/_/shin 
[\[209a.7\]]tu zhe sdang srel to/_/shin tu yid mi ches pa srel to/_/gdug pa gsum bdo bar sems la spyod pa rtsing zhing zhe gnag pas bcos gdul dka' ste/_dga' bo dper na zhing gshin pa legs par smin pa la rang gi mes bsregs pa dang mtshungs/_kha zas zhim dkar la rang gis dug blugs 
[\[209b\]]
[\[209b.1\]]pa dang mtshungs/_khang khyim ci yang yod pa la rang gis mes bsregs na/_de lta bur rigs sam mi rigs/_bcom ldan 'das mi rigs lags so/_/dga' bo de lta bu ma 'ongs pa'i dus kyi mi gti mug nga'i chos kyi zhar gyis yon len pa thob na yang dag par gshegs pa legs pa'i 
[\[209b.2\]]don la yid mi ches mi shes pa'i steng du 'di lta bu la sogs pa'i chos kyi yi ge yid ches par mi nus so/_/bden pa bzhin du bshad pa'i nyes par bzod par mnags mi nus so/_/rma'i shu ba dang shus na nga'i tshig la bzlog ste/_de lta bu'i mi gti mug ni sangs rgyas la rten cing rang 
[\[209b.3\]]'tshol chos de zlog go/_/dga' bo de tsam gyi tshe na 'dzam bu'i gling gi nang na de lta bu'i mi gti mug gis de na ltag por gang ngo /_/dga' bo re zhig zhog_/de lta bu'i mi gti mug can ngan pa skye bar 'dod pa dang /_rga bar 'dod pa dang /_ngan pa'i don spyod pa btsal ba ci dgos/_de 
[\[209b.4\]]nas dga' bos sangs rgyas la gsol pa/_bcom ldan 'das chos kyi yi ge 'di ming ci zhes bgyi/_ji lta bu gus pas gzungs su gzung /_sangs rgyas kyis dga' bo la bka' stsal pa/_chos kyi yi ge 'di'i ming sangs rgyas kyi mdzod ces bya'o/_/ming brtson 'grus g.yo ba 
[\[209b.5\]]spyod ces kyang bya'o/_/ming tshul khrims nyams zhig pa'i khrims thul ces kyang bya'o/_/chos so cog la gtams stsal ces kyang bya'o/_/gus par gzungs su zung shig_/dga' bo mi la la zhig gis chos kyi yi ge 'di kha ton dang /_gzungs su bzung na legs pa'i don thob pa ni 
[\[209b.6\]]dpag tu med/_mu med/_ci'i phyir zhe na/_tshul khrims zhig pa'i dge slong gis yid ches shing kha ton dang /_bklags la mi la bstan pa yang mi nus na/_de la sems dga' gzha' ba mi nus pa lta smos kyang ci dgos/_ci'i phyir zhe na/_dga' bo dper rkun po ngan pa rgyal po dang /_
[\[209b.7\]]rgyal po chen po'i thad du rang 'byung du mi spobs pa dang mtshungs so/_/gzhan gyi rdzas brkus na bdag rkun po yin zhes mi zer ro/_/de lta ste/_dga' bo tshul khrims zhig pa'i dge slong gis dge sbyong gi chos ma yin par 'byor grub na/_'on kyang bdag ngan pa zhes mi zer na/_mi 
[\[210a\]]
[\[210a.1\]]gzhan la rang na re sdig gis zhes 'chad mi phod pa lta smos kyang ci dgos/_dga' bo 'di lta bu'i chos kyi yi ge ni tshul khrims zhig pa'i dge slong rang thul 'khrugs par nus na/_khrel drin yod pa dang /_tshul khrims 'dzin pa'i dge slong gis rang skye zhing 
[\[210a.2\]]'phel ba 'thob bo/_/chos kyi yi ge 'di bshad pa'i tshe/_lha dgu khri kun gyis chos so cog la chos kyi mig gtsang ma thob nas bdud ngan pa dang gnyen bshes rnams kun mya ngan chen po 'khrugs pa ni dper khung chen po rnam pa bcu drug tu lhung ba dang mtshungs te/_skad cher ngus te 
[\[210a.3\]]smras pa/_dge sbyong gau ta mI ngas shes so/_/ngas tshor ro/_/ngas rtag par nyin mtshan du smon pa/_sangs rgyas 'das pa'i phyi na tshul khrims 'dzin pa bshig ste/_tshul khrims bshig pa yang bstangs/_dge slong ngan pa rnams sangs rgyas kyi chos mi shes shing kha ton dang /_klog pa 
[\[210a.4\]]'ba' zhig shes par bya'o/_/sangs rgyas kyi chos la bden pa'i sems bshig la tshig gis 'di sangs rgyas kyi chos ma yin te phyogs bzhi'i gzhung med do zhes bya'o/_/gau ta mI nga ltar lha dang mi dang phal mang po kun tshogs pa'i nang na chos 'di la bsrungs bran te nga'i smon lam bkag go/_/
[\[210a.5\]]bdud kyis bshad zin nas mi dga' ba'i mya ngan 'khrug pa srel te phyod ces mi gnang ngo /_/de nas bcom ldan 'das kyis don 'di gsal bar bya ba'i phyir tshigs su bcad de gsungs pa/_ngas su chos rnams bshad do cog_/mchog gi gzhung bzhin mi 'gal te/_/bya ba yod pa mi sra ba/_/
[\[210a.6\]]dpe ru rmi lam mthong dang mtshungs/_/ngas da chos yig 'di bshad pa/_/ma 'ongs don ni spyod cing bskrad/_/mchog gi gzhung bzhin mi 'gal te/_/mi ngan rnams kyi nan tur byas/_/de yi tshe dus ngan pa la/_/dge slong sems ni 'khrug cing g.yo/_/'thab cing rtsod cing yid mi ches/_/mya ngan 
[\[210a.7\]]'das pa thob mi nus/_/dge slong dang ni gos skya can/_/'chad do cog la mi mtshungs med/_/de tshe nga yi chos 'di ni/_/tha mal chos dang tha dad med/_/bshad ni khyim na 'dug phyir bshad/_/khyod kyis nga yi yod dkon zhes/_/nga yi sangs rgyas chos las su/_/thog ma lam gyi mchog 'bras thob/_/
[\[210b\]]
[\[210b.1\]]de nas dge slong zhig na re/_/ngas bshad lam dang mi 'thun na/_/mi de nga dang 'thun pa yin/_/nga ni yang dag chos mthong ba'o/_/chos mthong dang ni ma mthong ba/_/gos skya can gyis spyad pas su/_/so so rang gi chos nang gi/_/de yi 'gro zhing brjod pa skyes/_/la la na re thams cad yod/_/
[\[210b.2\]]la la na re thams cad stong /_/drang po lam la mi gnas pas/_/rang bzhin ngan pas nga'i chos bshig_/khyod mi de la ma nye shig_/nga la 'ongs te bsnyen par rung /_/khyod la yang dag chos bshad na/_/rang bzhin smyur te lam thob bo/_/de lta bu yi sgra skad rnams/_/nye ring kun du khyab par gram/_/
[\[210b.3\]]sems 'thun zhing ni grogs ldog pas/_/dus su bstan pa'i chos kun bshig_/dpe ru rkun po ngan pa rnams/_/ngan pa 'thun pa grogs su byas/_/log cing 'gal ba yul sa dang /_/mkhar yul dang ni grong khyim bshig_/de yi tshe yi dge slong rnams/_/dbye zhing bstan pa rung thob kyang /_/dbang po 
[\[210b.4\]]rtul ba'i zam chags pas/_/shes rab nyung zhing mi rten pa/_/yang dag gshegs pa spyod pa bzhin/_/chos bshad pa yang mi shes te/_/zag pa yod pa gar skye bshad/_/yang na de ni lam thob yin/_/mang po tshogs pa'i nang du 'dug_/dge slong rnams ni mang du yod/_/kun na re ni 
[\[210b.5\]]shes rab yod/_/shes rab tshol ba mi gcig med/_/mang po tshogs pa de nang na/_/dge slong la la gcig 'ga' zhig_/yang dag bden pa shes pa yod/_/kun gyis spyod de shes rab med/_/lha dang lha ma srin gyis mthong /_/chos kyi rgyal po'i lam khye shig_/thams cad mya ngan 
[\[210b.6\]]'khrug pa srel/_/gcig la gcig phyogs mchi mas ngu /_/de nang shing lha yod pa kun/_/shing gi kha las sa la babs/_/kun kyang shAkya seng ge yi/_/dam pa'i chos ni mtha' kun med/_/sangs rgyas la sogs dkon mchog gsum/_/'jig rten yun ring ma lon par/_/ji lta 
[\[210b.7\]]bur ni de ring kun/_/zad pa thams cad gyes shing zhig_/yang dag gshegs pa chos bshad pa/_/nga la sogs pa slar mi thos/_/blun rmongs med pas shes pas su/_/bla ma la ni med snyam ste/_/de tshe sa yi lha rnams dang /_/sgra skad chen po phyung nas su/_/yang dag gshegs 
[\[211a\]]
[\[211a.1\]]kyi chos sgron chen/_/de ni mi de zad ces zer/_/lha dang lha ma srin gyi rnams/_/ma mthong ma thos rjes su 'dzer/_/phyin cad 'gyod pa ma byed cig_/sangs rgyas lam ni med zin pa/_/sangs rgyas bskal pa grangs med du/_/bdag kyang gsod la gzhan yang gsod/_/
[\[211a.2\]]sdug bsngal thams cad bzod par mnos/_/sangs rgyas grub pas smon lam bskyed/_/shAkya seng ge 'phrul can gyis/_/sems can thams cad kun bsgral ba/_/gtsang gdang chos med zad du byed/_/gti mug ngan pa'i dgra rnams kun/_/de ni de yi mthu thob ste/_/byams shing snying 
[\[211a.3\]]rje'i sems med pas/_/gcig gis gcig la skur cing dkrugs/_/bdud kyis bkol ba'i bdud mi rnams/_/dbang po rtul bas dbye chos dka'/_/gcam sgyu mi dran le lo'i sems/_/zhe sdang sangs rgyas chos kyang bshig_/tshal nags stong pa 'ba' zhig la/_/bsam gtan thub 
[\[211a.4\]]ste gsum lon na/_/rang na re ni dgra bcom yin/_/bsam gtan thub ste gsum med na/_/lam thob pa lta smos ci dgos/_/lam mthong thob ces bya ba ni/_/shi na mya ngan 'das zhes zer/_/mi kun yid ches mchod rten brtsigs/_/sems can dmyal bar song zhes zer/_/de lta'i gti mug 
[\[211a.5\]]stong pa 'gas/_/gcig la gcig ni brnyas shing khro/_/ngas su bskal pa grangs med du/_/thob bo cog ni da zad kyi/_/da ltar nam mkha'i lha rnams kyis/_/shAkya'i rigs kyi seng ge mthong /_/dam pa'i chos ni nyams shing zhig_/sgra bskyod kun gyis mchi mas ngu //ngos bzhi lha rjes de thos na/_/
[\[211a.6\]]kun kyang mya ngan 'khrug pa srel/_/de tshe lha dang lha ma srin/_/thams cad kyang ni 'ongs te babs/_/yang dag pa na mkhar gnas su/_/'bar ba'i lha srin kun 'ongs te/_/kun gyis mchi mas cher ngus te/_/'jigs su rung ba'i sgra skad phyung /_/rin chen bdun gyi mkhar rnams yod/_/byi dor brgyan pa shin 
[\[211a.7\]]tu bzang /_/kha dog stor te sa dang mtshungs/_/lha rnams 'khor bar ma dad nas/_/mi dga' cho nge che ru ngus/_/rang gi gnas nas kun 'ongs 'dus/_/so so mya ngan 'khrug pa srel/_/gcig gis gcig mthong smra mi phod/_/kun gyi gnas kyi steng nas 'ongs/_/lhan cig nga skyes gnas su phyin/_/'gro ldog 
[\[211b\]]
[\[211b.1\]]sa la nyal 'dug ga gnas/_/'di skad kyi ni sgra dbyangs bskyod/_/lhan cig 'dzam bu'i gling du dong /_/de lta'i 'jigs skrag chen po mthong /_/sangs rgyas bu rnams 'thab cing rtsod/_/chos bshig sde ni so sor gyes/_/lha srin dang ni rin chen mkhar/_/zhag bdun bar du 'od mdangs med/_/
[\[211b.2\]]so so lhan cig 'khod cing ngu /_/zhag bdun bar du ma langs so/_/ji lta bu ni brtson 'grus che/_/dpa' zhing rtul la 'jig rten btsun/_/bdag cag da ltar 'di na 'khod/_/da phyin chad ni mi mthong ngo /_/kun 'grogs te ni gyi hwan dong /_/gcig la gcig phyogs mchi mas ngu /_/sangs 
[\[211b.3\]]rgyas 'di ru bden bzhin bshad/_/bdag cag rnams ni de nang na/_/'jig rten mun pa'i long ba rnams/_/gcig la gcig ni brnyas khro lhong /_/ngan pa'i las rnams 'ba' zhig bskyod/_/slar yang lam ngan pa ru lhung /_/lha rnams pho brang bzang po kun/_/'phags pa de ni stobs su byed/_/
[\[211b.4\]]bdag cag lha dang lha ma srin/_/bskal pa'i ra mda' yang med do/_/de yi tshe ni 'dzam bu'i gling /_/nyams shing zhig la brjid mdangs med/_/bgrod pa'i mdangs dang shing drung dang /_/ri dang phug na dge mi byed/_/'jig rten thams cad zad par na/_/kun kyang shin tu dkrugs cing g.yo/_/lha dang lha 
[\[211b.5\]]min dbang po rnams/_/sgra skad 'jigs shing skrag tu rung /_/de tshe sum cu rtsa gsum lha/_/lag bsgreng bzhin du mi dga' ngu /_/so so'i pho brang nang na yang /_/skad phyung bskyod de ngu zhing 'bod/_/lha rnams kyi ni pho brang na/_/bdag cag brjod cing bshad pa de/_/gzha' ru 'phrul chen rje dang bral/_/
[\[211b.6\]]bdag cag phyi ru chos bshad pa/_/rtsa gsum lha khams zla drug tu/_/rtse'u de'i kha zas mi za zhing /_/sil gyi dbyangs ni mi snyan te/_/mi dga' mi ngan shi ba bzhin/_/lha ma yin pa thams cad kyis/_/de lta bu yi gtam thos nas/_/gcig gis gcig bran kun sogs te/_/rtsa gsum lha la rgol du 
[\[211b.7\]]chas/_/de tshe 'dzam gling rgyal po dag_/phan tshun 'thab cing rtsod par 'gyur/_/lha rnams dang ni lha min kyang /_/de bzhin phan tshun 'thab cing rtsod/_/de'i tshe dge slong dge slong ma/_/las su lam ngan lhung ba mang /_/de las thar par nyung ngu yod/_/tshul khrims bshig pa'i sems can rnams/_/dge slong ngan pa 
[\[212a\]]
[\[212a.1\]]bzhin du 'brang /_/de yi rgyu rkyen spyad pas na/_/kun kyang lam ngan pa la phyogs/_/dge bsnyen ngan pa rnams kun kyang /_/mkhan po ngan pa'i phyir 'brangs pas/_/de yang lam ngan pa ru song /_/'jig rten thams cad 'khrugs g.yos pas/_/la la mkhar dang grong du zhugs/_/
[\[212a.2\]]la la ri dang tshal du phyin/_/shar nub tu ni mya ngan srel/_/de yi tshe dang srog la gnod/_/de yi tshe ni dgra dag dang /_/bag tsha'i lam ni rnam mang yod/_/khre nas rnam lnga bskyed mi 'khrung /_/'khrungs su zin kyang srin gyis zos/_/de yi tshe ni 'jig rten rnams/_/bkres pas ltogs te shi ba mang /_/yi 
[\[212a.3\]]dgas ngan du lhung ba rnams/_/yun du sdug bsngal nyon yang mongs/_/de yi tshe na mi rnams kyis/_/sangs rgyas kyi ni mchod rten dang /_/phyogs bzhi'i dge 'dun sbyin pa'i nor/_/thugs thub tu ni kun bgos zos/_/da ni dge 'dun de bzhin no/_/dga' bo khyod la sogs pa rnams/_/mugs te 
[\[212a.4\]]byung la brtson 'grus spyod/_/phyi ma'i tshe dus zad pa na/_/de lta bu yi chos ngan rnams/_/mthong bar bya ba mi rigs so/_/tha mal pa ni thams cad kun/_/gti mug blun po shes rab med/_/tha mal pa yi las rnams spyod/_/smyur te lam ngan nang du lhung /_/khyed rnams 'khrug par kha ton lhogs/_/de 
[\[212a.5\]]yi mig ni shes rab rgyu/_/shes rab kyi ni yon gyis su/_/smyur te rgyal ba'i gnas su phyin/_/ngas su 'jig rten drug po mthong bslabs pa/_/khyed rnams kyang ni de bzhin bslabs/_/'jig rten bsgribs bags don bcad na/_/smyur te rgyal ba'i gnas su phyin/_/'phags pa'i lam brgyad 'grus spyad na/_/
[\[212a.6\]]smyur te mya ngan 'das pa thob/_/chos btsal bdag gis bsod nams btsal/_/ngas bshad cog ni de bzhin no/_/bskal pa 'di ni 'das phyi na/_/bskal pa drug cur sangs rgyas med/_/sangs rgyas sgra dang skad kyang med/_/lam thob med pa smos ci dgos/_/de tshe dus kyi mi rnams kun/_/bkres ltogs bru bas 
[\[212a.7\]]nyen pas su/_/sri zhu byams pa sems med de/_/ma dang bu yi sha yang za/_/de tshe khyim gyi byis pa rnams/_/gzhan gyis zos dogs rim gro rtag_/de lta bu yi dus ngan thos/_/su zhig skye shi las kyang bskyed/_/sdug bsngal phyi mo gti mug yin/_/lnga phung phyi mo 'dod chags yin/_/'dod chags lnga la ma dad na/_/
[\[212b\]]
[\[212b.1\]]'dod cing chags pa rnams kun chod/_/dpal gyi 'bras bu lam thob ste/_/'dod cing chags pa'i sems zab skyes/_/'dod chags kyi ni rgyu rkyen gyis/_/ngan pa g.yos pas lam ngan lhung /_/zag med chos ni stong pa zhi/_/'jig rten sra mkhrang med par 'gyur/_/de lta bu ni shes rig na/_/khyed la sogs 
[\[212b.2\]]pas smyur spyod rigs/_/sems med sems kyi 'du shes skyes/_/bdag nyid shin tu 'jigs shing skrag_/bdag gis byams bsams ma byas pa/_/de yi don ni ji lta bu/_/de lta bu yi tha mal rnams/_/bsams shing mnos te 'gros dpags na/_/bdag gis ji lta bu ru byas/_/de bzhin rtag par mchi mas 
[\[212b.3\]]ngu /_/phung med phung po'i 'du shes skyes/_/nga med nga yi 'du shes skyes/_/nyid kyi mtshan ma'i stong chos thos/_/de lta bus kyang bslab cing rmongs/_/sangs rgyas kyis su bden bshad pa/_/phung po rnams kyi gzhung ma rig_/thos na mi 'gyur snyam du 'dzin/_/'jigs pa'i gnas 'jigs sems pa med/_/ngas 
[\[212b.4\]]'das ma 'ongs da ltar bshad/_/phung po rnams ni kun stong zhing /_/dus gsum zad par mnyam snyoms te/_/dpe ru nam mkha' stong pa bzhin/_/'das pa'i sangs rgyas yod do cog_/des kyang nyin mtshan stong par bshad/_/ma 'ongs dus kyi sangs rgyas rnams/_/des kyang nyin mtshan stong par bshad/_/
[\[212b.5\]]nga 'dra 'jig rten mngon par 'byung /_/chos rnams thams cad kun bshad kyang /_/ngo bo nyid dang mtshan nyid stong /_/dus gsum la ni mi mtshungs pa/_/sangs rgyas bden gzhungs bshad do cog_/ma 'ongs mis ni mi shes te/_/nga dang sems can la chags pas/_/mtha' ru ngan pa'i lam du lhung /_/ma 
[\[212b.6\]]'ongs dus ni de bzhin te/_/ngan chen shin tu 'jigs skrag rung /_/khyod la sogs pa brtson 'grus spyod/_/de lta'i dus ngan ma mthong byos/_/sangs rgyas chos kyi yi ge 'di bshad zin nas/_rgan zhing btsun pa shA ri'i bu dang /_dge slong dang /_dge slong ma rnams dang /_'jig rten gyi lha dang /_mi 
[\[212b.7\]]mang po thams cad kyis/_sangs rgyas kyis bshad do cog thos nas/_kun shin tu dga' gzha' ste/_sangs rgyas kyis bshad pa la yid ches par mnos so/_/sangs rgyas kyis bshad pa sangs rgyas kyi mdzod rdzogs [{]s+ho[,]so[}]//_//[(]sha [,]sho [)]lo ka stong nyis brgya ste bam po bzhir byas so//_//
[\[213a\]]
[\[213a.1\]{D124}]@#/_/rgya gar skad du/_Ar+ya rat+nA ka ra nA ma ma hA yA na sU tra/_bod skad du/_'phags pa dkon mchog 'byung gnas zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos 
[\[213a.2\]]pa dus gcig na/_bcom ldan 'das yul gnas bcas na nag po'i kun dga' ra ba na dge slong gi dge 'dun chen po dbang dang ldan par gyur pa/_mngon par shes pa mngon par shes pa'i dgra bcom pa drug khri nyis stong dang /_'jam dpal gzhon nur gyur pa la sogs pa byang chub sems dpa' 
[\[213a.3\]]brgyad khri bzhi stong dang thabs cig tu bzhugs te/_thams cad kyang theg pa chen po la yang dag par zhugs pa/_theg pa dpag tu med pa la yang dag par zhugs pa/_theg pa grangs med pa la yang dag par zhugs pa/_theg pa bsam gyis mi khyab pa la yang dag par zhugs pa/_theg 
[\[213a.4\]]pa mtshungs pa med pa la yang dag par zhugs pa/_theg pa gzhal du med pa la yang dag par zhugs pa/_theg pa brjod du med pa la yang dag par zhugs pa/_'jig rten gyi khams dpag tu med pa'i sangs rgyas kyi zhing tshad med pa yongs su dag pa'i smon lam la yang dag 
[\[213a.5\]]par zhugs pa/_'jig rten gyi khams grangs med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/_'jig rten gyi khams bsam gyis mi khyab pa'i sangs rgyas kyi zhing tshad med pa yongs su dag pa'i smon lam la yang dag par 
[\[213a.6\]]zhugs pa/_'jig rten gyi khams mtshungs pa med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/_'jig rten gyi khams tshad med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/_
[\[213a.7\]]'jig rten gyi khams brjod du med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa sha stag go/_/de nas 'jam dpal gzhon nur gyur pa dang /_byang chub sems dpa' thams cad zil gyis gnon pa la sogs pas bcom ldan 'das la 'di skad 
[\[213b\]]
[\[213b.1\]]ces gsol to/_/bcom ldan 'das de bzhin gshegs pas thugs brtse ba'i slad du rang gi sangs rgyas kyi zhing tshad med pa yongs su dag pa bshad du gsol/_de ci'i slad du zhe na/_bcom ldan 'das 'khor 'di na byang chub sems dpa' theg pa chen po la yang dag par zhugs 
[\[213b.2\]]pa/_theg pa dpag tu ma mchis pa la yang dag par zhugs pa/_theg pa grangs ma mchis pa la yang dag par zhugs pa/_theg pa bsam gyis mi khyab pa la yang dag par zhugs pa/_theg pa mtshungs pa ma mchis pa la yang dag par zhugs pa/_theg pa gzhal du ma mchis 
[\[213b.3\]]pa la yang dag par zhugs pa/_theg pa brjod du ma mchis pa la yang dag par zhugs pa/_'jig rten gyi khams dpag tu ma mchis pa'i sangs rgyas kyi zhing tshad ma mchis pa/_yongs su dag pa'i smon lam la yang dag par zhugs pa/_'jig rten gyi khams grangs ma 
[\[213b.4\]]mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/_'jig rten gyi khams bsam gyis mi khyab pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/_'jig rten gyi khams mtshungs 
[\[213b.5\]]pa ma mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/_'jig rten gyi khams gzhal du ma mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa/_'jig rten gyi khams 
[\[213b.6\]]brjod du ma mchis pa'i sangs rgyas kyi zhing tshad ma mchis pa yongs su dag pa'i smon lam la yang dag par zhugs pa sha stag mchis pa de dag bcom ldan 'das las sangs rgyas kyi zhing tshad ma mchis pa yongs su dag pa thos na/_'jig rten gyi khams dpag tu ma mchis pa'i 
[\[213b.7\]]sangs rgyas kyi zhing tshad ma mchis pa yongs su dag pa la yang dag par 'jug pa dang /_'jig rten gyi khams grangs ma mchis pa'i sangs rgyas kyi zhing tshad ma mchis pa yongs su dag pa la yang dag par 'jug pa dang /_'jig rten gyi khams bsam gyis mi khyab pa'i sangs rgyas 
[\[214a\]]
[\[214a.1\]]kyi zhing tshad ma mchis pa yongs su dag pa la yang dag par 'jug pa dang /_'jig rten gyi khams mtshungs pa ma mchis pa dang /_gzhal du ma mchis pa dang /_brjod du ma mchis pa'i sangs rgyas kyi zhing tshad ma mchis pa yongs su dag pa'i smon lam la yang 
[\[214a.2\]]dag par 'jug pa'i slad du brtson 'grus rgya cher rtsom zhing de dag go cha sra bar 'gyur/_go cha stobs dang ldan par 'gyur/_go cha rdo rje lta bur 'gyur/_go cha mi shigs par 'gyur/_go cha mi ldog par 'gyur/_go cha mi zlogs par 'gyur/_yi dam brtan par 'gyur/_yi 
[\[214a.3\]]dam stobs dang ldan par 'gyur/_yi dam mi 'khrugs par 'gyur/_yi dam mi ldog par 'gyur/_yi dam mi zlogs par 'gyur/_stobs bskyed pa thob par 'gyur/_bgyid pa thams cad sangs rgyas bcom ldan 'das thams cad kyis rab tu bstod par 'gyur/_de dag 'chi 
[\[214a.4\]]ba'i phyogs su mun pa ma mchis par 'gyur/_byang chub sems dpa'i spyod pa bla na med pa spyod pa na zhum pa ma mchis/_rgod pa ma mchis/_sgyid lug pa ma mchis/_sems can rnams kyi bsam pa la 'jug pa la de dag gi byang chub thogs pa ma mchis par 'gyur/_sems can 
[\[214a.5\]]rnams kyi bsam pa'i sgrub pa 'tshal bas 'thun par chos ston par 'gyur/_sems can rnams kyi gan du mchi ba'i dus 'tshal pa la gnas par 'gyur/_sems can 'dul ba'i cho ga la mkhas par 'gyur/_sangs rgyas kyi theg pa pa la sems can rnams 'dzud pa'i thabs 
[\[214a.6\]]la mkhas par 'gyur/_brjod pa thams cad la ma chags par 'gyur/_mdor bsdus pa dang rgyas pa la mkhas pas nye ba dang /_ring bar 'du shes pa ma mchis par 'gyur lags so/_/de skad ces gsol pa dang /_bcom ldan 'das kyis 'jam dpal gzhon nur 
[\[214a.7\]]gyur pa la 'di skad ces bka' stsal to/_/'jam dpal legs so legs so/_/khyod ni theg pa chen po la yang dag par zhugs pa/_theg pa dpag tu med pa la yang dag par zhugs pa/_theg pa grangs med bsam gyis mi khyab mtshungs pa med gzhal du med brjod du med pa la yang 
[\[214b\]]
[\[214b.1\]]dag par zhugs pa rnams dang /_'jig rten gyi khams dpag tu med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa rnams dang /_'jig rten gyi khams grangs med bsam gyis mi khyab mtshungs pa med gzhal du med brjod du med pa'i 
[\[214b.2\]]sangs rgyas kyi zhing tshad med pa yongs su dag pa'i smon lam la yang dag par zhugs pa rnams dang /_snying brtse ba don 'dod pa snying rje can 'jig rten thams cad la phan pa dang bde bar rab tu sbyor ba'i byang chub sems dpa' sems dpa' chen po rnams kyi gces spras byed pa 
[\[214b.3\]]ste/_/'jam dpal gang de bzhin gshegs pa la gsol ba 'debs pa de yang byang chub sems dpa' sems dpa' chen po de dag gi dge ba'i rtsa ba'i stobs bskyed pas spobs so/_/'jam dpal de'i phyir legs par rab tu nyon la yid la zung shig dang bshad do/_/bcom ldan 'das 
[\[214b.4\]]legs so legs so/_/zhes gsol te/_'jam dpal gzhon nur gyur pa bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/'jam dpal shar gyi phyogs cha na sangs rgyas kyi zhing brjod du med pa bzhi bcu'i rdul phra rab kyi rdul 
[\[214b.5\]]snyed kyi sangs rgyas kyi zhing 'das pa na 'jig rten gyi khams zil gyis mi non pa zhes bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas don thams cad grub pa zhes bya ba bzhugs te/_'tsho zhing gzhes la 'jig rten gyi khams dpag 
[\[214b.6\]]tu med pa'i sangs rgyas kyi zhing tshad med pa yongs su dag pa dang ldan pa/_'jig rten gyi khams mtshungs pa med pa'i sangs rgyas kyi zhing tshad med pa yongs su dag pa'i smon lam dang ldan pa/_'jig rten gyi khams gzhal du med pa'i sangs rgyas kyi zhing tshad med pa 
[\[214b.7\]]yongs su dag pa'i smon lam dang ldan pa/_'jig rten gyi khams brjod du med pa'i sangs rgyas kyi zhing tshad med pa yongs su dag pa'i smon lam dang ldan no/_/'jam dpal byang chub sems dpa'i theg pa la yang dag par zhugs pa'i rigs kyi bu'am rigs kyi bu mo gang 
[\[215a\]]
[\[215a.1\]]gis de bzhin gshegs pa dgra bcom pa yang dag par rdzogs pa'i sangs rgyas don thams cad grub pa de'i 'jig rten gyi khams dpag tu med pa'i sangs rgyas kyi zhing tshad med pa yongs su dag pa thos na/_de thams cad kyang 'jig rten gyi khams dpag tu 
[\[215a.2\]]med pa'i sangs rgyas kyi zhing tshad med pa yongs su dag pa rnyed par 'gyur ro/_/'jig rten gyi khams grangs med bsam gyis mi khyab mtshungs pa med gzhal du med brjod du med pa'i sangs rgyas kyi zhing tshad med pa yongs su dag pa dang ldan par 'gyur ro/_/'jam dpal ngas 
[\[215a.3\]]gang gi tshe 'jig rten gyi khams mar me can gyi tshong 'dus kyi dbus su de bzhin gshegs pa dgra bcom pa yang dag par rdzogs pa'i sangs rgyas mar me mdzad las de bzhin gshegs pa don thams cad grub pa de'i sangs rgyas kyi zhing tshad med pa yongs su dag pa thos pa de'i tshe mi skye 
[\[215a.4\]]ba'i chos la bzod pa thob bo/_/gang gi tshe ngas mi skye ba'i chos la bzod pa thob pa de'i tshe de bzhin gshegs pa mar me mdzad des nga bla na med pa yang dag par rdzogs pa'i byang chub tu lung bstan te/_legs so legs so/_/skyes bu dam pa khyod ma 'ongs pa'i dus bskal pa 
[\[215a.5\]]grangs med pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba 'jig rten gyi khams dpag tu med pa'i sangs rgyas kyi zhing tshad med pa yongs su dag pa dang ldan zhing 'jig rten gyi khams grangs med bsam gyis mi khyab 
[\[215a.6\]]mtshungs pa med gzhal du med brjod du med pa'i sangs rgyas kyi zhing tshad med pa yongs su dag pa dang ldan par 'gyur ro zhes 'jam dpal de bzhin gshegs pa mar me mdzad de las ngas rang gi lung bstan pa thos nas/_dge ba'i rtsa ba'i shugs kyis ta la bdun srid kyi 
[\[215a.7\]]nam mkha' la 'phags te/_sangs rgyas kyi mthus de bzhin gshegs pa dgra bcom pa yang dag par rdzogs pa'i sangs rgyas don thams cad grub pa 'khor brgya stong du mas yongs su bskor cing mdun gyis bltas pa la chos ston pa de ngas mthong ngo /_/de mthong nas 
[\[215b\]]
[\[215b.1\]]bar snang la 'dug bzhin du de bzhin gshegs pa de la tshigs su bcad pa 'di dag gis mngon par bstod do/_/ye shes gzigs pa dpag med thogs pa med/_/bde gshegs ma smad 'jig rten mig tu gyur/_/khyod kyi ye shes thogs pa med par 'jug_/bde 
[\[215b.2\]]gshegs khyod kyis 'jig rten ma gzigs med/_/bde gshegs khyod kyi 'od ni zil mi non/_/sangs rgyas zhing bye bsam mi khyab par 'gro/_/ri dang brag gi rtse mo thal byung ste/_/rgyal ba'i 'od la sgrib par byed pa med/_/'bras bu ji ltar lag mthil gzhag pa 
[\[215b.3\]]bzhin/_/bde bar gshegs pa sangs rgyas mtha' yas ston/_/sangs rgyas zhing rnams sna tshogs rnam mang la/_/rgyal ba'i sras rnams sgrib pa med par 'gyur/_/'jig rten mgon po phyogs bcu'i 'jig rten na/_/phung med byang chub rab zhi reg 'gyur zhes/_/
[\[215b.4\]]rgyal sras bsod nams byas la lung ston pa/_/bar snang 'di na deng 'dug bdag gis mthong /_/phyogs bcu'i 'jig rten byang chub sems dpa' dag_/nam mkha'i ngos la 'dug cing sems dang bas/_/nyon mongs rgyal ba rgyal ba yab la bstod/_/bar 
[\[215b.5\]]snang 'di na deng 'dug bdag gis mthong /_/phyogs bcu'i 'jig rten byang chub sems dpa' dag_/dga' ldan gnas nas dpag med shi 'phos nas/_/phra ba'i blo rnams tha ma'i mngal 'jug pa/_/bar snang 'di na deng 'dug bdag gis mthong /_/phyogs bcu'i 
[\[215b.6\]]'jig rten byang chub sems dpa' dag_/ma yi g.yas logs rum na gnas gyur te/_/lha yis rab tu mchod cing byung ba dag_/bar snang 'di na deng 'dug bdag gis mthong /_/phyogs bcu'i 'jig rten byang chub sems dpa' dag_/bdud kyi sde dang dpung rnams 
[\[215b.7\]]pham byas nas/_/byang chub sems dpa' bla med byang chub sems/_/bar snang 'di na deng 'dug bdag gis mthong /_/'jig rten mgon po phyogs bcu'i 'jig rten na/_/me la chu btab zhi bar 'gyur ba bzhin/_/yang byung rab zhi mya ngan yongs 'da' ba/_/bar 
[\[216a\]]
[\[216a.1\]]snang 'di na deng 'dug bdag gis mthong /_/stobs bcu mi dbang khyod kyi gzi brjid kyis/_/'jig rten na ni sgrib pa gang yang med/_/rgyal ba tshad med zhing yang de bzhin te/_/thogs pa med par nam mkha' 'di nas mthong /_/ji ltar mi dag 
[\[216a.2\]]rmi lam 'dod spyod dang /_/sos ka ji ltar smig rgyu 'byung ba dang /_/la las chu nang zla ba mthong ba bzhin/_/zhing dang sangs rgyas de dag bdag gis mthong /_/gang tshe bdag gis sangs rgyas zhing yongs dag_/de tshe sgrib pa med pa'i ye shes thob/_/sgrib pa med pa'i 
[\[216a.3\]]ye shes skyes pa'i tshe/_/de ni mi dbang byang chub bdag lung bstan/_/'gro ba thams cad brag ca 'dra ba ste/_/skye bo mkhas pa dag la mi slus so/_/de ring mgon po khyod kyi gsung thos nas/_/chos kyi ming dang yang dag nyid kyang rtogs/_/nga ni sgrib med rnam grol spyod 
[\[216a.4\]]pa na/_/mtshungs med bsam yas sangs rgyas zhing yang dag_/rgyal ba tshad med de bzhin zhing rnams na/_/mi dbang gzigs shing bzhugs par ngas mthong ngo /_/'jam dpal de lta bas na byang chub sems dpa' sems dpa' chen pos sgrib pa med pa'i rnam par thar pa 
[\[216a.5\]]la bslab par bya'o/_/sgrib pa med pa'i rnam par thar ba la spyod pa'i byang chub sems dpa' sems dpa' chen po ni rnam par thar par yang mi 'dzin/_'di na rnam par thar pa med par yang mi 'dzin/_sgrib par yang mi 'dzin/_'di na sgrib pa med ces kyang mi 'dzin/_byang 
[\[216a.6\]]chub sems dpa' med par yang mi 'dzin/_byang chub sems dpa' 'di na med par yang mi 'dzin/_spyod pa med par yang mi 'dzin/_spyod pa 'di na'o zhes kyang mi 'dzin/_sangs rgyas kyi zhing med par yang mi 'dzin/_sangs rgyas kyi zhing 'di na'o zhes kyang mi 'dzin/_
[\[216a.7\]]dpag tu med pa med par yang mi 'dzin/_dpag tu med pa 'di na'o zhes kyang mi 'dzin/_grangs med pa med par yang mi 'dzin/_grangs med pa 'di na'o zhes kyang mi 'dzin/_bsam gyis mi khyab pa med par yang mi 'dzin/_bsam gyis mi khyab pa 'di na'o zhes kyang 
[\[216b\]]
[\[216b.1\]]mi 'dzin/_mtshungs pa med pa med par yang mi 'dzin/_mtshungs pa med pa 'di na'o zhes kyang mi 'dzin/_gzhal du med pa med par yang mi 'dzin/_gzhal du med pa 'di na'o zhes kyang mi 'dzin/_brjod du med pa med par yang mi 'dzin/_brjod du med pa 'di na'o 
[\[216b.2\]]zhes kyang mi 'dzin to/_/'jam dpal 'di lta ste/_dper na mi zhig gnyid kyis log pa'i rmi lam du 'dod pa'i yon tan lnga la kun tu spyod pa rmis la mi de yang byis pa'i rang bzhin can ma yin/_blun pa'i rang bzhin can ma yin gyi mkhas pa rtogs pa shes rab dang ldan 
[\[216b.3\]]pa'i rang bzhin can te/_nyal ba sad nas 'dod pa'i yon tan med par yang mi 'dzin/_'dod pa'i yon tan 'di na'o zhes kyang mi 'dzin/_'dod pa'i dga' ba med par yang mi 'dzin/_'dod pa'i dga' ba 'di na'o zhes kyang mi 'dzin pa de bzhin du/_'jam dpal 
[\[216b.4\]]sgrib pa med pa'i rnam par thar pa la spyod pa'i byang chub sems dpa' sems dpa' chen po yang rnam par thar pa med par yang mi 'dzin/_rnam par thar pa 'di na'o zhes kyang mi 'dzin to/_/de bzhin du sbyar te/_brjod du med pa med par yang mi 'dzin/_brjod du med pa 
[\[216b.5\]]'di na'o zhes kyang mi 'dzin pa'i bar du'o/_/'jam dpal 'di lta ste dper na sgyu ma mkhan nam sgyu ma mkhan gyi slob ma mkhas pas skye bo phal po che'i mdun du sgyu ma sna tshogs 'di lta ste/_glang po che'i tshogs sam/_rta'i tshogs sam/_shing rta'i tshogs sam/_dpung bu chung gi 
[\[216b.6\]]tshogs bstan la/_de la mi byis pa'i rang bzhin can ma yin pa/_blun pa'i rang bzhin can ma yin pa mkhas pa rtogs pa/_bye brag phyed pa/_shes rab dang ldan pa'i rang bzhin can de dag gis de mthong na/_glang po che'i tshogs med par yang mi 'dzin/_glang po che'i tshogs 
[\[216b.7\]]'di na'o zhes kyang mi 'dzin/_rta'i tshogs med par yang mi 'dzin/_rta'i tshogs 'di na'o zhes kyang mi 'dzin/_shing rta'i tshogs med par yang mi 'dzin/_shing rta'i tshogs 'di na'o zhes kyang mi 'dzin/_dpung bu chung gi tshogs med par yang mi 'dzin/_dpung bu 
[\[217a\]]
[\[217a.1\]]chung gi tshogs 'di na'o zhes kyang mi 'dzin/_sgyu ma med par yang mi 'dzin/_sgyu ma 'di na'o zhes kyang mi 'dzin pa de bzhin du 'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen po yang rnam par thar par yang 
[\[217a.2\]]mi 'dzin/_rnam par thar pa 'di na'o zhes kyang mi 'dzin to/_/de bzhin du sbyar te/_brjod du med pa med par yang mi 'dzin/_brjod du med pa 'di na'o zhes kyang mi 'dzin pa'i bar du'o/_/'jam dpal 'di lta ste/_dper na nam thang zhing sprin med pa'i nam mkha' las 
[\[217a.3\]]mtsho'i chu shin tu dang ba'i nang du zla ba'i dkyil 'khor gyi gzugs brnyan 'byung ba de la mi gang dag byis pa'i rang bzhin can ma yin pa/_blun pa'i rang bzhin can ma yin pa/_mkhas pa bye brag phyed pa/_rtogs pa/_shes rab dang ldan pa'i rang bzhin can de dag 
[\[217a.4\]]gis de mthong na zla ba'i dkyil 'khor med par yang mi 'dzin/_zla ba'i dkyil 'khor 'di na'o zhes kyang mi 'dzin/_gzugs brnyan med par yang mi 'dzin/_gzugs brnyan 'di na'o zhes kyang mi 'dzin pa de bzhin du/_'jam dpal sgrib pa med pa'i rnam par thar 
[\[217a.5\]]pa la spyod pa'i byang chub sems dpa' sems dpa' chen po yang rnam par thar pa med par yang mi 'dzin/_rnam par thar pa 'di na'o zhes kyang mi 'dzin to/_/de bzhin du sbyar te/_brjod du med pa med par yang mi 'dzin/_brjod du med pa 'di na'o zhes kyang mi 'dzin/_yang 
[\[217a.6\]]dag par 'grub pa med par yang mi 'dzin/_yang dag par 'grub pa 'di na'o zhes kyang mi 'dzin pa'i bar du'o/_/'jam dpal 'di lta ste/_dper na sos ka'i zla ba tha ma'i tshe nam thang zhing sprin med pa'i nam mkha' la smig rgyu rgyu zhing g.yo ba de la mi gang dag byis pa'i rang 
[\[217a.7\]]bzhin can ma yin pa/_blun pa'i rang bzhin can ma yin pa/_mkhas pa/_rtogs pa/_bye brag phyed pa/_shes rab kyi rang bzhin can de dag gis de mthong na/_smig rgyu ba med par yang mi 'dzin/_smig rgyu ba 'di na'o zhes kyang mi 'dzin/_g.yo ba med par yang mi 'dzin/_
[\[217b\]]
[\[217b.1\]]g.yo ba 'di na'o zhes kyang mi 'dzin pa de bzhin du/_'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen po yang spyod pa med par yang mi 'dzin/_spyod pa 'di na'o zhes kyang mi 'dzin/_sangs rgyas kyi zhing med par yang mi 'dzin/_
[\[217b.2\]]sangs rgyas kyi zhing 'di na'o zhes kyang mi 'dzin dpag tu med pa med par yang mi 'dzin/_dpag tu med pa 'di na'o zhes kyang mi 'dzin/_grangs med pa med par yang mi 'dzin/_grangs med pa 'di na'o zhes kyang mi 'dzin/_bsam gyis mi khyab pa med par yang mi 'dzin/_
[\[217b.3\]]bsam gyis mi khyab pa 'di na'o zhes kyang mi 'dzin/_mtshungs pa med pa med par yang mi 'dzin/_mtshungs pa med pa 'di na'o zhes kyang mi 'dzin/_gzhal du med pa med par yang mi 'dzin/_gzhal du med pa 'di na'o zhes kyang mi 'dzin/_brjod du med pa med par yang mi 
[\[217b.4\]]'dzin/_brjod du med pa 'di na'o zhes kyang mi 'dzin/_yongs su dag pa med par yang mi 'dzin/_yongs su dag pa 'di na'o zhes kyang mi 'dzin/_yang dag par 'grub pa med par yang mi 'dzin/_yang dag par 'grub pa 'di na'o zhes kyang mi 'dzin to/_/'jam dpal 'di lta 
[\[217b.5\]]ste/_dper na sprin med cing sprin dang bral te nam thang ba'i nam mkha'i dkyil nas sprin byung bas nam mkha' thams cad yog pa de mkhas pa'i rang bzhin can gyi mis mthong na/_sprin gyi dkyil 'khor med par yang mi 'dzin/_sprin gyi dkyil 'khor 'di na'o zhes kyang mi 'dzin/_kun 
[\[217b.6\]]khebs pa med par yang mi 'dzin/_kun khebs pa 'di na'o zhes kyang mi 'dzin pa de bzhin du/_'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen po yang rnam par thar pa med par yang mi 'dzin/_rnam par thar pa 'di na'o zhes kyang mi 
[\[217b.7\]]'dzin/_sgrib pa med pa med par yang mi 'dzin/_sgrib pa med pa 'di na'o zhes kyang mi 'dzin/_byang chub sems dpa' med par yang mi 'dzin/_byang chub sems dpa' 'di na'o zhes kyang mi 'dzin/_spyod pa med par yang mi 'dzin/_spyod pa med pa 'di na'o zhes kyang mi 'dzin/_sangs 
[\[218a\]]
[\[218a.1\]]rgyas kyi zhing med par yang mi 'dzin/_sangs rgyas kyi zhing 'di na'o zhes kyang mi 'dzin/_dpag tu med pa med par yang mi 'dzin/_dpag tu med pa 'di na'o zhes kyang mi 'dzin/_grangs med pa med par yang mi 'dzin/_grangs med pa 'di na'o zhes kyang mi 'dzin/_bsam 
[\[218a.2\]]gyis mi khyab pa med par yang mi 'dzin/_bsam gyis mi khyab pa 'di na'o zhes kyang mi 'dzin/_mtshungs pa med pa med par yang mi 'dzin/_mtshungs pa med pa 'di na'o zhes kyang mi 'dzin/_gzhal du med pa med par yang mi 'dzin/_gzhal du med pa 'di na'o zhes kyang mi 'dzin/_
[\[218a.3\]]brjod du med pa med par yang mi 'dzin/_brjod du med pa 'di na'o zhes kyang mi 'dzin/_yongs su dag pa med par yang mi 'dzin/_yongs su dag pa 'di na'o zhes kyang mi 'dzin/_yang dag par 'grub pa med pa yang mi 'dzin/_yang dag par 'grub pa 'di na'o zhes kyang mi 'dzin to/_/
[\[218a.4\]]'jam dpal sgrib pa med pa'i rnam par thar pa la spyod pa'i byang chub sems dpa' sems dpa' chen pos ci bdag gi sangs rgyas kyi zhing dpag tu med pa yongs su dag par 'gyur ram zhes sems la mi bya ste/_'on kyang sgrib pa med pa'i rnam par thar pa la spyod pa'i byang chub sems dpa' 
[\[218a.5\]]sems dpa' chen po'i sangs rgyas kyi zhing dpag tu med pa bsgrim mi dgos par yongs su dag par 'gyur ro/_/sgrib pa med pa'i rnam par thar pa la spyod pa'i byang chub sems dpa' sems dpa' chen po ci bdag gi sangs rgyas kyi zhing grangs med pa yongs su dag par 'gyur ram/_de bzhin 
[\[218a.6\]]du sbyar te/_ci sangs rgyas kyi zhing brjod du med pa yongs su dag par 'gyur ram snyam du sems la mi bya ste/_'on kyang sgrib pa med pa'i rnam par thar pa la spyod pa'i byang chub sems dpa' sems dpa' chen po'i sangs rgyas kyi zhing brjod du med pa bsgrim mi dgos par yongs su dag par 
[\[218a.7\]]'gyur ro/_/'jam dpal 'di lta ste/_dper na nam langs pa'i dus kyi tshe/_ci nyi ma 'char ram snyam du sems la mi bya ste/_'on kyang nam langs pa'i dus kyi tshe/_bsgrim mi dgos par nyi ma 'char ba de bzhin du/_'jam dpal sgrib pa med pa'i rnam par thar pa la spyod pa'i 
[\[218b\]]
[\[218b.1\]]byang chub sems dpa' sems dpa' chen pos ji ltar bdag gi sangs rgyas kyi zhing dpag tu med pa yongs su dag par 'gyur snyam du sems la mi bya ste/_'on kyang sgrib pa med pa'i rnam par thar pa la spyod pa'i byang chub sems dpa' sems dpa' chen po'i sangs rgyas kyi zhing dpag tu med pa 
[\[218b.2\]]nas brjod du med pa'i bar du bsgrim mi dgos par yongs su dag par 'gyur ro/_/'jam dpal sgrib pa med pa'i rnam par thar pa la spyod pas de bzhin gshegs pa don thams cad grub pa de'i sangs rgyas kyi zhing dpag tu med pa yongs su dag go/_/sangs rgyas kyi zhing grangs med pa dang /_
[\[218b.3\]]bsam gyis mi khyab pa dang /_mtshungs pa med pa dang /_gzhal du med pa dang /_brjod du med pa yongs su dag go/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das de bzhin gshegs pa 
[\[218b.4\]]dgra bcom pa yang dag par rdzogs pa'i sangs rgyas don thams cad grub pa de'i sangs rgyas kyi zhing ji tsam du rgya cher yongs su dag lags/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal 
[\[218b.5\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas don thams cad grub pa de'i sangs rgyas kyi zhing ji tsam du rgya cher yongs su dag pa ni tshig gi go bar sla ba ma yin no/_/gsol pa/_bcom ldan 'das dper bgyir rung lags sam/_
[\[218b.6\]]bcom ldan 'das kyis bka' stsal pa/_'jam dpal rung ngo /_/'jam dpal 'di lta ste/_dper na sangs rgyas kyi zhing brjod du med pa bzhi bcu'i rdul phra rab kyi rdul snyed kyi 'jig rten gyi khams grong khyer gcig tu gyur pa la 'di lta ste/_phye'am phye ma'i rnam pa gzhan gyis gang ba 
[\[218b.7\]]bzhin du yungs kar gyis gang bar gyur te/_mi la la zhig gis yungs kar de rdul phra rab tu btags nas yungs 'bru re re yang yungs 'bru ji snyed pa de snyed kyi rdul phra rab kyi rdul du byas la/_des rdul phra rab de dag phrag pa la thogs nas shar phyogs su song ste/_gom pa gcig bor bas 
[\[219a\]]
[\[219a.1\]]'jig rten gyi khams gang gA'i klung gi bye ma snyed 'da' la/_gom pa 'dor ba 'di 'dra ba dang ldan zhing /_'di lta ste/_sems kyi mgyogs pa'i rdzu 'phrul lta bu'i mgyogs pa dang ldan te/_gom pa 'dor ba de lta bu dang ldan pas bskal pa gang gA'i klung gi bye ma 
[\[219a.2\]]snyed du song zhing rdul phra rab kyi rdul gcig bor la de lta bu'i tshul gyis shar phyogs su rdul phra rab kyi rdul de thams cad bor te de bzhin du lho dang /_nub dang /_byang dang /_phyogs mtshams rnams su de snyed kyi rdul phra rab kyi rdul bor zhing de bzhin du steng dang /_'og gi phyogs su 
[\[219a.3\]]yang rdul phra rab kyi rdul de snyed bor na/_'jam dpal de ji snyam du sems/_yungs kar gyi rdul phra rab kyi rdul gang du bor ba dang ma bor ba'i 'jig rten gyi khams gang mang /_gsol pa/_bcom ldan 'das rdul phra rab kyi rdul bor ba'i 'jig rten gyi khams de ni nyung lags 
[\[219a.4\]]kyi ma bor ba de ni ches mang lags so/_/bka' stsal pa/_'jam dpal 'jig rten gyi khams gang du rdul phra rab kyi rdul bor ba dang /_gang du ma bor ba'i 'jig rten gyi khams de dag thams cad grong khyer gcig tu gyur la/_'di lta ste/_phye'am phye ma'i rnam pa gzhan gyis gang ba bzhin 
[\[219a.5\]]du yungs kar gyis gang ba de la mi la la zhig gis yungs 'bru de dag btags te/_yungs 'bru re re yang yungs 'bru de dag ji snyed pa de snyed kyi rdul phra rab kyi rdul du byas te/_des rdul phra rab kyi rdul de dag thams cad phrag pa la thogs nas shar phyogs su song ste/_gom pa gcig 
[\[219a.6\]]bor bas 'jig rten gyi khams gang gA'i klung gi bye ma snyed 'da' zhing /_'di lta ste/_sems kyi mgyogs pa'i rdzu 'phrul lta bu'i mgyogs pa dang ldan pa de lta bu'i gom pa 'dor zhing de lta bu'i mgyogs pas/_gang gA'i klung gi bye ma snyed kyi bskal par song ste rdul phra rab kyi rdul 
[\[219a.7\]]gcig bor zhing de lta bu'i tshul gyis shar phyogs su rdul phra rab de thams cad bor la/_de bzhin du lho phyogs su rdul phra rab kyi rdul de snyed 'dor zhing /_nub dang /_byang dang /_byang shar dang /_shar lho dang /_lho nub dang /_nub byang gi mtshams dang /_steng dang /_'og gi phyogs 
[\[219b\]]
[\[219b.1\]]dang /_phyogs mtshams su rdul phra rab de snyed bor na/_'jam dpal de ji snyam du sems/_gang du rdul phra rab de dag bor ba dang /_gang du ma bor ba'i 'jig rten gyi khams gang mang /_gsol pa/_bcom ldan 'das gang du rdul phra rab de dag bor ba ni nyung lags kyi ma 
[\[219b.2\]]bor ba'i 'jig rten gyi khams de ni ches mang lags so/_/bka' stsal pa/_'jam dpal 'jig rten gyi khams gang du rdul phra rab bor ba dang gang du ma bor ba de dag thams cad grong khyer gcig tu gyur la/_'di lta ste/_phye'am phye ma'i rnam pa gzhan gyis gang ba bzhin du yungs 
[\[219b.3\]]kar gyis gang la/_mi la la zhig gis yungs 'bru de dag btags nas/_yungs 'bru re re yang yungs 'bru de dag ji snyed pa de snyed kyi rdul phra rab kyi rdul du byas te/_des rdul phra rab de thams cad phrag pa la thogs nas shar phyogs su song ste/_gom pa gcig bor bas 'jig rten gyi 
[\[219b.4\]]khams gang gA'i klung gi bye ma snyed 'da' zhing 'di lta ste/_sems kyi mgyogs pa'i rdzu 'phrul lta bu'i mgyogs pa dang ldan te/_gom pa de lta bur 'dor ba dang /_de lta bu'i mgyogs pa dang ldan pas gang gA'i klung gi bye ma snyed kyi bskal par song ste rdul phra rab gcig bor la/_de lta bu'i 
[\[219b.5\]]tshul gyis shar phyogs su rdul phra rab de thams cad bor la de bzhin du lho phyogs su rdul phra rab de snyed bor zhing /_nub dang /_byang dang /_byang shar dang /_shar lho dang /_lho nub dang /_nub byang gi mtshams dang /_steng dang /_'og gi phyogs dang /_phyogs mtshams re rer yang rdul phra rab 
[\[219b.6\]]de snyed bor na 'jam dpal de ji snyam du sems/_gang rdul phra rab de bor ba dang gang du ma bor ba'i 'jig rten gyi khams de dag gang mang gsol pa/_bcom ldan 'das gang du rdul phra rab bor ba ni nyung lags kyi ma bor ba de ni ches mang lags so/_/bka' stsal pa/_'jam dpal 'jig 
[\[219b.7\]]rten gyi khams gang du rdul phra rab ma bor ba dang gang du bor ba de dag thams cad grong khyer gcig tu gyur nas yungs kar gyis gang ba ni ji lta ba sngar dpe bstan pa de bzhin du rgyas par byas te stong phrag sum cur bsgyur ba/_'jam dpal de thams cad kyi tha ma'i rdul phra rab kyi phung po bzhag pa de 
[\[220a\]]
[\[220a.1\]]snyed kyi 'jig rten gyi khams rab 'byam gyi rgya ji tsam par de bzhin gshegs pa dgra bcom pa yang dag par rdzogs pa'i sangs rgyas don thams cad grub pa'i byang chub kyi shing gi rgya yang de tsam mo/_/byang chub kyi shing de ni rin po che sna bdun te/_'bras bu ni yid bzhin gyi 
[\[220a.2\]]nor bu'o/_/byang chub kyi shing de'i yal ga ni tha ma'i rdul phra rab kyi rdul snyed yod do/_/yal ga gcig cing yang tha ma'i rdul phra rab kyi rdul snyed kyi yal ga phre'u yod de/_yal ga phre'u gcig cing yang tha ma'i rdul phra rab kyi rdul snyed kyi 'bras bu yod do/_/'bras bu re re la yang cha shas ni 
[\[220a.3\]]dpag tu med do/_/'jam dpal byang chub kyi shing de ni de bzhin gshegs pa don thams cad grub pa'i legs par spyad pa'i 'bras bur grub pa ste/_de ni mig yongs su ma sbyangs pa'i sems can rnams kyi mig lam du snang bar mi 'gyur ro/_/'jam dpal 'di lta ste/_dper na bar snang 
[\[220a.4\]]gi gnod sbyin rnams kyi gzhal med khang dag mi rnams kyi mig lam du snang bar mi 'gyur ba de bzhin du byang chub kyi shing de yang mig yongs su ma sbyangs pa'i sems can rnams kyi mig lam du snang bar mi 'gyur ro/_/'jam dpal byang chub kyi shing de la sems can rnams mi thogs par 
[\[220a.5\]]'gro ste/_'jam dpal 'di lta ste/_dper na bar snang gi gnod sbyin dag gi gzhal med khang rnams la mi thogs par 'gro ba de bzhin du 'jam dpal byang chub kyi shing de la sems can rnams mi thogs par 'gro ste/_byang chub kyi shing de yang yongs su dag pa'i las dang ldan pa'i sems 
[\[220a.6\]]can rnams kyi las kyi rnam par smin pas yongs su grub pa'i phyir ro/_/'jam dpal yang de bzhin gshegs pa don thams cad grub pa de'i 'jig rten gyi khams ni shar phyogs su yang tha ma'i rdul phra rab kyi rdul ji snyed pa de snyed yongs su dag go/_/lhor yang de snyed/_nub tu yang de snyed/_byang 
[\[220a.7\]]du yang de snyed/_shar lhor yang de snyed/_lho nub tu yang de snyed/_nub byang du yang de snyed/_byang shar du yang de snyed/_steng dang 'og gi phyogs su yang de snyed kyi 'jig rten gyi khams yongs su dag ste/_sangs rgyas kyi zhing de de tsam du rgya cher yongs su dag go/_/sgrib pa med pa'i 
[\[220b\]]
[\[220b.1\]]rnam par thar pa la brten na de'i brgyar bgrangs pa de snyed du rang gi sangs rgyas kyi zhing yongs su dag go/_/'jam dpal byang chub kyi shing de'i 'bras bu 'byung ba dang /_skye ba dang /_rgyas pa dang /_'gas pa rgyun mi 'chad cing bar skabs med de/_'jam dpal 'di lta ste/_dper 
[\[220b.2\]]na byis pa lnga brgya tsam rtse na kha cig 'greng /_kha cig 'dug pa'i rgyun mi chad cing bar skabs med pa de bzhin du 'jam dpal byang chub kyi shing de'i 'bras bu 'byung ba dang /_skye ba dang /_smin pa dang /_'gas pa yang rgyun mi 'chad cing bar skabs med do/_/'jam dpal 'di lta 
[\[220b.3\]]ste/_dper na char gyi 'bru rags pa 'bab pa'i tshe/_chu la chu'i chu bur kha cig 'byung /_kha cig 'jig pa rgyun mi 'chad cing bar skabs med pa de bzhin du 'bras bu de dag 'byung ba dang /_skye ba dang /_rgyas pa dang /_'gas pa yang rgyun mi 'chad cing bar skabs med de/_'bras 
[\[220b.4\]]bu 'gas pa de'i cha shas gcig las kyang gang gA'i klung gi bye ma snyed kyi byang chub sems dpa' 'byung ste/_mtshan sum cu rtsa gnyis dang ldan pa/_lus dpe byad bzang po brgyad cus brgyan pa/_sred med kyi bu ltar lus mkhregs pa/_srid pa tha ma par gyur pa'i sems can 'jig 
[\[220b.5\]]rten gyi khams brjod du med pa'i sangs rgyas kyi zhing tshad med par yongs su dag pa'i smon lam dang ldan pa'i bar du ste/_de dag thams cad kyis kyang de tsam du rgya cher sangs rgyas kyi zhing yongs su dag par sbyangs te/_de dag de nas byung nas de bzhin gshegs pa dgra bcom 
[\[220b.6\]]pa yang dag par rdzogs pa'i sangs rgyas don thams cad grub pa de'i zhabs la mgo bos phyag 'tshal nas phyogs gcig tu 'khod do/_/phyogs gcig tu 'khod pa'i byang chub sems dpa' de dag la de bzhin gshegs pa don thams cad grub pas rang gi sangs rgyas kyi zhing 
[\[220b.7\]]yongs su dag pa 'chad de/_dus gsum mnyam pa nyid kyang ston to/_/de dag kyang sangs rgyas kyi zhing yongs su dag pa nyan cing kun 'dzin te/_thos ma thag tu mngon par shes pa lnga thob bo/_/mngon par shes pa thob ma thag tu de bzhin gshegs pa don thams cad grub pa de'i 
[\[221a\]]
[\[221a.1\]]zhabs la mgo bos phyag 'tshal te/_de bzhin gshegs pa de la lan gsum bskor ba byas nas 'dong ngo /_/de dag rdzu 'phrul gyi stobs kyis rang rang gi sangs rgyas kyi zhing du song nas bla na med pa yang dag par rdzogs pa'i byang chub mngon par rdzogs par 
[\[221a.2\]]'tshang rgya'o/_/'jam dpal de bzhin gshegs pa don thams cad grub pa de sngon byang chub sems dpa'i spyad pa spyod pa na/_byang chub sems dpa'i ting nge 'dzin gsum bsgoms te rab tu goms par byas/_lam du byas/_rten du byas/_rus shing bzhin du byas/_rab tu 
[\[221a.3\]]rtogs par byas shing legs par brtsams so/_/ting nge 'dzin gsum gang zhe na/_byang chub sems dpa'i ting nge 'dzin shugs ldan zhes bya ba dang /_byang chub sems dpa'i ting nge 'dzin zhi gnas zhes bya ba dang /_byang chub sems dpa'i ting nge 'dzin chos thams cad la 
[\[221a.4\]]dbang byed pa zhes bya'o/_/'jam dpal sngon byung ba 'das pa'i dus bskal pa dpag tu med/_grangs med/_bsam gyis mi khyab/_mtshungs pa med/_gzhal du med/_brjod du med pa de'i pha rol gyi yang ches pha rol na/_me tog gi tshogs zhes bya ba'i bskal pa byung 
[\[221a.5\]]ste/_me tog gi tshogs kyi bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_
[\[221a.6\]]sangs rgyas bcom ldan 'das dkon mchog dam pa zhes bya ba 'jig rten du byung ste/_de bzhin gshegs pa dgra bcom pa yang dag par rdzogs pa'i sangs rgyas dkon mchog dam pa de la nyan thos thog mar 'dus pa ni nyan thos khrag khrig phrag brgyad cu yod de/_dgra bcom pa 
[\[221a.7\]]zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid 
[\[221b\]]
[\[221b.1\]]par kun tu sbyor ba yongs su zad pa/_sems kyi dbang thams cad kyi dam pa'i pha rol du son pa sha stag go/_/byang chub sems dpa' 'dus pa ni de'i nyis 'gyur yod de/_thams cad kyang 'jig rten gyi khams dpag tu med pa'i sangs rgyas kyi zhing tshad med pa yongs su dag pa'i 
[\[221b.2\]]smon lam la yang dag par zhugs pa/_'jig rten gyi khams grangs med pa'i sangs rgyas kyi zhing tshad med pa yongs su dag pa'i smon lam la yang dag par zhugs pa/_'jig rten gyi khams bsam gyis mi khyab pa dang /_mtshungs pa med pa dang /_gzhal du med pa dang /_
[\[221b.3\]]brjod du med pa'i sangs rgyas kyi zhing tshad med pa yongs su dag pa'i smon lam yang dag par zhugs pa sha stag go/_/yang nyan thos 'dus pa gnyis pa la ni nyan thos khrag khrig yod do/_/byang chub sems dpa' 'dus pa ni de'i nyis 'gyur yod do/_/nyan thos 'dus pa gsum pa la ni 
[\[221b.4\]]nyan thos khrag khrig phrag brgya yod de/_thams cad kyang dgra bcom pa/_nyon mongs pa med pa/_dbang dang ldan par gyur pa nas sems kyi dbang thams cad kyi dam pa'i pha rol du son pa'i bar du'o/_/byang chub sems dpa' 'dus pa ni de'i nyis 'gyur yod do/_/nyin re zhing chos 
[\[221b.5\]]ston pa thams cad la nyan thos 'dus pa dang /_byang chub sems dpa' 'dus pa rnams kyis mnyam du de bzhin gshegs pa des chos bstan pa kun shes so/_/'jam dpal de bzhin gshegs pa dkon mchog dam pa de'i nyan thos 'dus pa ni rtsis mkhan nam rtsis mkhan gyi slob ma mkhas 
[\[221b.6\]]pas bskal pa'am/_bskal pa brgya'am/_bskal pa stong ngam/_bskal pa stong phrag brgya'am/_bskal pa bye ba'am/_bskal pa khrag khrig gam/_bskal pa gtams sam/_bskal pa dkrigs sam/_bskal pa 'gyur yas kyi bar du yang nyan thos 'dus pa 'di snyed ce'am/_nyan 
[\[221b.7\]]thos 'dus pa brgya phrag 'di snyed ce'am/_nyan thos 'dus pa stong phrag 'di snyed ce'am/_nyan thos 'dus pa brgya stong phrag 'di snyed ce'am/_nyan thos 'dus pa bye ba phrag 'di snyed ce'am/_nyan thos 'dus pa khrag khrig phrag 'di snyed ce'am/_nyan thos 'dus pa gtams phrag 'di snyed ce 
[\[222a\]]
[\[222a.1\]]'am/_nyan thos 'dus pa dkrigs phrag 'di snyed ce'am/_nyan thos 'dus pa khyad phyin phrag 'di snyed ce'am/_nyan thos 'dus pa 'gyur yas phrag 'di snyed yod ces brtsi bar mi nus so/_/'jam dpal 'di lta ste/_dper na stong gsum gyi stong chen po'i 'jig 
[\[222a.2\]]rten gyi khams kyi skar ma'i gzugs la skar ma'i gzugs 'di snyed ce'am/_skar ma'i gzugs brgya phrag 'di snyed ce'am/_skar ma'i gzugs stong phrag 'di snyed ce'am/_skar ma'i gzugs brgya stong phrag 'di snyed ce'am/_bye ba phrag 'di snyed ce'am/_khrag khrig phrag 'di snyed 
[\[222a.3\]]ce'am/_gtams phrag 'di snyed ce'am/_dkrigs phrag 'di snyed ce'am/_'gyur yas phrag 'di snyed yod ces rtsis mkhan nam/_rtsis mkhan gyi slob ma mkhas pas kyang bgrang bar mi nus te/_'on kyang skar ma'i gzugs dpag tu med pa'i grangs su 'gro ba de bzhin du 'jam dpal 
[\[222a.4\]]nyan thos 'dus pa de rnams kyi mtha' yang rtogs par mi nus so/_/'jam dpal de'i dus na rgyal po bde gnas blo gros zhes bya ba chos dang ldan pa chos kyi rgyal po zhig yod pa de sangs rgyas kyi zhing de thams cad la dbang zhing bdag po byed de/_las kyi rnam par smin pa las byung ba'i rdzu 'phrul 
[\[222a.5\]]thob pa des de bzhin gshegs pa dgra bcom pa yang dag par rdzogs pa'i sangs rgyas dkon mchog dam pa de nyan thos dang /_byang chub sems dpa'i dge 'dun du bcas pa la lo bye ba khrag khrig phrag drug cu'i bar du ro sna brgya pa'i zhal zas sbyar te rim gro byas so/_/yul ka shi pa'i na bza' 
[\[222a.6\]]gsol zhing yo byad thams cad kyang sbyar te/_'di ltar chos gos dang /_bsod snyoms dang /_mal cha dang /_na ba'i gsos sman dang /_yo byad kyis rtsa ba'i rim gro byas so/_/des de bzhin gshegs pa nyan thos kyi dge 'dun dang bcas pa de la ro sna brgya pa'i zas kyis rim gro byas pas 
[\[222a.7\]]dge ba'i rtsa ba rgya che zhing dpag tu med pa mngon par 'dus byas so/_/dge ba'i rtsa ba rgya che zhing dpag tu med pa mngon par 'dus byas pas dge ba'i rtsa ba'i shugs rgya che zhing dpag tu med pa bskyed do/_/dge ba'i rtsa ba rgya che zhing grangs med pa mngon par 'dus byas so/_/dge ba'i rtsa ba rgya che 
[\[222b\]]
[\[222b.1\]]zhing grangs med pa mngon par 'dus byas nas/_dge ba'i rtsa ba'i shugs rgya che zhing grangs med pa bskyed par gyur to/_/sbyin pa'i pha rol tu phyin pa dang ldan pa'i dge ba'i rtsa ba bsam gyis mi khyab/_mtshungs pa med/_gzhal du med/_brjod du med pa'i yang brjod du med pa mngon 
[\[222b.2\]]par 'dus byas nas/_sbyin pa'i pha rol tu phyin pa dang ldan pa'i dge ba'i rtsa ba'i shugs rgya che zhing bsam gyis mi khyab/_mtshungs pa med/_gzhal du med/_brjod du med pa bskyed par gyur to/_/tshul khrims kyi pha rol tu phyin pa dang ldan pa'i dge ba'i rtsa ba dpag tu med pa rgya 
[\[222b.3\]]chen po mngon par 'dus byas te/_tshul khrims kyi pha rol tu phyin pa dang ldan pa'i dge ba'i rtsa ba dpag tu med pa rgya chen po mngon par 'dus byas nas tshul khrims kyi pha rol tu phyin pa dang ldan pa'i dge ba'i rtsa ba'i shugs dpag tu med pa rgya chen po bskyed do/_/de bzhin du sbyar te/_tshul 
[\[222b.4\]]khrims kyi pha rol tu phyin pa dang ldan pa'i dge ba'i rtsa ba grangs med/_bsam gyis mi khyab mtshungs pa med/_gzhal du med/_brjod du med cing rgya cher mngon par 'dus byas so/_/tshul khrims kyi pha rol tu phyin pa dang ldan pa'i dge ba'i rtsa ba grangs med pa nas brjod du med cing rgya che ba'i bar 
[\[222b.5\]]du mngon par 'dus byas nas tshul khrims kyi pha rol tu phyin pa dang ldan pa'i dge ba'i rtsa ba'i shugs rgya che zhing grangs med/_bsam gyis mi khyab/_mtshungs pa med/_gzhal du med/_brjod du med pa bskyed do/_bzod pa'i pha rol tu phyin pa dang ldan pa'i dge ba'i rtsa ba rgya che zhing grangs med/_
[\[222b.6\]]dpag tu med pa mngon par 'dus byas te/_ji ltar sbyin pa'i pha rol tu phyin pa dang /_tshul khrims kyi pha rol tu phyin pa mngon par 'dus byas pa de bzhin du bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa yang rgyas par bya'o/_/
[\[222b.7\]]shes rab kyi pha rol tu phyin pa dang ldan pa'i dge ba'i rtsa ba rgya che zhing dpag tu med pa mngon par 'dus byas so/_/shes rab kyi pha rol tu phyin pa dang ldan pa'i dge ba'i rtsa ba rgya che zhing dpag tu med pa mngon par 'dus byas nas shes rab kyi pha rol tu phyin pa dang ldan pa'i dge ba'i rtsa ba'i shugs rgya che zhing 
[\[223a\]]
[\[223a.1\]]dpag tu med pa bskyed do/_/de bzhin du sbyar te/_shes rab kyi pha rol tu phyin pa dang ldan pa'i dge ba'i rtsa ba rgya che ba grangs med/_bsam gyis mi khyab/_mtshungs pa med/_gzhal du med/_brjod du med pa mngon par 'dus byas te/_shes rab kyi pha rol tu 
[\[223a.2\]]phyin pa dang ldan pa'i dge ba'i rtsa ba brjod du med pa'i bar du mngon par 'dus byas nas shes rab kyi pha rol tu phyin pa dang ldan pa'i dge ba'i rtsa ba'i shugs grangs med/_bsam gyis mi khyab/_mtshungs pa med/_gzhal du med/_brjod du med pa bskyed do/_/'jam dpal rgyal po bde 
[\[223a.3\]]gnas blo gros kyis de lta bur pha rol tu phyin pa drug dang ldan pa'i dge ba'i rtsa ba rnams bskyed nas/_dga' ba dang /_dad pa dang /_mchog tu dga' ba mang bas ta la bdun srid du nam mkha' la 'phags nas/_bcom ldan 'das de bzhin gshegs pa dkon mchog dam pa de la pha rol 
[\[223a.4\]]tu phyin pa dang ldan pa'i tshigs su bcad pa 'di dag gis mngon par bstod do/_/stobs bcu shes rab mtha' yas pa/_/chu bo bzhi rgal mi'i seng ge_/khyod la phul ba dpag med 'gyur/_/sbyin pa de yang zil mi non/_/ba tshwa med pa'i zhing dag la/_/rdo dang bong ba gyo mo med/_/
[\[223a.5\]]kun sbyangs rab tu rmos pas na/_/mi mnyam med phyogs rtswa med par/_/ji ltar sa bon btab nas su/_/rmed pa'i mi de bder nyal yang /_/dus su rtsa ba brtan par zug_/myu gu sngon por 'byung bar byed/_gru yis sa la chus btab pas/_/lo ma sdong bu rnams kyang 'byung /_/dus 
[\[223a.6\]]tshigs dus kyi rim bzhin du/_/nges par 'bras bu smin par 'gyur/_/de bzhin 'dod chags zhe sdang bcom/_/gti mug bral ba nges pa'i blos/_/ma smad yon tan zhing khyod la/_/shes rab gshol gyis rmos pa ni/_/sa bon nyung ngu btab na yang /_/de bzhin sbyin bdag mi brtson 
[\[223a.7\]]yang /_/pha rol phyin pa yongs rdzogs shing /_/thams cad mkhyen pa'i myu gu skye/_/mgon po khyod la sbyin phul na/_/byams pa snying rje nyon mongs med/_/rnam par thar pa'i sgo gsum dang /_/tha mar 'bras bu mya ngan 'da'/_/sum cu rtsa gnyis mtshan mnga' ba/_/sa la dong ka men rgyas 
[\[223b\]]
[\[223b.1\]]bzhin/_/bdag gis dge ba'i rtsa bsags pas/_/ji ltar bde gshegs de bzhin shog_/ji ltar bsod nams mtshan mnga' ba/_/legs spyad bsags pa thub pa'i tog_/ji ltar mi mchog dam pa bzhin/_/bdag kyang bde gshegs de bzhin gyur/_/ji ltar dpe med blo 
[\[223b.2\]]can khyod/_/shes rab gnas la khyod gnas nas/_/lta bar rab tu bying ba yi/_/skye bo ma log 'god par mdzad/_/bdag kyang byang chub reg nas ni/_/de bzhin bde la rab gnas te/_/log pa'i lam song skye bo rnams/_/bden pa bzhi yi lam du 'god/_/ji 
[\[223b.3\]]ltar khyod ni phung po med/_/bla med phung po zad par zhugs/_/byis pa phung pos bcings pa rnams/_/thams cad phung po 'dor du btsud/_/bdag kyang phung po med pa dang /_/phung med byang chub mchog thob nas/_/phung pos bcings pa'i skye bo rnams/_/phung po 'dor bar 
[\[223b.4\]]rab tu 'god/_/ji ltar khyod kyis nyon mongs spangs/_/chu yis me rnams zhi ba bzhin/_/nyon mongs me yis 'bar ba yi/_/skye bo sdug bsngal thar bar mdzad/_/bdag kyang byang chub rab reg ste/_/khro glen 'dod me ma zhi zhes/_/nye bar zhi ba'i lam stor ba'i/_/skye bo rab tu 
[\[223b.5\]]zhi bar 'god/_/ser sna'i zhags pas bcings pa dang /_/phrag dog kun sbyor mun pas bsgribs/_/srid par chags pa mgon med rnams/_/yan lag brgyad kyi lam la dgod/_/ji ltar rang byung khyod nyid ni/_/stobs bcu ye shes rab gnas te/_/srid skom sems can khrag 
[\[223b.6\]]khrig la/_/stobs bcu ye shes ngoms par mdzad/_/bdag kyang byang chub rab reg cing /_/bla med ye shes thob nas su/_/srid skom sems can khrag khrig la/_/stobs bcu ye shes ngoms par bgyi/_/'jam dpal de ltar rgyal po bde gnas blo gros kyis bcom ldan 'das 
[\[223b.7\]]de bzhin gshegs pa dkon mchog dam pa de la lo bye ba khrag khrig phrag drug cu'i bar du zas ro sna brgya pa sbyar cing /_yul ka shi pa'i na bza' gsol te bar snang la 'dug nas tshigs su bcad pa de dag gis mngon par bstod de/_dge ba'i rtsa ba'i shugs tshad med/_grangs med/_
[\[224a\]]
[\[224a.1\]]bsam gyis mi khyab/_mtshungs pa med/_gzhal du med/_brjod du med pa bskyed nas/_dge ba'i rtsa ba'i shugs des bskal pa brjod du med par nam yang sems can dmyal bar ma skyes/_dud 'gro'i skye gnas dang /_gshin rje'i 'jig rten dang /_lha ma yin gyi 
[\[224a.2\]]ris su yang ma skyes/_mi khom pa rnams su ma skyes/_rigs dma' bar ma skyes/_dbul po'i rigs su ma skyes so/_/bskal pa brjod du med par nam yang lus la rlung las gyur pa'am/_mkhris pa las gyur pa'am/_bad kan las gyur pa'i nad ma byung ngo /_/nam yang dbang 
[\[224a.3\]]po ma tshang bar ma gyur/_nam yang mig ser ba dang /_'jigs pa'i mig dang /_mig yo ba dang /_bzhin yo bar ma gyur to/_/nam yang skyes bu chen po'i mtshan sum cu rtsa gnyis kyis lus ma brgyan par ma gyur/_nam yang dpe byad bzang po brgyad cu dang bral bar ma gyur/_lha'i 
[\[224a.4\]]nang du lhar gyur tam/_mi'i nang du mir gyur na/_nam yang dbang po dang phyug po ma byas par ma gyur/_nam yang smon lam phun sum tshogs pa dang bral bar ma gyur/_nam yang sangs rgyas med pa'i sangs rgyas kyi zhing du ma skyes/_nam yang nad med pa dang /_gzugs dang longs spyod 
[\[224a.5\]]dang /_g.yog 'khor dang /_phyug pas de sngon dregs par ma gyur/_nam yang bud med kyi dregs pa dang gos kyi dregs pa ma skyes/_nam yang sbyin bdag ma byas par ma gyur/_de nam yang tshul khrims kyi dregs pa ma skyes/_nam yang tshul khrims dang ldan pa ma yin par ma gyur/_de nam 
[\[224a.6\]]yang thos pas dregs pa ma skyes/_nam yang mang du thos pa ma yin par ma gyur/_nam yang 'dod pa'i 'du shes ma skyes/_nam yang btsun mo'i 'khor gyis ma bskor bar ma gyur/_nam yang tshangs par mi spyod par ma gyur te/_bsams ma thag tu bu rnyed par gyur to/_/nam yang 
[\[224a.7\]]gnod sems kyi 'du shes ma skyes/_nam yang rnam par 'tshe ba'i 'du shes ma skyes te/_de ltar rgyal po des shugs dang ldan pa'i ting nge 'dzin 'di bskyed nas/_byang chub sems dpa'i yon tan 'di rnams dang gzhan yang rab tu bsgrubs so/_/'di ji snyam du sems/_'jam 
[\[224b\]]
[\[224b.1\]]dpal de'i tshe de'i dus na rgyal po bde gnas blo gros zhes bya bar gyur pa de gzhan zhig yin pa snyam du 'dzin na de ltar mi blta'o/_/de ci'i phyir zhe na/_de bzhin gshegs pa dgra bcom pa yang dag par rdzogs pa'i sangs rgyas don thams cad grub pa de ni de'i tshe de'i dus na rgyal po bde 
[\[224b.2\]]gnas blo gros zhes bya bar gyur to/_/'jam dpal de lta bas na theg pa chen po la yang dag par zhugs pa'i byang chub sems dpas sbyin pa'i pha rol tu phyin pa dang ldan pa'i dge ba'i rtsa ba'i shugs btsal bar bya'o zhes de ltar bslab par bya'o/_/'jam dpal theg pa chen po la yang 
[\[224b.3\]]dag par zhugs pa'i byang chub sems dpa' sems dpa' chen po sgrib pa med pa'i rnam par thar pa la spyod pa des tshul khrims kyi pha rol tu phyin pa dang ldan pa'i dge ba'i rtsa ba rgya chen po mngon par 'dus byas te/_tshul khrims kyi pha rol tu phyin pa dang ldan pa'i dge ba'i rtsa ba'i 
[\[224b.4\]]shugs rgya chen po bskyed par bya'o//_//bam po gnyis pa/_'jam dpal sngon byung ba 'das pa'i dus na/_bskal pa grangs med/_dpag tu med/_bsam gyis mi khyab/_mtshungs pa med/_gzhal du med/_brjod du med pa na rgyal po'i drang srong tshangs pa'i 
[\[224b.5\]]lha zhes bya ba dang /_mes byin zhes bya ba gnyis byung ste/_de gnyis gnas shig na 'khod de/_de dag dgon pa nas dgon par/_nags tshal nas nags tshal du/_gshong nas gshong du/_nags thibs po nas thibs por 'gro zhing bdag cag bud med dang lhan cig gnas par 
[\[224b.6\]]gyur na bdag cag 'dod chags kyi rgyu las byung ba'i bslab pa las 'gal bar 'gyur/_yongs su bzung ba dang bcas pa dang lhan cig tu 'grogs na yang bdag cag gnod sems kyi rgyu las byung ba'i bslab pa las 'gal bar 'gyur/_yongs su bzung ba dang bcas pa'am yongs su bzung ba la 
[\[224b.7\]]nyes par mi lta ba dang lhan cig 'grogs par gyur na yang /_bdag cag gti mug gi rgyu las byung ba'i bslab pa las 'gal bar 'gyur ro zhes de lta bu'i nyes pa rnams mthong nas/_dgon pa nas dgon par/_nags tshal nas nags tshal/_gshong nas gshong /_nags thibs 
[\[225a\]]
[\[225a.1\]]po nas thibs por rgyu'o/_/'jam dpal de'i dus na rgyal po sde mi pham pa zhes bya ba zhig yod de/_de rgyal por dbang bskur ba'i tshe khyim gyi gnas nas mngon par byung ba rnams rtswa dang /_shing dang chu la ci bder spyod du gnang ste/_rjes su yi rang ngo zhes 
[\[225a.2\]]tshig de skad ces smras pas/_drang srong de gnyis kyang rgyal po sde mi pham pa'i yul khams na gnas so/_/de'i tshe rgyal po sde mi pham pa la chom rkun nor 'phrog pas gnod pa'i las byas te bros pa dang /_drang srong de dag gis chom rkun bros pa mthong ngo /_/chom rkun de 
[\[225a.3\]]dag gis kyang drang srong nags kyi nang na gnas par mthong nas chom rkun de dag gis thal mo sbyar te 'di skad ces smras so/_/drang srong khyed la bdag cag mthong ngam zhes la la zhig gis dris na khyed kyis ma ston cig_/de nas drang srong tshangs pa'i lhas drang srong mes byin la smras 
[\[225a.4\]]pa/_kye ma'o mes byin byung ba 'di ni shin tu dka' na ji ltar bya/_gal te 'di ma mthong ngo zhes smras na ni gzhan bslus par 'gyur/_ji ste bstan na ni gnod pa byas par yang 'gyur na/_'di ji ltar bya khyod smros shig_/de skad ces smras pa dang /_drang srong mes byin gyis drang 
[\[225a.5\]]srong tshangs pa'i lha la 'di skad ces smras so/_/kye tshangs pa'i lha 'di la gnod par 'gyur bar ma 'dzin cig_/de ci'i phyir zhe na/_tshangs pa'i lha gang la la dag lus dang srog la lta ba dang bcas par gnas pa de dag ni yongs su zag pa byung ba byung ba rnams kyis sems zin 
[\[225a.6\]]nas 'dug go/_/tshangs pa'i lha 'di lta ste/_dper na gos snum can la rdul reg na chags par 'gyur ba de bzhin du tshangs pa'i lha gang dag kha cig lus dang srog la lta ba dang bcas par gnas pa de dag ni yongs su zag pa byung ba byung ba rnams kyis sems kun tu zin nas 'dug go/_/
[\[225a.7\]]tshangs pa'i lha gang dag kha cig lus dang srog la mi lta ba de dag la ni yongs su zag pa byung ba byung ba rnams kyis sems kun tu zin cing 'dug par mi 'gyur ro/_/tshangs pa'i lha 'di lta ste/_dper na gos yongs su dag pa la rdul gyis reg kyang sprugs ma thag tu de med par 'gyur 
[\[225b\]]
[\[225b.1\]]ba de bzhin du tshangs pa'i lha gang dag kha cig lus dang srog la mi lta ba de dag ni yongs su zag pa byung ba byung ba rnams kyis sems kun tu zin cing gnas par mi 'gyur ro/_/de bas na tshangs pa'i lha bdag cag kyang lus dang srog la mi blta bar bya'o/_/tshangs pa'i lha gal te bdag 
[\[225b.2\]]cag lus dang srog la ma bltas na bdag cag yongs su zag pa 'byung ba des sems zin nas gnas par mi 'gyur ro/_/kye tshangs pa'i lha lus dang srog la lta ba dang bcas pa'i brtul zhugs 'grub bo zhes sangs rgyas bcom ldan 'das rnams kyis bka' ma stsal to/_/de 
[\[225b.3\]]nas drang srong tshangs pa'i lha la drang srong mes byin gyis lus dang srog la mi lta ba bstan pas lus dang srog la mi lta ba rnyed do/_/de nas rgyal po sde mi pham pas chom rkun de dag tshol zhing nags stug po der phyin te/_rgyal po sde mi pham pas nags stug po'i nang na drang srong de dag gnas 
[\[225b.4\]]pa mthong ngo /_/mthong nas drang srong de dag ga la ba der song ste/_mi kha cig nags stug po der chom rkun tshol du bkye'o/_/de nas rgyal po sde mi pham pas drang srong de dag gi rkang pa la mgo bos phyag 'tshal te phyogs gcig tu 'dug go/_/phyogs gcig tu 'dug nas rgyal 
[\[225b.5\]]po sde mi pham pas drang srong de gnyis la 'di skad ces smras so/_/drang srong khyed gnyis kyis chom rkun nags stug po 'di'i nang du 'ongs pa'am phyir byung ba lta mthong ngam/_de skad ces smras pa dang /_drang srong de gnyis kyis rgyal po sde mi pham pa la 'di skad ces smras so/_/
[\[225b.6\]]rgyal po bdag cag gis bdag nyid kyang mi mthong na chom rkun lta ga la mthong /_rgyal po sde mi pham pa dang drang srong de dag gtam 'di byas pa dang /_rgyal po'i mi de dag gis chom rkun de dag zin te/_de dag gis de dag zin nas rgyal po sde mi pham pa ga la ba der 'ongs te phyin 
[\[225b.7\]]nas 'di skad ces smras so/_/chom rkun de dag bzung ste mchis pa 'di lags zhes byas so/_/de nas rgyal po sde mi pham pas drang srong de gnyis kyis smras pa'i don khong du ma chud nas drang srong de gnyis la smras pa/_khyed ni [{]brdzun [,]rdzun [}]zer ba yin te/_drang srong ma yin no zhes de 
[\[226a\]]
[\[226a.1\]]gnyis kyi rkang pa dang lag pa gcod du bcug go/_/'on kyang drang srong de dag gis gzhan la gnod pa ma byas so/_/de nas yang drang srong mes byin rkang lag bcad pa dang /_rgyal po sde mi pham pa la 'di skad smras so/_/kye rgyal po khyod nyid la bdag kun du 
[\[226a.2\]]btsal na rgyal po sde mi pham pa zhes bya ba'i rgyal po gang yin ci mig rgyal po sde mi pham pa'am/_'on te rgyal po sde mi pham pa mig las gzhan nam/_ci rgyal po sde mi pham pa de rna ba'am/_sna'am/_lce'am/_lus sam/_yid dam/_'on te rgyal po sde mi pham pa de rna ba dang /_
[\[226a.3\]]sna dang /_lce dang /_lus dang /_yid dang /_rnam par shes pa las gzhan nam zhes drang srong des bdag mi dmigs par bstan pa dang /_yang dag pa ji lta ba bzhin rtog go/_/de nas rgyal po sde mi pham pas yang dag pa ji lta ba bzhin du brtags na bdag nyid ma dmigs 
[\[226a.4\]]so/_/don dam par bdag nyid ma dmigs pas 'gyod pa chen po dang ldan par 'gyur te/_nyes pa med pa'i drang srong gis bshad pa'i don ma shes pas 'phral du sdig pa'i las byas pa des chos nyid de yang dag pa ji lta ba bzhin du rab tu shes nas sdug bsngal zhing yid mi bde ste 
[\[226a.5\]]'gyod nas sa'i phyogs de na 'gre zhing ldog go/_/de nas drang srong mes byin des rgyal po sde mi pham pa 'gyod par rig nas 'di skad ces smras so/_/rgyal po chen po khyod ji ltar bdag nyid mi dmigs pa de bzhin du su'i rkang lag bcad pa de yang mi dmigs so/_/de nas rgyal 
[\[226a.6\]]po sde mi pham pa la drang srong mes byin gyis stong pa nyid bstan pas kun nas dkris pa de myur du bsal te/_chos rnams kyi ngo bo nyid kyi mtshan nyid myur du rtogs nas des de gnyis la ston par 'du shes bskyed do/_/drang srong de dag gis de la tshul khrims kyi gtam brjod 
[\[226a.7\]]de/_rgyal po chen po tshul khrims yongs su dag pa'i phyir tshul khrims dang ldan pa'i sems la smon pa 'grub ste/_rgyal po chen po tshul khrims su yongs su dag pa'i mthu la gzigs/_rgyal po chen po bden pa dang /_bden pa'i tshig gang gis bskal pa brjod du med par 
[\[226b\]]
[\[226b.1\]]yang sems ma rung bar byas par mi dran pa lta na bden pa dang bden pa'i tshig des bdag cag gnyis kyi lag pa g.yas pa snga ma bzhin du gyur cig ces byas ma thag tu bden pa'i byin gyi rlabs kyis/_de gnyis kyi lag pa g.yas pa snga ma bzhin du gyur to/_/rgyal po chen po 
[\[226b.2\]]bden pa dang bden pa'i tshig gang gis bskal pa brjod du med par lus kyi las ma rung bar byas par mi dran pa lta na/_bden pa dang bden pa'i tshig des bdag cag gnyis kyi lag pa g.yon pa snga ma bzhin du gyur cig ces byas ma thag tu bden pa'i byin gyi rlabs kyis/_de gnyis kyi 
[\[226b.3\]]lag pa g.yon pa snga ma bzhin du gyur to/_/rgyal po chen po bden pa dang bden pa'i tshig gang gis bskal pa brjod du med par 'tsho ba ma rung bar byas par mi dran pa lta na/_bden pa dang bden pa'i tshig des bdag cag gnyis kyi rkang pa snga ma bzhin du gyur cig ces byas pa dang /_
[\[226b.4\]]'di ltar drang srong mes byin de'i bden pa'i byin gyi rlabs kyis/_drang srong de gnyis kyi rkang pa dang lag pa snga ma bzhin du gyur to/_/de nas rgyal po sde mi pham pas de gnyis kyi bden pa'i byin gyis brlabs kyi rdzu 'phrul mthong nas spu zing zhes byed par gyur to/_/de nas drang 
[\[226b.5\]]srong mes byin gyis bden pa'i byin gyis brlabs thos pas lus kyi las dang /_ngag gi las dang /_yid kyi las yongs su dag par bya ba'i phyir brtson par gyur to/_/de de na 'dug bzhin du 'phags pa'i tshul khrims kyi pha rol tu phyin pa la gnas par gyur to/_/des de nyid 
[\[226b.6\]]nas phyogs bcu'i 'jig rten gyi khams na tshad med pa'i sangs rgyas bye ba khrag khrig mthong ste/_la la ni bla na med pa yang dag par rdzogs pa'i byang chub mngon par rdzogs par 'tshang rgya/_la la ni bla na med pa'i chos kyi 'khor lo skor/_la la ni rdzu 'phrul gyi cho 'phrul rnam pa du 
[\[226b.7\]]mas sems can rnams la 'doms/_la la ni tshe'i 'du byed 'dor/_la la ni phung po'i lhag ma med pa'i mya ngan las 'das pa'i dbyings su yongs su mya ngan las 'das pa'i de bzhin gshegs pa de dag thams cad kyi spyan snga na drang srong mes byin rim gro dang bsnyen bkur 
[\[227a\]]
[\[227a.1\]]byed pa mthong ngo /_/des drang srong mes byin de rdzu 'phrul gyi cho 'phrul rnam pa du mas sangs rgyas bcom ldan 'das de dag gi bstan pa sems can rnams la ston cing bla na med pa'i tshul khrims kyi pha rol tu phyin pa rab tu brjod pa mthong ngo /_/de nas rgyal 
[\[227a.2\]]po sde mi pham pas de bzhin gshegs pa de rnams dang sems can bye ba khrag khrig du ma mthong ste/_tshul khrims kyi pha rol tu phyin pa dang ldan pa'i dge ba'i shugs rnams kyis ta la bdun srid tsam du nam mkha' la 'phags te bar snang la 'dug nas/_drang srong mes byin de 
[\[227a.3\]]dang sangs rgyas bcom ldan 'das de rnams la rdzu 'phrul gyi cho 'phrul dang ldan pa dang /_tshul khrims kyi pha rol tu phyin pa dang ldan pa'i tshigs su bcad pa rnams kyis mngon par bstod do/_/ji ltar dri med me long dkyil 'khor la/_/lus la mchis pa'i nyes dang 
[\[227a.4\]]yon tan gda'/_/de bzhin tshul khrims yang dag dge ba la/_/sems la mchis pa'i nyes dang yon tan gda'/_/'dod bzhin 'bras bu 'byung ba'i shing chen ltar/_/bsams pa bzhin du 'bras bu kun kyang sbyin/_/de bzhin tshul khrims phung po gtsang dag 
[\[227a.5\]]pas/_/bsams pa bzhin du 'bras bu kun kyang sbyin/_/ji ltar sa la rab tu las byas te/_/bsams pa bzhin du snod kyi rnam par gyur/_/de bzhin tshul khrims phung po yongs sbyangs pas/_/bsams pa bzhin du yon tan thams cad sbyin/_/ji ltar yid bzhin 
[\[227a.6\]]nor bu byi dor bgyis/_/bsams pa bzhin du longs spyod sna tshogs sbyin/_/de bzhin tshul khrims phung po byi dor bgyis/_/bsams pa bzhin du yon tan thams cad sbyin/_/rgyal sras rnams kyis thog mar spyad gsungs pa/_/tshul khrims yongs dag thog ma'i 
[\[227a.7\]]rkang pa ste/_/rgyal ba rnams ni dri med rkang pa des/_/byang chub zhi ba mchog rnams yang dag grub/_/ji ltar shing rgyal n+ya gro gzhon nu 'dir/_/sa gzhi mnyam par btsugs shing rab bskyed na/_/yal ga byung zhing mngon par rab tu skye/_/me tog 'bras bur ldan zhing 
[\[227b\]]
[\[227b.1\]]khyad par 'dzin/_/de bzhin tshul khrims phung por su gnas pa/_/rgyal ba'i sras de yon tan rnams kyis skye/_/thams cad mkhyen pa'i ye shes 'dir reg nas/_/'gro ba sdug bsngal rnams las thar byed 'gyur/_/tshul khrims ldan pas dpal dang gzi brjid rnyed/_/
[\[227b.2\]]tshul khrims ldan pa gzugs rab mdzes par 'gyur/_/tshul khrims dag la rgyal sras rtag dga' ba/_/rnyed par dka' ba'i chos kyang rab tu skyed/_/spyod pa yongs dag tshul khrims kun spyod pa/_/dri med khrims ldan drang srong mes byin 'di/_/sangs rgyas yon tan 
[\[227b.3\]]mnga' ba brgya dag gis/_/kun tu bstod pa mdzad par bdag gis mthong /_/tshul khrims yongs dag kun du spyod pa la/_/sangs rgyas brgyas ni mngon par bstod gyur dang /_/ji ltar bdag gi slob dpon mes byin la/_/sangs rgyas brgya yis mngon par bstod 
[\[227b.4\]]pa ltar/_/de bzhin tshul khrims gzi brjid ldan pa bdag_/legs par spyad pa brgya yis mngon par bstod/_/skyes nas bdag gi khrims stobs gdung med de/_/rims nad btab pa gso ba byas pa bzhin/_/dri med tshul khrims gnas pas bdag gis kyang /_/
[\[227b.5\]]phyogs bcu'i 'jig rten bzhugs pa'i bde bar gshegs/_/bye ba khrag khrig mang po rgyu ba dang /_/tshul khrims bsngags pa yongs su brjod pa mthong /_/dri med tshul khrims gnas pas bdag gis kyang /_/bde gshegs bye ba khrag khrig mang po rnams/_/bla 
[\[227b.6\]]med byang chub rim par sangs rgyas te/_/bdud rnams bye ba khrag khrig btul ba mthong /_/dri med tshul khrims gnas pas bdag gis kyang /_/bde gshegs bye ba khrag khrig mang po rnams/_/dgra bcom bstod cing mtshungs med 'khor lo mchog_/'gro la phan 
[\[227b.7\]]phyir rgyal bas bskor ba mthong /_/dri med tshul khrims gnas pas bdag gis kyang /_/bde gshegs bye ba khrag khrig mang po dag_/skye bo mun pas bsgribs shing mi mkhas pa/_/bde gshegs sdug bsngal brgya las 'grel ba mthong /_/dri med tshul khrims gnas 
[\[228a\]]
[\[228a.1\]]pas bdag gis kyang /_/bde gshegs bye ba khrag khrig mang po rnams/_/sems can khrag khrig btul te mdzad pa mdzad/_/bde gshegs dad pas bsgral phyir bzhugs pa mthong /_/dri med tshul khrims gnas pas bdag gis kyang /_/bde 
[\[228a.2\]]gshegs bye ba khrag khrig mang po rnams/_/'gro ba'i don chen mdzad pa mdzad nas su/_/yang 'byung med par mya ngan 'da' ba mthong /_/dri med tshul khrims gnas pas bdag gis kyang /_/bde gshegs bye ba khrag khrig mang po rnams/_/mya ngan 'das nas ring bsrel 
[\[228a.3\]]rab rgyas shing /_/skye bo bde bas mngon du tshim mdzad mthong /_/de ring slob dpon khyod kyi gsung thos nas/_/bdag gi mig kyang bsam mi khyab par dag_/de phyir phyogs bcu dag gi rgyal ba rnams/_/sgrib pa med pa'i mig gi stobs kyis mthong /_/bdag gi 
[\[228a.4\]]mtshungs med tshul khrims yongs dag pas/_/de las bdag gi sgrib med mig 'di skyes/_/tshul khrims phung po yongs su sbyangs pa las/_/sgrib pa med pa'i mig ni bdag gis thob/_/'di ltar thal sbyar slob dpon mchog khyod la/_/gang gi mthu che ba ni de 'dra 
[\[228a.5\]]ba/_/de la thal mo mngon sbyar phyag 'tshal cing /_/mtshungs med rdul bral byang chub reg par bgyi/_/de nas rgyal po sde mi pham pas tshul khrims kyi pha rol tu phyin pa dang ldan pa'i dge ba'i rtsa ba'i shugs de rnyed pas de bzhin gshegs pa de dag thams cad kyis rab tu 
[\[228a.6\]]bsngags par gyur to/_/tshul khrims kyi pha rol tu phyin pa dang ldan pa'i dge ba'i rtsa ba'i shugs rnyed pas phyogs bcu mun pa med par gyur to/_/sangs rgyas bcom ldan 'das de dag thams cad kyang mthong ste/_gang sangs rgyas bcom ldan 'das de dag gis chos bstan 
[\[228a.7\]]pa de dag thams cad kyang len cing 'dzin to/_/de tshun chad nams kyang dran pa nyams par ma gyur te/_bskal pa brjod du med pa'i bar du dus thams cad du'ang thos pa 'dzin par gyur to/_/de la chos kyi sgo bye ba khrag khrig brgya stong dpag tu med pa mngon du gyur to/_/'di 
[\[228b\]]
[\[228b.1\]]ltar sgrib pa med pa'i chos la bzod pa khong du chud cing sems la kun nas dkris pa med pas gang dang gang du skyes pa de dang der skyes ma thag tu phyogs bcu'i 'jig rten tshad med pa'i 'jig rten gyi khams na sangs rgyas bcom ldan 'das rnams mthong ste/_sangs rgyas bcom 
[\[228b.2\]]ldan 'das de dag dang lhan cig tu smra zhing gtam zer te/_'di ltar mun pa med pa'i lus dang ldan pa'i phyir sangs rgyas bcom ldan 'das de dag gis bod cing yang dag par mgu bar byas pa yin no/_/'jam dpal de ji snyam du sems/_de'i tshe de'i dus na drang srong mes 
[\[228b.3\]]byin zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa dri ma med pa'i spyan de de'i tshe de'i dus na drang srong mes byin zhes bya bar gyur to/_/'jam dpal 'di ji snyam du sems/_
[\[228b.4\]]de'i tshe de'i dus na drang srong tshangs pa'i lha zhes bya bar gyur pa de gzhan zhig yin pa snyam du 'dzin na/_'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa spyan mchog de de'i tshe de'i dus na drang srong tshangs pa'i lha zhes bya bar gyur to/_/'jam 
[\[228b.5\]]dpal 'di ji snyam du sems/_de'i tshe de'i dus na rgyal po sde mi pham pa zhes bya ba gang tshul khrims yongs su dag pa thos ma thag tu kun nas dkris pa bsal bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_
[\[228b.6\]]de bzhin gshegs pa don thams cad grub pa de de'i tshe de'i dus na rgyal po sde mi pham pa zhes bya bar gyur to/_/'jam dpal de lta bas na byang chub sems dpa' sems dpa' chen pos tshul khrims ma nyams par bya'o/_/tshul khrims la skyon med pa dang /_tshul khrims 
[\[228b.7\]]shin tu bsdams pa dang /_tshul khrims ma 'dres pa dang /_tshul khrims rnam par dag pa dang /_tshul khrims yongs su dag pa dang /_tshul khrims rdzogs par bya ste/_tshul khrims kyi pha rol tu phyin pa de la chags par mi bya/_tshul khrims kyi pha rol tu phyin 
[\[229a\]]
[\[229a.1\]]pa la mchog tu 'dzin par mi bya'o/_/de ltar tshul khrims yongs su dag pa la sgrib pa med pa'i rnam par thar pa mngon du 'gyur ro/_/sgrib pa med pa'i rnam par thar pa mngon du gyur pas ji ltar bdag gis sangs rgyas kyi zhing dpag tu med pa yongs su 
[\[229a.2\]]dag par 'gyur snyam sems la mi bya ste/_'on kyang sgrib pa med pa'i rnam par thar pa mngon du gyur na bsgrim mi dgos par sangs rgyas kyi zhing dpag tu med pa yongs su dag par 'gyur te/_sangs rgyas kyi zhing grangs med/_bsam gyis mi khyab mtshungs pa med/_
[\[229a.3\]]gzhal du med/_brjod du med pa yongs su dag par 'gyur ro/_/'di ltar tshul khrims kyi pha rol tu phyin pa yongs su dag na/_bzod pa'i pha rol tu phyin pa yang yongs su dag par 'gyur ro/_/de ci'i phyir zhe na/_gal te tshul khrims la mchog tu 'dzin pa med na de'i 
[\[229a.4\]]bzod pa'i pha rol tu phyin pa yongs su dag par 'gyur te/_de ltar mchog tu 'dzin pa gang gis kyang tshul khrims la mchog tu 'dzin pa med do/_/'jam dpal sngon byung ba 'das pa'i dus na bskal pa dpag tu med pa nas brjod du med pa'i bar du de'i pha rol gyi yang ches pha rol 
[\[229a.5\]]na mi 'chi ba kun du 'phags pa zhes bya ba'i bskal pa byung ste/_'jam dpal mi 'chi ba kun du 'phags pa'i bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[229a.6\]]skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das rnam par snang mdzad ces bya ba 'jig rten du byung ngo /_/'jam dpal de'i tshe de'i dus na drang srong mi 'khrugs pa'i blo gros zhes bya ba zhig yod de/_'jam dpal ci'i phyir drang srong 
[\[229a.7\]]de mi 'khrugs pa'i blo gros zhes bya zhe na/_'jam dpal sngon byung ba bskal pa mi 'chi ba kun du 'phags pa de'i pha rol gyi yang ches pha rol na bskal pa grangs med brjod du med pa na de bzhin gshegs pa rnam par rgyal ba dang ldan pa zhes bya ba byung ste/_de'i tshe'i tshad dpag tu med 
[\[229b\]]
[\[229b.1\]]de/_sangs rgyas kyi zhing brjod du med cing tshad med pa yongs su dag pa dang ldan no/_/yang de bzhin gshegs pa dgra bcom pa yang dag par rdzogs pa'i sangs rgyas rnam par rgyal ba dang ldan pa de'i sangs rgyas kyi zhing na blo gros 'bar ba zhes bya ba bram ze'i rigs shing sA la 
[\[229b.2\]]chen po lta bu sangs rgyas khrag khrig dpag tu med pa rnams la dge ba'i rtsa ba bskyed pa zhig yod de/_blo gros 'bar ba bram ze'i rigs shing sA la chen po lta bu de la mi phyed pa'i g.yog sangs rgyas khrag khrig dpag tu med pa la dge ba'i rtsa ba bskyed pa'i bram ze khrag khrig phrag brgyad 
[\[229b.3\]]cu yod do/_/yang 'jam dpal blo gros 'bar ba bram ze'i rigs shing sA la chen po lta bu des bcom ldan 'das de bzhin gshegs pa rnam par rgyal ba dang ldan pa de la lo bye ba khrag khrig dgu bcur mi 'khrugs pa'i dbyings zhus te/_bcom ldan 'das kyis mi 'khrugs 
[\[229b.4\]]pa'i dbyings mi 'khrugs pa'i dbyings zhes gsungs na bcom ldan 'das mi 'khrugs pa'i dbyings de gang lags/_ci'i slad du mi 'khrugs pa'i dbyings zhes bgyi/_de skad ces gsol pa dang /_bcom ldan 'das de bzhin gshegs pa rnam par rgyal ba dang ldan pas blo 
[\[229b.5\]]gros 'bar ba bram ze'i rigs shing sA la chen po lta bu de la 'di skad ces bka' stsal to/_/blo gros 'bar ba mi 'khrugs pa'i dbyings mi 'khrugs pa'i dbyings zhes bya ba de ni 'dus ma byas pa'i dbyings kyi tshig [{]bla dgas [,]bla dwags [}]so/_/blo gros 'bar ba ci'i phyir dbyings de mi 'khrugs 
[\[229b.6\]]pa'i dbyings zhes bya zhe na/_blo gros 'bar ba 'dus ma byas pa'i dbyings ni [{]stsogs [,]sogs [}]pa yang med/_'bri ba yang med/_len pa yang med/_'god pa yang med/_zad pa yang med/_'gog pa yang med/_'grib pa yang med/_'phel ba yang med/_rigs kyang ma yin/_
[\[229b.7\]]rigs med pa yang ma yin/_'gyur ba yang ma yin/_'dzin pa yang ma yin/_'dor ba yang ma yin/_gzung ba yang ma yin/_gtong ba yang ma yin/_phra ba yang ma yin/_zab pa yang ma yin/_mun pa yang ma yin/_snang ba yang ma yin/_nyin par yang ma yin/_
[\[230a\]]
[\[230a.1\]]mtshan mo yang ma yin/_ring po yang ma yin/_thung ngu yang ma yin/_nye ba yang ma yin/_ring ba yang ma yin/_yangs pa yang ma yin/_dog pa yang ma yin/_gcig pu yang ma yin/_thun mong yang ma yin/_gzugs kyang ma yin/_
[\[230a.2\]]snga ba yang ma yin/_'phyi ba yang ma yin/_'gro ba yang ma yin/_'ong ba yang ma yin/_'pho ba yang ma yin/_mi 'pho ba yang ma yin/_'chi 'pho ba yang ma yin/_skye ba yang ma yin te/_de ltar 'dus ma byas pa'i dbyings de ni mi 'khrugs pa zhes bya'o/_/de'i 
[\[230a.3\]]phyir de'i ming mi 'khrugs pa'i blo gros zhes bya bar gyur to/_/drang srong mi 'khrugs pa'i blo gros des de bzhin gshegs pa rnam par snang mdzad de la yang mi 'khrugs pa'i dbyings kun dris so/_/de la de bzhin gshegs pa dgra bcom pa yang dag par rdzogs pa'i 
[\[230a.4\]]sangs rgyas des lo bye ba khrag khrig drug cu'i bar du mi 'khrugs pa'i dbyings de bstan pa bshad de/_des mi 'khrugs pa'i dbyings thos ma thag tu 'di lta bu'i dge ba'i rtsa ba'i shugs rnyed de/_de lta bu'i dge ba'i rtsa ba'i shugs kyis nam mkha' la ta la bdun srid du 'phags 
[\[230a.5\]]nas drang srong mi 'khrugs pa'i blo gros de bar snang la 'dug ste/_sangs rgyas bye ba khrag khrig dpag tu med pa rnams bzod pa'i pha rol tu phyin pa'i bsngags pa brjod pa mthong ngo /_/bzod pa'i pha rol tu phyin pa yongs su rdzogs pa'i byang chub sems dpa' bye ba khrag khrig 
[\[230a.6\]]dpag tu med pa yang mthong ngo /_/de bzhin gshegs pa re re'i 'khor re re na yang byang chub sems dpa' khrag khrig dpag tu med pa bzod pa'i pha rol tu phyin pa yongs su rdzogs pa dang /_yongs su rdzogs par 'gyur ba dang /_mi 'khrugs pa'i dbyings la gnas pa 
[\[230a.7\]]dang /_mi skye ba'i chos la bzod pa'i pha rol tu phyin pa rdzogs pa'i byang chub sems dpa' bye ba khrag khrig tshad med pa rnams mthong ngo /_/de bzhin gshegs pa re re'i chos bstan pa re re la yang byang chub sems dpa' khrag khrig dpag tu med pa rnams bzod pa'i pha 
[\[230b\]]
[\[230b.1\]]rol tu phyin pa yongs su rdzogs pa dang /_yongs su rdzogs par 'gyur ba dang /_mi 'khrugs pa'i dbyings la gnas pa dang /_mi skye ba'i chos la bzod pa dang /_nges pa'i stobs bskyed pa la zhugs pa dang /_nges pa'i stobs bskyed pa'i rjes su 'jug pa mthong ngo /_/mthong 
[\[230b.2\]]nas bcom ldan 'das de bzhin gshegs pa rnam par snang mdzad de la bzod pa'i pha rol tu phyin pa dang ldan pa'i tshigs su bcad pa dag gis mngon par bstod do/_/bde gshegs chos tshul ji bzhin thos nas su/_/mi mchog bdag gis bzod pa zhi ba rnyed/_/bgyid po gang 
[\[230b.3\]]yang ma mchis bgyid ma mchis/_/chos nyid dag la gnas par the tshom bral/_/bdag gis 'jig rten rig khyod gsung thos nas/_/chos 'di thams cad nam mkha'i dbyings 'drar 'tshal/_/bdag gis ring nas stor rnyed 'thun bgyis te/_/gter chen ji ltar 
[\[230b.4\]]yun ring ston pa bzhin/_/deng bdag bzod pa'i shugs ni rgya chen skyes/_/chos kyi tshul ni yang dag ji bzhin 'tshal/_/de ring bdag gis the tshom dogs kun spangs/_/'jig rten mkhyen pa khrag khrig mtha' yas mthong /_/ji ltar bya rnams sgo nga 'phrugs nas ni/_/sgo 
[\[230b.5\]]nga'i steng ngam zhabs su mchus brtol te/_/rang gi sgo nga bcag nas byung ba bzhin/_/bde gshegs khyod gsung thos nas bdag kyang byung /_/bdag gis ji ltar 'dod pa'i sa kun bor/_/'jig rten mkhyen pa khrag khrig mtha' yas mthong /_/rgyal ba bye ba mtha' yas bzod 
[\[230b.6\]]stobs gnas/_/bde gshegs ye shes mnga' bas bdag lung bstan/_/bde gshegs mtha' yas phyogs bcu'i 'jig rten na/_/rgyal sras lung bstan de dag de bzhin ston/_/bzod stobs rnyed pas seng ge'i sgra sgrog pa/_/nam mkha'i bya lam 'dir mchis 
[\[230b.7\]]bdag gis mthong /_/nam mkha' 'di la mchis nas bdag gis kyang /_/rgyal ba bde bar gshegs pa mtha' yas kyis/_/bzod thob sras la bde gshegs rang byung 'gyur/_/skye bo bdud zhags 'grol zhes lung ston mthong /_/nam mkha'i bya lam 'dir 
[\[231a\]]
[\[231a.1\]]mchis bdag gis kyang /_/bde gshegs bye ba khrag khrig mtha' yas rnams/_/dgra yi tshogs bcom kun mkhyen legs 'chang sras/_/'gro mgon zil mi non 'gyur lung ston mthong /_/bdag gis rgyal sras spyad pa spyod pa dag_/'gro 
[\[231a.2\]]phan byang chub rdul med btsal slad du/_/rgyal srid rin chen mgo mig gtong ba dang /_/mthu rnyed brtan pa thub pa'i khur khyer mthong /_/rgyal sras dga' ldan gnas nas shi 'phos te/_/lha yi bu mo brgya yis glu blangs shing /_/bkra shis bcas pa'i dbyangs kyis mngon 
[\[231a.3\]]bstod nas/_/rgyal rigs drang srong bram ze'i rigs skye mthong /_/bdag gis rgyal sras zla bcu mngal gnas pa/_/lha yi gnas na lha yi bu bzhin du/_/snying rjes chos ston lha rnams rab tu 'dul/_/mngal na gnas pa mi yis mngon mchod mthong /_/bdag gis rgyal 
[\[231a.4\]]sras yum gyi lhums nas su/_/lha rnams kyis kyang mngon par mchod cing byung /_/sems dge bas na mi gtsang rdul mi chags/_/rin chen nyes pas mi gos bzhin du mthong /_/bdag gis rgyal sras rgyal srid rin chen bdun/_/brgya phrag bcu po bu yi tshogs rnams dang /_/
[\[231a.5\]]rta dang glang pos gang ba'i sa spangs te/_/bdud kyi zhags bcad mngon par byung ba mthong /_/bdag gis rgyal sras 'gro la sman slad du/_/khrag khrig bdud rnams zil mnan byang chub reg_/nyon mongs ring bsags rnam mang dpa' bos spangs/_/bde gshegs nyi ma bzhin 
[\[231a.6\]]du lhan pa mthong /_/bdag gis rgyal sras rang gis nyon mongs btul/_/mtshungs med dam pa chos kyi 'khor lo bskor/_/lha mi sems can khrag khrig rnams btul zhing /_/zad mthar 'gro ba lan gsum skor ba mthong /_/bdag gis rgyal ba stong phrag mtha' yas 
[\[231a.7\]]pa/_/rgyal ba'i zhing rnams rgyu zhing sems can 'dul/_/'gro la sman slad 'gro ba stong par mdzad/_/pad ma nyi bzhin sems cad sad mdzad mthong /_/bdag gis rgyal ba stong phrag mtha' yas pa/_/sems can btul nas sangs rgyas mdzad pa mdzad/_/lce steng 
[\[231b\]]
[\[231b.1\]]byung ba'i mchil ma mis bor bzhin/_/de bzhin gshegs tshogs gnas su 'dor ba mthong /_/bdag gis sangs rgyas stong phrag mtha' yas pa/_/zhi bar 'gro ba me la chus btab bzhin/_/'gro ba sdug bsngal khur skyo mya ngan bzlas/_/stobs bcu nyon mongs kun spangs 
[\[231b.2\]]'das pa mthong /_/bdag gis rgyal ba stong phrag mtha' yas pa/_/'gro la sman don mdzad cing sku gdung bral/_/mya ngan 'das kyang skye bo mya ngan zlo/_/mya ngan 'das kyang bstan pa rjod pa mthong /_/de ltar 'gro la sman slad skyabs su mchi/_/dge ba bsags pa 'di 
[\[231b.3\]]yis sangs rgyas gyur/_/bdag nyid grol nas sems can khrag khrig dgrol/_/mgon med bdud zhags bcings pa zhi bar bgyi/_/de nas drang srong mi 'khrugs pa'i blo gros kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[231b.4\]]rnam par snang mdzad de la bzod pa'i pha rol tu phyin pa dang ldan pa'i tshigs su bcad pa rnams kyis mngon par bstod nas/_dge ba'i rtsa ba des byang chub sems dpa'i spyad pa spyod pa na bskal pa brjod du med par nam yang gti mug par ma gyur/_nam yang 'dod pa ma spyad/_nam 
[\[231b.5\]]yang bud med kyi dbang du ma gyur/_nam yang bdud kyi spyod yul la ma spyad/_nam yang mngal gyi gnas su ma zhugs/_rtag tu rgyun mi 'chad par rdzus te skyes/_nam yang bdud kyi las kyis ma bsgribs/_nam yang bdud kyi las kyi dbang du 'gro bar ma gyur/_nam 
[\[231b.6\]]yang byang chub kyi sems dang bral bar ma gyur/_nam yang 'khor bas skyo ba'i sems ma bskyed/_sems can thams cad la phan pa dang ldan pa ma yin pa nam yang phan pa med pa'i sems ma bskyed do/_/bskal pa brjod du med par nam yang sangs rgyas dang bral ba'i yid 
[\[231b.7\]]la byed pa ma bskyed/_nam yang chags pa dang ldan pa'i yid la byed pa ma bskyed/_bskal pa brjod du med par nam yang skye ba dang ldan pa'i yid la byed pa ma bskyed/_nam yang 'byung ba ma btsal/_nam yang thams cad mkhyen pa'i sems dang bral bar ma gyur/_
[\[232a\]]
[\[232a.1\]]nam yang dman pa'i sems dang ldan par ma gyur/_nam yang thams cad mkhyen pa yid la byed pa dang bral bar ma gyur/_nam yang dge ba'i bshes gnyen dang bral bar ma gyur/_nam yang thams cad mkhyen pa nyid du dmigs par ma gyur/_nam yang 
[\[232a.2\]]dge ba'i bshes gnyen dang mi ldan par ma gyur/_nam yang dge ba'i bshes gnyen rnams la dngos por ma dmigs/_de nam yang 'dus byas dang 'dus ma byas kyi chos rnams tha dad par ma bsams/_des nam yang dus gsum mnyam pa las lam log par ma bsten/_
[\[232a.3\]]des nam yang dus gsum dmigs par ma gyur to/_/'jam dpal de ji snyam du sems/_de'i tshe de'i dus na drang srong mi 'khrugs pa'i blo gros zhes bya bar gyur pa de gzhan zhig yin pa snyam du 'dzin na/_'jam dpal khyod kyis de ltar mi blta'o/_/de ci'i phyir zhe na/_
[\[232a.4\]]de bzhin gshegs pa don thams cad grub pa de de'i tshe de'i dus na drang srong mi 'khrugs pa'i blo gros zhes bya bar gyur te/_de sgrib pa med pa'i rnam par thar pa la spyad pas ji ltar ngas brjod pa bzhin du de tsam du rgya cher sangs rgyas kyi zhing yongs su dag par byas so/_/'jam dpal de 
[\[232a.5\]]lta bas na byang chub sems dpa' sems dpa' chen po sangs rgyas kyi zhing rgya cher yongs su spyod par 'dod pas sgrib pa med pa'i rnam par thar pa'i phyir rtsom pa mi 'dor ro/_/sgrib pa med pa'i rnam par thar pa la mos par bya'o/_/yang 'jam dpal de bzhin gshegs pa don 
[\[232a.6\]]thams cad grub pa de sngon byang chub sems dpa'i spyod pa spyod pa na/_brtson 'grus kyi pha rol tu phyin pa dang ldan pa'i dge ba'i rtsa ba dpag tu med pa rgya chen po mngon par 'dus byas so/_/brtson 'grus kyi pha rol tu phyin pa dang ldan pa'i dge ba'i rtsa ba'i shugs dpag tu med cing rgya 
[\[232a.7\]]chen po bskyed de/_brtson 'grus kyi pha rol tu phyin pa dang ldan pa'i dge ba'i rtsa ba grangs med cing bsam gyis mi khyab pa nas brjod du med pa'i bar du rgya chen po mngon par 'dus byas so/_/brtson 'grus kyi pha rol tu phyin pa dang ldan pa'i dge ba'i rtsa ba'i shugs bsam gyis mi 
[\[232b\]]
[\[232b.1\]]khyab/_mtshungs pa med/_gzhal du med/_brjod du med pa rgya chen po bskyed do/_/'jam dpal sngon byung ba 'das pa'i dus bskal pa dpag tu med/_bsam gyis mi khyab/_mtshungs pa med/_gzhal du med/_brjod du med pa na rin chen byung ba zhes bya ba'i bskal 
[\[232b.2\]]pa la de bzhin gshegs pa rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa lha dang mi rnams kyi ston pa/_sangs rgyas bcom ldan 'das bzang po'i lha zhes bya ba 'jig rten du byung ste/_'jam 
[\[232b.3\]]dpal de bzhin gshegs pa bzang po'i lha de'i tshe'i tshad ni bskal pa khrag khrig phrag brgyad cur gyur to/_/'jam dpal de'i tshe de'i dus na de bzhin gshegs pa bzang po'i lha'i gsung rab la dge slong mos pa'i blo gros zhes bya ba zhig byung ste/_shin du rtogs pa dang ldan 
[\[232b.4\]]pa/_shin du blo gros dang ldan pa/_shin du dran pa dang ldan pa/_shin du brtson 'grus dang ldan pa/_shin du brtson 'grus kyi pha rol tu phyin pa'i stobs bskyed pa rnyed pa/_sngon gyi rgyal ba la lhag par bya ba byas pa/_rgyal po'i rigs las rab tu byung ste/_gzugs 
[\[232b.5\]]bzang ba mdzes pa/_blta na sdug pa/_de bzhin gshegs pa bzang po'i lha de ma gtogs par sangs rgyas kyi zhing de na mos pa'i blo gros ji tsam du mdzes pa de tsam gyis mdzes pa'i sems can su yang med de/_de blta bas chog mi shes pa sangs rgyas khrag khrig dpag tu 
[\[232b.6\]]med pa la bsnyen bkur byas pa/_yongs su sbyang ba byas pa/_tshad med pa'i chos nyid las nges par byung ba byang chub sems dpa'i ting nge 'dzin bzhi rnyed de/_'dod pa bzhin rnyed cing nyon mongs pa med par rnyed/_tshegs med par rnyed nas 'dris par byas te/_re 
[\[232b.7\]]zhig ni de bla na med pa yang dag par rdzogs pa'i byang chub mngon par rdzogs par 'tshang rgya bar sems mi 'jug go/_/stobs bcu'i pha rol tu son pas 'dod na sangs rgyas kyi zhing tshad med pa rnams su 'gro'o/_/de nas dge slong mos pa'i blo gros de de bzhin gshegs 
[\[233a\]]
[\[233a.1\]]pa dgra bcom pa yang dag par rdzogs pa'i sangs rgyas bzang po'i lha ga la ba der song ste phyin nas de bzhin gshegs pa bzang po'i lha'i zhabs la mgo bos phyag 'tshal nas lan gsum bskor ba byas te thal mo sbyar nas phyogs gcig tu 'dug go/_/phyogs 
[\[233a.2\]]gcig tu 'dug nas kyang dge slong mos pa'i blo gros des de bzhin gshegs pa bzang po'i lha de la 'di skad ces gsol to/_/bcom ldan 'das gzings chen po bca' bar 'tshal ba dang zam pa chen po gdags par 'tshal ba dang /_'khor ba'i rgya mtsho las rgal bar 'tshal ba dang /_
[\[233a.3\]]sems can thams cad bsgral bar 'tshal ba dang /_sangs rgyas kyi zhing tshad ma mchis pa yongs su sbyang bar 'tshal ba dang /_sangs rgyas kyi zhing grangs ma mchis/_bsam gyis mi khyab/_mtshungs pa ma mchis/_gzhal du ma mchis/_brjod du ma mchis pa yongs su sbyang 
[\[233a.4\]]bar 'tshal ba dang /_sangs rgyas kyi zhing mtha' yas pa yongs su dag pa bsgrub par 'tshal ba'i byang chub sems dpa' sems dpa' chen pos chos gang la brtson par bgyi/_de skad ces gsol pa dang /_de bzhin gshegs pa bzang po'i lhas dge slong mos pa'i blo gros de la 'di 
[\[233a.5\]]skad ces bka' stsal to/_/dge slong de dag dang yon tan tshad med pa gzhan yang bsgrub par 'dod pa'i byang chub sems dpa' sems dpa' chen pos sgrib pa med pa'i rnam par thar pa khong du chud par bya ba'i phyir brtson 'grus brtsam mo/_/mtshan mor 'du shes yid la mi byed pa 
[\[233a.6\]]dang /_nyin par 'du shes dang /_grang bar 'du shes dang /_dro bar 'du shes dang /_bkres par 'du shes dang /_zas su 'du shes dang /_skom du 'du shes dang /_btung bar 'du shes dang /_gos su 'du shes pa yid la mi byed pa dang /_stobs su 'du shes pa 
[\[233a.7\]]yid la mi byed cing 'du shes thams cad yid la mi byed par sgrib pa med pa'i rnam par thar pa mngon du byas te brtson 'grus brtsam mo/_/sgrib pa med pa'i rnam par thar pa de khong du chud par bya ba'i phyir brtson 'grus brtsams te/_des brtson 'grus brtsams na sgrib pa med 
[\[233b\]]
[\[233b.1\]]pa'i rnam par thar pa mngon du 'gyur ro/_/sgrib pa med pa'i rnam par thar pa la spyod pa'i byang chub sems dpa' sems dpa' chen po'i sangs rgyas kyi zhing dpag tu med pa rnams yongs su dag par 'gyur ro/_/de bzhin du sbyar te/_sangs rgyas kyi zhing brjod du med pa'i bar du 
[\[233b.2\]]yongs su dag par 'gyur ro/_/de nas dge slong mos pa'i blo gros de la de bzhin gshegs pa bzang po'i lha des de bzhin du bstan cing gdams nas des 'du shes thams cad yid la ma byas te/_/sgrib pa med pa'i rnam par thar pa rtogs par bya ba'i phyir bskal pa khrag khrig phrag 
[\[233b.3\]]brgyad kyi bar du brtson 'grus brtsams nas spyod do/_/de nas bskal pa khrag khrig phrag brgyad 'das pa dang /_/de sgrib pa med pa'i rnam par thar pa la rab tu gnas par gyur nas/_byang chub sems dpa'i dbang bcus nges par byung ste/_des sprul pa khrag khrig tshad med pa mngon 
[\[233b.4\]]par sprul nas lha la dad pa rnams la lhar mngon par sprul/_klu la dad pa rnams la klur/_gnod sbyin la dad pa rnams la gnod sbyin du/_dri za la dad pa rnams la dri zar/_grul bum la dad pa rnams la grul bum du/_lha ma yin la dad pa rnams la lha ma yin du/_nam mkha' lding la dad 
[\[233b.5\]]pa rnams la nam mkha' lding du/_mi'am ci la dad pa rnams la mi'am cir/_lto 'phye chen po la dad pa rnams la lto 'phye chen por mngon par sprul to/_/de ltar dge slong mos pa'i blo gros des sangs rgyas kyi zhing de na sems can sprul pa ji lta bu la dad pa bzhin du rtag tu rgyun mi 'chad par mngon 
[\[233b.6\]]par sprul te/_des der sems can tshad med pa yongs su smin par byed pa'i sbyor bas myur du brtson 'grus kyi pha rol tu phyin pa rdzogs par gyur to/_/de bzhin gshegs pa dgra bcom pa yang dag par rdzogs pa'i sangs rgyas bzang po'i lha des dge slong mos pa'i blo 
[\[233b.7\]]gros de brtson 'grus kyi pha rol tu phyin pa yongs su rdzogs par mkhyen nas brtson 'grus kyi pha rol tu phyin pa dang ldan pa'i chos kyi gtam gyis yang dag par dga' bar byas/_yang dag par 'dzin du bcug_/yang dag par rab tu mgu bar byas nas/_de'i brtson 'grus kyi 
[\[234a\]]
[\[234a.1\]]pha rol tu phyin pa shin tu bsngags so/_/de bzhin gshegs pa bzang po'i lha des brtson 'grus kyi pha rol tu phyin pa dang ldan pa'i gtam gyis de yang dag par dga' bar byas/_yang dag par 'dzin du bcug_/yang dag par gzengs bstod/_yang 
[\[234a.2\]]dag par rab tu mgu bar byas nas brtson 'grus kyi pha rol tu phyin pa dang ldan pa'i dge ba'i rtsa ba'i shugs 'di lta bu rnyed de/_de lta bu'i dge ba'i shugs kyis nam mkha' la ta la bdun srid du 'phags te 'dug go/_/'jam dpal de nas dge slong mos pa'i blo gros bar snang la 
[\[234a.3\]]'dug nas 'di 'dra ba'i ye shes rnyed de/_gang gis phyogs bcu'i 'jig rten na 'jig rten gyi khams dpag tu med pa rnams su sangs rgyas bcom ldan 'das de dag thams cad kyi sngon gyi spyod pa shes/_sangs rgyas kyi zhing thams cad na sems can thams cad kyi dbang po 
[\[234a.4\]]mchog dang mchog ma yin pa shes/_sems can de dag thams cad kyi sems dang spyod pa shes so/_/des ye shes de rnyed nas sems can thams cad kyi sems dang spyod pa la the tshom med cing sangs rgyas bcom ldan 'das de dag gi sngon gyi spyod pa la'ang the tshom med de/_de bzhin 
[\[234a.5\]]gshegs pa bzang po'i lha de la brtson 'grus kyi pha rol tu phyin pa dang ldan pa'i tshigs su bcad pa rnams kyis mngon par bstod do/_/stobs bcu stobs 'chang stobs rab stobs ldan pa/_/nor mang bged cing sras rnams nor ldan mdzad/_/bde gshegs khyod kyi sras rnams 
[\[234a.6\]]nor mang rnyed/_/'gro 'di shin du sdug bsngal nor ldan mdzad/_/bde gshegs khyod kyi nor rnams gtor cing gos/_/rgyal ba khyod kyi sras mchog nor rnyed nas/_/dga' zhing 'gro la sman pa'i spyod mchog spyod/_/rgyal mchog rgyal ba dag dang 'dra bar 'gyur/_/thub mchog 
[\[234a.7\]]khyod sras yon tan brgyas ldan pa/_/spyod pa'i nges pa mchog 'di rnam spyod la/_/skye bar nub cing rga shis gtses pa dang /_/'gro ba sdug bsngal brgya ldan gzir ba rnams/_/sdug bsngal bdag med stong par rtogs pas na/_/shi 'phos 'gror mchis 'khor ba'i 
[\[234b\]]
[\[234b.1\]]'gror chags pa/_/mthong nas 'gro ba sdug bsngal bder 'god cing /_/de dag snying rje rlabs chen rnyed par 'gyur/_/'gro la sman sems snying rje bskyed nas su/_/'khor ba'i sred pa bcom yang skye ba 'dzin/_/dge ba tshad med rnams kyang dran sogs shing /_/'gro ba rnams la 
[\[234b.2\]]sman bde zhi bar bgyid/_/log pa'i lam mchis sems can stong rnams ni/_/stobs bcus bstan pa'i lam mchog rnams su ste/_/zhi ba'i grong khyer zhi bde dge ba ni/_/gang nas sngon gyi rang byung gshegs par dgod/_/de dag stong pa tshad med gtong ba ni/_/mgo lag mig bzang 
[\[234b.3\]]bu sdug de bzhin du/_/tshul khrims bzod dang brtson 'grus ting nge 'dzin/_/thos dran mkhas shing mos dang stobs la gnas/_/shing dbang drung du bdud sde bcas par btul/_/dpe med ye shes go 'phang mchog der rnyed/_/rang 'byung sems can stong rnams khrid nas su/_/mi 
[\[234b.4\]]'chi byung zhi bde ba zhi bar gshegs/_/nam mkha' 'di la de ring bdag mchis nas/_/phyogs bcu'i stobs bcu ma nor de bzhin gsung /_/rgyal sras rgyal ba'i yon tan spyod spyad nas/_/shin du lung ston pa ni du ma mthong /_/de dag rang gi spyod thos dga' mgu ste/_/rab 
[\[234b.5\]]tu 'dzum dmul yid gnyis the tshom bral/_/thal mo sbyar te mngon par lus btud nas/_/stobs bcu yon tan mnga' ba mkha' las bstod/_/de ring nam mkha' 'dir mchis bdag gis mthong /_/'khor ba brgyar ni rgyal sras dge spyad nas/_/dga' ldan lha yi gnas nas 
[\[234b.6\]]shi 'phos te/_/dri bral dpe med glang chen mchog gyur nas/_/lha yi gnas nas rab tu babs nas su/_/yum bde nyal ba'i lhums su zhugs pa la/_/lha rnams stong gis shin du rab mchod cing /_/lha mi lha mo rnams kyis gtsor bgyis bstod/_/de dag yum gyi 
[\[234b.7\]]lhums su zhugs pa na/_/lha yi gnas 'dra rab tu mdzes par gyur/_/mngal gyis mi gos chu las pad ma ltar/_/yum la bde zhing yang bar gnas nas su/_/lha rnams brgya la rab tu chos bshad de/_/lha mchog 'khor rnams dge ba'i lam du btsud/_/de dag chos tshig 
[\[235a\]]
[\[235a.1\]]rgya chen thos nas su/_/skom pas chu la sa bzhin bdud rtsi 'thung /_/nam mkha'i ngos 'dir bdag mchis mthong ba ni/_/rgyal sras dri med blo gros dran mkhas pa/_/yum gyi phyag gis shing gi yal ga gzung /_/mchan khung nas ni byung ba rab tu mthong /_/
[\[235a.2\]]lha dang mi yi dbang pos rab mchod cing /_/sa yi steng na 'jigs med gom pa 'dor/_/de yis thams cad phyogs su bltas nas su/_/'dzum dmul tshig smras nga 'dra khams gsum med/_/nam mkha'i ngos 'dir bdag mchis mthong ba ni/_/rgyal sras mang po 'gro la sman 
[\[235a.3\]]dga' ba/_/grong dang grong khyer rin chen bltams pa yi/_/rab tu 'byor cing ldan pa'i sa bor te/_bal glang rmig pas bcings pa bcad pa ltar/_/blo gros mchog gis khyim chags bsal bcom ste/_/'gro la sman slad dpa' bo mngon par byung /_/sdug bsngal zhi zhing srid zad 
[\[235a.4\]]bdud rtsi tshol/_/nam mkha'i ngos 'dir bdag mchis mthong ba ni/_/rgyal sras brtul zhugs dka' thub drag spyad de/_/skyil mo krung bcas byang chub shing dbang drung /_/g.yo can bdud btul byang chub dam pa reg_/rgyal ba thams cad dang ni mnyam rnyed nas/_/zhi dga' bde 
[\[235a.5\]]gnas zhing mchog lta bzhin du/_/smon lam rgya chen bdag gis 'dir rdzogs te/_/'khor brgyar legs spyad brtul zhugs 'di grub bo/_/nam mkha'i ngos 'dir bdag mchis mthong ba ni/_/phyogs bcu'i stobs bcu shin tu mang po dag_/'khor lo rgya chen rab tu bskor ba ni/_/
[\[235a.6\]]pha rol rgol 'dul 'khor ba'i sdug bsngal zhi/_/skal yod 'gro ba rnams kyi nyon mongs bcom/_/mun pa'i rdul bsal 'gro rnams bde ba byin/_/'jig rten gtso bo rnams kyis de thos nas/_/'khor ba'i rgyud bsal ma song phyogs su song /_/de ring nam mkha' 'di la 
[\[235a.7\]]bdag mchis nas/_/rgyal ba brgya dag lha mi 'khor 'dul zhing /_/lha mi gnas nas 'gro la snying brtse yid/_/'jig rten dag na rab tu zhugs pa mthong /_/rgyal ba brgya phrag du ma gzhan dag kyang /_/'khor ba zad song zhi bar rdul med gnas/_/lha mi brgya rnams yid dgar 
[\[235b\]]
[\[235b.1\]]gyur nas su/_/ring bsrel dam pa de la mchod pa mthong /_/'jig rten gtso bo rkang gnyis mchog khyod la/_/lha dang mi dang khyim bdag khyod drung mchis/_/zhal nas zhi rab chos kyi rang bzhin thos/_/khyod kyi spyod ldan myur du skyabs su 'gro/_/mi dbang khyod kyi yon tan yang 
[\[235b.2\]]dag bstod/_/khyu mchog phan byed stobs bcu yon tan 'chang /_/zhi bar ldan zhing dul ba zhi ba rnyed/_/'khor ba'i rgyud bral 'jigs med phyogs su song /_/bde gshegs mi yi seng ge khyod kyi mthus/_/blo mchog khyod kyang steng gi mkhar gnas pa/_/mngon shes lnga las nyams 
[\[235b.3\]]pa med rnyed nas/_/phyogs bcur 'khor rgyud rab 'byams rnam mang ba/_/mtshungs med du ma de ring mthong ba ni/_/rgyal ba'i yon tan sna tshogs dri med spyod/_/yang dag yon tan gyis ni de dag bstod/_/rgyal ba khyod kyi yon tan mtha' mi rnyed/_/de nas dge slong mos pa'i blo 
[\[235b.4\]]gros des de bzhin gshegs pa bzang po'i lha de la tshul dang 'thun pa'i tshigs su bcad pa de dag gis bstod nas dge ba'i rtsa ba des phyin chad bskal pa brjod du med par nams kyang mngon par shes pa lnga dang bral bar ma gyur te/_mngon par shes pa lnga dang ldan par gyur pas sangs 
[\[235b.5\]]rgyas kyi zhing de dag thams cad na sems can dmyal ba dang /_dud 'gro'i skye gnas dang /_gshin rje'i 'jig rten stongs par byas/_lha ma yin gyi ris thams cad yongs su chad cing mi khom pa thams cad chad par gyur to/_/de smon lam gyi dbang gis sangs rgyas kyi zhing der yang dang 
[\[235b.6\]]yang skyes pa na sems can rnams kyis sangs rgyas thog mar byung ba bzhin du shin tu ngo mtshar du shes te/_gang dang gang du skyes par gyur pa de dang der gang de bzhin gshegs pa byung ba de na ltas 'byung ba de dag de skye ba'i ltas su byung ngo /_/de bzhin gshegs pa mngon par rdzogs 
[\[235b.7\]]par 'tshang rgya ba na ltas gang 'byung ba de dag kyang mngon par shes pa lnga thob nas byung ngo /_/de bzhin gshegs pa chos kyi 'khor lo bskor ba na ltas gang byung ba de dag des mngon par shes pa lnga bshad pa'i tshe 'ang ltas de dag byung ngo /_/de bzhin gshegs pa tshe'i 'du byed 'dor ba'i tshe 
[\[236a\]]
[\[236a.1\]]ltas gang byung ba de tshe'i 'du byed 'dor ba'i tshe yang ltas de dag byung ngo /_/de bzhin gshegs pa yongs su mya ngan las 'das pa'i tshe ltas gang byung ba de 'chi ba'i dus byed pa na yang ltas de dag byung ngo /_/des tshe rabs re re la yang sems can bye ba khrag 
[\[236a.2\]]khrig brgya stong dpag tu med pa theg pa chen po la btul/_sems can bye ba khrag khrig brgya stong du ma ni nyan thos kyi theg pa la btul to/_/re zhig ni byang chub sems dpa' des bla na med pa yang dag par rdzogs pa'i byang chub mngon par rdzogs par sangs ma rgyas te/_sangs 
[\[236a.3\]]rgyas kyi bya ba de lta bu dag sems can rnams la bstan to/_/'jam dpal de'i tshe de'i dus na dge slong mos pa'i blo gros zhes bya bar gyur pa de gzhan yin pa snyam du yid gnyis dang the tshom za na/_'jam dpal khyod kyis de ltar mi blta'o/_/de ci'i phyir zhe na/_
[\[236a.4\]]'jam dpal de bzhin gshegs pa don thams cad grub pa de de'i tshe de'i dus na dge slong mos pa'i blo gros zhes bya bar gyur to/_/'jam dpal de lta bas na bla na med pa yang dag par rdzogs pa'i byang chub yang dag par sgrub pa'i byang chub sems dpa' sems dpa' chen pos 
[\[236a.5\]]dge slong mos pa'i blo gros de brtson 'grus kyi stobs gang dang ldan par gyur pa'i brtson 'grus kyi stobs de lta bu dang ldan par bya'o/_/brtson 'grus kyi stobs dang ldan pa'i byang chub sems dpa' sems dpa' chen po ni tshegs chung ngus sems mnyam par gzhog par 
[\[236a.6\]]'gyur ro/_/de ci'i phyir zhe na/_brtson 'grus kyi stobs dang ldan pa'i byang chub sems dpa' sems dpa' chen po ni dbang po'i don las sems slar sdud de/_dbang po'i don la yang dbang po'i don mi dmigs shing dbang po'i don ni dbang po'i don gyi ngo bo nyid kyis 
[\[236a.7\]]stong par mthong /_dbang po'i don dang dbang po'i mtshan ma yang mi dmigs/_gang gis dbang po'i mtshan mar dmigs pa de yang mi dmigs so//_//bam po gsum pa/_'jam dpal sngon byung ba 'das pa'i dus na bskal pa tshad med/_
[\[236b\]]
[\[236b.1\]]grangs med/_bsam gyis mi khyab/_mtshungs pa med/_gzhal du med/_brjod du med pa de'i pha rol gyi yang ches pha rol na bdud rtsi snying po zhes bya ba'i bskal pa byung ste/_'jam dpal bdud rtsi'i snying po'i bskal pa de la de bzhin gshegs pa dgra bcom pa 
[\[236b.2\]]yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das mtha' yas rnam par gnon pa zhes bya 
[\[236b.3\]]ba 'jig rten du byung ngo /_/'jam dpal de bzhin gshegs pa mtha' yas rnam par gnon pa de byung ba'i tshe/_thams cad kyi thams cad du 'phags pa'i bden pa dang bral ba'i sgra ma byung ngo /_/gang sems can thams cad kyi sgra de yang sdug bsngal dang /_kun 'byung ba 
[\[236b.4\]]dang /_'gog pa dang /_lam 'phags pa'i bden pa rnams ston to/_/de bzhin gshegs pa mtha' yas rnam par gnon pa de'i rim gro byed pa dge slong snyan pa'i sgra dbyangs zhes bya ba zhig yod de/_don shes/_chos shes/_dus shes/_tshod shes/_bdag shes/_
[\[236b.5\]]'khor shes/_gang zag rab dang tha ma shes te/_de bzhin gshegs pa mtha' yas rnam par gnon pa la bskal pa bye ba phrag dgu bcu'i bar du yid du 'ong bas bsnyen bkur byas te/_yid du mi 'ong bas ma yin no/_/des bshad pa rnams kyang bzung ste/_bdag 
[\[236b.6\]]gi don yang mi gtong ngo /_/des bskal pa bye ba phrag dgu bcu po de dag gi bar du 'dod pa'i 'du shes ma bskyed/_gnod sems kyi 'du shes ma bskyed/_rnam par 'tshe ba'i 'du shes ma bskyed/_srog dang ldan pa dang /_gang zag dang ldan pa'i rtog pa ma bskyed/_
[\[236b.7\]]dngos po dang ldan pa yang ma yin/_chos dang ldan pa yang ma yin/_chos ma yin pa dang ldan pa yang ma yin/_'dod pa'i rnam par rtog pa yang ma bskyed/_gnod sems kyi rnam par rtog pa yang ma yin/_rnam par 'tshe ba'i rnam par rtog pa yang ma yin/_nye du 
[\[237a\]]
[\[237a.1\]]la rtog pa yang ma yin/_nye du ma yin pa la rtog pa yang ma yin/_shes pa la rtog pa yang ma yin/_mi shes pa la rtog pa yang ma yin/_ljongs la rtog pa yang ma yin/_mi dga' bar rtog pa yang ma bskyed/_sems can dang ldan 
[\[237a.2\]]pa'i rtog pa yang ma bskyed/_srog dang ldan pa yang ma yin/_gang zag dang ldan pa yang ma yin/_dngos po dang ldan pa yang ma yin/_chos dang ldan pa yang ma yin/_chos ma yin pa dang ldan pa yang ma yin/_mtshan ma dang ldan pa yang ma yin/_mtshan ma 
[\[237a.3\]]med pa dang ldan pa yang ma yin/_smon lam dang ldan pa yang ma yin/_smon lam ma yin pa dang ldan pa yang ma yin/_'khor ba dang ldan pa yang ma yin/_mya ngan las 'das pa dang ldan pa yang ma yin/_ye shes dang ldan pa yang ma yin/_ye shes ma 
[\[237a.4\]]yin pa dang ldan pa yang ma yin/_sangs rgyas dang ldan pa yang ma yin/_sangs rgyas ma yin pa dang ldan pa yang ma yin/_rang sangs rgyas dang ldan pa yang ma yin/_rang sangs rgyas ma yin pa dang ldan pa yang ma yin/_nyan thos dang ldan pa yang ma yin/_nyan 
[\[237a.5\]]thos ma yin pa dang ldan pa yang ma yin/_so so'i skye bo dang ldan pa yang ma yin/_so so'i skye bo ma yin pa dang ldan pa yang ma yin/_rnam par rtog pa dang ldan pa yang ma yin/_rnam par rtog pa med pa dang ldan pa'i rnam par rtog pa'ang ma bskyed de/_'du shes thams cad 
[\[237a.6\]]dang bral ba'i ting nge 'dzin bsgoms/_rtog pa dang bral ba'i ting nge 'dzin bsgoms nas dge ba'i rtsa ba des sangs rgyas bcom ldan 'das rnams la nams kyang bsnyen bkur ma byas par ma gyur te/_sangs rgyas bye ba khrag khrig brgya stong brjod du med pa la bsnyen bkur byas/_sangs 
[\[237a.7\]]rgyas bcom ldan 'das de dag thams cad la des g.yog dang bsnyen bkur byas pas dngos po med pa'i ngo bo nyid kyi ting nge 'dzin la bsnyen cing bsgoms te/_mang du byas pas de phyin chad bskal pa brjod du med pa'i bar du sangs rgyas med pa'i zhing du nam yang ma skyes/_nam yang 
[\[237b\]]
[\[237b.1\]]zhing du 'du shes dang sangs rgyas su 'du shes kyang ma skyes/_nam yang byang chub kyi sems rgyun du mi 'byung bar ma gyur/_rtag tu rgyun mi 'chad par sangs rgyas bcom ldan 'das rnams la bsnyen bkur dang g.yog byas/_sangs rgyas kyi zhing thams cad du sprul pas sems can 
[\[237b.2\]]rnams yongs su smin par byas/_gang dang gang du sprul pa sprul pa de dang de na sems can rnams kyis sangs rgyas byung ba snyam du shes te/_rdzu 'phrul gyi cho 'phrul rnam pa du mas sems can de dag la ston to/_/gang dang gang du sprul pa sprul pa de dang der sems can ji lta bu la mos pa 
[\[237b.3\]]de lta bur sprul pa sprul te 'dul ba'i sems can rnams kyi rgyud dang sbyar te rnam par 'dul ba'i phyir sangs rgyas kyi zhing du sprul pa rnam pa du mar sprul to/_/sprul pa de dag gis kyang gzhan yang sprul te bstan to/_/'jam dpal 'di lta ste dper na sgyu ma mkhan gyis sprul pa mngon 
[\[237b.4\]]par sprul te/_sgyu ma mkhan gyis sprul pa de dag gis kyang sprul pa gzhan mngon par sprul pa de bzhin du/_'jam dpal dge slong snyan pa'i sgra dbyangs kyis kyang sprul pa mngon par sprul te/_sprul pa de dag gis kyang gzhan mngon par sprul to/_/'jam dpal de ji snyam du 
[\[237b.5\]]sems/_de'i tshe de'i dus na dge slong snyan pa'i sgra dbyangs zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de/_de'i tshe de'i dus na dge slong snyan pa'i 
[\[237b.6\]]sgra dbyangs zhes bya bar gyur to/_/'jam dpal de lta bas na sgrib pa med pa'i rnam par thar pa la spyod pa'i byang chub sems dpa' sems dpa' chen pos dngos po med pa'i ngo bo nyid kyi ting nge 'dzin la bsten par bya/_bsgom par bya/_mang du bya'o/_/byang chub sems 
[\[237b.7\]]dpa'i ting nge 'dzin dngos po med pa'i ngo bo nyid 'di yang shes rab kyi pha rol tu phyin pa dang ldan pa'i byang chub sems dpa' la 'byung ngo /_/'jam dpal sngon byung ba 'das pa'i dus na bskal pa tshad med grangs med/_bsam gyis mi khyab/_mtshungs pa med/_gzhal 
[\[238a\]]
[\[238a.1\]]du med/_brjod du med pa de'i pha rol gyi yang ches pha rol na bskal pa'i snying po zhes bya ba'i bskal pa byung ste/_bskal pa'i snying po'i bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_
[\[238a.2\]]bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das mtshungs pa med pa'i gzi brjid 'od ces bya ba 'jig rten du byung ste/_'jam dpal de bzhin gshegs pa mtshungs pa med 
[\[238a.3\]]pa'i gzi brjid 'od de'i 'od kyis shar phyogs su gang gA'i klung gi bye ma snyed kyi 'jig rten gyi khams snang bar gyur/_lho phyogs su gang gA'i klung gi bye ma snyed kyi 'jig rten gyi khams snang bar gyur/_nub phyogs su gang gA'i klung gi bye ma snyed kyi 'jig rten gyi khams snang 
[\[238a.4\]]bar gyur/_byang phyogs su gang gA'i klung gi bye ma snyed kyi 'jig rten gyi khams snang bar gyur/_de bzhin du shar lho dang /_lho nub dang /_nub byang dang /_byang shar dang /_steng dang /_'og dang phyogs bcu kun du phyogs re rer yang gang gA'i klung gi bye ma snyed kyi 'jig rten 
[\[238a.5\]]gyi khams de bzhin gshegs pa mtshungs pa med pa'i gzi brjid 'od de'i 'od kyis snang bar gyur to/_/sems can gang de'i 'od kyis reg pa de dag thams cad kyang bla na med pa yang dag par rdzogs pa'i byang chub las phyir mi ldog par gyur to/_/de bzhin gshegs pa mtshungs 
[\[238a.6\]]pa med pa'i gzi brjid 'od de'i 'jig rten gyi khams na byang chub sems dpa' gang gA'i klung gi bye ma snyed rnams kyis phyir mi ldog pa'i theg pa la yang dag par zhugs par gyur te/_de bzhin gshegs pa de yongs su mya ngan las 'das nas/_byang chub sems dpa' de dag 
[\[238a.7\]]phal cher bla na med pa yang dag par rdzogs pa'i byang chub mngon par rdzogs par sangs rgyas nas sems can brjod du med pa rnams theg pa gsum gyis rab tu 'god do/_/yang de'i tshe de'i dus na sangs rgyas kyi zhing de na dge slong sprin gyi rgyal po zhes bya ba zhig byung ste/_
[\[238b\]]
[\[238b.1\]]'jig rten gyi khams de na byang chub sems dpa' ji snyed yod pa de dag thams cad kyi mchog byed de/_des byang chub sems dpa' de dag thams cad bla na med pa yang dag par rdzogs pa'i byang chub mngon par rdzogs par sangs rgyas pa de dag gi dam pa'i chos dus dang po dang /_bar ma 
[\[238b.2\]]dang /_tha ma gsum du gzung ngo zhes de ltar smon lam btab bo/_/'jam dpal de na byang chub sems dpa' de dag thams cad dus ji lta ba bzhin du so so'i 'jig rten gyi khams su bla na med pa yang dag par rdzogs pa'i byang chub mngon par rdzogs par sangs rgyas te/_sems 
[\[238b.3\]]can dpag tu med cing brjod du med pa rnams kyi don byas nas phung po lhag ma med pa'i mya ngan las 'das pa'i dbyings su mya ngan las 'das so/_/de bzhin gshegs pa de dag thams cad kyi dam pa'i chos dge slong sprin gyi rgyal po des dus thog ma dang /_bar ma dang /_tha ma gsum 
[\[238b.4\]]du bzung ngo /_/de dag mya ngan las 'das pa'i 'og tu 'jig rten du snyigs ma lnga byung ste/_sems can skal ba med par gyur nas dam pa'i chos nub pa de'i tshe/_byang chub sems dpa' de phyi rol gyi drang srong mngon par shes pa lnga dang ldan par gyur te/_de bstan bcos gang 'jig rten 
[\[238b.5\]]gyi don du 'gyur ba chos dang ldan pa de khong du chud nas rab tu ston pa 'di lta ste/_snyan tshig gi rig byed dang /_nges brjod kyi rig byed dang /_mchod sbyin gyi rig byed dang /_srid srung gi rig byed dang /_sgra'i bstan bcos rnams dang /_gtan tshigs kyi bstan bcos rnams dang /_gso 
[\[238b.6\]]ba'i bstan bcos rnams dang /_nor sbyar dang dug dang sngags dang sman gyi rgyud dang /_dus 'khor ba dang /_dus dang /_gza' dang /_rgyu skar shes pa yang rab tu ston to/_/sems can rnams la phan pa dang ldan pa'i bzo'i gnas thams cad kyang ston to/_/nam sangs rgyas byung 
[\[238b.7\]]ba de na de'i 'khor los sgyur ba'i rgyal por gyur te/_rgyal po'i srid bor nas 'khor dang bcas te/_khyim nas khyim med par rab tu byung ngo /_/rab tu byung nas de bzhin gshegs pa de dag gis bstan pa yang kun 'dzin/_yongs su mya ngan las 'das pa de dag gi ring bsrel la 
[\[239a\]]
[\[239a.1\]]yang mchod pa rnam pa mang pos rab tu sbyor bar gyur to/_/skye bo'i tshogs dpag tu med pa rnams sangs rgyas la mchod pa byed du 'jug par gyur/_dam pa'i chos dang ldan pa dang /_sangs rgyas mchod pa dang ldan pa dang /_sems can yongs su smin 
[\[239a.2\]]par byed pa dang ldan pa dang /_bdag gi dge ba'i rtsa ba rnams bla na med pa yang dag par rdzogs pa'i byang chub tu bsngo zhing sems can thams cad dang thun mong du byas nas sangs rgyas kyi zhing yongs su dag pa'i phyir yang yongs su bsngos so/_/'jam dpal byang chub sems dpa' 
[\[239a.3\]]sprin gyi rgyal po des byang chub sems dpa' de thams cad byang chub mngon par sangs rgyas pa la de lta bu'i tshul du bde ba'i yo byad thams cad kyis rim gro byas/_bzhugs pa dang yongs su mya ngan las 'das pa de dag thams cad dang /_de bzhin gshegs pa tshad med pa gzhan gyi 
[\[239a.4\]]yang dam pa'i chos dus thog ma dang /_bar ma dang /_tha ma gsum du bzung ste/_'on kyang de la sangs rgyas bcom ldan 'das de rnams kyis bla na med pa yang dag par rdzogs pa'i byang chub tu lung ma bstan to/_/de ci'i phyir zhe na/_de shes rab kyi pha rol tu phyin pa las nges par 
[\[239a.5\]]'byung ba ma yin pa'i phyir ro/_/de bzhin gshegs pa mtshungs pa med pa'i gzi brjid 'od de yang de'i tshe mya ngan las ma 'das te/_de nas byang chub sems dpa' sprin gyi rgyal po de bcom ldan 'das de bzhin gshegs pa mtshungs pa med pa'i gzi brjid 'od kyi zhing sangs rgyas kyi 
[\[239a.6\]]zhing du smon lam gyi dbang gis yang dang yang skyes nas/_de'i dge ba'i rtsa ba yongs su smin pa'i stobs des de bzhin gshegs pa de mthong ma thag tu shes rab kyi pha rol tu phyin pa yongs su dag par byas te/_de'i tshe de bzhin gshegs pa des bla na med pa yang dag par rdzogs 
[\[239a.7\]]pa'i byang chub tu lung bstan to/_/dge ba'i rtsa ba gang la brten pas dge slong sprin gyi rgyal po shes rab kyi pha rol tu phyin pa yongs su dag ce na/_'di lta ste/_dus gsum mnyam pa nyid la 'jug pa dang /_dus gsum gyi chos thams cad mnyam par mthong bas dge slong sprin gyi 
[\[239b\]]
[\[239b.1\]]rgyal po shes rab kyi pha rol tu phyin pa yongs su dag go/_/'dus byas dang 'dus ma byas kyi chos rnams tha dad par mi mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad ngo bo nyid dang bral bar mthong bas dge slong sprin gyi 
[\[239b.2\]]rgyal po shes rab kyi pha rol tu phyin pa yongs su dag go/_/chos thams cad ma skyes ma 'gags par mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad 'ong ba yang ma yin 'gro ba yang ma yin par mthong bas dge slong 
[\[239b.3\]]sprin gyi rgyal po shes rab kyi pha rol tu phyin pa yongs su dag go/_/chos thams cad gnas pa med par mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad mya ngan las 'das pa dang mtshungs par mthong bas dge slong sprin gyi rgyal po 
[\[239b.4\]]shes rab kyi pha rol tu phyin pa yongs su dag go/_/chos thams cad brjod du med par mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad la bdag med par mthong bas dge slong sprin gyi rgyal po shes rab kyi pha rol tu phyin 
[\[239b.5\]]pa yongs su dag go/_/chos thams cad la sems can med par mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad la srog med par mthong bas dge slong sprin gyi rgyal po shes rab kyi pha rol tu phyin pa yongs su dag go/_/
[\[239b.6\]]chos thams cad la gang zag med par mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad nam mkha' dang mtshungs par mthong bas dge slong sprin gyi rgyal po shes rab kyi pha rol tu phyin pa yongs su dag go/_/chos thams cad 
[\[239b.7\]]chos kyi dbyings las byung bar mthong bas dge slong sprin gyi rgyal po shes rab kyi pha rol tu phyin pa yongs su dag go/_/de ltar chos kyi dbyings las chos thams cad byung bar mthong bas dge slong sprin gyi rgyal po shes rab kyi pha rol tu phyin pa yongs su dag ste/_de ltar de shes rab 
[\[240a\]]
[\[240a.1\]]kyi pha rol tu phyin pa yongs su dag pas 'di lta bu'i dge ba'i rtsa ba'i shugs rnyed de/_de lta bu'i dge ba'i rtsa ba'i shugs rnyed pas ta la bdun srid du nam mkha' la 'phags te/_de bar snang la 'dug nas phyogs bcu'i 'jig rten gyi khams tshad med pa 
[\[240a.2\]]na sangs rgyas bcom ldan 'das mthong ba la la ni bla na med pa yang dag par rdzogs pa'i byang chub mngon par rdzogs par 'tshang rgya/_la la ni bla na med pa'i chos kyi 'khor lo skor/_la la ni rdzu 'phrul gyi cho 'phrul rnam pa du mas sems can rnams 'dul/_la la ni tshe'i 
[\[240a.3\]]'du byed 'dor/_la la ni phung po'i lhag ma med pa'i mya ngan las 'das pa'i dbyings su yongs su mya ngan las 'da' bar mthong ste/_mthong nas de bzhin gshegs pa dgra bcom pa yang dag par rdzogs pa'i sangs rgyas mtshungs pa med pa'i gzi brjid 'od de la shes 
[\[240a.4\]]rab kyi pha rol tu phyin pa dang ldan pa'i tshigs su bcad pas mngon par bstod do/_/bskal pa bye ba mang por 'khor ba na/_/sbyin pa mtha' yas pa dag rgya cher stsal/_/bde bar gshegs pa'i bstan pa rab 'dri zhing /_/sbyin gnas mang po dag la bdag gis bsnyen/_/
[\[240a.5\]]'jig rten rig pa 'jig rten mngon grags pa/_/spyan ldan dri med ces bgyi mkhyen pa de/_/ri rab brtsegs 'dra bsod nams brgya yi mtshan/_/byang chub 'tshal slad de la rim gro bgyis/_/bye ba khrag khrig drug cu mtha' yas pa/_/de yi dge 'dun bde gshegs 
[\[240a.6\]]sras la yang /_/lo bye khrag khrig bdun cu'i bar du ni/_/rgyal ba nyan thos bcas la bsnyen bkur bgyis/_/dga' zhing mos pa mngon par bskyed nas su/_/zas skom rnam mang yid du 'ong ba dag_/bde bar gshegs la bdag gis dbul ba phul/_/'on kyang bde 
[\[240a.7\]]gshegs des bdag lung ma bstan/_/'das pa'i dus tshe sangs rgyas byung ba ni/_/mkhyen pa 'jig rten mgon po mya ngan sel/_/me rtse sprin ces bya ba'i de bzhin gshegs/_/nyan thos bcas pa rgyal de bsnyen bkur bgyis/_/'dren pa de la lo bye drug cu bzhir/_/
[\[240b\]]
[\[240b.1\]]bdag gis 'khor dang bcas la bkur sti bgyis/_/bdag gis ye shes yangs pa ma sbyangs pas/_/'on kyang bde gshegs des bdag lung ma bstan/_/'das pa'i dus na 'dren pa byung ba ni/_/ye shes rgya mtsho zhes kyang phyogs su grags/_/chos rgyal de yi 'khor 
[\[240b.2\]]du gyur pa ni/_/bye ba khrag khrig drug cur tshang ba lags/_/bdag gis rgyal mchog nyan thos bcas de la/_/lo bye dgu bcu'i bar du bsnyen bkur bgyis/_/byang chub dam pa 'tshal ba'i slad du 'dir/_/bdag gis sbyin pa mtha' yas rgya cher stsal/_/mya ngan 'das 
[\[240b.3\]]par gyur nas lo lnga nas/_/bde gshegs nyan thos dag la bkur sti bgyis/_/bshos dang skyems kyi rnam par rab tu sbyar/_/'on kyang bde gshegs des bdag lung ma bstan/_/'das pa'i dus na kha lo sgyur byung ba/_/mkhas pa ye shes ri bo de bzhin gshegs/_/
[\[240b.4\]]de yi zhing rnams mtshungs med bsam mi khyab/_/'jig rten khams rnams khrag khrig thams cad nas/_/skyob pa bde gshegs de yi 'dus pa ni/_/yang dag mthong ba'i nyan thos rnams su gyur/_/khrag khrig bdun du sangs rgyas zhing rnams ni/_/la las btags 
[\[240b.5\]]nas phra rab rdul bgyis la/_/de ni mi gang la las byung ba yis/_/phra rab rdul du bgyis pa'i rdul de thogs/_/mi des shin tu rdul phran de thogs te/_/shar gyi phyogs su mgyogs ldan de mchis pa/_/gang gA'i klung gi bye snyed sangs rgyas zhing /_/de yi gom pa 
[\[240b.6\]]gcig gis de dag rgal/_/de bzhin mi de bskal pa brgyar mchis nas/_/mtha' mar shin tu phra ba'i rdul gcig bor/_/de bzhin shin tu phra ba'i rdul de kun/_/shar gyi phyogs su mchis nas thams cad bor/_/de bzhin ma lus phyogs bcu thams cad du/_/ji snyed 
[\[240b.7\]]kyi ni rdul phran kun bor te/_/de dag zhing rnams gang du bor ba dang /_/gang du rdul phran ma bor de dag rnams/_/grong khyer gcig tu de kun bgyis nas su/_/de ni yungs kar dag gis gang bar bgyis/_/gal te 'jig rten khams rnams thams cad kyang /_/
[\[241a\]]
[\[241a.1\]]yungs 'brus gang ba la la su spro bas/_/btags nas shin tu phra ba'i rdul du bgyis/_/thams cad kyang ni ji ltar snga ma bzhin/_/de bzhin thams cad phyogs kyi zhing rnams kyang /_/stong du bsgyur cing bsgre ba bgyis pa yang /_/de yi tha ma 'tshal 
[\[241a.2\]]bar nus kyang gda'/_/skyob pa de yi zhing ni tshad ma mchis/_/bde gshegs de la dgra bcom mnga' ba ni/_/nyan thos khrag khrig bsam gyis mi khyab rnams/_/rgyal ba de yang nyan thos bcas par mchod/_/de bzhin gshegs des bdag la lung ma bstan/_/'das 
[\[241a.3\]]pa'i dus na 'dren pa byung ba ni/_/'jig rten mchod rten zhes ni phyogs su grags/_/gang zag mchog de bdag gis mchod na yang /_/de bzhin gshegs des bdag la lung ma bstan/_/ma smad pa yi bde gshegs sangs rgyas brgyad/_/rgyal ba grags 'chang 'jigs 
[\[241a.4\]]mdzad des pa dang /_/sA la'i rgyal po nor [{]bzangs [,]bzang [}]'od chen dang /_/tog gi rgyal po bsod nams brgya yi mtshan/_/bdag gis 'dren pa de dag nyan thos bcas/_/byang chub mchog rab 'tshal slad bkur sti bgyis/_/'on kyang shes rab mthar phyin ma sbyangs pas/_/
[\[241a.5\]]de bzhin gshegs des bdag la lung ma bstan/_/bskal pa gcig la mthu chen bde bar gshegs/_/thams cad gzigs pa stong phrag drug byung ste/_/bdag gis gang zag mchog de kun mchod kyang /_/bde gshegs de dag gis kyang lung ma bstan/_/'das pa'i 
[\[241a.6\]]dus na 'dren pa byung ba ni/_/zlas byin zhes kyang phyogs bcur grags pa ste/_/rgyal ba nyan thos bcas la bkur sti bgyis/_/de bzhin gshegs des bdag la lung ma bstan/_/'das pa'i dus na 'dren pa byung ba ni/_/tsan dan dam pa bde gshegs 'phrul chen 
[\[241a.7\]]te/_/mi yi dam pa de la'ang bsnyen bkur bgyis/_/gang zag mchog des bdag la lung ma bstan/_/'dren pa 'jig rten mkhyen pa sngon byung ba/_/glog sprin zhes bgyi phyogs su grags pa ste/_/rgyal ba de yang nyan thos bcas par mchod/_/de bzhin 
[\[241b\]]
[\[241b.1\]]gshegs des bdag la lung ma bstan/_/sngon gyi sangs rgyas rkang gnyis mchog byung ba/_/the tsom kun gyi bcings pa gcod mdzad pa/_/sprin sbyin rnam 'dren bde bar gshegs pa ste/_/de la rim gro bgyis kyang lung ma bstan/_/sngon gyi sangs rgyas rnam 
[\[241b.2\]]'dren sdig mi mnga'/_/dgra bcom zhes kyang phyogs su grags pa ste/_/'jig rten mkhas pa de la mchod bgyis kyang /_/de bzhin gshegs des bdag la lung ma bstan/_/sngon gyi sangs rgyas khrag khrig mtha' yas pa/_/'jig rten mgon po mtshungs 
[\[241b.3\]]med nyan thos bcas/_/byang chub mchog 'tshal bkur sti rab bgyis kyang /_/bde gshegs de dag gis kyang lung ma bstan/_/mtshungs med 'dren pa rnams la bsnyen bkur bgyis/_/shes rab dam pa mchog ni bdag gis sbyangs/_/chos kyi tshul dang mtshan 
[\[241b.4\]]nyid de rtogs nas/_/des na dri med tog gis bdag lung bstan/_/'di ltar bdag gis de ring chos nyid mthong /_/the tsom ma lus par ni thams cad bcad/_/sgyu ma smig rgyu chu zla 'dra ba ru/_/chos rnams thams cad skye ba bdag gis mthong /_/ji ltar mi 
[\[241b.5\]]rnams ri yi bar na yang /_/yid du 'ong ba'i glu dbyangs skad 'byin te/_/skad cig tu ni brag ca gzhan yang 'byung /_/de yi sgra la byed pa po ma mchis/_/ri yi bar ni ji ltar brag ca bzhin/_/de bzhin bdag gis chos rnams yang dag mthong /_/de la bdag ni 
[\[241b.6\]]the tshom ma mchis te/_/des na gang zag mchog des bdag lung bstan/_/nam mkha' bar snang ji ltar bya yi rjes/_/de dag ma mchis ma byung 'byung mi 'gyur/_/rgyal bas bstan pa de bzhin mthong bas na/_/des na gang zag mchog gis bdag lung bstan/_/
[\[241b.7\]]chos 'di thams cad bar snang nam mkha' bzhin/_/de rnams gang la'ang mngon par chags ma mchis/_/phyogs nas mchis shing gang du'ang mchis ma mchis/_/des na gang zag mchog gis bdag lung bstan/_/ji ltar rmi lam na ni skom pa'i mis/_/chu 
[\[242a\]]
[\[242a.1\]]grang dang ba de yis 'tshal na yang /_/skom pa chad cing zhi bar mi 'gyur ba/_/de bzhin bdag gis 'dod pa'i yon tan rtogs/_/rnga brdungs de las sgra rnams rab 'byung ste/_/skye bo byis pa rnams ni dga' bar gyur/_/de yang ko ba dang ni 
[\[242a.2\]]shing las kyang /_/sgra de mi rnyed de bzhin chos nyid do/_/ji ltar pi wang len pa sbrengs pa yi/_/rgyud las snyan pa'i sgra yang shin tu gtong /_/shing dang rgyud rnams las kyang ma lags te/_/sgra de mi rnyed de bzhin chos nyid do/_/gzugs dang sgra dang ro dang dri 
[\[242a.3\]]reg kyang /_/pi wang dag gi sgra 'drar mthong bas na/_/the tshom dogs pa thams cad kun du bcom/_/de bas 'jig rten 'dren pas bdag lung bstan/_/sa dang shing dang mun dza bal ba dza/_/de bzhin 'od ma rtswa dang chur brten te/_/bar snang la ni de dag 
[\[242a.4\]]kun bskor nas/_/'jig rten kun rdzob khyim du gyur ces brjod/_/de bzhin rus pa sen mo rgyus pa rnams/_/spu dang skra dang khrag rnag pags pa yis/_/nam mkha' dag kyang kun nas bskor nas ni/_/de bzhin kun rdzob lus su gyur ces brjod/_/gzugs 
[\[242a.5\]]ni dbu ba 'dra ste snying po med/_/tshor ba rnams ni chu yi chu bur 'dra/_/'du shes rnams ni smig rgyu 'dra ba mthong /_/de la byis pa'i rang bzhin skye bos nor/_/sems pa dag ni chu shing snying po 'dra/_/rnam shes rnam pa kun du sgyu ma bzhin/_/gang gis 'gro ba 
[\[242a.6\]]lhar bcas 'khyam byas pa/_/de ltar mthong bas rgyal bas lung yang bstan/_/de nas dge slong sprin gyi rgyal po des de bzhin gshegs pa mtshungs pa med pa'i gzi brjid 'od de la shes rab kyi pha rol tu phyin pa dang ldan pa'i tshigs su bcad pa 'di dag gis mngon 
[\[242a.7\]]par bstod nas/_dge ba'i rtsa ba des bskal pa brjod du med par nams kyang chos la rmongs par ma gyur/_nams kyang tshul khrims la snying por 'du shes par ma gyur/_ting nge 'dzin rnams la snying por 'du shes par ma gyur te/_rtag tu rgyun mi 'chad par shes 
[\[242b\]]
[\[242b.1\]]rab kyi pha rol tu phyin pa la gzhol bar gyur to/_/nam yang shes rab kyi pha rol tu phyin pa la dngos por ma dmigs te/_'di lta ste/_dper na mi zhig gzings las rgya mtsho chen po rgal nas gzings bor te gar dga' bar 'gro ba de bzhin du dge slong sprin gyi 
[\[242b.2\]]rgyal po de'ang shes rab kyi pha rol tu phyin pa shes par byed mod kyi/_shes rab kyi pha rol tu phyin pa la mngon par zhen par mi byed do/_/'di lta ste dper na mi zhig me 'dod pa des mes dgos pa byed mod kyi tshig pa'i nyes pa'ang srung ba de bzhin du/_byang chub sems 
[\[242b.3\]]dpa' sprin gyi rgyal po de'ang shes rab kyi pha rol tu phyin pas chos rnams mthong mod kyi/_mngon par zhen pa'i nyes pa'ang bsrung ngo /_/shes rab kyi pha rol tu phyin pa gzhan la'ang ston mod kyi/_mngon par zhen pa'i nyes pa las kyang zlog par byed do/_/shes rab kyi 
[\[242b.4\]]pha rol tu phyin pas sangs rgyas kyi zhing tshad med par sangs rgyas kyi bya ba byed mod kyi/_des sems can de dag dang /_sangs rgyas de dag tu 'dzin pa'ang med do/_/'jam dpal de ji snyam du sems/_de'i tshe de'i dus na dge slong sprin gyi rgyal po zhes bya bar gyur pa de 
[\[242b.5\]]gzhan zhig yin pa snyam du 'dzin na/_'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na dge slong sprin gyi rgyal po zhes bya bar gyur to/_/'jam dpal de lta bas na thabs mkhas pa gang 
[\[242b.6\]]dang ldan pas dge slong sprin gyi rgyal po shes rab kyi pha rol tu phyin pa la spyod pa'i thabs mkhas pa de dang ldan par byang chub sems dpa' sems dpa' chen pos shes rab kyi pha rol tu phyin pa la spyad par bya'o/_/de lta bu'i thabs mkhas pa dang ldan pa'i byang chub sems 
[\[242b.7\]]dpa' ni sangs rgyas kyi zhing dpag tu med pa yongs su sbyong ngo /_/sangs rgyas kyi zhing grangs med/_bsam gyis mi khyab/_mtshungs pa med/_gzhal du med/_brjod du med pa yongs su sbyong ngo /_/de nas yang bcom ldan 'das kyis 'jam dpal gzhon nur gyur 
[\[243a\]]
[\[243a.1\]]pa la bka' stsal pa/_'jam dpal de bzhin gshegs pa don thams cad grub pa de sngon byang chub sems dpa'i spyad pa spyod pa na/_byang chub sems dpa'i ting nge 'dzin zhi ba zhes bya ba bsgoms te/_rab tu goms par byas/_lam du byas/_rten du byas/_nan tan 
[\[243a.2\]]du byas/_rab tu 'dris par byas/_legs par brtsams shing rab tu rdzogs par byas te/_des sbyin pa'i pha rol tu phyin pa zhi ba dang rab tu zhi bar rtogs so/_/tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa 
[\[243a.3\]]dang /_bsam gtan gyi pha rol tu phyin pa dang /_shes rab kyi pha rol tu phyin pa yang zhi ba dang rab tu zhi bar rtogs so/_/'di lta ste/_dper na 'dus ma byas kyi khams zhi ba dang rab tu zhi ba de bzhin du pha rol tu phyin pa drug kyang zhi ba dang rab tu zhi bar rtogs so/_/'di lta ste/_
[\[243a.4\]]dper na 'dus ma byas kyi khams mi skye mi 'gag pa de bzhin du pha rol tu phyin pa drug kyang mi skye mi 'gag go/_/'di lta ste/_dper na bdag thams cad kyi thams cad du mi dmigs pa de bzhin du pha rol tu phyin pa drug kyang thams cad kyi thams cad du mi dmigs te/_pha rol tu 
[\[243a.5\]]phyin pa drug ji lta ba de bzhin du chos thams cad kyang mi skye mi 'gag go/_/chos thams cad ni zhi ba ste zhi ba de yang mi dmigs/_gang gi zhi ba de yang mi dmigs so/_/'jam dpal sngon byung ba 'das pa'i dus na bskal pa grangs med/_bsam gyis mi khyab/_mtshungs pa med/_
[\[243a.6\]]gzhal du med/_brjod du med pa'i pha rol gyi yang ches pha rol na/_nyi ma snang ba zhes bya ba'i bskal pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[243a.7\]]ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das thams cad zil gyis gnon pa zhes bya ba 'jig rten du byung ste/_de bzhin gshegs pa thams cad zil gyis gnon pa de'i rim gro byed pa dge slong zhi ba'i blo gros zhes bya ba zhig 
[\[243b\]]
[\[243b.1\]]yod de/_des de bzhin gshegs pa thams cad zil gyis gnon pa la lo bye ba phrag brgyad cur bla na med pa yang dag par rdzogs pa'i byang chub 'dod pa'i phyir yid du 'ong bas rim gro byas te/_yid du mi 'ong bas ma yin no/_/de bcom ldan 'das de bzhin gshegs pa 
[\[243b.2\]]thams cad zil gyis gnon pa de'i gan du song nas 'di skad ces gsol to/_/bcom ldan 'das zhi ba sangs rgyas kyi sa la slob par 'tshal ba'i byang chub sems dpa' sems dpa' chen pos chos gang la brtson par bgyi/_de skad ces gsol pa dang /_de bzhin gshegs 
[\[243b.3\]]pa thams cad zil gyis gnon pas dge slong zhi ba'i blo gros la 'di skad ces bka' stsal to/_/dge slong zhi ba'i blo gros sangs rgyas kyi sa la slob par 'dod pa'i byang chub sems dpa' sems dpa' chen pos sbyin pa'i pha rol tu phyin pa la brtson par bya'o/_/dge slong ji ltar 
[\[243b.4\]]spyad pas bdag sbyin pa'i pha rol tu phyin pa yongs su rdzogs par 'gyur zhes byang chub sems dpa' sems dpa' chen pos sbyin pa'i ngo bo nyid mi dmigs par bya'i sbyin pa mi sbyin par ni mi bya'o/_/sbyin gnas kyi ngo bo nyid mi dmigs par bya'i sbyin gnas mi 'tshal bar ni mi bya'o/_/
[\[243b.5\]]sbyin bdag gi ngo bo nyid dmigs par mi bya'i sbyin bdag tu mi 'gyur bar ni mi bya'o/_/des las kyi rang bzhin mi dmigs par bya'i las bdag gir bya ba dang 'gal bar ni mi bya'o/_/bslab pa'i ngo bo nyid mi dmigs par bya'i sangs rgyas kyi ye shes la mi bslab par ni mi 
[\[243b.6\]]bya'o/_/sbyin pa de yang byang chub tu bsngo bar bya ste/_byang chub kyi ngo bo nyid dmigs par mi bya/_bsngo ba'i ngo bo nyid kyang dmigs par mi bya/_dge ba'i rtsa ba rnams mi bsngo bar yang mi bya'o/_/dge slong 'di lta ste/_dper na chu'i nang na zla ba'i gzugs brnyan 
[\[243b.7\]]snang ba de zla bar yang shes par mi bya/_de zla ba ma yin par yang shes par mi bya ba de bzhin du bya ba thams cad la yang shes par bya'o/_/bya ba de lta bus sbyin pa byin na sbyin pa'i pha rol tu phyin pa yongs su rdzogs par 'gyur ro/_/de nas dge slong zhi ba'i blo gros de la de bzhin 
[\[244a\]]
[\[244a.1\]]gshegs pa thams cad zil gyis gnon pas sbyin pa de lta bus sbyin pa'i pha rol tu phyin pa bstan pas sbyin pa yongs su bsngo ba'i ye shes dpag tu med pa dang ldan par gyur to/_/'jam dpal de'i tshe de'i dus na gang bcom ldan 'das de bzhin gshegs 
[\[244a.2\]]pa thams cad zil gyis gnon pa des sbyin pa bsngo ba'i snang ba bsam gyis mi khyab pa rnyed par bya ba'i phyir gdams pa dge slong zhi ba'i blo gros zhes bya bar gyur pa de gzhan zhig yin pa snyam du 'dzin na/_'jam dpal khyod kyis de ltar mi blta'o/_/de ci'i phyir zhe na/_de 
[\[244a.3\]]bzhin gshegs pa don thams cad grub pa de de'i tshe de'i dus na dge slong zhi ba'i blo gros zhes bya bar gyur to/_/de yang de phyin chad bskal pa brjod du med par nam yang sbyin pa'i pha rol tu phyin pa bsngo ba bsam gyis mi khyab pa dang bral bar ma gyur/_byang chub mngon par 
[\[244a.4\]]rdzogs par sangs ma rgyas kyi bar du rtag tu rgyun mi 'chad par byang chub sems dpa'i yon tan gzhan tshad med pa dang ma bral bar gyur to/_/de nyid de'i sangs rgyas kyi zhing dpag tu med pa yongs su dag pa dang /_sangs rgyas kyi zhing grangs med pa yongs su dag pa 
[\[244a.5\]]nas sangs rgyas kyi zhing brjod du med pa yongs su dag pa'i rgyur gyur to/_/'jam dpal de lta bas na byang chub sems dpa' sems dpa' chen pos sangs rgyas kyi zhing dpag tu med pa nas brjod du med pa'i bar du yongs su sbyong bar 'dod pas de ltar sbyin pa dang /_
[\[244a.6\]]sbyin pa'i pha rol tu phyin pa la brtson par bya'o/_/'jam dpal sngon byung ba 'das pa'i dus na bskal pa dpag tu med/_grangs med/_bsam gyis mi khyab/_mtshungs pa med/_gzhal du med/_brjod du med pa de'i pha rol gyi yang ches pha rol na de bzhin gshegs 
[\[244a.7\]]pa dgra bcom pa yang dag par rdzogs pa'i sangs rgyas rig pa zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das gzi brjid dpag tu 
[\[244b\]]
[\[244b.1\]]med ces bya ba 'jig rten du byung ste/_'jam dpal de bzhin gshegs pa gzi brjid dpag med kyi gsung rab la dge slong rab tu zhi ba'i blo gros zhes bya ba sangs rgyas khrag khrig dpag tu med pa la dge ba'i rtsa ba bskyed pa zhig byung ste/_de nas dge slong rab tu zhi ba'i blo 
[\[244b.2\]]gros de bcom ldan 'das de bzhin gshegs pa gzi brjid dpag med ga la ba der song ste phyin nas/_bcom ldan 'das de'i zhabs la mgo bos phyag 'tshal te/_phyogs gcig tu 'dug go/_/phyogs gcig tu 'dug nas dge slong rab tu zhi ba'i blo gros des 
[\[244b.3\]]de bzhin gshegs pa gzi brjid dpag med la 'di skad ces gsol to/_/bcom ldan 'das byang chub sems dpa' byang chub kyi phyir spyod pas sbyin pa'i pha rol tu phyin pa la ji ltar spyad par bgyi/_byang chub sems dpa' sbyin pa'i pha rol tu phyin pa la spyod pa'i 
[\[244b.4\]]sbyin pa'i pha rol tu phyin pa ji ltar yongs su dag par 'gyur/_de skad ces gsol pa dang /_de bzhin gshegs pa gzi brjid dpag med kyis dge slong rab tu zhi ba'i blo gros la 'di skad ces bka' stsal to/_/rab tu zhi ba'i blo gros byang chub kyi phyir spyod pa'i 
[\[244b.5\]]byang chub sems dpa' sems dpa' chen pos chos thams cad dngos po med pa'i ngo bo nyid du khong du chud par bya/_sbyin pa'i ngo bo nyid med par khong du chud par bya/_len pa'i ngo bo nyid med par khong du chud par bya/_sbyin bdag ngo bo nyid med par khong du chud par bya/_
[\[244b.6\]]sbyin gnas ngo bo nyid med par khong du chud par bya/_sbyin gnas mchod pa ngo bo nyid med par khong du chud par bya/_bsngo ba ngo bo nyid med par khong du chud par bya/_gang bsngo ba de yang ngo bo nyid med par khong du chud par bya/_gang du bsngo ba dang gang gis bsngo ba de yang ngo bo nyid 
[\[244b.7\]]med par khong du chud par bya'o/_/de ci'i phyir zhe na/_sbyin pa ni sbyin pa'i ngo bo nyid kyis stong ngo /_/len pa ni len pa'i ngo bo nyid kyis stong ngo /_/sbyin gnas kyang sbyin gnas kyi ngo bo nyid kyis stong ngo /_/sbyin pa'i 'bras bu yang sbyin pa'i 'bras bu'i ngo bo nyid 
[\[245a\]]
[\[245a.1\]]kyis stong ngo /_/bsngo ba yang bsngo ba'i ngo bo nyid kyis stong ngo /_/byang chub kyang byang chub kyi ngo bo nyid kyis stong ngo /_/de ltar stong pa nyid la mos pa ni bya ba tshad med pa'i bsam pas sbyin pa'i pha rol tu phyin pa yongs su dag par 'gyur te/_
[\[245a.2\]]sbyin pa'i yang pha rol tu phyin pa'i ming 'thob cing 'bags pa med par 'gyur ro/_/rab tu zhi ba'i blo gros 'di lta ste/_dper na sgyu ma mkhan gyis bud med rin po che mngon par sprul na/_de yang bud med rin po che'i grangs su 'gro mod kyi/_de la bud med rin po 
[\[245a.3\]]che'i ming ma dmigs pa de bzhin du/_rab tu zhi ba'i blo gros sbyin pa la sbyin pa'i ngo bo nyid mi dmigs mod kyi/_sbyin pa'i pha rol tu phyin pa zhes bya ba'i grangs su yang 'gro/_len pa ngo bo nyid kyis mi dmigs mod kyi len pa zhes bya ba'i grangs su yang 'gro/_sbyin 
[\[245a.4\]]bdag ngo bo nyid kyang mi dmigs mod kyi sbyin bdag ces bya ba'i grangs su yang 'gro/_sbyin pa'i 'bras bu yang ngo bo nyid kyis mi dmigs mod kyi/_sbyin pa'i 'bras bu zhes bya ba'i grangs su yang 'gro/_byang chub kyang ngo bo nyid kyis mi dmigs mod kyi/_byang chub 
[\[245a.5\]]ces bya ba'i grangs su yang 'gro/_byang chub sems dpa' ngo bo nyid kyis mi dmigs mod kyi/_byang chub sems dpa' zhes bya ba'i grangs su yang 'gro'o/_/rab tu zhi ba'i blo gros 'di ltar byang chub sems dpa' ni bya ba'i ngo bo nyid mi dmigs mod kyi bya ba yang chud 
[\[245a.6\]]mi gson te/_de tsam gyis de'i sbyin pa'i pha rol tu phyin pa yongs su rdzogs par 'gyur ro/_/de nas dge slong rab tu zhi ba'i blo gros de bzhin gshegs pa gzi brjid dpag med kyis de lta bu'i tshul gyis sbyin pa'i pha rol tu phyin pa 'dzin du bcug nas zhi ba'i sa yongs su 
[\[245a.7\]]'dzin pa thob ste/_dge ba'i rtsa ba des nam yang ma zhi ba'i sa la mi spyod do/_/gang mya ngan las 'das pa'i zhi ba de sbyin pa'i zhi ba'o zhes de ltar mthong bas zhi ba'i chos rnams mngon du gyur to/_/'jam dpal de'i tshe de'i dus na dge slong rab tu zhi ba'i blo gros zhes 
[\[245b\]]
[\[245b.1\]]bya bar gyur pa de gzhan zhig yin pa snyam du dogs shing yid gnyis dang the tshom za na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de/_de'i tshe de'i dus na dge slong rab tu zhi ba'i blo gros zhes bya bar gyur to/_/
[\[245b.2\]]'jam dpal de lta bas na byang chub sems dpa' sems dpa' chen pos mya ngan las 'das pa'i mnyam pa nyid kyis sbyin pa mnyam pa nyid du gyur par sbyin pa sbyin par bya'o/_/de ltar na de'i sbyin pa'i pha rol tu phyin pa yongs su rdzogs pa yin no/_/sbyin pa'i pha rol tu phyin 
[\[245b.3\]]pa la bslab pa'i byang chub sems dpa' sems dpa' chen po ni tshul khrims kyi pha rol tu phyin pa la gnas par 'gyur ro/_/de ci'i phyir zhe na/_ngo bo nyid med pa'i phyir sbyin pa dang tshul khrims mtshungs so/_/'jam dpal sngon byung ba 'das pa'i dus na bskal pa dpag 
[\[245b.4\]]tu med grangs med/_bsam gyis mi khyab/_mtshungs pa med/_gzhal du med/_brjod du med pa de'i pha rol gyi yang ches pha rol na de'i tshe de'i dus na rin po che dag pa zhes bya ba'i bskal pa byung ste/_'jam dpal rin po che dag pa'i bskal pa de la de bzhin gshegs 
[\[245b.5\]]pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das brtson 'grus dpe 
[\[245b.6\]]med ces bya ba byung ngo /_/de'i tshe de'i dus na bram ze'i rigs shing sA la chen po lta bu khyab 'jug gis byin zhes bya ba zhig byung ste/_sangs rgyas bye ba khrag khrig dpag tu med pa rnams la bsnyen bkur byas shing dge ba'i rtsa ba bskyed pa'i rigs chen por skyes pa/_bram 
[\[245b.7\]]ze'i gsang tshig kha ton du 'don cing bzung ba rig byed gsum gyi pha rol du son pa/_sgra nges par sbyor ba dang /_shes gsal dang bcas pa dang /_yi ge rab tu dbye ba dang bcas pa dang /_sngon byung ba'i gtam lnga po rnams dang /_brda sprod pa dang /_'jig rten rgyang pa na pa dang /_
[\[246a\]]
[\[246a.1\]]mchod sbyin gyi rgyud dang /_bud med dang /_skyes pa'i mtshan la mchog tu mkhas par gyur pa/_rang gi rigs kyi 'dul ba la rjes su gnang ba/_yongs su grags pa/_rab tu byung ba'i slob dpon du gyur pa zhig yod de/_bram ze'i rigs shing sA la chen po lta bu 
[\[246a.2\]]khyab 'jug gis byin des sangs rgyas brtson 'grus dpe med ces bya ba 'jig rten du 'byung ngo zhes thos nas de 'di snyam du sems te/_bdag cag gi gsang tshig las byung ba skyes bu chen po'i mtshan sum cu rtsa gnyis dang ldan pa ni 'gro ba gnyis su 'gyur te/_gsum du 
[\[246a.3\]]'gyur ba med do/_/gal te khyim na gnas na ni 'khor los sgyur ba gling bzhi las ches rnam par rgyal zhing chos can chos kyi rgyal po ste rin po che bdun dang ldan no/_/de la rin po che 'di bdun 'byung ba 'di lta ste/_'khor lo rin po che dang /_glang po rin po che dang /_rta rin po che 
[\[246a.4\]]dang /_bud med rin po che dang /_nor bu rin po che dang /_khyim bdag rin po che dang /_blon po rin po che dang /_rin po che de bdun no/_/de la bu stong tshang ba yod de/_dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms 
[\[246a.5\]]pa rnams so/_/des gling bzhi pa'i 'jig rten chad pa dang /_mtshon gyis ma yin par chos kyis phab ste rab tu gnas so/_/gal te skra dang kha spu bregs nas gos ngur smrig bgos te khyim nas khyim med par rab tu byung na ni de bzhin gshegs pa dgra bcom pa yang dag 
[\[246a.6\]]par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das su 'gyur ro snyam nas de 'di snyam du sems te 
[\[246a.7\]]'di 'dra ba'i skyes bu chen po dag 'jig rten na mthong ba rnyed par dka' ste/_bdag ni de bzhin gshegs pa dgra bcom pa yang dag par rdzogs pa'i sangs rgyas brtson 'grus dpe med ga la ba der 'gro'o/_/bcom ldan 'das de bzhin gshegs pa brtson 'grus dpe med 
[\[246b\]]
[\[246b.1\]]de skyes bu chen po'i mtshan sum cu rtsa gnyis dang ldan nam 'on te mi ldan pa'i bar du shes par bya'o/_/de ste ldan na ni rdzogs pa'i sangs rgyas su gdon mi za bar rig par bya'o/_/ji ste mi ldan na yang de lta bu'i skyes bu dam pa dag mthong ba'ang legs so snyam mo/_/de nas 
[\[246b.2\]]bram ze'i rigs shing sA la chen po lta bu khyab 'jug gis byin bram ze'i bu stong phrag drug cus yongs su bskor cing mdun du bdar nas/_de bzhin gshegs pa brtson 'grus dpe med de ga la ba der song ste phyin nas/_bcom ldan 'das de bzhin gshegs pa brtson 'grus 
[\[246b.3\]]dpe med de'i zhabs la mgo bos phyag 'tshal nas lan gsum bskor ba byas te phyogs gcig tu 'dug nas/_bram ze'i rigs shing sA la chen po lta bu khyab 'jug gis byin des de bzhin gshegs pa brtson 'grus dpe med de la 'di skad ces gsol to/_/bcom 
[\[246b.4\]]ldan 'das byang chub sems dpa' sems dpa' chen po theg pa chen po la yang dag par zhugs pa/_theg pa dpag tu ma mchis pa la yang dag par zhugs pa/_theg pa grangs ma mchis/_bsam gyis mi khyab/_mtshungs pa ma mchis/_gzhal du ma mchis/_
[\[246b.5\]]brjod du ma mchis pa la yang dag par zhugs pas tshul khrims kyi pha rol tu phyin pa ji ltar yongs su sbyang bar bgyi/_bcom ldan 'das ji ltar bslabs na byang chub sems dpa' sems dpa' chen pos tshul khrims kyi pha rol tu phyin pa yongs su sbyong bar bgyid/_
[\[246b.6\]]tshul khrims kyi pha rol tu phyin pa yongs su dag na byang chub sems dpa' sems dpa' chen pos ci yongs su sbyangs pa lags/_de skad ces gsol pa dang /_de bzhin gshegs pa brtson 'grus dpe med des khyab 'jug gis byin bram ze'i rigs shing sA la 
[\[246b.7\]]chen po lta bu de la 'di skad ces bka' stsal to/_/bram ze tshul khrims kyi pha rol tu phyin pa la slob par 'dod pa dang /_tshul khrims kyi pha rol tu phyin pa yongs su sbyong bar 'dod pa'i byang chub sems dpa' sems dpa' chen pos srog gcod pa spang bar bya ste/_
[\[247a\]]
[\[247a.1\]]des srog gcod pa mi dmigs par bya'o/_/des ma byin par len pa'ang spang bar bya ste/_ma byin par len pa mi dmigs par bya'o/_/'dod pa la log par g.yem pa yang spang bar bya ste/_'dod pa la log par g.yem pa mi dmigs par bya'o/_/
[\[247a.2\]{]brdzun [,]rdzun [}]du smra ba yang spang bar bya ste/[ {]brdzun [,]rdzun [}]du smra ba mi dmigs par bya'o/_/phra ma'i tshig kyang spang bar bya ste/_phra ma'i tshig kyang mi dmigs par bya'o/_/ngag rtsub po yang spang bar bya ste/_ngag rtsub po yang mi dmigs par bya'o/_/tshig kyal pa yang spang bar 
[\[247a.3\]]bya ste/_tshig kyal pa yang mi dmigs par bya'o/_/brnab sems kyang spang bar bya ste/_brnab sems kyang mi dmigs par bya'o/_/gnod sems kyang spang bar bya ste/_gnod sems kyang mi dmigs par bya'o/_/yang dag par lta ba can du yang bya ste yang 
[\[247a.4\]]dag par lta ba mi dmigs par bya'o/_/chos ji snyed pa de thams cad kyang shes par bya ste/_de dag mi dmigs par bya zhing mngon par mi zhen par bya ste/_de ltar byang chub sems dpa' sems dpa' chen pos tshul khrims kyi pha rol tu phyin pa la bslab par bya'o/_/de 
[\[247a.5\]]ltar tshul khrims kyi pha rol tu phyin pa yongs su dag pas byang chub sems dpa' rab tu zhi ba'i sa la snang ba thob par 'gyur te/_chos gang yang mi 'dzin cing chos gang la yang mngon par mi zhen to/_/chos gang la yang dmigs pa'i phyir nye bar gnas pa ma yin no/_/gang 
[\[247a.6\]]de ltar mthong ba des ni rten cing 'brel bar 'byung ba mthong ngo /_/gang gis rten cing 'brel bar 'byung ba mthong ba des ni chos gang yang mi mthong ngo /_/gang gis chos gang yang mi mthong ba de ci yang mi shes so/_/gang ci yang mi shes pa de byang chub kyi phyir spyod do/_/
[\[247a.7\]]gang byang chub kyi phyir spyod pa de ci la'ang mi spyod do/_/gang ci la'ang mi spyod pa de/_byang chub mngon par rdzogs par 'tshang rgya'o/_/gang byang chub mngon par rdzogs par 'tshang rgya ba de ci'ang 'tshang mi rgya ste/_gang ci'ang 'tshang mi rgya ba de ni tshul khrims yongs su 
[\[247b\]]
[\[247b.1\]]dag pa zhes bya'o/_/gang de ltar nges pa med pa'i chos yang dag pa ji lta ba bzhin du rab tu shes pa de ni tshul khrims yongs su dag pa zhes bya'o/_/gang tshul khrims yongs su dag pa des ni chos nyid mthong ngo /_/gang gis chos nyid mthong ba de ni zhi ba zhes bya'o/_/
[\[247b.2\]]rab tu zhi ba zhes bya'o/_/nye bar zhi ba zhes bya'o/_/zhi gnas kyi mchog thob pa zhes bya'o/_/zhi gnas dam pa thob pa zhes bya'o/_/de nas bcom ldan 'das de bzhin gshegs pa brtson 'grus dpe med des rab tu zhi ba'i sa bstan pa khyab 'jug gis byin bram ze'i 
[\[247b.3\]]rigs shing sA la chen po lta bus bcom ldan 'das de bzhin gshegs pa brtson 'grus dpe med de la zhi ba dang mthun pa'i tshigs su bcad pa dag gis mngon par bstod do/_/khyod kyis 'dod chags de bzhin zhe sdang zhi/_/khyod ni gti mug bral zhing zag pa'ang 
[\[247b.4\]]bas/_/rnam par 'dren pa zhi ba'i sa la bzhugs/_/sems zhi bde gshegs khyod la phyag 'tshal lo/_/nga rgyal zhi zhing dregs dang rnam par bral/_/dri med nyi ma bzhin du snang mdzad de/_/rtag par rab tu zhi ba'i chos rnams ston/_/sems zhi bde gshegs khyod 
[\[247b.5\]]la phyag 'tshal lo/_/gang na nyon mongs rab tu mi skye ba/_/zhi ba'i sa la bcom ldan rab bsten cing /_/zhi ba'i sa la sras rnams gnas su btsud/_/sems zhi bde gshegs khyod la phyag 'tshal lo/_/gzugs rnams zhi bar bcom ldan rab tu gsung /_/de bzhin 
[\[247b.6\]]tshor ba 'du shes sems pa rnams/_/rnam par shes pa'i rgyud kyang zhi bar gsungs/_/sems zhi bde gshegs khyod la phyag 'tshal lo/_/'dus byas 'di zhi 'dus ma byas pa'ang zhi/_/khyod kyi spyod yul cho ga de bzhin zhi/_/brtson 'grus zhi zhing spyod pa'ang de bzhin 
[\[247b.7\]]te/_/sems zhi bde gshegs khyod la phyag 'tshal lo/_/sangs rgyas zhi ba'i yul rnams rab tu mkhyen/_/de ni srog chags tha ma'i sa ma lags/_/'gro ba der ni nyan thos mkhas mi mchi/_/rang rgyal dag gis de ni yongs mi rtogs/_/gang zag mchog khyod 
[\[248a\]]
[\[248a.1\]]'gro ba gang mkhyen pa/_/de nas sa dang chu dang rlung ma mchis/_/der 'byung rnams kyi 'gro ba ma mchis bshad/_/de na nyi zla rnams kyang 'gro ma mchis/_/de mkha' ma lags bar dang sa ma lags/_/thams cad dngos po ma mchis 'di 
[\[248a.2\]]yang bshad/_/sangs rgyas thams cad spyod yul de bzhin te/_/bde bar gshegs pas rab tu zhi ba bshad/_/zhi ba thob mdzad zhi 'gro bla na med/_/rab zhi dri ma thams cad 'khru ba ste/_/gang 'drir 'khrus bgyid mya ngan yong 'da' zhing /_/rgyal ba skyob pa kun gyi 
[\[248a.3\]]spyod yul mchi/_/'gro ba rnams kyi bsam pa kun mkhyen cing /_/de dag spyod pa bde gshegs rab mkhyen te/_/chos 'di rnams ni rang bzhin zhi bar mkhyen/_/sems zhi bde gshegs khyod la phyag 'tshal lo/_/zhi la dgyes shing yid zhi de bzhin gshegs/_/
[\[248a.4\]]zhugs la chab bzhin du ni bsil bar gyur/_/zhi ba'i sa la 'gro ba rab 'dzud pa/_/sems zhi bde gshegs khyod la phyag 'tshal lo/_/rnam par 'dren pa tha ma'i lus 'dzin cing /_/thub pa khyod ni 'khor ba'i bcings kun pas/_/mya ngan 'das pa'i bde ba khyod 
[\[248a.5\]]mkhyen te/_/mya ngan 'das khyod bde gshegs khyod la 'dud/_/zhi gnas thugs su chud rtogs mgon bstod pa'i/_/bsod nams mi nyung bdag gis gang bsags pa/_/dpe med shin tu bsgrubs pa'i lam de yis/_/zhi ba sangs rgyas sa de thob par shog_/
[\[248a.6\]]mgon la zhi bar 'thun pa'i sgra dag gis/_/bde gshegs ston pa zhi dgyes bstod pas su/_/zhi ba'i sa de shin tu thob par shog_/rgal nas skye bo mi mkhas bsgral bar bgyi/_/de nas bram ze'i rigs shing sA la chen po lta bu khyab 'jug gis byin des de bzhin 
[\[248a.7\]]gshegs pa brtson 'grus dpe med de la zhi ba dang 'thun par tshigs su bcad pas mngon par bstod nas/_dge ba'i rtsa ba des phyin chad sangs rgyas khrag khrig dpag tu med pa rnams mnyes par byas/_sangs rgyas kyi zhing brjod du med pa rnams yongs su sbyangs/_sems 
[\[248b\]]
[\[248b.1\]]can khrag khrig dpag tu med pa du ma yang dag par rdzogs pa'i byang chub la yongs su smin par byas te/_yongs su dag pa'i sangs rgyas kyi zhing du skye ba yang dag par 'dzin du btsud do/_/'jam dpal de'i tshe de'i dus na bram ze'i rigs shing sA la chen po lta bu khyab 'jug 
[\[248b.2\]]gis byin zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na bram ze'i rigs shing sA la chen po lta bu khyab 'jug gis byin zhes bya bar 
[\[248b.3\]]gyur to/_/'jam dpal de ltar na byang chub sems dpa' sems dpa' chen pos pha rol tu phyin pa drug zhi bar rab tu brtag par bya'o/_/zhi ba'i lam kun du bsten par bya'o/_/rgod par mi 'gyur bar bya'o/_/byang chub sems dpa'i ting nge 'dzin zhi gnas bsnyen par bya'o/_/
[\[248b.4\]]bsten par bya'o/_/bsgom par bya'o/_/mang du bya'o/_/'jam dpal zhi bar spyod pa la ni yongs su mya ngan las 'da' ba ste/_ma zhi bar spyod pa la ni 'khor ba'o/_/'jam dpal de bzhin gshegs pa don thams cad grub pa des sngon byang chub sems dpa'i spyad pa spyod 
[\[248b.5\]]pa ni yun ring por bzod pa la bsten cing bsnyen te bsgoms nas mang du byas so//_//bam po bzhi pa/_/'jam dpal sngon byung ba 'das pa'i dus na bskal pa dpag tu med/_grangs med/_bsam gyis mi khyab/_mtshungs pa med/_gzhal du 
[\[248b.6\]]med/_brjod du med pa de'i pha rol gyi yang ches pha rol na de'i tshe de'i dus na pad ma'i 'byung gnas zhes bya ba'i bskal pa byung ste/_'jam dpal bskal pa pad ma'i 'byung gnas de la de bzhin gshegs pa dgra bcom pa yang dag par rdzogs pa'i sangs rgyas rig pa dang 
[\[248b.7\]]zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das blo gros mtha' yas zhes bya ba 'jig rten du byung ste/_'jam dpal de bzhin gshegs 
[\[249a\]]
[\[249a.1\]]pa blo gros mtha' yas de'i sangs rgyas kyi zhing tshad med par yongs su dag pa bshad du mi nus pa ni 'di lta ste/_dper na da ltar bcom ldan 'das de bzhin gshegs pa don thams cad grub pa de'i sangs rgyas kyi zhing bzhin no/_/bcom ldan 'das de 
[\[249a.2\]]bzhin gshegs pa blo gros mtha' yas de'i sangs rgyas kyi zhing du theg pa chen po la yang dag par zhugs pa ma gtogs par sems can gzhan rnams mi skye'o/_/de bzhin gshegs pa de theg pa chen po la brtsams nas chos ston te/_sangs rgyas kyi zhing rgya che ba dang /_
[\[249a.3\]]sangs rgyas kyi zhing yongs su dag pa'ang 'chad do/_/'jam dpal de'i tshe de'i dus na bcom ldan 'das de bzhin gshegs pa blo gros mtha' yas de'i gsung rab la dge slong rtag tu rnam par lta ba zhes bya ba zhig byung ste/_bsdu ba'i dngos po bzhi dang ldan zhing bsdu ba'i 
[\[249a.4\]]dngos po bzhis sems can rnams sdud do/_/'phags pa'i rigs bzhi la rab tu gnas par gyur/_so so yang dag par rig pa bzhi rnyed par gyur/_tshangs pa'i gnas pa bzhi dang ldan par gyur te/_byams pa chen po la gnas pa dang /_snying rje chen po la gnas pa dang /_
[\[249a.5\]]dga' ba chen po la gnas pa dang /_btang snyoms chen po la gnas pa dang /_nyon mongs pa med par gnas pa dang bral bar yang ma gyur to/_/'jam dpal bcom ldan 'das de bzhin gshegs pa blo gros mtha' yas de'i sangs rgyas kyi zhing de na byang chub sems dpa' 
[\[249a.6\]]ji snyed yod pa de dag gi nang na byang chub sems dpa' rtag tu rnam par lta ba ni mchog ces bya'o/_/byang chub sems dpa' rtag tu rnam par lta ba de de bzhin gshegs pa blo gros mtha' yas de'i bstan pa kun 'dzin par gyur te/_de bzhin gshegs pa blo gros mtha' yas de 
[\[249a.7\]]la ji lta ba de bzhin du sangs rgyas bcom ldan 'das brjod du med pa rnams kyi bstan pa kun bzung ngo /_/de 'di ltar bzod pa la rab tu gnas pas de bzhin gshegs pa re re'i sangs rgyas kyi zhing na yang sems can dpag tu med pa rnams bla na med pa yang dag par rdzogs 
[\[249b\]]
[\[249b.1\]]pa'i byang chub la yang dag par btsud de/_/de bzod pa la gnas nas sangs rgyas kyi zhing la lar sangs rgyas su ston/_la lar byang chub sems dpa'i spyod pa ston/_la lar dang por sems bskyed pa ston te/_'jam dpal byang chub sems dpa' rtag tu rnam par lta ba de lta bu'i 
[\[249b.2\]]rdzu 'phrul dang ldan par gyur to/_/'jam dpal de'i tshe de'i dus na byang chub sems dpa' rtag tu rnam par lta bar gyur pa de gzhan zhig yin pa snyam du 'dzin na/_'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de 
[\[249b.3\]]de'i tshe de'i dus na byang chub sems dpa' rtag tu rnam par lta ba zhes bya bar gyur to/_/'jam dpal de lta bas na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ji ltar na sangs rgyas kyi 
[\[249b.4\]]chos 'di myur du nub par mi 'gyur zhes sangs rgyas kyi bstan pa yongs su gzung ba la nan tan bya'o/_/'jam dpal de sangs rgyas kyi bstan pa yongs su gzung ba'i phyir slob ma sangs rgyas kyi bstan pa de yongs su gzung ba la zhugs pa yin no/_/de nas de'i tshe bcom ldan 
[\[249b.5\]]'das kyis tshigs su bcad pa 'di dag bka' stsal to/_/mi yi seng ge mi mchog 'jig rten mkhas/_/'das pa kun gyis bzod pa rab tu bsngags/_/'jig rten phan 'dod gang dag ma byung ba/_/mi mchog kun kyang bzod pa bsngags par 'gyur/_/bzod pa'i stobs 
[\[249b.6\]]dang ldan par gyur pa ni/_/dgra med byang chub la yang gzhol ba ste/_/bla na med pa'i bzod pa bsten pas na/_/'dren pa myur du byang chub thob par 'gyur/_/mi yi seng ge de dag mi 'jigs bzod/_/bla na med pa'i byang chub tshol ba'i tshe/_/mgo dang lag dang rkang pa rnams 
[\[249b.7\]]kyang byin/_/mkhas pa rnams ni skyo bar 'gyur ba med/_/bzod pa'i stobs kyis dgra rnams kun kyang thul/_/bzod pa'i stobs kyis nyon mongs rnams las rgyal/_/bzod pa rab tu bsten pas rang 'byung 'gyur/_/bzod pas mi 'chi go 'phang rnyed par 'ong /_/bzod pa bsten pas rab tu 
[\[250a\]]
[\[250a.1\]]gzugs bzang 'gyur/_/bzod pa bsten pas mi yi dbang por 'ong /_/bzod la bsten pas mtshan bzang 'chang ba yi/_/'jig rten rang byung de bzhin gshegs par 'gyur/_/bzod pa'i stobs kyis nyes las rgyal bar byed/_/bzod pa'i stobs ni de dag stobs kyi mchog_/
[\[250a.2\]]bzod pa bsten pas de dag dgrar rgol med/_/'jig rten mkhyen pa 'gro la phan 'dod pa/_/rang byung gang rnams 'das par gyur pa dag_/bzod la gnas te bdud rnams rab btul nas/_/'jig rten phan sems byang chub rab rnyed de/_/bla na med pa'i stobs ni bzod pa'o/_/
[\[250a.3\]]bzod pa'i stobs dang mtshungs pa yod ma yin/_/stobs can de ni bzod pa bsten pas na/_/chos rnams gang yang ci lta bzhin du bzod/_/de la phan sems stobs dang ldan zhes gsung /_/bzod la gnas pas the tshom rnams kyang gcod/_/bzod la gnas pas ye shes 
[\[250a.4\]]dag par 'gyur/_/bzod la gnas pas the tshom med pa ste/_/rtag tu bzod pa'i stobs mchog bsnyen par gyis/_/bzod pa 'di ni rgyal bas rab tu bsngags/_/bzod pa des kyang bsams pa kun 'grub ste/_/de bas mtshungs med bzod la bsten gyis dang /_/ring 
[\[250a.5\]]por mi thogs 'jig rten mkhyen par 'gyur/_/'jam dpal de lta bas na byang chub sems dpas bzod pa gnyis la bsten par bya ste/_gzhan las 'gyur ba med par bzod pa dang /_chos rnams la rjes su 'thun par bzod pa'o/_/'jam dpal yang bcom ldan 'das de 
[\[250a.6\]]bzhin gshegs pa don thams cad grub pa des sngon byang chub sems dpa'i spyad pa spyod pa na brtson 'grus mnyam pa nyid rab tu rtogs par gyur te/_brtson 'grus ji lta bar le lo yang de bzhin/_le lo ji lta bar brtson 'grus kyang de bzhin no/_/chos de gnyi ga la yang mtshan 
[\[250a.7\]]nyid gcig ste/_rab tu zhi ba/_mya ngan las 'das pa dang mnyam pa/_g.yo ba dang rlom sems med pa/_skyod pa med pa/_'gyur ba med pa/_byed pa med pa/_sems pa med pa/_sems pa dang bral ba/_phan tshun du mi sems pa ste/_ji ltar bdag mi sems pa 
[\[250b\]]
[\[250b.1\]]lta bu ste/_de ni mtshan nyid med pa/_btags pa med pa/_brjod du med pa/_gzung du med pa/_'du shes med pa/_'du shes dang bral ba/_sems pa med pa/_sems pa dang bral ba/_mi tshor ba tshor ba med pa/_rnam par mi shes pa/_rnam par shes pa med pa/_mi gos 
[\[250b.2\]]pa/_kun nas nyon mongs pa can ma yin pa/_mi gnas pa shes par byed pa med pa'o/_/chos de dag rtogs par bya ba'i phyir brtson 'grus brtsams shing brtul ba brtan par gyur to/_/'jam dpal sngon byung ba 'das pa'i dus na bskal pa dpag tu med/_grangs med/_bsam 
[\[250b.3\]]gyis mi khyab/_mtshungs pa med/_gzhal du med/_brjod du med pa de'i pha rol gyi yang ches pha rol na/_de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[250b.4\]]mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das zla 'od rgyal po zhes bya ba 'jig rten du byung ste/_de bzhin gshegs pa zla 'od rgyal po de'i 'od kyis sangs rgyas kyi zhing grangs med pa snang bar gyur to/_/'od de 
[\[250b.5\]]la sgrib par byed nus pa'i chos gang yang med de sgrib pa thams cad las thal nas snang bar byed do/_/'od de yang bde bas bsil ba reg na bde ba/_dge ba'i rtsa bas bskyed pa ste/_de bzhin gshegs pa de'i sngon gyi smon lam gyis sems can gang 'od des reg pa rnams sngon ma rnyed 
[\[250b.6\]]pa'i bde ba rnyed par gyur/_sngon byas pa'i dge ba'i rtsa ba rnams kyang rjes su dran par gyur to/_/'jam dpal de'i tshe de'i dus na de bzhin gshegs pa de'i rim gro byed pa dge slong des pa zhes bya ba zhig yod de/_de bzhin gshegs pa de la lo bye ba khrag khrig sum cu rtsa drug gi 
[\[250b.7\]]bar du yid du 'ong bas bsnyen bkur byas te/_yid du mi 'ong bas ma yin no/_/bshad pa'ang 'dzin cing bdag gi don yang mi gtong ngo /_/des bcom ldan 'das de bzhin gshegs pa zla 'od rgyal po de la lo bye ba khrag khrig phrag sum cu rtsa drug gi bar du 'di ltar brtson 
[\[251a\]]
[\[251a.1\]]'grus mnyam pa nyid brtsams kun 'dri ste/_bcom ldan 'das byang chub sems dpa'i theg pa la yang dag par zhugs pa'i rigs kyi bu'am rigs kyi bu mos ji ltar brtson 'grus kyi pha rol tu phyin pa rab tu rtogs par bgyi/_ji tsam gyis brtson 'grus 
[\[251a.2\]]mnyam pa nyid khong du chud par 'gyur ba lags/_de la de bzhin gshegs pa zla 'od rgyal pos lo bye ba khrag khrig phrag sum cu rtsa drug gi bar du brtson 'grus mnyam pa nyid mtshan nyid gcig pa la brtsams te/_bstan pa'i tshig bye ba khrag khrig phrag brgya stong gis lung bstan to/_/
[\[251a.3\]]de nas dge slong des pa des de bzhin gshegs pa de las brtson 'grus mnyam pa nyid thos nas brtson 'grus mnyam pa nyid kyi mchog dang ldan par gyur/_des brtson 'grus kyi mnyam pa nyid rtogs nas bcom ldan 'das de bzhin gshegs pa zla 'od rgyal po de la brtson 'grus 
[\[251a.4\]]mnyam pa nyid dang 'thun pa'i tshigs su bcad pa dag gis mngon par bstod do/_/lha dang bcas dang mi dang bdud/_/lha min bcas ris 'jig rten na/_/'dren pa khyod dang 'dra ma mchis/_/mi 'dra lhag pa ga la mchis/_/sdig ma mchis pa'i 'gror gshegs pa/_/
[\[251a.5\]]bde gshegs mtshungs mnyam thugs ldan pa/_/bde gshegs khyod kyi sgrub pa ni/_/ma smad mi g.yo zla ma mchis/_/khyod la le lo brtson 'grus mtshungs/_/rnam par 'dren pa chos 'di dag_/brag ca dang ni mtshungs 'dra zhes/_/bcom ldan 'das ni 'dud cing ston/_
[\[251a.6\]]chos rnams bye brag med mkhyen nas/_/khyod kyi brtson 'grus zhan ma mchis/_/brtson 'grus stobs ni pha rol phyin/_/bde gshegs rkang gnyis gtso phyag 'tshal/_/brtson 'grus dag gi mnyam nyid 'di/_/gang gis rab rtogs smra ba'i rtag_/khrag khrig bdud rnams btul 
[\[251a.7\]]nas su/_/byang chub dam pa de dag reg_/stobs bcu 'jig rten snang mdzad kun/_/brtson 'grus mnyam la brten nas su/_/rkang gnyis dam pa rab rnyed de/_/gzhan yang de bzhin rnyed par mdzad/_/'jig rten mgon po thams cad kyis/_/brtson 'grus mnyam nyid 
[\[251b\]]
[\[251b.1\]]shin tu bsngags/_/srid pa mthar phyin srin 'gags pa/_/bcom ldan 'das kyang de bzhin bstod/_/gang zag gang dag mi skyo bar/_/zhi gnas brtson 'grus brtsams gyur pa/_/mi mkhas 'gro ba rtogs bgyi'i slad/_/de dag byang chub rnyed par 'gyur/_/zhi gnas stobs 
[\[251b.2\]]kyi pha rol phyin/_/brtson 'grus mnyam rnyed 'gro mchog gang /_/'jig rten mgon khyod de yi yab/_/de dag rnams ni khyod kyi sras/_/de dag rnyed pa legs rnyed de/_/mir ni yang dag legs par mchis/_/de dag brtson 'grus mnyam nyid 'di/_/sems la yang dag 'grub 
[\[251b.3\]]par 'gyur/_/gang rnams brtson 'grus mnyam nyid la/_/'jig rten sgron ma sems 'jug pa/_/de dag rang 'byung bde bar gshegs/_/stobs bcu'i stobs rnams 'byung bar 'gyur/_/de nas dge slong des pa des bcom ldan 'das de bzhin gshegs pa zla 'od rgyal po de la 
[\[251b.4\]]brtson 'grus mnyam pa nyid dang 'thun pa'i tshigs su bcad pa de dag gis mngon par bstod nas/_brtson 'grus mnyam pa nyid rtogs te/_dge ba'i rtsa ba des bskal pa brjod du med par nam yang brtson 'grus mnyam pa nyid la mi gnas par ma gyur te/_rtag tu rgyun mi 'chad par 
[\[251b.5\]]thabs mkhas pa dang ldan par gyur to/_/de'i tshe de'i dus na dge slong des pa zhes bya bar gyur pa de gzhan zhig yin pa snyam du yid gnyis dang /_som nyi dang /_the tshom za na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad 
[\[251b.6\]]grub pa de de'i tshe de'i dus na dge slong des pa zhes bya bar gyur to/_/'jam dpal de lta bas na byang chub sems dpa' sems dpa' chen pos brtson 'grus mnyam pa nyid la brtson par bya'o/_/brtson 'grus mnyam pa nyid la brtson pa'i byang chub sems dpa' sems dpa' chen po la ni 
[\[251b.7\]]bsam gtan gyi pha rol tu phyin pa mngon du 'gyur te/_bsgom pa yongs su rdzogs par 'gyur ro/_/de ci'i phyir zhe na/_brtson 'grus mnyam pa nyid rnyed par bya ba'i phyir sems rtse gcig par gyur te de'i phyir de zhi ba mchog tu 'gyur ro/_/'jam dpal sngon byung ba 'das pa'i dus 
[\[252a\]]
[\[252a.1\]]na bskal pa dpag tu med/_grangs med/_bsam gyis mi khyab/_mtshungs pa med/_gzhal du med/_brjod du med pa de'i pha rol gyi yang ches pha rol na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan 
[\[252a.2\]]pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das zhi gnas yang dag 'phags zhes bya ba 'jig rten du byung ste/_'jam dpal de bzhin gshegs pa zhi gnas yang 
[\[252a.3\]]dag 'phags de'i sangs rgyas kyi zhing na thams cad kyi thams cad rnam pa thams cad kyi thams cad du 'dod pa na spyod pa'i nyon mongs pa rgyu ba med par gyur te sems can de dag thams cad la 'dod pa'i kun nas dkris pa mi skye'o/_/'jam dpal de'i tshe de'i dus na bcom ldan 'das de 
[\[252a.4\]]bzhin gshegs pa zhi gnas yang dag 'phags zhes bya ba de'i gsung rab de la de bzhin gshegs pa de'i rim gro byed pa dge slong bsam gtan spyod yul zhes bya ba zhig byung ste/_des de bzhin gshegs pa zhi gnas yang dag 'phags la bskal pa [{]bcwa [,]bco [}]brgyad kyi bar du yid 
[\[252a.5\]]du 'ong bas bsnyen bkur byas te/_yid du mi 'ong bas ma yin no/_/dge slong bsam gtan spyod yul de la chos thams cad bsam gtan gyi dmigs par gyur to/_/de ltar dge slong bsam gtan spyod yul des bskal pa [{]bcwa [,]bco [}]brgyad kyi bar du zhi gnas la bsgoms par gyur to/_/
[\[252a.6\]]de zhi gnas kyi stobs de dang ldan pas rtsom pa thams cad la dbang thob par gyur to/_/de chos gang dang gang la dmigs par byed pa chos de dang de zhi bar kun bsgoms te/_mya ngan las 'das pa dang mtshungs pa/_mtshan nyid med pa/_chos kyi dbyings su nges pa/_nam mkha' dang 
[\[252a.7\]]mnyam zhing mtshungs pa ste/_gang dmigs pa'i mtshan nyid du gyur pa sems kyang de'i mtshan nyid du gyur pa'o/_/gang sems kyi mtshan nyid du gyur pa de rtse gcig pa'i mtshan nyid du gyur pa'o/_/gang rtse gcig pa'i mtshan nyid du gyur pa de byang chub kyi mtshan nyid du gyur pa'o/_/gang byang 
[\[252b\]]
[\[252b.1\]]chub kyi mtshan nyid du gyur pa de byang chub kyi phyogs kyi chos kyi mtshan nyid du gyur pa'o/_/gang byang chub kyi phyogs kyi chos kyi mtshan nyid du gyur pa de byang chub sems dpa'i mtshan nyid du gyur pa'o/_/gang byang chub sems dpa'i mtshan nyid du gyur pa de zhi ba'i mtshan nyid du gyur pa ste/_de ni 
[\[252b.2\]]chos thams cad zhi ba la nem nur med cing the tshom mi za'o/_/de dge ba'i rtsa ba des bskal pa brjod du med par nam yang 'dod pa na spyod pa'i nyon mongs pa dang ldan par ma gyur te/_smon lam gyi stobs kyis ni lan mang du 'dod pa'i khams su skyes so/_/de ci'i phyir zhe na/_'dod pa'i 
[\[252b.3\]]khams na sems can snod du 'gyur ba mang bas don gyi dbang 'di la brten nas 'dod pa'i khams su skyes te/_snying rje chen pos yongs su non cing snying brtse ba'i phyir ro/_/'jam dpal 'di ji snyam du sems/_de'i tshe de'i dus na dge slong bsam gtan spyod yul zhes bya bar gyur pa 
[\[252b.4\]]de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na dge slong bsam gtan spyod yul zhes bya bar gyur to/_/'jam dpal de lta bas na bla na med pa yang dag par 
[\[252b.5\]]rdzogs pa'i byang chub mngon par rdzogs par 'tshang rgya bar 'dod pa'i byang chub sems dpas zhi gnas dang 'thun pa'i lhag mthong bsgom par bya'o/_/zhi gnas dang 'thun pa'i lhag mthong sgom pa'i byang chub sems dpa' sems dpa' chen po la rab tu zhi ba'i shes rab kyi pha rol tu phyin 
[\[252b.6\]]pa yang dag par 'grub bo/_/'jam dpal sngon byung ba 'das pa'i dus na bskal pa dpag tu med pa nas brjod du med pa'i bar de'i pha rol gyi yang ches pha rol na/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar 
[\[252b.7\]]gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das tog gi rgyal po zhes bya ba 'jig rten du byung ste/_'jam dpal bcom ldan 'das de bzhin gshegs pa tog gi rgyal po 
[\[253a\]]
[\[253a.1\]]de'i tshe'i tshad ni lo bye ba khrag khrig phrag dgu bcur gyur to/_/'jam dpal yang de bzhin gshegs pa tog gi rgyal po de'i gsung rab la dge slong ye shes bla ma zhes bya ba dang /_bsam gtan bla ma zhes bya ba gnyis nyan thos kyi zung mchog gi zung /_bzang 
[\[253a.2\]]po'i zung shig byung ste/_dge slong ye shes bla ma ni shes rab can gyi mchog tu gyur/_dge slong bsam gtan bla ma ni rdzu 'phrul can gyi mchog tu gyur to/_/de nas dge slong ye shes bla ma ni de bzhin gshegs pa tog gi rgyal po de'i nyan thos rnams lta ba phun sum tshogs pa la rab 
[\[253a.3\]]tu 'dul/_dge slong bsam gtan bla ma ni mchog gi don rnyed par rab tu 'dul te/_phyogs gang na dge slong ye shes bla ma dang /_dge slong bsam gtan bla ma de 'khod pa'i phyogs der bcom ldan 'das de bzhin gshegs pa tog gi rgyal po mdzad pa chung bar gyur to/_/dge 
[\[253a.4\]]slong ye shes bla ma ni sems can rnams byang chub sems dpa'i theg pa la yang dag par 'dzud/_dge slong bsam gtan bla ma ni spyod pa la yang dag par 'dzud/_dge slong ye shes bla ma ni shes rab kyi pha rol tu phyin pa la 'doms/_dge slong bsam gtan bla ma ni thabs 
[\[253a.5\]]mkhas pa la 'doms/_dge slong ye shes bla ma ni sbyin pa dang /_tshul khrims dang /_bzod pa dang /_brtson 'grus kyi pha rol tu phyin pa la 'doms/_dge slong bsam gtan bla ma ni bsam gtan gyi pha rol tu phyin pa la 'doms/_dge slong ye shes bla ma ni lhag mthong la 
[\[253a.6\]]'doms/_dge slong bsam gtan bla ma ni zhi gnas la 'doms/_dge slong ye shes bla ma ni sems can gyi bsam pa shes pa la 'doms/_dge slong bsam gtan bla ma ni rab tu zhi ba'i ye shes la 'doms/_dge slong ye shes bla ma ni stobs kyi ye shes la 'doms/_dge slong 
[\[253a.7\]]bsam gtan bla ma ni mi 'jigs pa'i ye shes la 'doms/_dge slong ye shes bla ma ni so so yang dag par rig pa bzhi la rab tu 'dul/_dge slong bsam gtan bla ma ni so so yang dag par rig pa bzhi la snyoms par 'jug pa'i ye shes la 'doms/_dge slong ye shes bla ma ni 
[\[253b\]]
[\[253b.1\]]nan tan la 'doms/_dge slong bsam gtan bla ma ni sems bcos pa dang bsdu ba'i phyir 'doms/_dge slong ye shes bla ma ni don dam pa'i ye shes la 'doms/_dge slong bsam gtan bla ma ni kun rdzob shes pa la 'doms/_dge slong ye shes bla ma ni thabs shes pa la 'doms/_
[\[253b.2\]]dge slong bsam gtan bla ma ni thabs shes pa thob par bya ba'i phyir 'doms/_dge slong ye shes bla ma ni sems can 'dul ba'i phyir 'doms/_dge slong bsam gtan bla ma ni bsam gtan gyis 'dul bar 'doms/_dge slong ye shes bla ma ni thams cad mkhyen pa la 'doms/_
[\[253b.3\]]dge slong bsam gtan bla ma ni rnam pa thams cad mkhyen pa nyid la 'doms te/_de ltar dge slong gnyis kyi yon tan gyi khyad par ni bskal pa brjod du med par bshad kyang yon tan gyi khyad par zad par mi nus te/_dge slong de gnyis de tsam du yon tan bsam gyis mi khyab pa dang ldan 
[\[253b.4\]]no/_/de ltar dge slong de gnyis kyis bcom ldan 'das de bzhin gshegs pa tog gi rgyal po'i bstan pa yongs su bzung bar gyur to/_/de bzhin gshegs pa de yongs su mya ngan las 'das nas bskal pa khrag khrig brgyad kyi bar du de bzhin gshegs pa'i bstan pa dge slong nyan 
[\[253b.5\]]thos gnyis po des bzung nas gnas par gyur to/_/'jam dpal de'i tshe de'i dus na dge slong ye shes bla ma zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad 
[\[253b.6\]]grub pa de de'i tshe de'i dus na shes rab can gyi mchog dge slong ye shes bla ma zhes bya bar gyur to/_/'jam dpal de'i tshe de'i dus na rdzu 'phrul can gyi mchog dge slong bsam gtan bla ma zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi 
[\[253b.7\]]blta'o/_/de ci'i phyir zhe na/_de bzhin gshegs pa seng ge'i rtsal gyis bzhud pa de de'i tshe de'i dus na dge slong bsam gtan bla ma zhes bya bar gyur to/_/'jam dpal de lta bas na byang chub sems dpa' sems dpa' chen pos shes rab kyi pha rol tu phyin pa dang thabs 
[\[254a\]]
[\[254a.1\]]mkhas pa la brtson par bya'o/_/shes rab kyi pha rol tu phyin pa dang thabs mkhas pa dang ldan pa'i byang chub sems dpa' sems dpa' chen po byang chub sems dpa'i sa zhi bar nges par 'byung bar 'gyur ro/_/de byang chub sems dpa'i sa zhi ba la bsnyen cing 
[\[254a.2\]]goms par byas/_mang du byas pas gang la dmigs par byed pa de thams cad sangs rgyas kyi skur shes so/_/'jam dpal 'di lta ste dper na sman gser 'od kyis mig bskus pa'i mis gzugs ci mthong ba de thams cad gser gyi kha dog tu mthong ste/_kha dog gzhan du ma yin 
[\[254a.3\]]pa de bzhin du 'jam dpal byang chub sems dpa' ting nge 'dzin zhi ba la bsnyen cing bsgoms te mang du byas pas byang chub sems dpa' sems dpa' chen po dmigs pa gang la dmigs par byed pa dang /_thams cad kyang sangs rgyas kyi skur mthong ngo /_/'jam dpal 'di lta 
[\[254a.4\]]ste dper na yongs su dag pa'i nor bu rin po che snod gang du bzhag pa'i snod de thams cad de'i kha dog tu gnas pa de bzhin du/_'jam dpal byang chub sems dpa'i ting nge 'dzin zhi ba la bsnyen cing bsgoms te mang du byas pas byang chub sems dpa' sems dpa' chen po dmigs 
[\[254a.5\]]pa gang dang sems phrad pa de thams cad sangs rgyas kyi skur mthong ngo /_/'jam dpal 'di lta ste/_dper na skyes bu gang dang gang la mang du rtogs pa rmi lam na yang de dag shes pa de bzhin du/_'jam dpal byang chub sems dpa'i ting nge 'dzin zhi ba la bsnyen cing bsgoms te 
[\[254a.6\]]mang du byas pas chos gang mngon du gyur pa de dag sangs rgyas kyi skur mthong ngo /_/'jam dpal 'di lta ste/_dper na skyes bu bzo ci dang ci la slob pa de dang de tshar phyin par 'gyur ba de bzhin du/_'jam dpal byang chub sems dpa'i ting nge 'dzin zhi ba la slob pa'i byang chub 
[\[254a.7\]]sems dpa' sems dpa' chen po sangs rgyas mthong bar gnas par 'gyur ro/_/de sbyin pa sbyin pa na sbyin gnas thams cad sangs rgyas kyi skur byin gyis rlob ste/_de'i sbyin pa de yang de bzhin gshegs pa la phul bar 'gyur ro/_/des sbyin pa de yang de bzhin 
[\[254b\]]
[\[254b.1\]]gshegs pa la phul bar shes te/_de ltar de'i sbyin pa'i pha rol tu phyin pa 'bras bu che bar 'gyur ro/_/de thams cad du sangs rgyas kyi gzugs la dad pas tshul khrims yongs su dag par 'gyur ro/_/'jam dpal sngon byung ba 'das pa'i dus na bskal pa dpag tu med/_grangs 
[\[254b.2\]]med pa nas brjod du med pa de'i pha rol gyi yang ches pha rol na pad ma bla ma zhes bya ba'i bskal pa byung ste/_yang 'jam dpal pad ma'i bla ma'i bskal pa de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_
[\[254b.3\]]'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das dpa' sra rnam par gnon pa zhes bya ba 'jig rten du byung ste/_yang 'jam dpal bcom ldan 'das de bzhin gshegs pa dgra bcom pa yang dag par rdzogs 
[\[254b.4\]]pa'i sangs rgyas dpa' sra rnam par gnon pa de'i rim gro byed pa dge slong legs par brtags spyod ces bya ba zhig byung ste/_des de bzhin gshegs pa dpa' sra rnam par gnon pa la rab tu dga' ba dang gus pas bsnyen bkur byas so/_/de'i tshe rgyal rigs shing sA la chen po lta bu 'gro 
[\[254b.5\]]ba 'dzin zhes bya ba phyug cing nor mang la longs spyod che ba/_'bru dang mdzod dang bang ba mang ba/_sangs rgyas khrag khrig phrag brgyad cu la dge ba'i rtsa ba bskyed pa/_dge slong legs par brtags spyod dang yun ring po nas lhan cig spyad cing lhan cig bsten pa/_lhan cig 'grogs shing gnas 
[\[254b.6\]]pa/_las lhan cig bsags pa zhig yod do/_/de nas dge slong legs par brtags spyod de rgyal rigs shing sA la chen po lta bu 'gro ba 'dzin de ga la ba der song ste phyin nas rgyal rigs shing sA la chen po lta bu 'gro ba 'dzin de la 'di skad ces smras so/_/khyim bdag khyod shes par 
[\[254b.7\]]gyis shig_/da ltar de bzhin gshegs pa dpa' sra rnam par gnon pa zhes bya ba 'jig rten du byung nas de chos ston te/_tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_
[\[255a\]]
[\[255a.1\]]yongs su dag pa/_yongs su byang ba rab tu ston gyis rgyal rigs tshur shog_/bcom ldan 'das dpa' sra rnam par gnon pa de ga la ba der 'dong ngo /_/de bzhin gshegs pa de mthong na dge ba'i rtsa ba sogs shing chos thos par 'gyur ro/_/de nas rgyal 
[\[255a.2\]]rigs shing sA la chen po lta bu 'gro ba 'dzin de dge slong legs par brtags spyod dang lhan cig tu bcom ldan 'das de bzhin gshegs pa dpa' sra rnam par gnon pa de ga la ba der dong ngo /_/de nas rgyal rigs shing sA la chen po lta bu 'gro ba 'dzin des bcom ldan 'das de bzhin 
[\[255a.3\]]gshegs pa dpa' sra rnam par gnon pa de mthong ma thag tu 'di ltar de'ang sngon gyi de bzhin gshegs pa de la bsnyen bkur byas pa'i phyir/_dge ba'i bshes gnyen gyis yongs su bzung ba'i phyir/_dge ba'i bshes gnyen dang skal ba mnyam par spyad pa'i phyir/_yun ring 
[\[255a.4\]]por dge ba'i bshes gnyen gyis bstan pa las 'gal bar ma byas pa'i phyir de sems rab tu dad de/_bskal pa bye ba dpag tu med par tshul khrims yang dag par bsgrubs shing chos thams cad mnyam pa nyid la mos te/_sbyin pa po dang sbyin bdag tu gyur cing sbyin pa dang tshul khrims 
[\[255a.5\]]la rnam par rtse ba des bcom ldan 'das dpa' sra rnam par gnon pa de'i zhabs la mgo bos phyag 'tshal nas lan gsum du bdag gi rigs dang ming nas smos te gsol to/_/bcom ldan 'das bdag ni 'gro ba 'dzin ces bgyi'o/_/bde bar gshegs pa bdag ni 'gro ba 
[\[255a.6\]]'dzin ces bgyi'o/_/btsun pa bcom ldan 'das bdag ni rgyal rigs shing sA la chen po lta bu 'gro ba 'dzin ces bgyi ba lags so/_/de skad ces gsol pa dang /_bcom ldan 'das de bzhin gshegs pa dpa' sra rnam par gnon pa des rgyal rigs shing sA la chen po lta bu 
[\[255a.7\]]'gro ba 'dzin de la 'di skad ces bka' stsal to/_/'gro ba 'dzin khyod ni bde ba dang ldan pa yin la/_lha dang lha ma yin dang /_gnod sbyin dang /_dri za dang /_mi dang /_sems can gzhan dag ni 'khor ba'i bde ba 'dod na 'gro ba 'dzin khyod don gyi dbang ci zhig mthong bas de 
[\[255b\]]
[\[255b.1\]]bzhin gshegs pa'i zhabs la phyag 'tshal te ming nas 'byin/_de skad ces bka' stsal pa dang /_rgyal rigs shing sA la chen po lta bu 'gro ba 'dzin des de bzhin gshegs pa dpa' sra rnam par gnon pa la 'di skad ces gsol to/_/bcom ldan 'das rgyal rigs shing sA la 
[\[255b.2\]]chen po lta bu 'gro ba 'dzin bdag ni bla na med pa yang dag par rdzogs pa'i byang chub mngon par rdzogs par sangs rgyas nas thams cad mkhyen pa thob par 'tshal/_sgrib pa ma mchis pa'i ye shes skyed par 'tshal/_mun nag la snang ba bgyid par 'tshal/_lam gol bar 
[\[255b.3\]]zhugs pa'i sems can rnams la lam ston par 'tshal/_ded pa rnams drang bar 'tshal/_shes rab ma mchis pa rnams la shes rab rab tu bstan par 'tshal/_nor ma mchis pa'i sems can rnams nor dang ldan par bgyid par 'tshal/_sems can dbul po rnams 
[\[255b.4\]]la 'phags pa'i nor gyis phyug por bgyid par 'tshal/_bying ba rnams la gzings stsal bar 'tshal/_gzings bcing bar 'tshal/_gru sbyar bar 'tshal/_stegs gzugs par 'tshal/_zam pa gdags par 'tshal/_skrag pa rnams kyi dpung gnyen du 'gyur 
[\[255b.5\]]bar 'tshal/_skyabs ma mchis pa rnams kyi skyabs su 'gyur bar 'tshal/_mgon ma mchis pa rnams kyi mgon du 'gyur bar 'tshal/_rten ma mchis pa rnams kyi rten du 'gyur bar 'tshal/_gnas ma mchis pa rnams kyi gnas su 'gyur bar 'tshal/_mi ngoms pa 
[\[255b.6\]]rnams ngoms par bgyid par 'tshal/_cho ga ma 'tshal ba rnams tshim par bgyid par 'tshal/_tshig pa rnams zhi bar bgyid par 'tshal/_sngangs pa rnams rab tu dga' bar bgyid par 'tshal/_na ba rnams la gsos bgyid par 'tshal/_'gum pa dag gso bar 
[\[255b.7\]]'tshal lags so/_/bcom ldan 'das gang la sbyin pa stsal bas thar pa'i 'bras bur 'gyur ba dang /_gang la bgyi ba bgyis pas mi 'chi ba la gzhol bar 'gyur ba'i sbyin pa'i gnas ni de bzhin gshegs pa 'dra ba 'jig rten thams cad na gzhan gang yang ma mthong 
[\[256a\]]
[\[256a.1\]]lags so/_/de'i slad du bcom ldan 'das bdag zhabs la phyag 'tshal ba bgyid do/_/de skad ces gsol pa dang /_de bzhin gshegs pa dpa' sra rnam par gnon pas rgyal rigs shing sA la chen po lta bu 'gro ba 'dzin de la 'di skad ces bka' stsal to/_/
[\[256a.2\]]'di ltar khyod sangs rgyas kyi chos zab mo 'di lta ste/_thams cad mkhyen pa la sems 'jug pa legs so legs so/_/'gro ba 'dzin khyod kyi spobs pa legs so/_/dam bcas pa legs so/_/yid la byed pa bzang ngo /_/yang dag par zhugs pa mtshungs pa med do/_/
[\[256a.3\]]bsam pa mnyams so/_/khyod kyi sems kyi rgyud ni snum mo/_/de lta bas na 'gro ba 'dzin dge ba'i bshes gnyen la bsnyen par bya'o/_/tshul khrims la rab tu gnas te sbyin pa sbyin no/_/'gro ba 'dzin chos 'di gnyis la brtson par bya ste/_gang byang chub sems dpa'i theg pa 
[\[256a.4\]]la yang dag par zhugs pa'i rigs kyi bu'am rigs kyi bu mo/_tshul khrims la gnas te sbyin pa sbyin na sems can thams cad la phan pa dang bde ba'i phyir zhugs pa ste/_byang chub la yang nye bar gyur pa yin no/_/de ci'i phyir zhe na/_gtong ba la mos shing tshul khrims la 
[\[256a.5\]]gnas pa'i byang chub sems dpa' la byang chub rnyed par mi dka' ba'i phyir ro/_/de nas rgyal rigs shing sA la chen po lta bu 'gro ba 'dzin des bcom ldan 'das de la sbyin pa dang /_tshul khrims dang ldan pa'i gtam thos nas/_sangs rgyas kyi zhing yongs su dag pa dang /_
[\[256a.6\]]sems can yongs su smin par bya ba'i phyir smon lam rgya cher btab bo/_/de'i tshe de bzhin gshegs pa dpa' sra rnam par gnon pa de la des sbyin pa dang /_tshul khrims dang ldan pa'i tshigs su bcad pa dag gis mngon par bstod do/_/rkang gnyis gtso bo 'dod pa rnams 
[\[256a.7\]]bor nas/_/lam mchog dam pa 'di ni rab tu ston/_/legs par bshad pa'i chos de thos nas su/_/byang chub mchog tu sems kyis smon lam 'debs/_/dpa' bo gang dag bla med byang chub zhugs/_/dang ba'i yid kyis spyad pa spyod bgyid cing /_/byang chub bla med zhi ba zhugs 
[\[256b\]]
[\[256b.1\]]nas su/_/'gro la sman pa'i slad du chos spyod pa/_/de dag rjes su bdag ni slob 'tshal bas/_/rgyal ba rnams la dad pas bslab par bgyi/_/'gro ba bcings pa rnams ni dgrol slad du/_/bla na med pa'i byang chub thob par bgyi/_/mdongs par gyur pa rnams kyi mig dbye 
[\[256b.2\]]slad/_/log pa'i lam du mchis pa slar bzlog slad/_/bla na med pa'i lam du dgod 'tshal bas/_/ston la phyag 'tshal bgyi ba bdag gis bgyi/_/sngon gyi sangs rgyas brgya la bdag gis spyad/_/sngon gyi rgyal ba'i lam du mchi bar sems/_/de bzhin gshegs pa'i 
[\[256b.3\]]dge 'dun bsnyen par 'tshal/_/ston pa la ni phyag 'tshal bgyi ba bgyi/_/sngon gyi rgyal ba'i rjes su slob 'tshal te/_/zhi ba rtogs pa'i rjes su mchi bar 'tshal/_/nyon mongs pa rnams ma lus 'dor 'tshal te/_/de bas rgyal ba rnams la bgyi ba bgyi/_/lam stor sems 
[\[256b.4\]]can rab tu mdongs pa rnams/_/bdag gis mchog gi lam la dgod par 'tshal/_/bde ba dam par rab tu gzhag par 'tshal/_/de bas rgyal ba rnams la bgyi ba bgyi/_/'gro ba thams cad dga' bar bdag bgyid 'tshal/_/shul rnams chab kyis chag chag gdab 
[\[256b.5\]]par 'tshal/_/bsil ba'i sa de rab tu bstan par 'tshal/_/de bas rgyal ba la ni mchod pa bgyi/_/'gro ba rnams ni nyon mongs sred pas skom/_/nyon mongs me yis tshig pa'i sems can kun/_/zhi ba ma mthong mgon med dub pa rnams/_/dgrol bar 'tshal bas bdag 
[\[256b.6\]]ni bgyi ba bgyi/_/'dod pa'i yon tan dag gis mi ngoms pas/_/chags pa'i stobs kyis 'khor bar 'khor gyur cing /_/yongs 'dzin tshol ba'i sems can byis pa rnams/_/dgrol bar 'tshal bas bdag ni bgyi ba bgyid/_/zhe sdang stobs kyis byis pa rnam par 
[\[256b.7\]]rmongs/_/legs par ma bsdams sems kyis zhe sdang skyed/_/de dag bdag gis yongs su dgrol slad du/_/rgyal ba rnams la bgyi ba rgya chen bgyi/_/gti mug stobs kyis sems can byis pa bsgribs/_/bgyi dang mi bgyi ma 'tshal gyur pa rnams/_/de dag bdag gis yongs 
[\[257a\]]
[\[257a.1\]]su dgrol slad du/_/rgyal ba la ni bgyi ba rgya chen bgyi/_/phrag dog stobs kyis byis pa rnams byung ste/_/zhi ba ma 'tshal srid par bcings gyur pa/_/de dag bdag gis yongs su dgrol slad du/_/rgyal ba rnams la bgyi ba rgya chen bgyi/_/ser sna'i stobs kyis byis pa 
[\[257a.2\]]rnams byung ste/_/gtong dang thar dang 'bras bu ma 'tshal bas/_/kun nas sogs shing sdug bsngal myong gyur pa/_/de dag slad du mchod pa shin tu bgyi/_/nyon mongs stobs kyis byis pa rnams gtses te/_/ma 'tshal bas ni sdig pa'i sug las bgyid/_/de slad 'gro ba rnams su 
[\[257a.3\]]sdug bsngal myong /_/de dag slad du bdag ni mchod pa bgyi/_/sems can gang dag khyod kyi bstan la dad/_/de dag rnams kyang nyes pa 'dis mi reg_/rgyal ba de dag rjes su slob 'tshal bas/_/de slad rgyal ba rnams la bgyi ba bgyid/_/su dag 'dod chags bral ba rab tshol 
[\[257a.4\]]zhing /_/rang 'byung 'gyur zhes spyod pa rnams spyod pa/_/de dag gi yang rjes su bdag slob ste/_/de bas rgyal ba bgyi ba bdag bgyid lags/_/su dag thams cad mkhyen nyid rab tshol zhing /_/rgyal ba la ni mchod pa rgya chen bgyid/_/de dag gi yang rjes su bdag slob cing /_/rgyal 
[\[257a.5\]]ba la ni mchod pa rgya chen bgyi/_/su dag stobs rnams yongs su tshol ba na/_/rgyal ba la ni mchod pa rgya chen bgyid/_/de dag gi yang rjes su bdag slob ste/_/rgyal ba la ni mchod pa rgya chen bgyi/_/su dag 'jigs pa ma mchis rab tshol zhing /_/rgyal ba la ni mchod pa rgya chen bgyid/_/
[\[257a.6\]]de dag gi yang rjes su bdag slob cing /_/rgyal ba la ni mchod pa rgya chen bgyi/_/su dag so so yang dag rig tshol zhing /_/rgyal ba la ni mchod pa rgya chen bgyid/_/de dag gi yang rjes su bdag slob cing /_/rgyal ba la ni mchod pa rgya chen bgyi/_/su dag dbang po lnga rnams rab tshol zhing /_/
[\[257a.7\]]rgyal ba la ni mchod pa rgya chen bgyid/_/de dag gi yang rjes su bdag slob cing /_/rgyal ba la ni mchod pa rgya chen bgyi/_/bde gshegs rnams kyi [{]bcwa [,]bco [}]brgyad chos gang dag_/rgyal ba'i sku la ma 'dres mnga' ba rnams/_/su dag tshol zhing sangs rgyas rnams mchod pa/_/de dag rjes 
[\[257b\]]
[\[257b.1\]]su slob cing mchod par bgyi/_/spyod yul spyod dang dbang po drug dag pa/_/ye shes rnam dag ting 'dzin rnam dag dang /_/tshul khrims ting nge 'dzin rnams rab tshol zhing /_/der ni bdag gis sangs rgyas 'dren pa mchod/_/de nas dge slong legs par brtags spyod kyis rgyal rigs 
[\[257b.2\]]shing sA la chen po lta bu 'gro ba 'dzin las stobs bcu'i bsngags pa brjod pa thos nas bcom ldan 'das de bzhin gshegs pa dpa' sra rnam par gnon pa la 'di skad ces gsol to/_/bcom ldan 'das bdag kyang de bzhin spobs lags so/_/bde bar gshegs pa bdag kyang 
[\[257b.3\]]de bzhin spobs lags so/_/bcom ldan 'das kyis bka' stsal pa/_legs par brtags spyod spobs par gyis shig_/de nas dge slong legs par brtags spyod kyis bcom ldan 'das de bzhin gshegs pa dpa' sra rnam par gnon pa de la stobs bcu dang ldan pa'i tshigs su 
[\[257b.4\]]bcad pa dag gis mngon par bstod do/_/bde bar gshegs pas bskal pa byer spyad pas/_/ma nyams 'dus ma byas pa'i gnas brnyes pa/_/de thob bgyid slad 'dren pa spyad par bgyi/_/mi mchog khyod 'dra'i sangs rgyas thob par shog_/spyad pa spyod tshe 'das pa'i rnam par 'dren/_/
[\[257b.5\]]sangs rgyas bye ba khrag khrig khyod kyis mchod/_/rgyal ba de dag rim gro mdzad nas su/_/mtshungs pa ma mchis bla med byang chub brnyes/_/'dren pa dung dang rnga chen khar rnga yis/_/rgyal ba bye ba stong dag rab mchod pas/_/de slad dbyangs kyis khams gsum go bar mdzad/_/'gro 
[\[257b.6\]]ba rnams kyi yid kyang shin tu chags/_/rgyud sgra 'jam po shin tu drangs spyod cing /_/stobs bcu'i mchod rten rnams la blangs pas na/_/de slad rgyal ba yid mchi dga' ba yi/_/dbyangs kyis sems can khrag khrig rnam par 'grel/_/bde gshegs rnams kyi spyan sngar 
[\[257b.7\]]bzhugs nas su/_/glu dang rol mo'i sgra snyan kun blangs pas/_/de slad 'dren pa khyod kyi gsung yang mnyen/_/skyes pa bud med rnams kyi sems kyang sdud/_/zas mchog mtshungs pa ma mchis yid mchi rnams/_/khyod kyis rgyal ba nyan thos bcas rnams gsol/_/zas skom shin tu 
[\[258a\]]
[\[258a.1\]]rnam mang legs mdzad pas/_/de slad longs spyod mang po rnams kyang brnyes/_/la ba 'jam po du kul ka shi pa/_/gser gyi kha dog dri med yid mchi ba/_/na bza' rigs che mdzes la phul bas na/_/de slad bde gshegs sku mdog bsam mi khyab/_/dga' zhing gus 
[\[258a.2\]]pa bzang po bskyed nas su/_/sngan chad sbyin gnas bla ma bsnyen bkur cing /_/zas dang skom rnams rgya cher phul bas na/_/'jig rten 'dren pas mtho ba bdun kyang brnyes/_/lha zas ro 'dra yid du mchi ba rnams/_/rgyal ba nyan thos bcas la gsol bas na/_/de slad ro yi ro mchog 
[\[258a.3\]]mtshan rnams kyang /_/'jig rten mkhyen pas yid du mchi ba brnyes/_/rtag tu bde gshegs rnams kyi mchod rten la/_/me tog dri rab de bzhin 'bras bu'i mchog_/kha dog ldan pa 'jam zhing mdzes pa phul/_/de slad 'dren pas 'bras bu mchog brnyes so/_/dri dang byug pa bde 
[\[258a.4\]]gshegs mchod rten la/_/khyod kyis rtag tu yid du mchi ba phul/_/de slad bde gshegs sku la dri dag ni/_/ji ltar tsan dan snod bzhin rab tu gsung /_/spri ka gur kum dri rab bzang po dag_/bde gshegs mchod rten dag la phul bas na/_/de slad sku las gur kum spos rab 
[\[258a.5\]]rnams/_/phyogs bcu kun tu dri de ldang bar gyur/_/me tog phreng mchog mdzes shing sna tshogs pa/_/rtag tu bde bar gshegs pa'i sku la btags/_/de slad khyod kyis gsung 'jam bshad pa rnams/_/ud pa la yi phreng ba bzhin du len/_/'jig rten mgon po bde gshegs 
[\[258a.6\]]gsung ba la/_/gtam smra rnams kyi bar chad ma mdzad pas/_/de slad 'khor la tshig rnams ston pa na/_/gzhan gyis bar chad bgyi ba yongs ma mchis/_/sems kyang thams cad nye bar bzhag nas su/_/rang byung ba yi chos rnams bshad pa gsan/_/yid ni kun tu gar yang ma 
[\[258a.7\]]g.yengs pas/_/de slad ston pas bshad pa chab mi 'tshal/_/sngon gyi bde bar gshegs pas chos bstan la/_/sman bzhin du ni 'du shes nyer bzhag ste/_/bdag nyid la ni nad par 'du shes bskyed/_/de slad khyod kyi gsung bstan kun gyis bzung /_/bde bar gshegs pa la ni sman 
[\[258b\]]
[\[258b.1\]]par bsgoms/_/bdag nyid la yang nad par 'du shes bskyed/_/chos la sman yin snyam du nyer bzhag nas/_/ji snyed dus kyi rgyal ba khyod kyis mchod/_/bde bar gshegs pa dag las chos gsan nas/_/gang gis ser sna nam yang ma bsten na/_/de dag thams cad de bzhin 
[\[258b.2\]]gshegs pa yis/_/rab tu bstan cing rgyal ba mnyes par mdzad/_/bde bar gshegs pa dag las chos gsan pas/_/ser sna ma mchis gyur pas shin tu bstan/_/de slad 'dren pa 'khor la 'chad pa na/_/khyod kyi spobs pa dag ni shin tu brjod/_/rdzogs pa'i byang chub dam pa 
[\[258b.3\]]'tshal slad du/_/sngon chad khyod kyis chos rnams gang bsnyen pa/_/'dren pa bdag kyang de dag yongs su tshol/_/'dren pa'i yon tan yang dag rab bsngags pas/_/des ni rkang gnyis mchog tu 'gyur bar shog_/sems can thams cad rnam par 'dren gyur cig_/de nas 
[\[258b.4\]]bcom ldan 'das de bzhin gshegs pa dpa' sra rnam par gnon pa byang chub sems dpa' sems dpa' chen po de gnyis kyis mngon par bstod pa'i tshe ma thos par yang mi dgongs/_dmas par yang mi dgongs pa de ni rgya mtsho bzhin du brtan pa nyid dus las mi yol lo/_/de 
[\[258b.5\]]ma thos par yang mi dgongs dmas par yang mi dgongs nas byang chub sems dpa' shin tu brtags spyod dang /_'gro ba 'dzin de gnyis la 'di skad ces bka' stsal to/_/skyes bu dam pa dag legs so legs so/_/skyes bu dam pa dag de de bzhin no/_/skyes bu dam pa 
[\[258b.6\]]khyed kyis de bzhin gshegs pa'i yon tan dang ldan pa'i tshigs su bcad pa smras pas/_sems can bye ba khrag khrig gis sangs rgyas kyi zhing yongs su dag pa dang /_sems can yongs su smin par bya ba'i phyir dge ba'i rtsa ba bskrun cing bskyed de/_khams so sor song ba'i 
[\[258b.7\]]sems can rnams rig nas ji lta bur 'thun par sprul pas chos bstan pa'i phyir yongs su bsngos so/_/'jam dpal 'di ji snyam du sems/_de'i tshe de'i dus na dge slong legs par brtags spyod ces bya bar gyur pa de gzhan zhig yin pa snyam du 'dzin na 'jam dpal khyod kyis 
[\[259a\]]
[\[259a.1\]]de ltar mi blta'o/_/de ci'i phyir zhe na/_de bzhin gshegs pa shin tu mthor bzhud de de'i tshe de'i dus na byang chub sems dpa' legs par brtags spyod ces bya bar gyur to/_/'jam dpal 'di ji snyam du sems/_de'i tshe de'i dus na rgyal rigs shing sA la chen po 
[\[259a.2\]]lta bu 'gro ba 'dzin ces bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na rgyal rigs shing sA la chen po lta bu 'gro ba 'dzin ces bya bar gyur to/_/
[\[259a.3\]]'jam dpal de lta bas na byang chub sems dpa' sems dpa' chen po sangs rgyas kyi zhing brjod du med pa yongs su sbyang bar 'dod pa dang /_cho 'phrul rnam pa mang pos sems can yongs su smin par byed 'dod pas de bzhin gshegs pa'i yon tan yongs su brjod pa la rnal 'byor 
[\[259a.4\]]du bya'o/_/mngon par brtson par bya'o/_/'jam dpal de bzhin gshegs pa don thams cad grub pas byang chub sems dpa'i spyad pa spyod pa na sangs rgyas rjes su dran pa bsten cing bsgoms te mang du byas so//_//bam po lnga pa/_'jam dpal sngon byung 
[\[259a.5\]]ba 'das pa'i dus na bskal pa dpag tu med cing bsam gyis mi khyab pa nas brjod du med pa'i bar du de'i pha rol gyi yang ches pha rol de'i tshe de'i dus na ud pa la 'byung ba zhes bya ba'i bskal pa byung ste/_'jam dpal ud pa la 'byung ba zhes pa'i bskal pa de la de bzhin 
[\[259a.6\]]gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das shin tu phra sems 
[\[259a.7\]]zhes bya ba 'jig rten du byung ste/_de bzhin gshegs pa shin tu phra sems de'i gsung rab la dge slong zhi ba'i blo gros zhes bya ba byang chub sems dpa'i theg pa la yang dag par zhugs pa zhig byung ste/_sangs rgyas kyi zhing de na byang chub sems dpa' thams cad kyi mchog tu 
[\[259b\]]
[\[259b.1\]]gyur to/_/de nas byang chub sems dpa' zhi ba'i blo gros de de bzhin gshegs pa shin tu phra sems de ga la ba der song nas bcom ldan 'das de bzhin gshegs pa shin tu phra sems de'i zhabs la mgo bos phyag 'tshal nas phyogs gcig tu 'dug go/_/phyogs gcig tu 
[\[259b.2\]]'dug nas dge slong zhi ba'i blo gros des bcom ldan 'das de bzhin gshegs pa shin tu phra sems de la 'di skad ces gsol to/_/bcom ldan 'das chos gang gis byang chub sems dpa' sems dpa' chen po rnams phyir mi ldog cing myur du bla na med pa yang dag par rdzogs 
[\[259b.3\]]pa'i byang chub mngon par rdzogs par 'tshang rgya bar 'gyur/_de skad ces gsol pa dang /_bcom ldan 'das de bzhin gshegs pa shin tu phra sems kyis dge slong zhi ba'i blo gros de la 'di skad ces bka' stsal to/_/'di la dge slong byang chub sems dpa' sems dpa' chen 
[\[259b.4\]]po phyir mi ldog pa thob par 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos zab mo la bzod par mngon par brtson par bya'o/_/zab mo la bzod par mos pa de ni bzod pas chos de dag la 'dod par byed do/_/'dod 
[\[259b.5\]]par byed pas sgrub par 'gyur ro/_/sgrub pas nan tan byed do/_/ji ltar de bzhin gshegs pas gsungs pa de bzhin du chos de dag khong du chud par bya ste/_de ni byang chub sems dpa' sems dpa' chen po rnams kyi phyir mi ldog par 'gyur ba'i chos gcig go/_/zhi ba'i blo gros 
[\[259b.6\]]byang chub sems dpa' sems dpa' chen po gang bzod pa de la blo rab tu gnas par 'gyur ba de sems can rnams la snying rje chen po gnas par 'gyur ro/_/de ci'i phyir zhe na/_bzod pa 'di la rab tu gnas pa'i byang chub sems dpa' ni sangs rgyas rnams kyis kyang bzod pa 'di 
[\[259b.7\]]las bskyod mi nus so/_/'di ltar yang zhi ba'i blo gros chos de dag gi chos nyid ni 'di yin te/_ma nor ba de bzhin nyid dang /_gzhan ma yin pa de bzhin nyid do/_/'di la gnas pa'i byang chub sems dpa' ni chos thams cad la the tshom med par 'gyur te/_'di ni bla na med pa yang 
[\[260a\]]
[\[260a.1\]]dag par rdzogs pa'i byang chub bo/_/bzod pa 'di thob pas sangs rgyas zhes bya ste/_'dis chos thams cad kyi ngo bo nyid rtogs pa yin/_'dis chos thams cad kyi tshul mthong bar bya ba yin/_'dis chos thams cad kyi yul rtogs pa yin te/_de bas na sangs rgyas 
[\[260a.2\]]zhes bya'o/_/'di ni chos rnams kyi chos nyid ma yin no zhes de la sus kyang bsgyur ba'am bzlog par mi nus so/_/zhi ba'i blo gros 'di lta ste/_dper na skyes pa'am bud med kyang rung zas zos pa de la sus kyang khyod kyis zas ma zos so zhes bsgyur mi nus so/_/de ci'i phyir zhe na/_de mngon sum ste/_
[\[260a.3\]]gzhan gyi rkyen ma yin pa de bzhin du zhi ba'i blo gros chos nyid 'di la rab tu gnas pa'i byang chub sems dpa' la 'di ni chos rnams kyi chos nyid ma yin no zhes sus kyang 'dzin du gzhug par mi nus so/_/de ci'i phyir zhe na/_gzhan gyi rkyen gyis ma yin gyi/_chos nyid de la mngon sum pa'i phyir 
[\[260a.4\]]ro/_/zhi ba'i blo gros 'di lta ste/_dper na skyes pa'am bud med kyang rung ste/_skom 'thungs pa de la khyod kyis skom ma 'thungs so zhes sus kyang bslu ba'am log par 'dzin du gzhug mi nus so/_/de ci'i phyir zhe na/_'di ltar de la mngon sum ste/_gzhan gyi rkyen ma yin pa de bzhin du chos 
[\[260a.5\]]nyid 'di la rab tu gnas pa'i byang chub sems dpa' yang 'di chos rnams kyi chos nyid ma yin no zhes sus kyang bsgyur ba'am bslu bar mi nus so/_/zhi ba'i blo gros 'di lta ste/_dper na bden pa mthong ba'i nyan thos la 'di lam ma yin no/_/'di ni lam gyi 'bras bu ma yin no zhes de la 
[\[260a.6\]]sus kyang bslu ba'am log par 'dzin du gzhug mi nus pa de bzhin du zhi ba'i blo gros chos nyid 'di la gnas pa'i byang chub sems dpa' sems dpa' chen po yang 'di chos nyid ma yin no zhes sus kyang de la bslu ba'am log par 'dzin du gzhug mi nus so/_/de ci'i phyir zhe na/_de ni mngon 
[\[260a.7\]]sum ste/_gzhan gyi rkyen ma yin pas ji ltar sangs rgyas kyis bstan pa de bzhin du chos rnams la bzod do/_/zhi ba'i blo gros 'di ji snyam du sems/_gang gis so so'i skye bo yang ma dmigs/_so so'i skye bo'i chos kyang ma yin/_nyan thos kyang ma yin/_nyan thos kyi chos kyang ma yin/_
[\[260b\]]
[\[260b.1\]]rang sangs rgyas kyang ma yin/_rang sangs rgyas kyi chos kyang ma yin/_byang chub sems dpa' yang ma yin/_byang chub sems dpa'i chos kyang ma yin/_sangs rgyas kyang ma yin/_sangs rgyas kyi chos kyang ma dmigs na de chos gang la yang gnas pa ma yin nam/_gsol pa/_bcom 
[\[260b.2\]]ldan 'das ma lags so/_/de ci'i slad du zhe na/_'di ltar des gang la gnas par 'gyur ba'i chos de'ang mi dmigs te/_chos rnams mi dmigs pa ni mi gnas pa zhes bgyi'o/_/bcom ldan 'das des bka' stsal pa/_zhi ba'i blo gros legs so legs so/_/zhi ba'i blo gros 'di 
[\[260b.3\]]lta ste/_dper na nam mkha' ni ci la yang mi gnas pa de bzhin du zhi ba'i blo gros chos thams cad kyang mi gnas pa'o/_/zhi ba'i blo gros chos thams cad ni nam mkha' dang mtshungs pa ste mi gnas pa'o/_/zhi ba'i blo gros rjes su 'thun pa'i bzod pa 'di ni gsum ste/_gsum gang zhe na/_
[\[260b.4\]]chung ngu rjes su 'thun pa'i bzod pa dang /_'bring du rjes su 'thun pa'i bzod pa dang /_cher rjes su 'thun pa'i bzod pa'o/_/chung ngu rjes su 'thun pa'i bzod pa ni shugs dang ldan pa'i ting nge 'dzin du bshad par bya/_'bring du rjes su 'thun pa'i bzod pa ni zhi gnas kyi ting nge 'dzin du 
[\[260b.5\]]bshad par bya/_cher rjes su 'thun pa'i bzod pa ni chos thams cad la dbang byed pa'i ting nge 'dzin du bshad par bya'o/_/de ci'i phyir zhe na/_chung ngu rjes su 'thun pa'i bzod pa las ni dge ba'i rtsa ba'i shugs skye'o/_/'bring du rjes su 'thun pa'i bzod pa las ni rab tu zhi ba dmigs par 
[\[260b.6\]]'gyur ro/_/cher rjes su 'thun pa'i bzod pa las ni rab tu snang ba la sems 'jug ste/_de'i dmigs pa thams cad yongs su rtogs par 'gyur/_chos nyid la rab tu gnas par 'gyur/_chos nyid la rab tu gnas pas na don rnams legs par yongs su zin par 'gyur ro/_/de ni de'i 
[\[260b.7\]]don so so yang dag par rig pa yin no/_/des chos thams cad kyi mtshan nyid gcig tu rtogs par 'gyur te/_de ni de'i don so so yang dag par rig pa yin no/_/chos de rnams kyang skye bo rnams kyi nges pa'i tshig bzhin du 'chad de/_nges pa'i tshig de la yang mngon par zhen par mi byed do/_/
[\[261a\]]
[\[261a.1\]]skye bo de dang de dag nges pa'i tshig de dag la mos par byas kyang de la mngon par zhen par mi byed pa de ni de'i nges pa'i tshig so so yang dag par rig pa yin no/_/de'i nges pa'i tshig la dus ji lta ba bzhin du spobs/_ji ltar chos nyan pa rnams kyis go ba de lta bur spobs/_/
[\[261a.2\]]chos rnams kyi chos nyid ji lta ba de bzhin spobs/_chos rnams kyi ngo bo nyid stong pa ji lta ba bzhin spobs/_ji ltar chos rnams mi skye mi 'gag pa de bzhin spobs/_ji ltar chos rnams 'gro ba yang med/_'ong ba yang med pa de bzhin spobs/_ji ltar chos rnams 'chi 'pho ba'ang med/_
[\[261a.3\]]skye ba'ang med pa de bzhin spobs/_ji ltar chos rnams yod pa ma yin pa de lta bur spobs/_ji ltar chos rnams mi rig cing mi snang ba de lta bur spobs/_ji ltar 'chad pa'ang med nyan pa'ang mi dmigs pa de lta bur spobs/_ji ltar las kyang med las kyi rnam par smin pa yang med pa 
[\[261a.4\]]de ltar spobs/_ji ltar 'khor ba yang med mya ngan las 'das pa yang mi dmigs pa de lta bur spobs/_ji ltar gang yang 'khor ba yang med/_mya ngan las 'das par 'gyur ba'ang mi dmigs pa de lta bur spobs/_ji ltar byang chub dang byang chub par bya ba mi dmigs pa de lta bur spobs/_
[\[261a.5\]]ji ltar kun nas nyon mongs pa med pa dang /_rnam par byang ba'ang mi dmigs pa de lta bur spobs/_ji ltar chos gang la'ang thob pa mi dmigs pa de lta bur spobs/_ji ltar so so'i skye bo'i chos rnams spong ba med cing nyan thos kyi chos rnams kyang thob pa med pa de lta bur spobs/_ji ltar 
[\[261a.6\]]nyan thos kyi chos rnams las mi 'da' zhing rang sangs rgyas kyi chos rnams kyang thob par mi 'gyur ba de lta bur spobs/_ji ltar rang sangs rgyas kyi chos rnams las mi 'da' zhing sangs rgyas kyi chos rnams kyang rnyed par mi 'gyur ba de ltar spobs so/_/ji ltar sangs rgyas kyi chos rnams kyang 
[\[261a.7\]]mi 'dor zhing mya ngan las kyang yongs su mi 'da' ba de ltar spobs te/_de ni de'i spobs pa so so yang dag pa rig pa yin no/_/spobs pa so so yang dag par rig pa de yang chos gang la yang spobs par 'gyur ba med de/_de ltar na cher rjes su 'thun pa'i bzod pa'i thob pas thams cad la dbang 
[\[261b\]]
[\[261b.1\]]byed pa sgrub par 'gyur ro/_/cher rjes su 'thun pa'i bzod pa thob pa'i byang chub sems dpa' sems dpa' chen po ni chos thams cad la dbang byed pa'i ting nge 'dzin la gnas nas de re zhig bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur te/_sangs rgyas rnams 
[\[261b.2\]]kyi bya ba rnams kyang byed do/_/de bzhin gshegs pa'i cho ga dang spyod yul ci 'dra ba byang chub sems dpa' de'i cho ga dang spyod yul yang de 'dra bar 'gyur ro/_/de bzhin gshegs pa'i bzhud pa dang ldog pa ci 'dra ba de'i 'gro ba dang ldog pa yang de dang 'dra bar 'gyur ro/_/ji lta bur de bzhin gshegs 
[\[261b.3\]]pa'i gzigs pa dang /_rnam par gzigs pa dang /_smyang ba dang /_bskum pa dang /_chos gos snam sbyar dang /_chig rkyang dang /_lhung bzed bsnams pa dang /_zos pa dang 'thungs pa ci 'dra bar de'i lta ba dang /_kun tu lta ba nas nyal ba dang smra ba dang cang mi zer ba de 'dra bar 'gyur ro/_/kun tu spyod pa gang gis de bzhin 
[\[261b.4\]]gshegs pa kun du spyod pa de'i spyod pa'ang de 'dra bar 'gyur ro/_/cher 'thun pa'i bzod pa thob pas lus de nyid kyis byang chub mngon par rdzogs par sangs rgyas nas 'dod na bskal pa brjod du med pa'i bar du 'dug go/_/de ltar cher 'thun pa'i bzod pa dang ldan pa'i byang chub sems dpa' sems dpa' chen po ni sangs 
[\[261b.5\]]rgyas zhes bya'o/_/de skad ces bka' stsal pa dang /_dge slong zhi ba'i blo gros kyis bcom ldan 'das la 'di skad ces gsol to/_/bcom ldan 'das gang gi tshe dang po sems bskyed pa'i byang chub sems dpa' bla na med pa yang dag par rdzogs pa'i byang chub tu dang po sems bskyed na ci dang po sems bskyed pa de nyid kyis 
[\[261b.6\]]byang chub sems dpa' lags sam/_bka' stsal pa/_zhi ba'i blo gros de ni ma yin no/_/zhi ba'i blo gros sems gang gis thog ma chos la nges par 'gyur ba'i sems des dang po sems bskyed pa'i byang chub sems dpa' zhes bya'o/_/de nas byang chub sems dpa' zhi ba'i blo gros kyis de bzhin gshegs pa shin 
[\[261b.7\]]tu phra sems de la bzod pa'i pha rol tu phyin pa dang ldan pa'i tshigs su bcad pa 'di dag gis mngon par bstod do/_/chos gang skye ba ma mchis 'byung ma mchis/_/'chi 'pho ma mchis rga bar mi 'gyur ba/_/skyes bu rgyal ba seng ge de ston cing /_/drang srong chen pos sems can de la bkod/_/
[\[262a\]]
[\[262a.1\]]gang la dngos po ci yang ma mchis shing /_/gzhan gyi dngos po'ang sus kyang ma rnyed pa/_/nang na ma lags slad rol dag na yang /_/dngos po mi rnyed de la mgon pos bkod/_/bde bar gshegs pas zhi ba'i blo gsungs kyang /_/'gro ba gang yang rnyed par mi 'gyur te/_/de dag 'gro las 
[\[262a.2\]]grol bar rnam par gsungs/_/grol nas sems can mang po rab tu 'grol/_/chos kun bdag ma mchis par ston mdzad cing /_/sems can 'dzin las 'jig rten rnam par 'grol/_/bdag nyid 'gro las grol zhing 'gro grol bas/_/de slad pha rol gshegs kyang rgal ma mchis/_/drang srong chen po 
[\[262a.3\]]srid pa'i pha rol byon/_/pha rol gshegs pa'ang gang yang rnyed mi 'gyur/_/pha rol ma mchis tshu rol ma mchis na/_/pha rol song ngo zhes kyang gsung du brjod/_/gang gis tshig tu smra ba de ma mchis/_/gang smras de yi tshig kyang yong ma mchis/_/gang la smras pa de yang rnyed mi 'gyur/_/gang gis rig pa de yang mchis ma lags/_/log 
[\[262a.4\]]par rtog la chags pa'i dbang gis su/_/'dir ni 'gro ba 'di kun rab tu 'khyams/_/mi gang zhig gis zhi ba'i chos rig pa/_/des ni rang byung de bzhin gshegs pa mthong /_/chos mchog zhi ba'i rnams kyang rab tu rtogs/_/dga' ba rnyed nas sems can tshim par bgyid/_/nyon mongs brgal nas de ni rgyal bar 'gyur/_/
[\[262a.5\]]bdag nyid rgyal bar gyur cing bdag mi gnas/_/des ni rgyal ba'i byang chub rab tu rtogs/_/sangs rgyas nas ni 'gro ba rtogs pa mdzad/_/gang nas bla med byang chub mchi ba yi/_/shul der sems can lam gol zhugs pa bgyi/_/rgyal ba zhi gnas 'gro ba zhi bar mdzad/_/'byung ba'i ngo bo rnam par grol bar 
[\[262a.6\]]bsgom/_/sems can gang dag shin tu log gyur pa/_/ye shes ldan pas mi shes shes par mdzad/_/'das pa'i drang srong chen po gang byung ste/_/rgyal ba de dag gi yang shul mchog 'di/_/drang srong mchog kyang de yi shul nas gshegs/_/ma byon gang de rnams kyang gshegs par 'gyur/_/de bzhin chos 'di rab tu 
[\[262a.7\]]sus rtogs pa/_/de la gal te sangs rgyas bye stong gis/_/'di ni tshul ma yin zhes gsungs na yang /_/khyed ni rgyal ba ma yin de zhes smra/_/gzhan gyi blo phyir gang dag mi mchi ba/_/de yi sems ni de las yongs mi 'gyur/_/rgyal ba'i tshul la bdag ni mngon sum gyur/_/mi yi rgyal po khyod ni mi gsung 
[\[262b\]]
[\[262b.1\]]bzhugs/_/bde bar gshegs pas chos gang rab bshad pa/_/de la bdag ni gang la'ang dogs ma mchis/_/bdag gi chos nyid 'di 'tshal 'phrog mi nus/_/gang gis bzod pa gsum po de 'tshal ba/_/de ni ji ltar rgyal ba'i spyod bzhin te/_/mchi ba dang ni slar mchi nyal ba dang /_/smra zhing 'chag pa dag kyang 
[\[262b.2\]]ston pa bzhin/_/de yi spyod lam rnams kyang de dang 'dra/_/lung ston pa yang rgyal ba'i rang bzhin te/_/rgyal ba'i blo gros la ni de yang gnas/_/'gro ba thams cad kyis ni bskyod mi nus/_/zla ba skar bcas sa la lhung yang gda'/_/de la rnam par 'gyur ba yong mi 'byung /_/nam mkhar 'bras chags lhun po rdib kyang 
[\[262b.3\]]gda'/_/de yi chos nyid gzhan du yod mi 'gyur/_/skyes bu des ni bzod pa 'di rnyed nas/_/sems can rig par mdzad pa'i sangs rgyas 'gyur/_/gang gis sangs rgyas rang 'byung 'gyur ba yi/_/de 'dra ba yi chos nyid des rtogs so/_/rgyal las mngon sum bdag gis 'di thos te/_/bzod pa 'di rnyed nas ni 
[\[262b.4\]]phyir mi ldog_/sangs rgyas gyur nas rnam par rtogs bgyid 'gyur/_/'gro ba rnams la'ang chos 'di go bar mdzad/_/ji ltar bdag gi chos nyid mthong ba'i rnams/_/de ni gzhan la rab tu bshad par bgyi/_/rgyal ba rnams kyi blo gros bstan bgyi ste/_/sems can mi rtogs rnams kyang rtogs par bgyi/_/rgyal ba 
[\[262b.5\]]rnams kyis ji ltar chos gzigs pa/_/de 'dra'i chos nyid rnams ni rab tu bstan/_/gang la gnas pas rang 'byung 'gyur ba yi/_/de ring bla med bzod pa bdag gis thob/_/rang byung thub dbang de la skyabs su mchi/_/'jig rten sman slad spyod pa bdag gis spyad/_/rang byung rgyal ba'i zhing rnams yongs su 
[\[262b.6\]]spyad/_/'gro ba sdug bsngal dub pa rab tu dgrol/_/de bzhin rgyal ba'i rjes su slob bgyid cing /_/sems can 'gro ba thob par rnam par grol/_/sangs rgyas tshul la bdag gis tshul yang 'tshal/_/sems can spyod pa 'di 'dra bdag gis spyad/_/zhi ba'i blo gros chos nyid 'di rig nas/_/zhing 
[\[262b.7\]]brgya dag tu sprul pa sprul pa bgyis/_/sems can kun gyi tshul la rab zhugs nas/_/so sor 'thun par sprul pa shin tu sprul/_/des ni bsam mi khyab pa'i zhing rnams sbyangs/_/sems can bsam mi khyab la gdams ngag stsal/_/chos tshul shin tu bzang ba 'dzin 
[\[263a\]]
[\[263a.1\]]du stsal/_ston pa'i blo gros la ni thams cad btsud/_/de nas dge slong zhi ba'i blo gros des cher rjes su 'thun pa'i bzod pa rab tu thob nas brjod du med pa'i zhing rnams sprul pas kun du gang bar byas so/_/'jam dpal de'i tshe de'i dus na dge slong zhi ba'i 
[\[263a.2\]]blo gros zhes bya bar gyur pa de gzhan zhig yin pa snyam du yid gnyis dang the tshom za na 'jam dpal khyod kyis de ltar mi blta'o/_/de ci'i phyir zhe na/_'jam dpal de bzhin gshegs pa don thams cad grub pa de'i tshe de'i dus na dge slong zhi ba'i blo gros zhes bya bar gyur to/_/'jam 
[\[263a.3\]]dpal de lta bas na byang chub sems dpa' sems dpa' chen po mi skye ba'i chos la bzod pa thob par 'dod pas brtson 'grus brtsam mo/_/ji ltar na bdag gi sems spyod yul ma yin pa la mi spyod cing /_ji ltar na bdag gi sems chos nyid kyis lam gol ba la gnas par 
[\[263a.4\]]mi 'gyur snyam du de gal te sems mi g.yeng bar bya ba'i phyir brtson 'grus rtsom zhing brtson 'grus brtsams te gnas pa'i byang chub sems dpa' la myur du mi skye ba'i chos la bzod pa skye bar 'gyur ro/_/'jam dpal sngon byung ba 'das pa'i dus na bskal pa dpag tu med grangs 
[\[263a.5\]]med pa nas brjod du med pa'i bar de'i pha rol gyi yang ches pha rol na de'i tshe de'i dus na bskal pa rtag gi 'od ces bya ba byung ste/_bskal pa rtag gi 'od de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar 
[\[263a.6\]]gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das dri ma med pa'i zla 'od gzi brjid rgyal po zhes bya ba 'jig rten du byung ste/_de bzhin gshegs pa dgra bcom pa yang dag par rdzogs pa'i 
[\[263a.7\]]sangs rgyas dri ma med pa'i zla 'od gzi brjid rgyal po de'i bstan pa la byang chub sems dpa' sems dpa' chen po brtson 'grus brtsams pa zhes bya ba byung ste/_de nas byang chub sems dpa' sems dpa' chen po brtson 'grus brtsams pa des brtson 'grus rtsom pa bdag dang 'dra ba ma mthong ste/_de'i 
[\[263b\]]
[\[263b.1\]]tshe na bcom ldan 'das de'i sangs rgyas kyi zhing na byang chub sems dpa' tshangs par spyod pa ji snyed pa de dag gi nang na byang chub sems dpa' brtson 'grus brtsams pa de mchog tu brjod do/_/de nas de bzhin gshegs pa dri ma med pa'i zla 'od gzi brjid rgyal po 'khor brgya stong du mas bskor 
[\[263b.2\]]cing mdun gyis bltas pa la byang chub sems dpa' sems dpa' chen po brtson 'grus brtsams pa stan las langs te/_gos phrag pa gcig tu bgos nas pus mo g.yas pa'i lha nga sa la btsugs te/_bcom ldan 'das la 'di skad ces gsol to/_/gal te zhus nas zhu ba 
[\[263b.3\]]lung bstan pa'i slad du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_bcom ldan 'das de bzhin 
[\[263b.4\]]gshegs pa dri ma med pa'i zla 'od gzi brjid rgyal pos byang chub sems dpa' brtson 'grus brtsams pa de la 'di skad ces bka' stsal to/_/rigs kyi bu khyod de bzhin gshegs pa dgra bcom pa yang dag par rdzogs pa'i sangs rgyas la ci 'dod pa dris shig dang /_dris pa de 
[\[263b.5\]]dang de'i lung bstan pas sems rangs par bya'o/_/de nas byang chub sems dpa' brtson 'grus brtsams pas bcom ldan 'das de bzhin gshegs pa dri ma med pa'i zla 'od gzi brjid rgyal po la 'di skad ces gsol to/_/bcom ldan 'das brtson 'grus brtsams pa brtson 'grus 
[\[263b.6\]]brtsams pa zhes bgyi ba bcom ldan 'das ji tsam gyis na byang chub sems dpa' brtson 'grus brtsams pa lags de skad ces gsol pa dang /_de bzhin gshegs pa dri ma med pa'i zla 'od gzi brjid rgyal pos byang chub sems dpa' brtson 'grus brtsams pa la 'di skad ces bka' 
[\[263b.7\]]stsal to/_/legs so legs so/_/rigs kyi bu khyod de bzhin gshegs pa la de lta bu'i don 'dri ba ni rigs kyi bu khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams kyi don dang /_phan pa dang bde ba'i phyir zhugs 
[\[264a\]]
[\[264a.1\]]pa ste/_rigs kyi bu de'i phyir shin tu legs par nyon la yid la zung shig dang ngas bshad do/_/bcom ldan 'das legs so zhes gsol nas byang chub sems dpa' brtson 'grus brtsams pas bcom ldan 'das de'i ltar nyan pa dang /_bcom ldan 'das kyis 
[\[264a.2\]]de la 'di skad ces bka' stsal to/_/nam byang chub sems dpa' mnyam pa nyid rab tu rtogs par bya ba'i phyir brtson pa mi 'dor bar gyur te/_skad cig kyang mi 'dug cing /_'di ltar chos thams cad la rab tu rtogs par bya ba'i phyir blo gros gzhan du mi 'gyur te yid gzhan 
[\[264a.3\]]du mi 'jug na/_de tsam gyis rigs kyi bu byang chub kun bsgrub pa'i phyir byang chub sems dpa' sems dpa' chen po brtson 'grus brtsams pa yin no/_/gzhan yang rigs kyi bu byang chub sems dpa' sems dpa' chen po sngon gyi de bzhin gshegs pa dgra bcom pa yang dag par rdzogs 
[\[264a.4\]]pa'i sangs rgyas rnams kyi brtson 'grus rjes su dran te/_de ltar sngon gyi de bzhin gshegs pa de dag byang chub sems dpa'i spyad pa spyod pa na lus dang sems gnyis yang dag par rab tu bzung nas sbyin pa sbyin pa de bzhin du bdag gis kyang sbyin pa sbyin no/_/de ltar sbyin pa na de bzhin du 
[\[264a.5\]]rab tu rtogs na sbyin pa'i pha rol tu phyin pa yongs su dag par 'gyur ro/_/ji ltar na lus dang sems yang dag par rab tu bzung ba yin zhe na/_'di lta ste/_de ni sbyin pa dang /_sbyin pa po dang /_len pa dang /_len pa po mi dmigs pa ste/_de ni de'i shes rab kyi pha rol tu phyin pa'o/_/
[\[264a.6\]]sangs rgyas kyi zhing brjod du med pa bdag gis yongs su sbyang ngo snyam pa ni lus dang sems yang dag par bzung ba yin te/_'di ltar sangs rgyas kyi zhing brjod du med pa yongs su dag par bya'o snyam pa ni lus dang sems yang dag par bzung ba yin no/_/'di ltar bdag gis brjod du med 
[\[264a.7\]]pa'i sems can rnams yongs su smin par bya'o snyam pa ni lus dang sems yang dag par rab tu bzung ba yin no/_/'di ltar bdag gis de bzhin gshegs pa'i stobs rnams yongs su rdzogs par bya'o snyam pa ni lus dang sems yang dag par rab tu bzung ba yin no/_/'di ltar bdag 
[\[264b\]]
[\[264b.1\]]gis de bzhin gshegs pa'i mi 'jigs pa rnams yongs su gzung bar bya'o snyam pa ni lus dang sems yang dag par rab tu bzung ba yin no/_/'di ltar de bzhin gshegs pa'i dbang po rnams yongs su gzung ngo snyam pa ni lus dang sems yang dag par rab tu bzung ba yin no/_/'di 
[\[264b.2\]]ltar sangs rgyas kyi chos ma 'dres pa [{]bcwa [,]bco [}]brgyad yongs su gzung bar bya'o snyam pa ni lus dang sems yang dag par rab tu bzung ba yin no/_/'di ltar thams cad mkhyen pa yongs su gzung bar bya'o snyam pa ni lus dang sems yang dag par rab tu bzung ba yin no/_/'di ltar thabs 
[\[264b.3\]]mkhas pa la bslab par bya'o snyam pa ni lus dang sems yang dag par rab tu bzung ba yin no/_/'di ltar sems can rnams kyi bsam pa la 'jug par bya'o snyam pa ni lus dang sems yang dag par rab tu bzung ba yin no/_/'di ltar dus shes pa la bslab po snyam pa ni lus dang 
[\[264b.4\]]sems yang dag par rab tu bzung ba yin no/_/'di ltar tshod shes pa dang /_don shes pa dang /_chos shes pa dang /_bdag shes pa dang /_pha rol shes pa dang /_gang zag mchog dang /_mchog ma yin pa shes pa la bslab par bya'o snyam pa ni lus dang sems yang dag par 
[\[264b.5\]]rab tu bzung ba yin no/_/de ltar yongs su spang ba'i rigs pa ni yongs su spang bar bya/_'di ltar bsnyen pa'i rigs pa ni bsnyen par bya'o snyam pa ni lus dang sems yang dag par rab tu bzung ba yin no/_/'di ltar lus brtag par mkhas pa la bslab po snyam pa ni de lus dang sems 
[\[264b.6\]]yang dag par rab tu bzung ba yin te/_de la lus yang dag par rab tu 'dzin pa dang /_sems yang dag par rab tu 'dzin pa 'di ni brtson 'grus zhes bya'o/_/gang mi g.yo ba dang mi lhod par 'jug pa dang /_rgyun mi 'chad pa dang /_rgyun chags pa dang /_rjes su 'dzin pa de ni brtson 
[\[264b.7\]]pa zhes bya'o/_/gang brtson 'grus 'di dang /_gang rtsom pa 'di la mngon par brtson pa de ni brtson 'grus brtsams pa zhes bya'o/_/de nas byang chub sems dpa' sems dpa' chen po brtson 'grus brtsams pa des brtson 'grus kyi pha rol tu phyin pa 'di thos nas chos thams cad la 
[\[265a\]]
[\[265a.1\]]dbang byed pa'i ting nge 'dzin la gnas par gyur to/_/brtson 'grus rtsom pa 'di la yang gnas par gyur to/_/'jig rten gyi khams dpag tu med pa na sems can rnams dad pa ji lta ba bzhin yongs su smin par bya ba'i phyir sprul pa rnam pa du ma mngon par sprul te/_
[\[265a.2\]]thabs mkhas pa dpag tu med pa dang ldan pas sems can dpag tu med pa dag yongs su smin par byas so/_/sangs rgyas kyi zhing de dang de dag tu sangs rgyas bye ba khrag khrig dpag tu med pa rnams mnyes par byas so/_/de nas byang chub sems dpa' sems dpa' chen po brtson 'grus 
[\[265a.3\]]brtsams pa des bcom ldan 'das de bzhin gshegs pa dri ma med pa zla 'od gzi brjid rgyal po de la brtson 'grus kyi pha rol tu phyin pa dang ldan pa'i tshigs su bcad pa dag gis mngon par bstod do/_/stobs bcu ldan pa khyod ni brtson 'grus kyis/_/mtshungs 'dra'i sems can 
[\[265a.4\]]gang yang mi rnyed de/_/thub pa dam pa khyod ni brtson 'grus kyis/_/chos nyid mchog la yang dag reg par gyur/_/stobs bcu ldan pa khyod ni brtson 'grus kyis/_/sangs rgyas zhing ni dpag yas yongs su dag_/sems can rnams ni yongs su smin par mdzad/_/shes rab 
[\[265a.5\]]tshad ni dpe zla ma mchis lags/_/stobs bcu ldan pa mi yi seng ge khyod/_/brtson 'grus kyis ni sems can 'du shes bshig_/khyod kyis stong pa nyid ni rab tu mkhyen/_/sems can 'du shes de yang khyod kyis spangs/_/khyod kyis stong pa nyid ni mi dmigs par/_/brtson 
[\[265a.6\]]'grus kyis ni chos kun rab tu mkhyen/_/brtson 'grus stobs kyis pha rol phyin pas na/_/zhi ba'i sa rnams la yang rab tu bzhugs/_/bde gshegs khyod kyi sras rnams rjes slob pas/_/bla na med pa'i byang chub rab tu mchis/_/stobs bcu ldan pa khyod kyi brtson 'grus kyis/_/
[\[265a.7\]]yang dag che ba'i bdag nyid rab tu bstan/_/brtson 'grus stobs kyis pha rol phyin pa la/_/bde bar gshegs pa khyod kyi sras rnams slob/_/sprul pa rnam pa sna tshogs brgya dag gis/_/sems can rnams ni yongs su smin par bgyid/_/'gro ba rnams ni rab tu dgrol slad du/_/
[\[265b\]]
[\[265b.1\]]khyod kyi sras rnams byang chub gang zhugs pa/_/de dag bcom ldan khyod kyi go 'phang 'dir/_/bde bar gshegs pa'i sras rnams rjes su mchi/_/'gro ba rnams ni yongs smin bgyi slad du/_/khyod kyi sras rnams go bgos spyod pa ni/_/khyod kyi rjes su thams cad rab slob 
[\[265b.2\]]cing /_/sems can mang po byang chub la yang 'god/_/mi yi dbang po seng ge khyod kyi sras/_/khrag khrig brtson 'grus dag la gnas nas su/_/de dag 'gro ba yongs su dgrol slad du/_/rgyal ba'i zhing ni khrag khrig rnams su mchi/_/rgyal ba'i zhal ni dri med zla ba 
[\[265b.3\]]ltar/_/shin tu zil gyis mi gnon mtha' yas 'od/_/thub pa khyod sras mtshungs pa ma mchis pa/_/spyad pas dag par gyur pa'i spyad pa spyod/_/khyod kyi sras po mi blo rnam dag rnams/_/sangs rgyas zhing rnams yongs su dag bgyid cing /_/mi mchog dbang pos 
[\[265b.4\]]sems can khrag khrig rnams/_/bdag ma mchis par rab tu 'tshal bar bgyis/_/brtson 'grus kyis ni brtson 'grus mtshungs ma mchis/_/ting 'dzin mi g.yo brtan pa'i ting nge 'dzin/_/brtson 'grus stobs kyis pha rol phyin nas su/_/lha dang mi rnams brtson 'grus 
[\[265b.5\]]skyed du bcug_/lha mi dri zar bcas pa'i 'jig rten dag_/brtson 'grus kyis ni shin tu zil gyis gnon/_/byang chub 'tshal bas brtson 'grus rab tu brtan/_/srid pa dag las skye bo sgrol bar 'tshal/_/gang gis 'dus byas mtshan ma rnams bshig cing /_/de dag 
[\[265b.6\]]gis ni byang chub thob ma mchis/_/brtson 'grus dag kyang nam du'ang mi nyams pa/_/de dag la ni rab tu phyag 'tshal lo/_/gang rnams bsam pa rtag tu byang chub phyir/_/gang de rgyal ba'i rigs rnams 'dzin pa dag_/bde gshegs go 'phang gzhol zhing brtan pa rnams/_/
[\[265b.7\]]de dag la yang rab tu phyag 'tshal lo/_/skye bo dag gi don dang sman slad du/_/gang dag rab tu zhum par mi 'gyur zhing /_/rtag tu bde bar gshegs pa'i go 'phang ni/_/rga shi ma mchis pa la dad pa rnams/_/de dag la yang rab tu phyag 'tshal lo/_/nad dang rga shi dag las 
[\[266a\]]
[\[266a.1\]]rab thar ba/_/dri ma gsum bcom khyod kyi skyabs mchis pas/_/dge ba de yis bde bar gshegs gyur te/_/mi rga mi 'chi byang chub reg par shog_/de nas byang chub sems dpa' sems dpa' chen po brtson 'grus brtsams pas bcom ldan 'das de 
[\[266a.2\]]bzhin gshegs pa dri ma med pa zla 'od gzi brjid rgyal po de la brtson 'grus kyi pha rol tu phyin pa dang ldan pa'i tshigs su bcad pa dag gis mngon par bstod nas de brtson 'grus rtsom pa de dang ldan par gyur to/_/de bskal pa bye ba dgu bcu'i 'khor ba phyir bsnyil bar gyur 
[\[266a.3\]]to/_/'di ltar yang 'jam dpal de'i tshe de'i dus na byang chub sems dpa' brtson 'grus brtsams par gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na byang chub 
[\[266a.4\]]sems dpa' brtson 'grus brtsams par gyur to/_/'jam dpal de bas na byang chub sems dpa' sems dpa' chen po theg pa chen po la yang dag par zhugs pa/_sangs rgyas kyi zhing dpag tu med pa yongs su sbyang bar 'dod pa dang sems can dpag tu med pa rnams yongs su smin par bya bar 'dod 
[\[266a.5\]]pas sangs rgyas kyi zhing yongs su dag par bya ba'i phyir dge ba'i rtsa ba dag yongs su bsngo bar bya'o/_/sgrib pa med pa'i rnam par thar pa rtogs par bya ba'i phyir brtson 'grus kyang mi gtong bar bya ste/_byang chub sems dpa' sems dpa' chen po brtson 'grus brtsams pa sgrib pa 
[\[266a.6\]]med pa'i rnam par thar pa la gnas pa ni sems can gyi bsam pa rig par bya ba'i phyir sems gnas te/_de bzhin gshegs pa'i stobs yongs su grub nas sems can thams cad kyi bsam pa'i rjes su song ba zhes bya ba'i ting nge 'dzin de 'thob bo/_/des ting nge 'dzin de thob nas sems can 
[\[266a.7\]]phung po gsum du 'byed de/_gsum gang zhe na/_yang dag pa nyid du nges pa'i phung po dang /_log pa nyid du nges pa'i phung po dang /_ma nges pa'i phung po'o/_/de sems can gang dag log pa nyid du nges pa'i phung po la gnas pa de dag yongs su smin par bya ba'i phyir thabs mkhas pa la 
[\[266b\]]
[\[266b.1\]]slob cing sems can gang dag log pa nyid du nges pa'i phung po la gnas pa de dag ci nas drang ba'i phyir thabs mkhas pa la slob ste/_de thabs mkhas pa de dang ldan pas log pa nyid du nges pa'i sems can rnams rab tu drang ba'i phyir bskal pa brjod du med par 'khor ba na 'dug 
[\[266b.2\]]go/_/'jam dpal sngon byung ba 'das pa'i dus na bskal pa dpag tu med bsam gyis mi khyab mtshungs pa med brjod du med pa de'i pha rol gyi yang ches pha rol na bdud rtsi'i snying po zhes bya ba'i bskal pa byung ste/_bdud rtsi'i snying po'i bskal pa de la de bzhin gshegs pa dgra bcom 
[\[266b.3\]]pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das rin chen tog rgyun mi 'chad pa'i rgyal po zhes 
[\[266b.4\]]bya ba 'jig rten du byung ste/_'jam dpal de bzhin gshegs pa rin chen tog rgyun mi 'chad pa'i rgyal po de'i sangs rgyas kyi zhing der yang bram ze'i rigs shing sA la chen po lta bu dbang pos byin zhes bya ba sangs rgyas khrag khrig tshad med pa la bsnyen bkur byas pa dge ba'i rtsa ba 
[\[266b.5\]]tshad med pa dang ldan pa zhig byung ngo /_/de nas bram ze'i rigs shing sA la chen po lta bu dbang pos byin de/_bcom ldan 'das de bzhin gshegs pa rin chen tog rgyun mi 'chad pa'i rgyal po de ga la ba der song ste phyin nas de bzhin gshegs pa de'i zhabs la mgo bos phyag 'tshal 
[\[266b.6\]]nas phyogs gcig tu 'dug go/_/phyogs gcig tu 'dug nas bram ze'i rigs shing sA la chen po lta bu dbang pos byin des bcom ldan 'das de bzhin gshegs pa rin chen tog rgyun mi 'chad pa'i rgyal po de la 'di skad ces gsol to/_/ji tsam gyis byang chub sems 
[\[266b.7\]]dpa' sems dpa' chen po sems can yongs su smin par bgyi ba dang /_sangs rgyas kyi zhing yongs su sbyang ba'i thabs mkhas pa dang ldan pa lags/_de skad ces gsol pa dang /_bcom ldan 'das de bzhin gshegs pa rin chen tog rgyun mi 'chad pa'i rgyal pos bram ze'i 
[\[267a\]]
[\[267a.1\]]rigs shing sA la chen po lta bu dbang pos byin la 'di skad ces bka' stsal to/_/dbang pos byin byang chub sems dpa' sems dpa' chen pos byang chub sems dpa'i ting nge 'dzin sems can thams cad kyi bsam pa'i rjes su song ba zhes bya ba thob pa de na 
[\[267a.2\]]byang chub sems dpa' sems dpa' chen po sangs rgyas kyi zhing yongs su dag par bya ba dang /_sems can thams cad yongs su smin par bya ba'i thabs mkhas pa dang ldan par 'gyur ro/_/de byang chub sems dpa'i ting nge 'dzin sems can thams cad kyi bsam pa'i rjes su 
[\[267a.3\]]song ba de dang ldan pas smon lam gang dang gang btab pa de dang des nges par 'byung bar 'gyur te/_des yid bzhin du rab tu rnyed cing sgrub bo/_/de 'dod na de bzhin gshegs pa gcig gi smon lam yongs su rdzogs par byed/_de 'dod na de bzhin gshegs pa gnyis kyi smon lam yongs 
[\[267a.4\]]su rdzogs par byed/_de 'dod na de bzhin gshegs pa gsum gyi smon lam yongs su rdzogs par byed de/_de bzhin gshegs pa grangs med pa'i bar gyi smon lam yongs su rdzogs par byed do/_/de bzhin gshegs pa bsam gyis mi khyab pa'i smon lam kun rdzogs par byed pas 
[\[267a.5\]]sangs rgyas kyi zhing bsam gyis mi khyab pa yongs su dag par 'gyur ro/_/dbang pos byin shar gyi phyogs cha na gang gA'i klung gi bye ma snyed dang mnyam pa'i sangs rgyas kyi zhing 'das pa na rin chen can zhes bya ba'i 'jig rten gyi khams yod de/_de na de bzhin gshegs pa dgra bcom pa yang 
[\[267a.6\]]dag par rdzogs pa'i sangs rgyas dge ba'i zla ba zhes bya ba da ltar bzhugs te 'tsho zhing gzhes so/_/dbang pos byin de bzhin gshegs pa dge ba'i zla ba de sngon byang chub sems dpa'i spyad pa spyod pa na smon lam gang btab pa de thams cad yongs su rdzogs par gyur te/_des smon 
[\[267a.7\]]lam 'di skad ces btab bo/_/bdag gi sangs rgyas kyi zhing gi mtha' rtogs par sla ba ma yin par shog shig ces byas nas de'i smon lam de yongs su rdzogs te/_da ltar de'i sangs rgyas kyi zhing gi tshad gzung sla ba ma yin no/_/gzhan yang bdag gi sangs rgyas kyi zhing gi bkod 
[\[267b\]]
[\[267b.1\]]pa tshad gzung sla bar ma gyur cig_/bdag gi sangs rgyas kyi zhing na rin po che 'di snyed yod do zhes rin po che'i mtha' bde bar rtogs sla bar ma gyur cig_/bdag gi sangs rgyas kyi zhing na byang chub sems dpa' rnams tshad gzung sla bar ma gyur cig_/bdag gi sangs rgyas kyi 
[\[267b.2\]]zhing na rin po che mig [{]mangs [,]mang [}]ris su bris pa 'di nyid do zhes tshad gzung nus par ma gyur cig_/bdag gi sangs rgyas kyi zhing na 'di snyed kyi gzugs dang /_sgra dang dri dang /_ro dang reg bya'i longs spyod dang ldan no zhes tshad gzung nus par ma gyur cig_/bdag gi sangs rgyas kyi zhing 
[\[267b.3\]]de na dge bar spyod pa dang ldan pa'i sems can rnams tshad gzung nus par ma gyur cig_/bdag gi sangs rgyas kyi zhing de na sems can rnams kyi dge ba la mos pa'i spyod pa dang ldan pa tshad gzung nus par ma gyur cig_/bdag gi sangs rgyas kyi zhing de na sems can rnams kyi 
[\[267b.4\]]dge ba kun du spyod pa dang ldan pa tshad gzung sla bar ma gyur cig ces byas nas/_de smon lam rnams yongs su rdzogs te/_de ltar de'i sangs rgyas kyi zhing de na sangs rgyas kyi zhing bkod pa rnams kyi tshad gzung sla ba ma yin/_rin po che'i mtha' rtogs par sla ba ma yin/_byang 
[\[267b.5\]]chub sems dpa' rnams kyi tshad gzung sla ba ma yin/_rin po che mig [{]mangs [,]mang [}]ris su bris pa rnams kyi tshad gzung sla ba ma yin/_gzugs dang /_sgra dang /_dri dang /_ro dang /_reg bya'i longs spyod dang ldan pa'i tshad gzung sla ba ma yin/_sems can rnams kyi dge 
[\[267b.6\]]bar spyod pa dang ldan pa'i tshad gzung sla ba ma yin no/_/de ltar de'i sangs rgyas kyi zhing de na sems can rnams kyi dge ba la mos pa dang ldan pa'i tshad gzung sla ba ma yin no/_/de ltar de bzhin gshegs pa de sngon byang chub sems dpa'i spyad pa spyod pa na smon lam 'di dag dang /_
[\[267b.7\]]gzhan yang tshad med pa dag btab par gyur te/_de dag thams cad byang chub sems dpa'i ting nge 'dzin bsam pa'i rjes su song ba la brten nas yongs su rdzogs so/_/dbang pos byin de lta bas na byang chub sems dpa' sems dpa' chen pos sems can thams cad kyi 
[\[268a\]]
[\[268a.1\]]bsam pa'i rjes su song ba'i ting nge 'dzin rab tu rnyed par bya ba'i phyir brtson par bya'o/_/de nas bram ze'i rigs shing sA la chen po lta bu dbang pos byin des de bzhin gshegs pa rin chen tog rgyun mi 'chad pa'i rgyal po des smon lam de dag bsgrags ma thag tu 
[\[268a.2\]]des smon lam de dag thams cad btab bo/_/de nas bcom ldan 'das des de'i sangs rgyas kyi zhing yon tan bsam gyis mi khyab pa dang ldan par 'gyur ro zhes lung bstan to/_/'jam dpal 'di ji snyam du sems/_de'i tshe de'i dus na bram ze'i rigs shing sA la chen po lta bu dbang pos byin 
[\[268a.3\]]zhes bya bar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na bram ze'i rigs shing sA la chen po lta bu dbang pos byin zhes bya bar gyur te/_de bzhin gshegs pa 
[\[268a.4\]]don thams cad grub pa de'i sangs rgyas kyi zhing yon tan de snyed dang ldan no/_/de lta bas na 'jam dpal byang chub sems dpa' sems dpa' chen pos ji ltar smon pa'i smon lam de dag la bslab par bya'o/_/ji ltar smon pa'i smon lam la slob na byang chub sems dpa' sems dpa' chen po thabs 
[\[268a.5\]]mkhas pa dang ldan pas sems can khrag khrig dpag tu med pa yongs su smin par byed do/_/de'i tshe'i tshad dpag tu med par 'dzin te/_sems can khrag khrig dpag tu med pa yang tshe'i tshad dpag tu med pa 'dzin du 'jug go/_/'jam dpal sngon byung ba 'das pa'i dus na bskal pa 
[\[268a.6\]]dpag tu med/_grangs med/_bsam gyis mi khyab/_mtshungs pa med/_gzhal du med/_tshad med/_brjod du med pa de'i pha rol gyi yang ches pha rol na dge ba 'byung ba zhes bya ba'i bskal pa byung ste/_dge ba 'byung ba'i bskal pa de la de bzhin gshegs pa dgra bcom pa yang 
[\[268a.7\]]dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das spos mchog rgyal po zhes bya ba 'jig rten du byung ste/_
[\[268b\]]
[\[268b.1\]]'jam dpal de bzhin gshegs pa dgra bcom pa yang dag par rdzogs pa'i sangs rgyas spos mchog rgyal po de'i sangs rgyas kyi zhing der bram ze'i rigs shing sA la chen po lta bu tsan dan gyi snying po zhes bya ba zhig byung ngo /_/bram ze'i rigs shing sA la chen po lta bu tsan dan gyi snying po de de 
[\[268b.2\]]bzhin gshegs pa spos mchog rgyal po de ga la ba der song ste phyin nas bcom ldan 'das de bzhin gshegs pa spos mchog rgyal po'i zhabs la mgo bos phyag 'tshal nas phyogs gcig tu 'dug go/_/phyogs gcig tu 'dug nas bram ze'i rigs shing sA la chen po lta bu tsan 
[\[268b.3\]]dan gyi snying po des de bzhin gshegs pa spos mchog rgyal po de la 'di skad ces gsol to/_/thabs mkhas pa dang ldan pa thabs mkhas pa dang ldan pa zhes bgyi ba bcom ldan 'das ji tsam gyis na byang chub sems dpa' sems dpa' chen po thabs mkhas pa dang ldan pa lags/_
[\[268b.4\]]de skad ces gsol pa dang /_bcom ldan 'das de bzhin gshegs pa spos mchog rgyal pos bram ze'i rigs shing sA la chen po lta bu tsan dan gyi snying po de la 'di skad ces bka' stsal to/_/tsan dan gyi snying po nam byang chub sems dpa' sems dpa' chen pos sems can thams cad 
[\[268b.5\]]kyi bsam pa la zhugs te/_bsam pa la zhugs nas so so ci rigs par chos ston pa de tsam gyis byang chub sems dpa' sems dpa' chen po thabs la mkhas pa dang ldan pa yin no/_/de thabs la mkhas pa de dang ldan pas mos pa ji lta ba bzhin du sems can rnams la 'thun 
[\[268b.6\]]par chos ston par byed do/_/de thabs la mkhas pa de lta bu dang ldan pas na sangs rgyas kyi zhing yongs su sbyong ba dang /_sems can yongs su smin par bya ba'i phyir bskal pa brjod du med par yang brtson pa mi 'dor ro/_/de thabs mkhas pas yongs su zin pa'i shes rab kyi pha rol tu 
[\[268b.7\]]phyin pa la spyod pa na nam yang thabs mkhas pa dang bral ba'i sems mi skyed do/_/myur du sangs rgyas kyi zhing brjod du med pa yang yongs su sbyong ngo /_/de nas bram ze'i rigs shing sA la chen po lta bu tsan dan gyi snying po de bcom ldan 'das de bzhin gshegs pa spos mchog rgyal po des 
[\[269a\]]
[\[269a.1\]]thabs la mkhas pa dang /_shes rab kyi pha rol tu phyin pa bstan ma thag tu ji ltar bstan pa bzhin rab tu bsgrubs so/_/ji ltar bstan pa bzhin rab tu bsgrubs pas na sems can rnams kyi bsam pa la 'jug pa shes pa rab tu thob par gyur to/_/de thabs la 
[\[269a.2\]]mkhas pa de dang ldan pas sangs rgyas kyi zhing yongs su sbyang ba dang sems can yongs su smin par bya ba'i phyir bskal pa brjod du med par yang brtson pa ma bor ro/_/des thabs la mkhas pas yongs su zin pa'i shes rab kyi pha rol tu phyin pa la spyod pa na bskal pa brjod du med par nam 
[\[269a.3\]]yang thabs la mkhas pa dang bral ba'i sems ma skyes so/_/sems bskyed pa des phyogs bcu'i 'jig rten gyi khams na sangs rgyas kyi zhing khrag khrig brjod du med pa rnams yongs su sbyangs so/_/sangs rgyas kyi zhing re rer yang sems can dkrigs phrag khrag khrig brjod du med pa 
[\[269a.4\]]yongs su smin par byas so/_/sangs rgyas kyi zhing re rer yang sems can khrag khrig tshad med pa rnams zab mo'i chos kyi bzod pa la rab tu bkod do/_/'jam dpal de'i tshe de'i dus na bram ze'i rigs shing sA la chen po lta bu tsan dan gyi snying po zhes bya bar gyur pa de gzhan zhig yin pa snyam du 
[\[269a.5\]]'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na bram ze'i rigs shing sA la chen po lta bu tsan dan gyi snying po zhes bya bar gyur to/_/'jam dpal de lta bas na byang chub sems dpa' sems dpa' 
[\[269a.6\]]chen pos sems kyi mtshan ma la nges par rtog pa'i bzod pa la brtson par bya'o//_//bam po drug pa/_'jam dpal sngon byung ba 'das pa'i dus na bskal pa tshad med/_grangs med/_bsam gyis mi khyab/_mtshungs pa med/_gzhal du med/_brjod du med 
[\[269a.7\]]pa de'i pha rol gyi yang ches pha rol na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa lha dang mi rnams kyi ston pa/_sangs 
[\[269b\]]
[\[269b.1\]]rgyas bcom ldan 'das ye shes 'byung gnas zhes bya ba 'jig rten du byung ste/_de bzhin gshegs pa ye shes 'byung gnas de'i sangs rgyas kyi zhing du byang chub sems dpa' sems dpa' chen po shes rab bla ma zhes bya ba byung ste/_de nas byang chub sems dpa' sems 
[\[269b.2\]]dpa' chen po shes rab bla mas bcom ldan 'das de bzhin gshegs pa ye shes 'byung gnas de la zhus nas sems can yongs su smin par bya ba'i phyir yul rgyu zhing song ngo /_/de yul rgyu zhing song nas sangs rgyas kyi zhing brjod du med pa yongs su sbyangs te sangs rgyas kyi zhing 
[\[269b.3\]]re rer yang sems can bye ba khrag khrig brjod du med pa rnams bla na med pa'i chos la nges par sems pa'i brjod par yongs su smin par byas nas des smon lam 'di skad btab bo/_/bdag sangs rgyas kyi zhing gang du skyes pa der sems can rnams kyis sangs rgyas byung ba snyam du 
[\[269b.4\]]shes par shog shig_/bdag sangs rgyas kyi zhing gang du skyes par sems can dmyal ba dang /_dud 'gro'i skye gnas dang /_gshin rje'i 'jig rten dang /_lha ma yin gyi ris dang /_mi khom pa thams cad chad par shog shig ces des smon lam btab pa yongs su rdzogs 
[\[269b.5\]]par gyur te/_'jam dpal byang chub sems dpa' shes rab bla ma de byang chub sems dpa'i spyad pa spyod cing sangs rgyas kyi zhing gang du skyes pa der sems can rnams kyis sangs rgyas byung bar shes shing sems can dmyal ba dang /_dud 'gro'i skye gnas dang /_gshin rje'i 
[\[269b.6\]]'jig rten dang /_lha ma yin gyi ris dang /_mi khom pa thams cad yongs su chad par gyur to/_/chad par gyur nas kyang sangs rgyas kyi zhing der slar ma byung ngo /_/des yang smon lam 'di skad du btab ste/_gang bdag gis byang chub sems dpa'i spyad pa spyod pa na sa'i phyogs su 
[\[269b.7\]]rkang pa'i mthil gyis reg par gyur pa de dag bskal pa brjes kyi bar du mchod rten du gyur par shog shig_/sems can gang gis mchod rten de'i gnas mthong yang rung /_thos kyang rung /_der song yang rung /_de dag thams cad bla na med pa yang dag par rdzogs pa'i byang 
[\[270a\]]
[\[270a.1\]]chub las phyir mi ldog par gyur cig_/mchod rten gyi gnas de ji srid du 'dug pa de'i bar du sangs rgyas kyi zhing der dam pa'i chos nub par mi 'gyur bar shog shig_/mchod rten gyi gnas ji srid du 'dug pa de srid du sangs rgyas kyi zhing de na sems can rnams 
[\[270a.2\]]dam pa'i chos nyan pa rgyun mi 'chad par shog shig_/sems can gang gis bdag gi ming thos pa de dag thams cad kyang bla na med pa yang dag par rdzogs pa'i byang chub las phyir mi ldog par gyur cig ces byas nas de'i smon lam de yongs su rdzogs par gyur te/_de spyod pa la zhugs pas 
[\[270a.3\]]sangs rgyas kyi zhing de 'dra bar kun 'dzin cing yongs su sbyangs so/_/sangs rgyas bye ba phrag [{]bcwa [,]bco [}]brgyad kyi smon lam ji lta bu ji snyed pa de dag thams cad kyang des bzung ngo /_/sangs rgyas bye ba phrag [{]bcwa [,]bco [}]brgyad kyi tshe'i tshad ji srid pa de dag thams cad kyang des yongs su bzung ngo /_/sangs 
[\[270a.4\]]rgyas bye ba phrag [{]bcwa [,]bco [}]brgyad kyi nyan thos 'dus pa ji snyed pa de snyed kyi nyan thos 'dus pa'ang des yongs su bzung ngo /_/sangs rgyas bye ba phrag [{]bcwa [,]bco [}]brgyad kyi byang chub sems dpa'i tshogs ji snyed pa de snyed kyi byang chub sems dpa'i tshogs kyang des yongs su bsdus so/_/sangs rgyas bye ba phrag 
[\[270a.5\]{]bcwa [,]bco [}]brgyad de dag gi sangs rgyas kyi zhing gi phun sum tshogs pa ji snyed pa de dag thams cad kyang des yongs su bzung ngo /_/des sangs rgyas kyi zhing bye ba khrag khrig brjod du med pa yongs su sbyangs nas/_de bcom ldan 'das de bzhin gshegs pa ye shes 'byung gnas de ga la ba der 
[\[270a.6\]]song ste phyin nas de bzhin gshegs pa ye shes 'byung gnas de'i zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas byang chub sems dpa' shes rab bla mas de bzhin gshegs pa ye shes 'byung gnas de la 'di skad ces gsol to/_/gang 
[\[270a.7\]]bcom ldan 'das kyi sras rnams yab las skyes pa de dag spun lags te/_bcom ldan 'das bdag gi nu bo de dag la de bzhin gshegs pas ci nas kyang byang chub sems dpa' dag skye bo mang po la sman par 'jug pa de lta bu'i chos bshad du gsol/_/de skad ces gsol pa dang /_
[\[270b\]]
[\[270b.1\]]de bzhin gshegs pa ye shes 'byung gnas des byang chub sems dpa' shes rab bla ma de la 'di skad ces bka' stsal to/_/shes rab bla ma khyod shes rab kyi pha rol tu phyin pa la zhugs te bla na med pa yang dag par rdzogs pa'i byang chub mngon par rdzogs par sangs ma rgyas kyang sangs 
[\[270b.2\]]rgyas kyi bya ba byed pa legs so/_/legs so/_/de nas bcom ldan 'das de bzhin gshegs pa ye shes 'byung gnas kyis dge slong gi dge 'dun la 'di skad ces bka' stsal to/_/dge slong dag byang chub sems dpa' shes rab bla mas ji lta bur las byas pa la ltos/_dge 
[\[270b.3\]]slong byang chub sems dpa' shes rab bla mas sems can ji snyed smin par byas pa ni rtsis mkhan nam rtsis mkhan gyi slob mas bskal par yang rung /_bskal pa brgyar yang rung /_bskal pa khrag khrig tu yang rung ste/_de dag gis rtsi bar mi nus so/_/'jam dpal de na byang 
[\[270b.4\]]chub sems dpa' shes rab bla ma des sems can tshad med pa nyan thos kyi mya ngan las 'da' bar yongs su mya ngan las bzlas so/_/de'i nyis 'gyur gyi byang chub sems dpa' sems dpa' chen po rnams bla na med pa yang dag par rdzogs pa'i byang chub la rab tu bkod do/_/byang 
[\[270b.5\]]chub sems dpa' de dag thams cad kyang bla na med pa yang dag par rdzogs pa'i byang chub mngon par rdzogs par sangs rgyas nas tshad med pa'i sems can rnams yongs su mya ngan las bzlas te/_yongs su mya ngan las 'das so/_/de lta bur byang chub sems dpa' sems 
[\[270b.6\]]dpa' chen po shes rab bla ma des sems can rnams yongs su mya ngan las bzlas so/_/sems can shin tu mang po byang chub la rab tu bkod do/_/'jam dpal 'di ji snyam du sems/_de'i tshe de'i dus na byang chub sems dpa' shes rab bla ma zhes bya bar gyur pa de gzhan 
[\[270b.7\]]zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_de bzhin gshegs pa don thams cad grub pa de de'i tshe de'i dus na byang chub sems dpa' shes rab bla ma zhes bya bar gyur to/_/'jam dpal de ltar de bzhin gshegs pa 
[\[271a\]]
[\[271a.1\]]don thams cad grub pa de sngon byang chub sems dpa'i spyad pa spyod pa na sgrib pa med pa'i sangs rgyas kyi rnam par thar pa la gnas pas thabs mkhas pa dang ldan par gyur to/_/de lta bas na 'jam dpal byang chub sems dpa' sems dpa' chen po rnams kyis 
[\[271a.2\]]thabs mkhas pa dang ldan par bya'o/_/thabs mkhas pa yongs su rdzogs par bya ba'i phyir byang chub sems dpa' la chos thams cad la dbang dang ldan pa'i ting nge 'dzin bshad par bya'o/_/chos thams cad la dbang dang ldan pa'i ting nge 'dzin la rab tu gnas pa'i byang chub sems dpa' 
[\[271a.3\]]sems dpa' chen po sems bskyed pa gcig gis kyang sangs rgyas kyi zhing brjod du med par sangs rgyas bcom ldan 'das rnams la bsnyen bkur byas nas/_de dag kun du spyad pa spyod pa ni 'jam dpal 'di lta ste/_dper na mtsho chus gang nas 'gags pa med cing chu 'bab pa ni 
[\[271a.4\]]sa gang logs su gzhol ba der 'bab bo/_/de bzhin du chos thams cad la dbang dang ldan pa'i ting nge 'dzin la rab tu gnas pa'i byang chub sems dpa' sems dpa' chen po yang ga las gar bltas pa de dang der sangs rgyas kyi chos rnams kyis rlan par byed de/_de ltar na byang chub 
[\[271a.5\]]sems dpa' de sangs rgyas kyi chos thams cad la dmigs pa yin no/_/de nas 'jam dpal gzhon nur gyur pas bcom ldan 'das la tshigs su bcad pa dag gis mngon par bstod do/_/bcom ldan chos rnams gnyis ma mchis/_/chos rnams bye brag mchis ma lags/_/
[\[271a.6\]]de ni chos kyi mtshan nyid de/_/chos kun mtshan nyid ma mchis lags/_/nam mkha' ji ltar nam mkha' yis/_/dper bgyir rung ba ma lags te/_/chos kyi dper yang de bzhin du/_/rnam pa thams cad bgyir mi rung /_/chos la chos kyis mthong ma mchis/_/chos 
[\[271a.7\]]kyis chos rnams mi rig ste/_/shes pa po dang chos rnams kyang /_/gnyis ka 'di ni yong ma mchis/_/sangs rgyas chos dang sangs rgyas su/_/mi mkhas gang dag rnam par rig_/de dag sangs rgyas de bzhin du/_/sangs rgyas chos rnams mi rig lags/_/sangs rgyas 
[\[271b\]]
[\[271b.1\]]chos dang sangs rgyas zhes/_/de ni byis pa'i spyod yul te/_/sangs rgyas chos dang sangs rgyas ni/_/sus kyang rtogs par rngo mi thogs/_/ji ltar tshig gis brjod pa ltar/_/chos 'di dag la gdags ma mchis/_/chos de gdags pa ma lags te/_/bdag dang 'dra bar 
[\[271b.2\]]rtogs par bgyi/_/bdag ni gdags su ma mchis te/_/'on kyang bdag ces smra ba bzhin/_/chos rnams la ni btags pa yang /_/bdag dang 'dra bar rtogs par bgyi/_/bdag ni btags par ma mchis te/_/'on kyang bdag ces smra ba bzhin/_/chos rnams btags pa 
[\[271b.3\]]ma mchis par/_/mkhas pa rnams kyis rtag tu rtogs/_/ji ltar nam mkha'i ri mo ni/_/ma byung 'byung bar mi 'gyur te/_/de bzhin chos rnams gdags pa yang /_/ma byung 'byung bar mi 'gyur lags/_/rdzas ma lags pa'i 'dogs pa yis/_/mi gang 
[\[271b.4\]]'di la 'dogs pa ni/_/mdzangs pa rnams kyis mi bsngags te/_/de ni mkhas pas dpya ba lags/_/'dogs pa de bzhin chos rnams la/_/mi gang 'di la 'dogs pa ni/_/mdzangs pa rnams kyis mi bsngags te/_/mkhas pas de ni dpya ba lags/_/'gro ba 
[\[271b.5\]]ma mchis 'gro ba'i sgras/_/sangs rgyas rnams kyis bstan pa ni/_/nam mkha'i ri mo bris pa ltar/_/de bzhin chos rnams rtogs par bgyi/_/bar snang bya rjes ji bzhin du/_/'gro de nges par ma mchis lags/_/sbal pa'i spu yi la ba ltar/_/de bzhin zhi ba'i 
[\[271b.6\]]chos nyid blta/_/bzhin gyi gzugs brnyan me long la/_/rang bzhin ston par mkhas pas bshad/_/dkyil 'khor de na bzhin gzugs ltar/_/de bzhin chos rnams thams cad blta/_/ji ltar mi dag ri yi bar mchis te/_/skad phyung nas ni brag phug [(]dgra [,]sgra [)]yang grag_/
[\[271b.7\]]brag ca de la byed pa ma mchis ltar/_/de bzhin chos la byed pa su ma mchis/_/chos 'di dag ni rgyal bas de ltar bstan/_/mchis pa ma lags 'di la byed ma mchis/_/rang byung 'di dag rtogs nas rab bstan te/_/de bzhin gshegs pas shin tu ngo mtshar 
[\[272a\]]
[\[272a.1\]]mdzad/_/rgyal bas bstan pa'i chos rnams gang rtogs pa/_/mi yi 'dren pa de dag ngo mtshar te/_/mig dang ldan pas bstan nas long ba gang /_/gzugs rnams mthong ba bzhin du ngo mtshar lags/_/long ba gzhan gyis bstan pa'i gzugs rnams la/_/
[\[272a.2\]]mthong bar gyur na de ni ngo mtshar te/_/de bzhin 'dren pa khyod kyi gsung thos nas/_/gang dag dad par gyur pa ngo mtshar lags/_/chos rnams bstan pa dag kyang de bzhin du/_/thar par 'tshal bas rab tu rtogs par bgyi/_/gang dag chos rnams rig par mi 'gyur ba/_/de 
[\[272a.3\]]dag gis ni de bzhin gshegs pa mthong /_/de nas 'jam dpal gzhon nur gyur pas bcom ldan 'das kyi spyan sngar tshigs su bcad pa de dag smras nas bcom ldan 'das la 'di skad ces gsol to/_/bcom ldan 'das byis pa so so'i skye bo gang chos thams cad ngo bo nyid ma 
[\[272a.4\]]mchis par ston pa dang /_chos thams cad ngo bo nyid ma mchis par smra ba de dag ni bcom ldan 'das kyi ldem po ngag ma 'tshal lags so/_/de ci'i slad du zhe na/_bcom ldan 'das chos rnams ni thog ma nas dmigs su ma mchis na ngo bo nyid ma mchis par bstan du ga la mchis/_bcom 
[\[272a.5\]]ldan 'das chos gang dmigs su ma mchis pa de dag ni gang yang bgrang bar ma bgyis lags so/_/de ci'i slad du zhe na/_bcom ldan 'das chos thams cad ni nam mkha' dang mtshungs te gnyis su ma mchis shing gnyis su dbyer ma mchis lags so/_/bcom ldan 'das gzugs 
[\[272a.6\]]zhes bgyi ba 'di ni gnyis su ma mchis pa la bgrang bar bgyis pa lags so/_/de ci'i slad du zhe na/_bcom ldan 'das gzugs ni nam mkha' dang mtshungs te gnyis su ma mchis shing gnyis su dbyer ma mchis pa lags so/_/bcom ldan 'das dper bgyi na nam 
[\[272a.7\]]mkha' la gnyis su mi dmigs pa de bzhin du gzugs la yang gnyis su mi dmigs lags so/_/bcom ldan 'das de bzhin du tshor ba dang /_'du shes dang /_'du byed dang /_rnam par shes pa'ang gnyis su ma mchis te/_gnyis su dbyer ma mchis lags 
[\[272b\]]
[\[272b.1\]]so/_/de ci'i slad du zhe na/_bcom ldan 'das rnam par shes pa ni nam mkha' dang mtshungs te/_bcom ldan 'das gzugs gang lags pa dang /_rnam par shes pa gang lags pa dang /_gnyis su ma mchis pa gang lags pa dang /_'dus ma byas pa gang lags 
[\[272b.2\]]pa de ni gnyis su ma mchis te gnyis su dbyer ma mchis pa lags so/_/bcom ldan 'das tshor ba dang /_'du shes dang /_'du byed dang /_rnam par shes pa gang lags pa dang /_gnyis su ma mchis pa dang /_gnyis su dbyer ma mchis pa gang lags pa dang /_bcom 
[\[272b.3\]]ldan 'das 'dus byas gang lags pa dang /_'dus ma byas gang lags pa de dag ni gnyis su ma mchis te gnyis su dbyer ma mchis pa lags so/_/'di ni 'dus byas so/_/'di ni 'dus ma byas so zhes bgyi ba de yang bcom ldan 'das gnyis su ma mchis pa la bgrang bar bgyi lags 
[\[272b.4\]]so/_/bcom ldan 'das sgrib pa ma mchis pa'i rnam par thar pa 'di la spyod pa'i byang chub sems dpa' sems dpa' chen po de gnyis su med par spyod pa zhes bgyi ste/_bcom ldan 'das 'das pa'i dge ba'i rtsa ba gang lags pa dang /_ma 'ongs pa'i dge ba'i rtsa ba gang lags pa dang /_da ltar 
[\[272b.5\]]byung ba'i dge ba'i rtsa ba gang lags pa de ni gnyis su ma mchis pa'i tshig [{]bla dgas [,]bla dwags [}]lags so/_/'dod pa'i khams dang ldan pa gang lags pa rnams dang /_gzugs kyi khams dang ldan pa gang lags pa rnams dang /_gzugs ma mchis pa'i khams dang ldan pa gang lags pa rnams dang /_mya ngan 
[\[272b.6\]]las 'das pa'i dbyings dang ldan pa gang lags pa'i dge ba'i rtsa ba de dag kyang gnyis su ma mchis pa'i tshig [{]bla dgas [,]bla dwags [}]lags so/_/zag pa dang bcas pa'i dge ba'i rtsa ba gang lags pa rnams dang /_zag pa med pa'i dge ba'i rtsa ba gang lags pa de dag kyang gnyis su ma mchis pa'i tshig bla 
[\[272b.7\]]dgas lags so/_/nyan thos kyi dge ba'i rtsa ba gang lags pa rnams dang /_rang sangs rgyas kyi dge ba'i rtsa ba gang lags pa rnams dang /_sangs rgyas kyi dge ba'i rtsa ba gang lags pa de dag ni gnyis su ma mchis shing gnyis su dbyer ma mchis lags so/_/dge ba'i rtsa ba gang lags pa 
[\[273a\]]
[\[273a.1\]]dang mi dge ba'i rtsa ba gang lags pa de yang gnyis su ma mchis te gnyis su dbyer ma mchis lags so/_/'khor ba gang lags pa dang mya ngan las 'das pa gang lags pa de dag kyang gnyis su ma mchis te gnyis su dbyer ma mchis lags so/_/bcom ldan 'das 
[\[273a.2\]]de ltar gnyis su ma mchis pa'i chos kyi tshul 'di la nem nur ma mchis shing the tshom mi 'tshal ba de ni gnyis su ma mchis pa spyod pa'i byang chub sems dpa' sems dpa' chen po zhes bgyi'o/_/de nas 'jam dpal gzhon nur gyur pas de'i tshe tshigs su bcad pa 'di dag gsol to/_/gang dag 
[\[273a.3\]]rgyal ba'i mi gnyis tshul rtogs pa/_/de dag the tshom ma mchis bde bar gshegs/_/de dag rga shi ma mchis gnas mthong ste/_/de dag rgyal ba nyan thos bcas pa mchod/_/mi gnyis bye brag ma mchis chos nyid du/_/bde bar gshegs pas chos kun bstan pa mdzad/_/gzhan 
[\[273a.4\]]ma lags pa'i tshig 'di thos nas su/_/mkhas pa rnams kyi the tshom ma mchis gyur/_/gang dag skyon bral zhi bar rab zhugs pa/_/mtshungs pa med par byang chub rab tu bstan/_/de ni ston pa'i yul la rab zhugs te/_/de dag ston pa'i bka' la rab tu gnas/_/gang dag 
[\[273a.5\]]'di ni gzugs zhes bya zhes brjod/_/tshor ba dang ni 'du shes sems pa dag_/de ni 'dus byas rnam shes de skad ston/_/de dag ston pa'i bka' la gnas ma lags/_/gang dag dge ba rab tu bzang zhe'am/_/dge ba ma yin chos rnams ngan zhes mchi/_/de dag 
[\[273a.6\]]ston pa'i bka' la mi gnas te/_/de dag gnyis la spyod pa'i mi zhes bstan/_/khams gsum pa zhes gang dag brjod pa'i mi/_/de dag thub pa'i bstan pa brtson ma bgyis/_/dam pa'i don du khams gcig ma mchis na/_/de la gsum du mchis par ga la 'gyur/_/
[\[273a.7\]]gang dag de bzhin 'di dag 'dus byas te/_/cig shos 'dus ma byas zhes rnam gnyis smra/_/de dag bde gshegs bstan pa'i chos rnams la/_/nan tan bgyid pa spro ba'i mi ma lags/_/'di ni mi gnyis chos zhes gang smra ba/_/de dag ston pa'i bka' la 
[\[273b\]]
[\[273b.1\]]mi gnas te/_/bde bar gshegs pas chos rnams gang bstan pa/_/de la gnyis dang mi gnyis chos ma mchis/_/gang dag bde gshegs bstan ces smra bgyid pa/_/ston dang de dag dmigs su ma mchis te/_/gang gis bstan pa de yang ston ma mchis/_/gang la bshad pa de yang 
[\[273b.2\]]mchis ma lags/_/gang bstan de yang dmigs su ma mchis lags/_/gang la rig bgyi de yang skye ma mchis/_/kun du thams cad ci yang dmigs ma mchis/_/rgyal ba'i sras rnams de ltar rtogs par bgyid/_/chos gang bde bar gshegs pa ston pa yang /_/de la chos de 
[\[273b.3\]]dmigs par mi 'gyur te/_/stong pa stong nyid ci yang yong mi dmigs/_/mtshan med mtshan ma med nyid kyang de bzhin/_/gang du smon pa med par bshad pa yang /_/de la smon pa med pa mi dmigs lags/_/de bzhin grol dang grol bar bgyid mi dmigs/_/bde bar gshegs 
[\[273b.4\]]pas de 'dra'i chos bstan te/_/bde bar gshegs pas de 'dra'i chos bstan pa/_/gang dag de ma rtogs nas gzhan rtogs pa/_/de dag skye bo rtag tu bcings nas su/_/srin bu ba rgya bgyid bzhin gnon pa bgyid/_/gang zag dam pa ston pa thugs rje can/_/'jig rten mgon po srog 
[\[273b.5\]]chags phan bzhed pas/_/sngon chad dka' ba spyad pa brgya spyad de/_/thugs rje rab tu bskyed nas kun du byung /_/gang gis 'gro ba rtog ldan mgu bgyid pa/_/lam mchog de ni de yis rab tu bstan/_/dga' sems bde gshegs 'thun pa'i brtul zhugs can/_/de dag bde 
[\[273b.6\]]gshegs bstan pa'i 'gro bas mchis/_/'ong dang 'gro bar sgra yis bshad pa yang /_/de la 'ong ba dmigs su yod ma mchis/_/bdag gis bstan pa de yang mi dmigs la/_/bde bar gshegs pas chos nyid rab tu bstan/_/zhi dang zhi ba gang na'ang yong ma mchis/_/
[\[273b.7\]]rab tu ma zhi de yang mchis ma lags/_/zhi ba'i ston pa'ang de bzhin ma mchis lags/_/zhi ba gang lags de yang yong mi dmigs/_/kun nas nyon mongs gang na'ang ma mchis te/_/kun nas nyon mongs gyur pa'ang mchis ma lags/_/shes ldan gang lags de yang ma mchis 
[\[274a\]]
[\[274a.1\]]te/_/gang gis bstan pa de yang mchis ma lags/_/de bzhin chos rgyal ba yis shin tu bstan/_/ston pa dang ni brjod pa'ang ma mchis te/_/ming du bstan pa'ang de bzhin mchis ma lags/_/de ltar rgyal ba'i chos nyid rtogs par bgyid/_/
[\[274a.2\]]ston dang bstan pa tshor dang tshor bgyid dang /_/'dren dang 'dren pa zhi dang zhi bgyid pa/_/nam mkha' bar snang bya yi rjes 'dra bar/_/thub pas yang dag chos nyid rab tu bstan/_/de bzhin chos nyid la yang gang rtogs pa/_/des ni de bzhin gshegs pa yang mthong 
[\[274a.3\]]zhing /_/de yis mi yi gtso bor bkur sti bgyis/_/sangs rgyas sa la mkhas shing rnam par rtogs/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal chos bshad pa 'di rnams sus shes par 'gyur/_
[\[274a.4\]]gsol pa/_bcom ldan 'das ma skyes ma 'gags pas chos bshad pa 'di rnams 'tshal bar 'gyur ro/_/bka' stsal pa/_'jam dpal gal te ma skyes ma 'gags pas shes par 'gyur na ji ltar khyod kyis bla na med pa yang dag par rdzogs pa'i byang chub mngon 
[\[274a.5\]]par rdzogs par sangs rgyas nas chos bshad par 'gyur/_/gsol pa/_bcom ldan 'das gal te bdag kyang gzhan la/_byang chub kyang gzhan na ni bdag byang chub mngon par rdzogs par 'tshang rgya lags so/_/bka' stsal pa/_'jam dpal de skad du bshad 
[\[274a.6\]]na byis pa so so'i skye bo rnams skrag par 'gyur ro/_/gsol pa/_gal te skrag pa'i chos 'ga' zhig mchis na ni de la skrag par yang 'gyur na bcom ldan 'das chos thams cad la skrag pa ma mchis lags so/_/bka' stsal pa/_'jam dpal skrag ces bya ba de 
[\[274a.7\]]chos gang gi tshig [{]bla dgas [,]bla dwags [}]yin/_/gsol pa/_bcom ldan 'das skrag ces bgyi ba de ni phyin ci log gi tshig [{]bla dgas [,]bla dwags [}]lags so/_/bka' stsal pa/_'jam dpal phyin ci log ces bya ba de ni chos gang gi tshig [{]bla dgas [,]bla dwags [}]yin/_gsol pa/_bcom ldan 
[\[274b\]]
[\[274b.1\]]'das phyin ci log ces bgyi ba de ni yang dag pa nyid kyi mtha'i tshig [{]bla dgas [,]bla dwags [}]lags so/_/bka' stsal pa/_'jam dpal yang dag pa nyid kyi mtha' ni skrag par mi 'gyur ro/_/gsol pa/_bcom ldan 'das de de lta lags te/_yang dag pa nyid kyi mtha' ni skrag 
[\[274b.2\]]par mi 'gyur te/_mi skrag pa zhes bshad pa lags so/_/bcom ldan 'das 'di lta ste/_dper bgyi na yang dag pa'i mtha' yang yang dag pa'i mtha' zhes brjod lags mod kyi/_don dam par na yang dag pa'i mtha' yang mi dmigs te/_de bzhin du bcom ldan 
[\[274b.3\]]'das skrag pa yang mi dmigs/_mi skrag pa yang mi dmigs lags so/_/bcom ldan 'das chos thams cad brjod du ma mchis te/_brjod du ma mchis pa yang mi dmigs lags so/_/de nas 'jam dpal gzhon nur gyur pas de'i tshe tshigs su bcad pa 'di dag 
[\[274b.4\]]gsol to/_/chos rnams thams cad mi skrag ste/_/mi skrag pa yang ma mchis lags/_/chos rnams brjod pa tsam du bas/_/yang dag mtshan nyid de ma lags/_/ma skyes pa yi bu la yang /_/bu zhes gdags par 'gyur mod kyi/_/de na bu ni rnyed mi 'gyur/_/
[\[274b.5\]]kun rdzob chos rnams de 'dra lags/_/ji ltar mo sham bu rnams ni/_/'chi bar 'gyur ba mi dmigs pa/_/de bzhin kun rdzob chos rnams kyang /_/rnam pa kun tu mi dmigs lags/_/kun rdzob rnams kyang kun rdzob tu/_/ma byung 'byung bar mi 'gyur te/_/ji 
[\[274b.6\]]ltar bar snang nam mkha' la/_/ri mo bris pa ma mchis bzhin/_/kun rdzob la yang kun rdzob ces/_/mi gang rjes su 'brang ba ni/_/de la phyin ci log ces kyang /_/mig ldan rnam par mthong ba smra/_/kun rdzob dang ni dam pa'i don/_/de dag gnyi ga mi rtogs te/_/gang 
[\[274b.7\]]gis de dag mi rtogs pa/_/de ni chos nyid mi rtogs so/_/gang dag chos nyid mi rtogs pa/_/de dag so so'i skye bor gsungs/_/de dag 'jig rten mgon kun kyis/_/mu stegs gzhan zhes rab tu gsungs/_/gang gis chos nyid rig pa ni/_/de dag sangs rgyas bstan la 
[\[275a\]]
[\[275a.1\]]skyes/_/bdud stong bye ba rnams kyis kyang /_/de la bskyod par rngo mi thogs/_/gang dag bla med sangs rgyas sa/_/zhi ba de ni rnam rtogs pa/_/mkhas pa de dag skrag pa dang /_/mi skrag par ni rmongs mi 'gyur/_/gang dag sangs rgyas bye ba las/_/zhi ba'i sa 
[\[275a.2\]]la spyad bgyis pa/_/mkhas pa de dag skrag pa dang /_/mi skrag par yang rtogs mi bgyid/_/gnyis su ma mchis sa thob nas/_/mkhas pa gang dag mi zhen pa/_/de ni mi dbang sras lags te/_/chos kyi sprul pa thugs kyi sras/_/rtogs shing mngon bgyis mthong ba dang /_/
[\[275a.3\]]chos mchog gang gis rnyed de dag_/gum na'ang mya ngan mi bgyid la/_/dga' bar 'gyur ba'ang ma mchis lags/_/'gum pa la yang dga' mi bgyid/_/'tsho ba'ang yongs su tshol mi bgyid/_/btang snyoms smra ba dpa' bo dag_/dge ba'i chos ni mang po bgyid/_/byang 
[\[275a.4\]]chub ched du lam sbyong zhing /_/sangs rgyas rigs 'dzin 'di dag ni/_/sangs rgyas spyod yul gang lags pa/_/yab kyi rjes su rab tu slob/_/brtson 'grus ldan zhing 'jigs ma mchis/_/sems can kun la sman slad du/_/thams cad mkhyen pa yongs tshol te/_/zhi ba mya ngan 
[\[275a.5\]]'da' bar zhugs/_/'jig rten shin tu bsregs pa la/_/de dag mya ngan 'da' ston te/_/bdag nyid la ni mi lta zhing /_/bde dang sdug bsngal mi gnas lags/_/ji ltar mgo la me 'bar ba/_/zhi bar bgyid pa tshol ba bzhin/_/sems can kun gyi don slad du/_/de dag 
[\[275a.6\]]de bzhin chos rnams tshol/_/'gro la dga' bas nyin mtshan du/_/de gang rang byung shin tu tshol/_/bskal pa bye ba stong du yang /_/nams kyang brtson 'grus mi 'dor ro/_/bu dang chung ma nor dang 'bru/_/mgo dang de bzhin rgyal po'i srid/_/zhum pa ma mchis 
[\[275a.7\]]kun btang zhing /_/de dag gtong ba rab tu bsgoms/_/srog chags kun gyi don slad du/_/de dag byang chub mchog reg 'gyur/_/blo mchog ldan pa de dag ni/_/mthong zhing thos pa rnyed par dka'/_/de nas 'khor der byang chub sems dpa' thams cad zil gyis 
[\[275b\]]
[\[275b.1\]]gnon pa zhes bya ba 'dus te 'dug par gyur pa des bcom ldan 'das la 'di skad ces gsol to/_/bcom ldan 'das 'di lta ste/_dper bgyi na bar snang la rgyu ba'i bya rten pa ma mchis shing nam mkha'i khams la mi chags par gang dang gang du 'tshal ba de dang der mchi ba de 
[\[275b.2\]]bzhin du bcom ldan 'das 'jam dpal gzhon nur gyur pa yang chos kyi dbyings la gnas te mi chags par chos 'chad lags so/_/bcom ldan 'das 'jam dpal gzhon nur gyur pa 'di chos kyi dbyings la zhugs nas ji srid lags/_de skad ces gsol pa dang /_bcom 
[\[275b.3\]]ldan 'das kyis byang chub sems dpa' thams cad zil gyis gnon pa la 'di skad ces bka' stsal to/_/thams cad zil gyis gnon pa sangs rgyas bye ba khrag khrig 'bum phrag dpag tu med pa gang dag gang yongs su mya ngan las 'das pa yang 'jam dpal gzhon nur gyur pa 
[\[275b.4\]]'dis bla na med pa yang dag par rdzogs pa'i byang chub tu btsud de/_de bzhin gshegs pa de dag thams cad kyang sangs rgyas kyi zhing yongs su dag par bla na med pa yang dag par rdzogs pa'i byang chub mngon par rdzogs par sangs rgyas nas yongs su mya ngan las 'das so/_/rigs kyi bu 
[\[275b.5\]]sngon byung ba 'das pa'i dus na bskal pa dpag tu med/_grangs med/_bsam gyis mi khyab/_mtshungs pa med/_brjod du med pa de'i pha rol gyi yang ches pha rol na de bzhin gshegs pa dgra bcom pa yang dag par rdzogs pa'i sangs rgyas ye shes kyi dpal zhes bya ba 'jig rten du 
[\[275b.6\]]byung ngo /_/de'i pha rol gyi yang ches pha rol na de bzhin gshegs pa ye shes 'byung gnas zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa ye shes bla ma zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs 
[\[275b.7\]]pa ye shes mthong ba zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa ye shes spyod yul zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa ye shes mdzod ces bya ba 'jig rten du byung ngo /_/de'i pha 
[\[276a\]]
[\[276a.1\]]rol gyi yang ches pha rol na de bzhin gshegs pa ye shes dpal zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa seng ge sgrog pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs 
[\[276a.2\]]pa seng ge rnam par gnon pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa seng ge blo gros zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa stobs rab tu 'joms pa zhes bya ba 'jig rten du byung ngo /_/
[\[276a.3\]]de'i pha rol gyi yang ches pha rol na de bzhin gshegs pa shugs 'chang zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dpal brtsegs snying po zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa 
[\[276a.4\]]dpal brtsegs rnam par 'joms pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa mchog tu dga' ba'i rgyal po zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa stobs kyi shugs 
[\[276a.5\]]rnam par gnon pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa rab tu zhi bar spyod pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa zhi ba'i 'od zer tog gi rgyal po zhes bya ba 'jig rten du byung ngo /_/
[\[276a.6\]]de'i pha rol gyi yang ches pha rol na de bzhin gshegs pa mtha' yas blo gros zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa mtha' yas 'dul ba zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa pad 
[\[276a.7\]]ma'i tog ces bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dri ma med pa'i zhal zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa zla 'od ces bya ba 'jig rten du byung ngo /_/de'i pha rol gyi yang ches 
[\[276b\]]
[\[276b.1\]]pha rol na de bzhin gshegs pa dri ma med pa'i 'od zer zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dogs pa thams cad legs par 'joms pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs 
[\[276b.2\]]pa snang byed ces bya ba 'jig rten du byung ngo /_/de'i pha rol gyi yang ches pha rol na de bzhin gshegs pa thams cad zil gyis gnon pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa bdud rtsi 'chang zhes bya ba 'jig rten du byung ngo /_/de'i pha 
[\[276b.3\]]de'i pha rol gyi yang ches pha rol na de bzhin gshegs pa bdud rtsi grags pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dri ma med pa'i spyan zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa phyir mi ldog 
[\[276b.4\]]pa zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dri ma med pa'i mig ces bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dri mchog rgyal po zhes bya ba 'jig rten du byung ngo /_/de'i pha rol gyi yang 
[\[276b.5\]]ches pha rol na de bzhin gshegs pa dri mchog dpal zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dri'i rgyal po zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa blo gros spos zhes bya ba 
[\[276b.6\]]'jig rten du byung ngo /_/de'i pha rol gyi yang ches pha rol na de bzhin gshegs pa ud pa la'i spyan zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa mtha' yas snang ba'i spyan zhes bya ba 'jig rten du byung ngo /_/de'i pha rol gyi yang 
[\[276b.7\]]ches pha rol na de bzhin gshegs pa dgra thams cad 'dul ba zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa mngon par 'phags pa'i ri rgyal ba rgyan pa zhes bya ba 'jig rten du byung ngo /_/de'i pha rol gyi yang ches pha rol na de bzhin 
[\[277a\]]
[\[277a.1\]]gshegs pa tshangs pa'i tog ces bya ba 'jig rten du byung ngo /_/de'i pha rol gyi yang ches pha rol na de bzhin gshegs pa tshangs pas skyabs zhes bya ba 'jig rten du byung ngo /_/de'i pha rol gyi yang ches pha rol na bskal pa gcig la sangs rgyas drug khri 'jig rten du byung ste/_
[\[277a.2\]]de dag gi thog ma ni 'od ces bya/_tha mar ni de bzhin gshegs pa grags pa'i 'od ces bya ba 'jig rten du byung ngo /_/de'i pha rol gyi yang ches pha rol na sangs rgyas bye ba phrag bzhi 'jig rten du byung ste/_de dag gi thog mar ni de bzhin gshegs pa mar me mdzad ces bya ba 'jig 
[\[277a.3\]]rten du byung ngo /_/de dag gi tha mar ni de bzhin gshegs pa spyan rig ces bya ba 'jig rten du byung ngo /_/de'i pha rol gyi yang ches pha rol na bskal pa gcig la sangs rgyas bye ba phrag dgu byung ste/_de dag gi thog mar ni de bzhin gshegs pa bde spyan zhes bya ba 'jig rten du byung ngo /_/
[\[277a.4\]]tha mar ni de bzhin gshegs pa rnam par 'byed pas rnam par phye ba zhes bya ba 'jig rten du byung ngo /_/de'i pha rol gyi yang ches pha rol na de bzhin gshegs pa dga' mchog ces bya ba 'jig rten du byung ngo /_/de bzhin gshegs pa dga' mchog de'i sangs rgyas kyi zhing na grags sbyin 
[\[277a.5\]]zhes bya ba dang /_dpa' mkhas zhes bya ba dang /_tshangs pa'i mig ces bya ba dang /_tsan dan zhes bya ba dang /_rab mdzes zhes bya ba dang /_seng ge 'dzin ces bya ba dang /_kun nas mdzes zhes bya ba dang /_spobs pa mtha' yas zhes bya ba dang /_blo gros mi zhan zhes bya ba dang /_
[\[277a.6\]]des pa zhes bya ba dang /_'grogs na bde zhes bya ba'i byang chub sems dpa' sems dpa' chen po des shing 'grogs na bde ba yon tan 'bum phrag mang po dang ldan pa bcu gcig tshangs par spyad pa spyod do/_/de'i tshe na yang bram ze'i rigs shing sA la chen po lta bu nyi mas byin zhes bya ba 
[\[277a.7\]]mkhas shing yid rno ba shes rab kyi rang bzhin can zhig yod de/_de nas bram ze'i rigs shing sA la chen po lta bu nyi mas byin grogs po bram ze'i rigs shing sA la chen po lta bu lnga brgya tsam dang lhan cig tu rin chen ldan zhes bya ba'i grong khyer chen po nas phyi rol du 'khyam pa'i phyir byung nas 
[\[277b\]]
[\[277b.1\]]dong ste/_de dag dga' ba sna tshogs zhes bya ba'i tshal ga la ba der phyin to/_/de'i tshe dga' ba sna tshogs zhes bya ba'i tshal de ni byang chub sems dpa' bcu gcig 'jig rten rnams kyi don la sems phan par sems/_bde bar sems shing 'khod pa bram ze'i rigs shing sA la 
[\[277b.2\]]chen po lta bu'i bu nyi mas byin de dga' ba sna tshogs zhes bya ba'i tshal de na 'khyam pas dga' ba sna tshogs kyi tshal de na 'khod pa'i skyes bu dam pa de dag des shing 'grogs na bde la mi rgod ma khengs mi g.yeng /_mu cor mi smra/_smra ba mi mnga' zhing dran pa nye bar gzhag la/_shes rab 
[\[277b.3\]]can/_shes rab dang ldan pa/_shin tu grims par gnas par mthong ngo /_/mthong nas des dge ba'i rtsa ba bskyed cing yun ring por shes rab yongs su bsgoms pa dang 'phags pa'i rigs la bsten pas skyes bu dam pa de dag la sems rab tu dang bar gyur to/_/de sems rab 
[\[277b.4\]]tu dang bas skyes bu dam pa bcu gcig po de dag ga la ba der bram ze'i rigs shing sA la chen po lta bu'i bu g.yog rnams dang lhan cig tu dong ngo /_/skyes bu dam pa grags byin des bram ze'i rigs shing sA la chen po lta bu'i bu nyi mas byin rgyang ring po nas 'ong ba mthong ngo /_/mthong nas bram 
[\[277b.5\]]ze'i rigs shing sA la chen po lta bu'i bu de'i 'gro ba dang /_ldog pa dang /_lta ba dang /_smyang ba dang /_bskum pa'i spyod pa kun kyang tshangs par spyad pa yun ring du spyad pa'i spyod lam bzhin te/_skyes bu dam pa 'di bla na med pa yang dag par rdzogs pa'i byang chub kyi snod du 'gyur 
[\[277b.6\]]ro snyam du sems so/_/de nas rigs kyi bu grags byin gyis skyes bu dam pa bcu gcig po de dag la 'di skad ces smras so/_/tshe dang ldan pa dag 'di ltar nyi mas byin skyes bu dam pa sangs rgyas kyi sras kyi tshul du 'gro ba/_bla na med pa sangs rgyas kyi chos rnams kyi snod du gyur 
[\[277b.7\]]pa 'ong gis byang chub sems dpa' 'di la skyes bu dam pa rnams kyis snying rje bskyed la gdams pa dang /_rjes su bstan pas ci nas rigs kyi bu 'di skye bo phal po che'i don byed cing snang ba ston pa snang bar bya ba'i phyir legs par dgongs shig_/de nas bram ze'i rigs shing sA 
[\[278a\]]
[\[278a.1\]]la chen po lta bu'i bu nyi mas byin skyes bu dam pa bcu gcig po de dag gi gan du song nas 'di dag ni ston pa'o/_/'di dag ni 'phags pa'o zhes skyes bu dam pa de dag la ston par 'du shes bskyed de/_des skyes bu dam pa de dag gi rkang pa la mgo bos phyag 'tshal nas 
[\[278a.2\]]phyogs gcig tu 'greng ngo /_/de nas rigs kyi bu grags byin gyis bram ze'i rigs shing sA la chen po lta bu'i bu nyi mas byin de la kye bram ze'i rigs shing sA la chen po lta bu'i bu nyi mas byin khyod 'dug cig ces smras nas bram ze'i rigs shing sA la chen po lta bu'i bu nyi mas byin skyes bu 
[\[278a.3\]]dam pa de dag la shin tu ri mo bskyed de 'dug pa ni 'di lta ste/_dper na rigs kyi mna' ma gyos sgyug gi mdun na 'dug pa bzhin du dam pa de dag la ri mo skyes par gyur to/_/'di lta ste/_dper na nad pa nad kyis btab nas yun ring mo las sman pa mthong na dbugs byung ba de bzhin du 
[\[278a.4\]]bram ze'i rigs shing sA la chen po lta bu'i bu nyi mas byin de yang rigs kyi bu de dag mthong ma thag tu dbugs byung bar gyur to/_/'di lta ste/_dper na gsad pa la thug pa'i mi gsad du bkri ba las don bya bar 'dod phan par 'dod bde bar 'dod pa'i mi la la zhig byung ste/_des de gsad 
[\[278a.5\]]pa las thar bar byas nas de mi de la 'di ni bdag gi skyabs/_bdag la snying brtse ba can zhes de byas pa gzo ba cher skyes pa bzhin du/_bram ze'i rigs shing sA la chen po lta bu'i bu nyi mas byin yang skyes bu dam pa de dag la bdag gi skyabs/_bdag la snying brtse ba can no zhes byas pa gzo ba 
[\[278a.6\]]skyes so/_/de nas rigs kyi bu grags byin gyis bram ze'i rigs shing sA la chen po lta bu'i bu nyi mas byin la smras pa/_nyi mas byin de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba rnyed par dka'o/_/'di lta ste/_dper na u dum 
[\[278a.7\]]wA ra'i me tog brgya la brgya lam na 'jig rten du 'byung bar 'gyur ba de bzhin du de bzhin gshegs pa dgra bcom pa yang dag par rdzogs pa'i sangs rgyas rnams kyang brgya la brgya lam na 'jig rten du 'byung ste/_gang 'jig rten thams cad dang mi 'thun pa/_'jig rten thams cad dang 
[\[278b\]]
[\[278b.1\]]'gal ba/_zab pa mthong bar dka' ba/_rtogs par dka' ba/_brtag tu med pa/_mu stegs can gzhan thams cad kyi rtog ge'i spyod yul ma yin pa/_nyan thos rnams kyis ma chud pa/_rang sangs rgyas rnams kyis mi shes pa/_byang chub sems dpa' rnams kyi 
[\[278b.2\]]spyod yul ma yin pa'i chos ston to/_/de bzhin gshegs pa de la khyod kyis gus pa bskyed par bya'o/_/bsti stang dang bcas/_ri mo dang bcas pa la ni shes rab yang dag par gnas shing byams pa bskyed/_ye shes rab tu 'byung /_rig pa bskyed/_mngon par shes 
[\[278b.3\]]pa mngon du 'gyur/_byang chub kyi phyogs kyi chos rnams mdun na gnas par 'gyur ro/_/de bzhin gshegs pa 'jig rten thams cad dang mi 'thun pa'i chos ji ltar ston ce na/_nyi mas byin chos thams cad ni nam mkha' la bris pa bzhin du dngos po med pa ste/_chos de 
[\[278b.4\]]dag ni 'jig rten thams cad dang mi 'thun pa'o/_/nyi mas byin 'di lta ste/_dper na nam mkha' la bris pa ni ma byung mi 'byung ba de bzhin du nyi mas byin gzugs ni nam mkha' lta bu ste ngo bo nyid kyis 'gags pa'o/_/tshor ba dang /_'du shes dang /_'du byed dang /_rnam 
[\[278b.5\]]par shes pa yang nam mkha' lta bu ste ngo bo nyid kyis 'gags pa'o/_/nyi mas byin 'di lta ste/_dper na nam mkha' la bris pa ni ma skyes pa ste/_de bzhin du gzugs kyang ma skyes pa'o/_/tshor ba dang /_'du shes dang /_'du byed dang /_rnam par shes pa yang ma 
[\[278b.6\]]skyes pa'o/_/nyi mas byin 'di lta ste/_dper na nam mkha' la bris pa ni ma 'gags pa ste/_de bzhin du nyi mas byin gzugs kyang ma 'gags pa'o/_/tshor ba dang /_'du shes dang /_'du byed dang /_rnam par shes pa'ang ma 'gags pa'o/_/nyi mas byin 'di lta 
[\[278b.7\]]ste/_dper na nam mkha' la bris pa ni mi 'ong mi 'gro ba de bzhin du nyi mas byin gzugs kyang mi 'ong mi 'gro ste/_tshor ba dang /_'du shes dang /_'du byed dang /_rnam par shes pa yang mi 'ong mi 'gro ba'o/_/nyi mas byin 'di lta ste/_dper na nam mkha' la ni bris pa 
[\[279a\]]
[\[279a.1\]]ma skyes ma byung ba de bzhin du gzugs kyang ma skyes ma byung ste/_tshor ba dang /_'du shes dang /_'du byed dang /_rnam par shes pa yang ma skyes ma byung ngo /_/nyi mas byin 'di lta ste/_dper na nam mkha' la bris pa ni ma 'phos ma skyes pa de bzhin du gzugs 
[\[279a.2\]]kyang ma 'phos ma skyes te/_tshor ba dang /_'du shes dang /_'du byed dang /_rnam par shes pa'ang ma 'phos ma skyes so/_/nyi mas byin 'di lta ste dper na nam mkha' la bris pa ni ma byung kun nas ma byung ba de bzhin du gzugs kyang ma byung kun nas ma byung ste/_tshor ba dang /_'du 
[\[279a.3\]]shes dang /_'du byed dang /_rnam par shes pa'ang ma byung kun nas ma byung ngo /_/nyi mas byin 'di lta ste/_dper na nam mkha' la bris pa ni ma skyes shing med pa de bzhin du gzugs kyang ma skyes shing med pa ste/_tshor ba dang /_'du shes dang /_'du byed dang /_rnam par shes pa'ang 
[\[279a.4\]]ma skyes shing med pa'o/_/nyi mas byin 'di lta ste/_dper na nam mkha' la bris pa ni ma grub mngon par ma grub pa de bzhin du gzugs kyang ma grub mngon par ma grub ste/_tshor ba dang /_'du shes dang /_'du byed dang /_rnam par shes pa yang ma grub mngon par ma grub bo/_/nyi 
[\[279a.5\]]mas byin 'di lta ste/_dper na nam mkha' la bris pa ni brjod du med cing brjod pa ma yin pa de bzhin du gzugs kyang brjod du med cing brjod pa ma yin te/_tshor ba dang /_'du shes dang /_'du byed dang /_rnam par shes pa yang brjod du med cing brjod pa ma yin no/_/nyi mas byin 'di 
[\[279a.6\]]lta ste/_dper na nam mkha' la bris pa btags pa med cing gdags pa ma yin pa de bzhin du gzugs kyang btags pa med cing gdags pa ma yin te/_tshor ba dang /_'du shes dang /_'du byed dang /_rnam par shes pa yang btags pa med cing gdags pa ma yin no/_/nyi mas byin 
[\[279a.7\]]'di lta ste/_dper na nam mkha' la bris pa ni tha snyad tsam ste/_nam mkha' la bris pa tha snyad tsam las gzhan ma yin pa de bzhin du gzugs kyang tha snyad tsam ste/_gzugs tha snyad tsam las gzhan ma yin no/_/tshor ba dang /_'du shes dang /_'du byed dang /_rnam par shes pa 
[\[279b\]]
[\[279b.1\]]yang tha snyad tsam ste/_tha snyad tsam las rnam par shes pa gzhan ma yin no/_/nyi mas byin 'di lta ste/_dper na nam mkha' la bris pa ni 'di ltar kun rdzob tsam ste/_kun rdzob las nam mkha' la bris pa gzhan ma yin pa de bzhin du nyi mas byin gzugs kyang 'di ltar 
[\[279b.2\]]kun rdzob tsam ste/_kun rdzob las gzugs gzhan ma yin/_tshor ba dang /_'du shes dang /_'du byed dang /_rnam par shes pa yang 'di ltar kun rdzob tsam ste/_kun rdzob las rnam par shes pa'i bar du gzhan ma yin no/_/nyi mas byin 'di lta ste/_dper na nam mkha' la 
[\[279b.3\]]bris pa ni 'di ltar ming tsam ste/_ming tsam las nam mkha' la bris pa gzhan ma yin pa de bzhin du gzugs kyang ming tsam ste/_ming tsam las gzhan ma yin no/_/de bzhin du rnam par shes pa'i bar du yang 'di ltar ming tsam ste/_ming tsam las rnam par shes pa'i bar du 
[\[279b.4\]]gzhan ma yin no/_/nyi mas byin 'di lta ste/_dper na nam mkha' la bris pa ni 'di ltar brjod pa tsam ste/_brjod pa tsam las nam mkha' la bris pa gzhan ma yin pa de bzhin du gzugs kyang 'di ltar brjod pa tsam ste/_brjod pa tsam las gzugs gzhan ma yin no/_/
[\[279b.5\]]de bzhin du rnam par shes pa'i bar du yang 'di ltar brjod pa tsam ste/_brjod pa tsam las rnam par shes pa'i bar du gzhan ma yin no/_/nyi mas byin 'di lta ste/_dper na nam mkha' la bris pa ni 'di ltar btags pa tsam ste/_btags pa tsam las nam mkha' la bris 
[\[279b.6\]]pa gzhan ma yin pa de bzhin du gzugs kyang 'di ltar btags pa tsam ste/_btags pa tsam las gzugs gzhan ma yin no/_/tshor ba dang /_'du shes dang /_'du byed dang /_rnam par shes pa yang 'di ltar btags pa tsam ste/_btags pa tsam las tshor ba 
[\[279b.7\]]dang /_'du shes dang /_'du byed dang /_rnam par shes pa gzhan ma yin no/_/nyi mas byin 'di lta ste/_dper na nam mkha' la bris pa 'di ltar 'du shes tsam ste/_'du shes tsam las nam mkha' la bris pa gzhan ma yin pa de bzhin du gzugs nas rnam par 
[\[280a\]]
[\[280a.1\]]shes pa'i bar du yang 'di ltar 'du shes tsam ste/_'du shes tsam las gzugs nas rnam par shes pa'i bar du gzhan ma yin no/_/nyi mas byin 'di lta ste/_dper na nam mkha' la bris pa ni brda tsam ste/_brda tsam las nam mkha' la bris pa 
[\[280a.2\]]gzhan ma yin pa de bzhin du gzugs nas rnam par shes pa'i bar du yang 'di ltar brda tsam ste/_brda tsam las gzugs nas rnam par shes pa'i bar du gzhan ma yin no/_/nyi mas byin 'di lta ste/_dper na tshig gang gis nam mkha' la bris par brjod pa'i tshig ni 
[\[280a.3\]]don dam par mi dmigs pa de bzhin du 'di lta ste/_gzugs dang /_tshor ba dang /_'du shes dang /_'du byed dang /_rnam par shes pa zhes bya ba'i chos de dag kyang 'das pa'i de bzhin gshegs pa rnams kyis kyang ma dmigs/_ma byon pa dang /_da ltar gyi de bzhin 
[\[280a.4\]]gshegs pa rnams kyis kyang ma dmigs so/_/nyi mas byin ye shes de rtogs par bya ba'i phyir sangs rgyas bcom ldan 'das rnams sngon byang chub sems dpa'i spyad pa spyod pa na sdug cing phangs pa'i dngos po thams cad yongs su btang yang zhum par mi 'gyur te/_gang ye shes 
[\[280a.5\]]'di la gnas pa de dag ni 'jig rten du rtogs par mi blta'o/_/gang ye shes 'di la gnas pa de dag ni 'jig rten gyi grangs su mi 'gro'o/_/gang ye shes 'di la gnas pa de dag ni gdags par bya ba ma yin no/_/gang ye shes 'di la gnas pa de dag ni byang chub mngon par 
[\[280a.6\]]rdzogs par sangs rgyas so/_/gang ye shes 'di la gnas pa de dag ni 'khor ba las bskyod pa ma yin no/_/gang ye shes 'di la gnas pa de dag ni 'khor ba'i chos can yang ma yin no/_/mya ngan las 'das pa'i chos can yang ma yin no/_/gang ye shes 'di la gnas pa 
[\[280a.7\]]de dag ni kun nas nyon mongs pa'i chos can ma yin/_rnam par byang ba'i chos can ma yin no/_/gang ye shes 'di la gnas pa de dag ni zhi bar spyod pa yang ma yin/_ma zhi bar spyod pa yang ma yin no/_/de nas bram ze'i rigs shing sA la chen po lta bu'i bu nyi mas byin gyis 
[\[280b\]]
[\[280b.1\]]skyes bu dam pa grags byin gyis bshad pa la legs so zhes shin tu bstod de rjes su yi rang ngo /_/de nas yang skyes bu dam pa bcu gcig po de dag gis bram ze'i rigs shing sA la chen po lta bu'i bu nyi mas byin de rab tu dga' bar bya ba'i phyir bram ze'i rigs shing sA la chen po 
[\[280b.2\]]lta bu'i bu nyi mas byin de la 'di skad ces smras so/_/rigs kyi bu khyod kyis chos zab mo 'di thos kyang ma skrag skrag par ma gyur/_shin tu skrag par ma gyur/_ma myos myos par ma gyur pa legs so legs so/_/rigs kyi bu khyod kyis gang la bslab par bya ba'i sa ni 'di yin 
[\[280b.3\]]no/_/de nas bram ze'i rigs shing sA la chen po lta bu'i bu nyi mas byin zab mo gos pa med pa'i chos bstan pa 'di thos nas tshim zhing mgu ste yi rangs nas rab tu dga' ste/_dga' ba dang /_yid bde ba skyes nas sangs rgyas kyi chos zab mo mthar phyin par gyur to//_//bam 
[\[280b.4\]]po bdun pa ste tha ma/_de nas bram ze'i rigs shing sA la chen po lta bu'i bu nyi mas byin dang /_skyes bu dam pa bcu gcig po de dag de bzhin gshegs pa dgra bcom pa yang dag par rdzogs pa'i sangs rgyas dga' mchog ces bya ba de ga la ba der dong ste phyin nas bcom ldan 'das 
[\[280b.5\]]de'i zhabs la mgo bos phyag 'tshal te phyogs gcig tu 'khod do/_/de nas skyes bu dam pa grags byin des bcom ldan 'das de bzhin gshegs pa dga' mchog de la tshigs su bcad pa 'di dag gsol to/_/zhi ba'i dbyings la rab zhugs tshul rnams la/_/mkhas pa 
[\[280b.6\]]'dren pa rnams ni legs so zhes/_/gang gis mi mchog shin tu 'thob 'gyur ba/_/de ni mi rnams dam pa bstan du gsol/_/'jig rten mkhas pas bstan pa thos nas su/_/byang chub mchog la mi rnams rab tu 'jug_/gang thos drang srong chen por 'gyur ba dag_/tshul 
[\[280b.7\]]de srog chags rnams la sman slad gsungs/_/bde gshegs bdag gi rigs la gnas nas su/_/thub pas sangs rgyas ye shes mngon par bstod/_/rgyal bas de yid rab tu dga' bar mdzad/_/de dag thos nas shin tu gnas par 'gyur/_/rgyal ba bdag 
[\[281a\]]
[\[281a.1\]]gis ji tsam 'tshal ba rnams/_/'dren pa bdag gis chos rnams bshad lags te/_/ston pas ji ltar chos rnams kun mkhyen pa/_/'dren pas legs par ma lus bstan du gsol/_/de la dga' mchog 'jig rten 'dren pa yis/_/rgyal 
[\[281a.2\]]sras spyod pa gang la spyad pas na/_/mi yi gtso bo 'dren par 'gyur ba yi/_/sangs rgyas chos rnams ma lus nges par bstan/_/thams cad chos zhes bya ba mtshan nyid gcig_/mtshan nyid bral zhing mtshan nyid med pa ste/_/zhi ba nga med mi g.yo yon tan med/_/
[\[281a.3\]]spobs pa med cing zhi ba 'tsho ba med/_/kun nas nyon mongs rnam par byang bas stong /_/dngos po nyid med cung zad med pa ste/_/'di ni bstan pa ma yin ston pa med/_/bshad pa med cing 'chad par byed pa'ang med/_/tshor ba ma yin tshor ba po yang med/_/shes 
[\[281a.4\]]pa ma yin shes par byed pa'ang med/_/su la'ang ma yin gang gis kyang min te/_/'di dag ma byas byed du bcug pa'ang med/_/sus kyang blangs pa med cing btang ba'ang med/_/sus kyang bsgrags pa med la thos pa'ang med/_/sus kyang mi shes rnam par shes pa'ang med/_/
[\[281a.5\]]'di dag dngos por sus kyang mthong ba med/_/'di ni zhi ba ma yin rgod pa'ang min/_/zhi bar mi byed zhi bar byas pa'ang med/_/byed pa ma yin byed pa med pa'ang min/_/sems pa med cing tshor bar byed pa'ang med/_/'dus byas ma yin 'dus ma byas pa'ang min/_/'pho 
[\[281a.6\]]ba ma yin mi 'pho ba yang min/_/'ongs pa med cing 'gro ba yod pa min/_/'di ni kun du mi 'chi skye ba med/_/skye ba med cing bskyed pa'ang ma yin te/_/'di ni 'gags pa med la 'gags pa'ang min/_/'di ni brtan pa med cing bshig pa'ang med/_/de ltar rgyal 
[\[281a.7\]]ba'i chos rnams bshig pa'ang med/_/de ltar rgyal ba'i chos rnams shes par gyis/_/'dren pa bde bar gshegs pa gang 'das pa/_/de dag gis kyang tshul 'di rab tu bstan/_/'dren pa sangs rgyas ma byon 'byung ba rnams/_/de dag kyang ni tshul 'di 'chad par 
[\[281b\]]
[\[281b.1\]]'gyur/_/rnam par 'dren pa da ltar gang byung ba/_/rgyal ba de dag kun kyang tshul 'di ston/_/chos nyid 'di dag rab tu shes pa yi/_/byang chub sems dpa' 'jigs pa med par 'gyur/_/zhi ba'i sa yang rab tu shes 'gyur te/_/mkhas pas shes par dka' ba rab tu bstan/_/
[\[281b.2\]]rgyal ba'i thugs sras ji tsam shes pa dag_/'gro ba gtses pa 'di la mya ngan med/_/de la snying rje bla na med pa ste/_/'gro ba kun la byams par shin tu gnas/_/stong pa nyid la gnas par gyur pas na/_/rgyal ba'i bstan pa dag la the tshom med/_/mtshan ma med 
[\[281b.3\]]par gnas par gyur pas na/_/de la smon lam 'debs pa'ang yong med de/_/rlung rnams nam mkha' dag la mi thogs bzhin/_/dpa' bo de dag 'gro bar mi chags so/_/bskal pa mang por bye bar kun 'khor zhing /_/sems can bye ba mang po ston par byed/_/kun du kun 
[\[281b.4\]]nas nyon mongs mi 'gyur te/_/de ni byang chub dam pa 'tshang rgya nus/_/gal te bdud kyis sangs rgyas bye bstan te/_/de dag nyan thos kyis shes smra na yang /_/ngas ni chos nyid yang dag rab rtogs te/_/khyod ni 'dren pa min zhes de smra'o/_/dri ma med pa'i ye shes mig sbyangs 
[\[281b.5\]]te/_/bdag ni the tshom ma lus rnam par byang /_/stong par bdag ni gzhan dring gi mi 'jog_/khyod ni gang zag mchog min phar deng shig_/de ltar rgyal bas chos nyid bstan pas na/_/gang la 'dren pa'i sras rnams gnas pa la/_/bye ba khrag khrig bdud kyis thub dka' ste/_/
[\[281b.6\]]ji ltar ri bo bskyod par mi nus bzhin/_/de nas bram ze'i rigs shing sA la chen po lta bu'i bu nyi mas byin bcom ldan 'das de bzhin gshegs pa dga' mchog de las stong pa nyid dang ldan pa'i tshigs su bcad pa de dag thos nas 'di lta bu'i dge ba'i rtsa ba'i shugs thob ste/_
[\[281b.7\]]dge ba'i rtsa ba ji lta bu'i thob pas ta la bdun srid du nam mkha' la 'phags te/_des phyogs bcu'i 'jig rten gyi khams dpag tu med pa dag na byang chub sems dpa' bye ba khrag khrig brgya phrag dpag tu med pa rnams thabs mkhas pa rnam pa tha dad pas byang chub sems dpa' yang 
[\[282a\]]
[\[282a.1\]]dag par sgrub pa mthong /_byang chub sems dpa' bye ba khrag khrig dpag tu med pa rnams dga' ldan gyi gnas nas shi 'phos te/_yum gyi lhums su zhugs pa yang mthong /_byang chub sems dpa' bye ba dpag tu med pa rnams lha 'bum gyis mchod cing yum 
[\[282a.2\]]gyi rum du 'gro ba yang mthong /_byang chub sems dpa' bye ba khrag khrig 'bum phrag dpag tu med pa rnams btsas nas gom pa bdun 'dor ba yang mthong /_byang chub sems dpa' bye ba khrag khrig dpag tu med pa rnams mngon par 'byung ba yang mthong /_byang chub sems dpa' bye ba 
[\[282a.3\]]khrag khrig 'bum phrag dpag tu med pa rnams byang chub mngon par rdzogs par byang chub pa yang mthong /_sangs rgyas bye ba khrag khrig dpag tu med pa rnams la brgya byin dang tshangs pa dag gis chos kyi 'khor lo bskor bar gsol pa yang mthong /_sangs rgyas bcom ldan 'das dpag 
[\[282a.4\]]tu med pa rnams chos kyi 'khor lo bskor ba yang mthong /_sangs rgyas bcom ldan 'das dpag tu med pa rnams spyod lam dpag tu med pa rnams kyis sems can rnams 'dul ba yang mthong /_sangs rgyas bcom ldan 'das dpag tu med pa rnams phyogs bcu'i 'jig rten na 
[\[282a.5\]]phung po'i lhag ma med pa'i mya ngan las 'das pa'i dbyings su yongs su mya ngan las 'da' ba yang mthong ngo /_/de nas bram ze'i rigs shing sA la chen po lta bu'i bu nyi mas byin bar snang la 'dug bzhin du bcom ldan 'das de bzhin gshegs pa dga' mchog de la 
[\[282a.6\]]tshigs su bcad pas mngon par bstod pa/_legs so legs so rkang gnyis kun gyi mchog_/'dren pa khyod kyis 'di dag chos bstan pa/_/bar snang gnas kyi bya yi rjes bzhin du/_/dngos bral mtshungs med ci yang ma lags pa/_/mtshan ma ma mchis nam 
[\[282a.7\]]mkhar bris pa bzhin/_/de ltar bde bar gshegs pas chos bstan te/_/sprul pa dag gis ji ltar gzhan sprul bzhin/_/yang dag tu na rgyal bas bstan ma mchis/_/sos ka'i dus kyi smig rgyu ji bzhin du/_/snang yang yang dag par ni mchis ma lags/_
[\[282b\]]
[\[282b.1\]]de bzhin bde bar gshegs pas chos bstan te/_/ston pa gang lags de yang de dang 'dra/_/sngon chad the tshom nem nur gang byung ba/_/de yang 'dren pa'i drung du bral gyur te/_/bde bar gshegs pas gsungs pa'i chos kyang rig_/'gro ba sgrol mdzad rnam par 'dren 
[\[282b.2\]]par shog_/stobs bcu dag gis bsgrubs pa ci 'dra bar/_/rgyal ba'i zhing mchog bzang po sbyang bar bgyi/_/sangs rgyas rgyal ba rkang gnyis gtsor gyur te/_/skye bo ma rtogs pa rnams rtogs par bgyi/_/srid pa'i rgya mtshos khyer ba'i 'gro ba rnams/_/gnas dang skyabs dang 
[\[282b.3\]]rten kyang ma mchis pa'i/_/skyabs su 'gyur zhing sdug bsngal thar bgyi ste/_/rga shi bral ba'i gnas kyang bstan par bgyi/_/bye ba khrag khrig bdud kyi spyod yul ni/_/thams cad rgyal ba'i spyod yul du yang bgyi/_/sems can bdud kyi yul nas bton nas su/_/drang srong chen po'i 
[\[282b.4\]]yul du drang bar bgyi/_/bde bar gshegs pas zhi ba'i chos bstan pa/_/gang gis thos nas gang la'ang mi reg pa/_/de dag mchog gi tshul la gnas par 'gyur/_/'dren pa srog chags rnams kyi ston par 'gyur/_/chos nyid 'di ltar mi gang rab rtogs shing /_/ston pa rgyal 
[\[282b.5\]]ba'i dbang po'i spyan snga nas/_/bstan bcos kun la mkhas shing 'jigs bral ba/_/de dag bla na med pa'i bde gshegs 'gyur/_/stong pa 'di nyid gang gis rab rtogs shing /_/stong par dmigs pa'i 'du shes bral gyur na/_/de dag ma smas bde bar gshegs par 'gyur/_/
[\[282b.6\]]srog chags bye ba mang po 'grol bar bgyid/_/mkhas pa btsog pa la ni mi dga' ste/_/zas kyi ro rnams la yang chags ma mchis/_/rtogs pa dgon pa'i gnas la shin tu mos/_/de dag rkang gnyis dam pa mkhas par 'gyur/_/sbyangs pa gang dag stobs bcus bsngags pa dag_/de 
[\[282b.7\]]dag rtag tu rab tu gnas par 'gyur/_/'phags pa'i rigs la de dag rtag tu dga'/_/rab tu dga' bas byang chub mchog kyang thob/_/de dag chos rnams bde bar gshegs pas bsngags/_/de la mkhas pa gnas pas 'di mthong ste/_/zhi ba gang la bde gshegs gnas pa yi/_/
[\[283a\]]
[\[283a.1\]]byang chub de ni 'jig rten 'dren pas bsngags/_/'dren pa khyod las stong pa deng thos te/_/ye shes bla na med pa'ang bdag gis bsgrubs/_/sangs rgyas rkang gnyis gtso bor 'gyur bar bgyi/_/mi mkhas 'gro ba dag kyang rnam par dgrol/_/thub 
[\[283a.2\]]pa khyod la bdag ni skyabs su mchi/_/gang la log pa'i blo gros mi dmigs shing /_/chos rnams kun la khyod ni the tshom bral/_/de slad 'jig rten khyod dang 'dra ma mchis/_/'dren pa bde bar gshegs la gang bstod pa'i/_/bsod nams mi chung bdag gis bsags pas 
[\[283a.3\]]na/_/bdag ni de yi dge ba'i las 'di yis/_/mi yi gtso bo 'dren par 'gyur bar shog_/de nas bram ze'i rigs shing sA la chen po lta bu'i bu nyi mas byin gyis bcom ldan 'das de bzhin gshegs pa dga' mchog de la tshigs su bcad pa de dag gis mngon par bstod 
[\[283a.4\]]nas dge ba'i rtsa ba des bskal pa brjod du med par nams kyang smyos pa dang glen par ma gyur to/_/gang dang gang du skyes pa de dang der 'dren pa skyes bu chen por gyur to/_/nams kyang log par ltung bar ma gyur to/_/nams kyang gzhan gyi dring la 'jog par ma gyur to/_/nams kyang gzhan gyi 
[\[283a.5\]]ngor lta bar ma gyur to/_/nams kyang bskal pa brjod du med par tha na se gol gtogs pa tsam gyi bar du sems can rnams yongs su smin par ma byas par ma gyur to/_/thams cad zil gyis gnon pa 'di ji snyam du sems/_de'i tshe de'i dus na rigs kyi bu grags byin zhes bya bar 
[\[283a.6\]]gyur pa de gzhan zhig yin pa snyam du 'dzin na thams cad zil gyis gnon pa khyod kyis de ltar mi blta'o/_/de ci'i phyir zhe na/_rigs kyi bu bzang skyong zhes bya ba de de'i tshe de'i dus na rigs kyi bu grags byin zhes bya bar gyur to/_/thams cad zil gyis gnon pa 'di ji snyam du 
[\[283a.7\]]sems/_de'i tshe de'i dus na mkhas pa'i snying por gyur pa de gzhan zhig yin pa snyam du sems na khyod kyis de ltar mi blta'o/_/de ci'i phyir zhe na/_byang chub sems dpa' dkon mchog 'byung gnas zhes bya ba de de'i tshe de'i dus na rigs kyi bu mkhas pa'i snying po zhes bya bar gyur to/_/
[\[283b\]]
[\[283b.1\]]thams cad zil gyis gnon pa 'di ji snyam du sems/_de'i tshe de'i dus na tsan dan snying po zhes bya bar gyur pa de gzhan zhig yin pa snyam du 'dzin na khyod kyis de ltar mi blta'o/_/de ci'i phyir zhe na/_byang chub sems dpa' skyob byin zhes bya ba de de'i tshe de'i dus na rigs kyi 
[\[283b.2\]]bu tsan dan snying po zhes bya bar gyur to/_/thams cad zil gyis gnon pa 'di ji snyam du sems/_de'i tshe de'i dus na rigs kyi bu tshangs pa'i mig ces bya bar gyur pa de gzhan zhig yin pa snyam du 'dzin na khyod kyis de ltar mi blta'o/_/de ci'i phyir zhe na/_byang chub sems dpa' ded 
[\[283b.3\]]dpon bzang po de de'i tshe de'i dus na rigs kyi bu tshangs pa'i mig ces bya bar gyur to/_/de bzhin du sbyar te/_gang rigs kyi bu des pa zhes bya bar gyur pa de ni byang chub sems dpa' mes byin yin no/_/gang de'i tshe de'i dus na rigs kyi bu blo gros 'chang zhes bya bar gyur pa de ni byang chub sems 
[\[283b.4\]]dpa' bzang skyong yin no/_/de'i tshe de'i dus na gang rigs kyi bu kun du 'dzin par gyur pa de ni byang chub sems dpa' dbang pos byin yin no/_/de'i tshe de'i dus na gang rigs kyi bu spobs pa mtha' yas su gyur pa de ni byang chub sems dpa' chu'i lha yin no/_/thams cad zil gyis gnon pa 
[\[283b.5\]]'di ji snyam du sems/_de'i tshe de'i dus na bram ze'i rigs shing sA la chen po lta bu'i bu nyi mas byin zhes bya bar gyur pa de gzhan zhig yin pa snyam du 'dzin na thams cad zil gyis gnon pa khyod kyis de ltar mi blta'o/_/de ci'i phyir zhe na/_'jam dpal gzhon nur gyur pa 'di de'i tshe de'i dus na bram 
[\[283b.6\]]ze'i rigs shing sA la chen po lta bu'i bu nyi mas byin zhes bya bar gyur to/_/thams cad zil gyis gnon pa de lta bas na/_byang chub sems dpa' sems dpa' chen po gzhan gyi dring la mi 'jog pa dang /_gzhan gyis mi bkri bar 'dod pa dang /_gzhan gyi ngor mi blta bar 'dod 
[\[283b.7\]]na chos kyi dbyings la rab tu 'jug pa'i phyir dge ba'i bshes gnyen rnams la bsten par bya/_'grogs par bya/_bsnyen bkur bya'o/_/chos zab mo mnyan pa'i phyir yongs su 'dri ba'i ngang tshul can du bya'o/_/de nas 'jam dpal gzhon nur gyur pas bcom ldan 'das 
[\[284a\]]
[\[284a.1\]]la 'di skad ces gsol to/_/bcom ldan 'das 'di ltar stobs bskyed pas chos kyi dbyings la zhugs pa'i byang chub sems dpa' thams cad zil gyis gnon pa 'dis yang dag par rdzogs pa'i sangs rgyas ji snyed cig la dge ba'i rtsa ba bskyed lags/_
[\[284a.2\]]sangs rgyas bcom ldan 'das ji snyed cig la yongs su zhu ba zhus lags/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal stong gsum gyi stong chen po'i 'jig rten gyi khams kyi sa dang /_
[\[284a.3\]]rtswa dang /_shing dang /_yal ga dang /_lo ma rnams rdul phra rab tu byas kyang bgrang bar nus kyi/_byang chub sems dpa' thams cad zil gyis gnon pas sangs rgyas bcom ldan 'das de dag las dge ba'i rtsa ba bskyed pa dang /_sangs rgyas bcom ldan 'das rnams la 
[\[284a.4\]]chos kyi dbyings su yongs su zhugs pa dang /_chos kyi dbyings la 'jug pa dang /_thabs mkhas pa la 'jug pa yongs su dris pa ni bgrang bar mi nus so/_/'jam dpal sngon byung ba 'das pa'i dus na bskal pa grangs med/_dpag tu med/_bsam gyis mi khyab/_
[\[284a.5\]]mtshungs pa med/_gzhal du med/_brjod du med pa de'i pha rol gyi yang ches pha rol na zhi ba'i phung po'i bskal pa la sangs rgyas kyi zhing dpag tu med cing sangs rgyas kyi zhing tshad med par yongs su dag pa dang ldan pa brjod du med pa'i sangs rgyas kyi zhing yongs su dag pa dang 
[\[284a.6\]]ldan par de bzhin gshegs pa/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das dbang po'i rgyal mtshan zhes bya ba 
[\[284a.7\]]'jig rten du byung ngo /_/de bzhin gshegs pa dbang po'i rgyal mtshan de'i sangs rgyas kyi zhing de na yang dge slong dpa' sra zhes bya ba mkhas pa/_yid gzhungs pa/_bye brag phyed pa/_rtogs pa/_shes rab kyi rang bzhin can zhig byung ste/_bcom ldan 'das de bzhin 
[\[284b\]]
[\[284b.1\]]gshegs pa dgra bcom pa yang dag par rdzogs pa'i sangs rgyas dbang po'i rgyal mtshan de la rim gro byed par gyur to/_/des de bzhin gshegs pa dbang po'i rgyal mtshan de la lo bye ba khrag khrig brgyad cu'i bar du shin tu gus par byas te bshad pa rnams kyang gzungs su 
[\[284b.2\]]'dzin cing rang gi don kyang mi gtong ste/_des de bzhin gshegs pa la lo bye ba khrag khrig brgyad cu'i bar du thams cad mkhyen pa nyid kyi sems kyis rim gro byas te/_de'i dge ba'i rtsa bas sangs rgyas bye ba khrag khrig dpag tu med pa rnams mnyes par byas nas de bzhin gshegs 
[\[284b.3\]]pa de dag thams cad kyi rim gro byed par gyur te/_de bzhin gshegs pa de dag thams cad la'ang thams cad mkhyen pa nyid kyi sems kyis bsnyen bkur byas so/_/de bzhin gshegs pa de dag thams cad kyis thog ma dang /_bar dang /_tha mar dus gsum du bstan pa rnams 
[\[284b.4\]]yongs su bzung bar gyur to/_/de'i 'og tu zhi ba'i snying po zhes bya ba'i bskal pa de la sangs rgyas bye ba phrag dgu byung ste/_sangs rgyas bcom ldan 'das de dag thams cad byang chub sems dpa' des yang mnyes par byas nas de bzhin gshegs pa de dag thams cad kyi rim gro byed par gyur 
[\[284b.5\]]te/_de dag thams cad la yang thams cad mkhyen pa nyid kyi sems kyis rim gro byas nas de bzhin gshegs pa de dag thams cad kyi thog ma dang /_bar dang /_tha ma dus gsum du bstan pa rnams yongs su bzung ngo /_/de'i 'og tu zla 'od ces bya ba'i bskal pa byung ste/_de la de 
[\[284b.6\]]bzhin gshegs pa dgra bcom pa yang dag par rdzogs pa'i sangs rgyas dkon mchog mkhas pa'i rgyal po zhes bya ba 'jig rten du byung ngo /_/de bzhin gshegs pa dkon mchog mkhas pa'i rgyal po de'i tshe'i tshad ni bskal pa bye ba phrag brgyad cur gyur te/_de la yang byang chub 
[\[284b.7\]]sems dpa' dpa' sra des bskal pa bye ba brgyad cu'i bar du yid du 'ong bas bsnyen bkur byas te/_yid du mi 'ong bas ma yin no/_/de la de bzhin gshegs pa dkon mchog mkhas pa'i rgyal po zhes bya ba des bskal pa brgyad cu'i bar du ji ltar chos kyi dbyings la 'jug par 'gyur te/_
[\[285a\]]
[\[285a.1\]]nam mkha' la bris pa lta bur chos kyi dbyings su 'jug pa bstan to/_/bskal pa bye ba brgyad cu'i bar du chos thams cad nam mkha' la bris pa lta bur bstan te/_dpa' sra 'byung ba chen po bzhi ni gzhan du 'gyur yang srid kyi nam mkha' la bris pa lta bu'i chos thams 
[\[285a.2\]]cad ni [{]chung zad [,]cung zad [}]kyang gzhan du 'gyur ba med do/_/de nas byang chub sems dpa' dpa' sra chos kyi dbyings la 'jug pa 'di thos nas 'di lta bu'i dge ba'i rtsa ba'i shugs thob ste/_ji lta bu'i dge ba'i rtsa ba'i shugs thob pas nam mkha' la ta la bdun srid du 'phags te/_des phyogs 
[\[285a.3\]]bcu'i 'jig rten gyi khams dpag tu med pa na byang chub sems dpa' dpag tu med pa rnams bla na med pa yang dag par rdzogs pa'i byang chub mngon par rdzogs par 'tshang rgya bar mthong /_kha cig ni bla na med pa'i chos kyi 'khor lo bskor/_kha cig ni rdzu 'phrul gyi cho 'phrul rnam pa 
[\[285a.4\]]du mas sems can rnams 'dul/_kha cig ni tshe'i 'du byed 'dor/_kha cig ni phung po'i lhag ma med pa'i mya ngan las 'das pa'i dbyings su yongs su mya ngan las 'da' ba mthong nas bcom ldan 'das de bzhin gshegs pa dkon mchog mkhas pa'i rgyal po de la zab mo'i 
[\[285a.5\]]tshigs su bcad pa 'di dag gis mngon par bstod do/_/zhi ba byang chub mtshungs med btsal slad du/_/bdag gis sangs rgyas 'das pa bye stong la/_/shin tu gus pa chen po bskyed nas su/_/sngon gyi 'dren pa dag la bsnyen bkur bgyis/_/sems ni nams kyang gzhan 
[\[285a.6\]]du ma bsams te/_/rtag par yid ni stong pa nyid la bzhag_/chos rnams stong par bde bar gshegs pas bstan/_/de dag chos kyang yid kyis rnam par bsams/_/bdag tu smra ba mi gang mi mkhas pa/_/mu stegs can kun bdag gis zil gyis mnan/_/chos rnams 
[\[285a.7\]]thams cad chu yi zla ba bzhin/_/de la bdag ni the tshom cang ma mchis/_/mig 'di dam pa'i don du stong par ni/_/bde bar gshegs pas bshad pa thos nas rtogs/_/mig 'di mig tu mchis pa ma lags te/_/mdzangs pa ma lags mi rnams 'di la slad/_/nges par 
[\[285b\]]
[\[285b.1\]]sna lce rna ba de bzhin te/_/lus kyang ngo bo nyid kyis mchis ma lags/_/de bzhin sems dang sems pa'ang stong pa nyid/_/sems ni dben zhing rab tu stong pa lags/_/gzugs kyang gzugs kyis rnam par dben zhing stong /_/sgra dang dri dang ro dang reg kyang stong /_/
[\[285b.2\]]chos rnams thams cad ngo bo nyid stong ste/_/skye mched de dag ngo bo nyid kyis stong /_/de bzhin khams kyang khams rnams nyid kyis stong /_/bden pa'ang bden pas de bzhin stong pa ste/_/'di la mdzangs pa ma lags 'gro ba rnams kyang bslad/_/gang na'ang 
[\[285b.3\]]stong par rig pa ma mchis par/_/nam mkha' bar snang bya yi rjes dang mtshungs/_/gang na'ang ngo bo nyid ni ma mchis pa/_/de ni nams kyang gzhan gyi rgyur mi 'gyur/_/gang gis ngo bo nyid ni mi rnyed par/_/rang bzhin de med ji ltar gzhan gyi rkyen/_/rang bzhin 
[\[285b.4\]]med pa gzhan gyis ci zhig skyed/_/rgyu de bde bar gshegs pas bstan pa'o/_/thams cad chos kyang mi g.yo brtan par gnas/_/mi 'gyur 'tshe ba ma mchis zhi ba ste/_/ji ltar nam mkha' rig pa ma mchis ltar/_/de la mi mdzangs 'gro ba myos par 'gyur/_/
[\[285b.5\]]ji ltar ri bo dag ni mi sgul ba/_/de bzhin chos rnams rtag tu bskyod mi nus/_/'chi 'pho ma mchis skye ba ma mchis pa'i/_/chos rnams de ltar rgyal bas rab tu bstan/_/gang gis yang dag chos rnams nges rtogs pa/_/des ni rgyal ba rnam 'dren bsnyen bkur bgyis/_/
[\[285b.6\]]gang la 'di 'dra'i nan tan ma mchis pa/_/de dag rgyal ba'i chos nyid mchod ma bgyis/_/gang gis tshul bzhin rab tu chos rtogs pa/_/des ni rgyal ba bde gshegs bkur stir bgyis/_/de dag rgyal ba chos kyis mchod bgyis te/_/byang chub mchog tu de dag 
[\[285b.7\]]'tshang yang rgya/_/gang gis tshul bzhin chos rnams rab rtogs pa/_/mkhas pa de dag rgyal ba'i rigs kyang 'dzin/_/bde bar gshegs pa'i bstan pa des bzung ste/_/byang chub dam pa mchog tu 'tshang yang rgya/_/rgyal ba brgya yis stong pa nyid bshad de/_/
[\[286a\]]
[\[286a.1\]]byang chub sems dpa' khrag khrig rnams kyis bzung /_/bde bar gshegs pa'i shul 'dir byang chub phyir/_/de la mkhas pa the tshom gzhar mi 'byung /_/bde bar gshegs pas chos rnams gang bstan pa/_/chos nyid de ni de ring bdag gis 
[\[286a.2\]]'tshal/_/'dren pa mi rnams kyi yang mchog tu 'gyur/_/shin tu sdug bsngal skye bo rnam par dgrol/_/'di ltar stong pa nyid ni rig pas na/_/bdag gis de ring chos kyi yab la mchod/_/gang slad mi yi gtso bo khyod 'phags pas/_/de bzhin gshegs pa de la skyabs 
[\[286a.3\]]su mchi/_/de nas byang chub sems dpa' dpa' sras bcom ldan 'das de bzhin gshegs pa dkon mchog mkhas pa'i rgyal po la stong pa nyid dang ldan pa'i tshigs su bcad pa de dag gis mngon par bstod pa'i dge ba'i rtsa ba des gang dang gang du skyes pa de dang der yang gzungs dang /_
[\[286a.4\]]zhi gnas dang /_shes rab kyis sems can thams cad zil gyis mnan to/_/'jam dpal de'i tshe de'i dus na byang chub sems dpa' dpa' srar gyur pa de gzhan zhig yin pa snyam du 'dzin na 'jam dpal khyod kyis de ltar mi blta'o/_/de ci'i phyir zhe na/_byang chub sems 
[\[286a.5\]]dpa' thams cad zil gyis gnon pa 'di ni de'i tshe de'i dus na byang chub sems dpa' dpa' sra zhes bya bar gyur to/_/de lta bas na 'jam dpal byang chub sems dpa' sems dpa' chen po sangs rgyas kyi zhing brjod du med pa rnams yongs su sbyang bar 'dod pas stong pa nyid rnam par 
[\[286a.6\]]thar pa'i sgo la bslab par bya'o/_/de la slob pa'i tshe yang sems gang la yang mi chags mi thogs te/_de'i sems ma chags shing thogs pa med pas bya ba gang dang gang la dmigs pa de dang de yang mngon sum du 'gyur ro/_/'jam dpal nga stong pa nyid 'di la slob pa na/_ye 
[\[286a.7\]]shes ji lta bu rab tu thob pas ji ltar bsams pa de bzhin du 'gyur zhing gar 'dod pa der 'gyur ba'i ye shes de lta bu rab tu thob bo/_/'jam dpal shar gyi phyogs char sangs rgyas kyi zhing bcu 'das pa na rtag tu snang bar byas zhes bya ba'i 'jig rten gyi khams yod de/_de na nga la 
[\[286b\]]
[\[286b.1\]]sems can rnams kyis de bzhin gshegs pa dgra bcom pa yang dag par rdzogs pa'i sangs rgyas shugs 'chang zhes bya bar shes so/_/'jam dpal shar gyi phyogs char sangs rgyas kyi zhing [{]bcwa [,]bco [}]brgyad 'das pa na rin chen yod ces bya ba'i 'jig rten gyi khams yod de/_de na 
[\[286b.2\]]nga la sems can rnams kyis de bzhin gshegs pa dag pa'i spyan zhes bya bar shes so/_/'jam dpal shar gyi phyogs char sangs rgyas kyi zhing drug cu 'das pa na/_dge ba bsags zhes bya ba'i 'jig rten gyi khams yod de/_de na nga la sems can rnams kyis de bzhin 
[\[286b.3\]]gshegs pa dgra bcom pa yang dag par rdzogs pa'i sangs rgyas don thams cad sems pa zhes bya bar shes so/_/'jam dpal shar gyi phyogs char sangs rgyas kyi zhing brgya 'das pa na bai dUr+ya'i snying po zhes bya ba'i 'jig rten gyi khams yod de/_de na nga la sems can rnams kyis de 
[\[286b.4\]]bzhin gshegs pa gser gyi phung po zhes bya bar shes so/_/'jam dpal shar gyi phyogs char sangs rgyas kyi zhing sa ya phrag gnyis 'das pa na gser du snang ba zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra 
[\[286b.5\]]bcom pa yang dag par rdzogs pa'i sangs rgyas dpal gyi snying po zhes bya bar shes so/_/'jam dpal sangs rgyas kyi zhing 'di nas shar gyi phyogs char sangs rgyas kyi zhing stong brgyad brgya 'das pa na zhi ba spyod ces bya ba'i 'jig rten gyi khams yod de/_de na nga la sems can rnams kyis de 
[\[286b.6\]]bzhin gshegs pa dgra bcom pa yang dag par rdzogs pa'i sangs rgyas dbang po'i rgyal po zhes bya bar shes so/_/'jam dpal shar gyi phyogs char sangs rgyas kyi zhing 'bum 'das pa na sprin gyi kha dog ces bya ba'i 'jig rten gyi khams yod de/_de na nga la sems can rnams kyis 
[\[286b.7\]]de bzhin gshegs pa dgra bcom pa yang dag par rdzogs pa'i sangs rgyas stobs kyi rgyal po zhes bya bar shes so/_/'jam dpal shar gyi phyogs char sangs rgyas kyi zhing 'di nas sangs rgyas kyi zhing sum brgya 'das pa na yid du 'ong ba'i dri zhes bya ba'i 'jig rten gyi khams yod de/_
[\[287a\]]
[\[287a.1\]]de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas ri'i rgyal po zhes bya bar shes so/_/'jam dpal shar gyi phyogs char sangs rgyas kyi zhing sum khri brgyad stong 'das pa na me long dkyil 'khor snang 
[\[287a.2\]]zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas spos kyi rgyal po zhes bya bar shes so/_/'jam dpal shar gyi phyogs char sangs rgyas kyi zhing 'di nas sangs rgyas kyi zhing 
[\[287a.3\]]bye ba phrag brgyad cu 'das pa na zla ba snang ba zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas rga shi 'joms pa zhes bya bar shes so/_/'jam dpal shar gyi phyogs char 
[\[287a.4\]]sangs rgyas kyi zhing bye ba phrag dgu bcu 'das pa na dus las 'das zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas dge sbyong rgyal po zhes bya bar shes so/_/'jam dpal 
[\[287a.5\]]shar gyi phyogs char sangs rgyas kyi zhing gang gA'i klung gi bye ma snyed kyi sangs rgyas kyi zhing 'das pa na/_tshe mnyam zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas spos mchog 
[\[287a.6\]]ces bya bar shes so/_/'jam dpal shar gyi phyogs char 'jig rten gyi khams gang gA'i klung gi bye ma dang mnyam pa phrag sum cu rtsa brgyad 'das pa na zhi ba'i cho ga zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom 
[\[287a.7\]]pa yang dag par rdzogs pa'i sangs rgyas blo gros dag pa zhes bya bar shes so/_/'jam dpal shar gyi phyogs char sangs rgyas kyi zhing drug cu'i rdul phra rab kyi rdul snyed kyi 'jig rten gyi khams 'das pa na ma smad pa zhes bya ba'i 'jig rten gyi khams yod de/_de na nga la sems 
[\[287b\]]
[\[287b.1\]]can rnams kyis de bzhin gshegs pa dgra bcom pa yang dag par rdzogs pa'i sangs rgyas rin chen bkod pa zhes bya bar shes so/_/'jam dpal shar gyi phyogs char sangs rgyas kyi zhing brjod du med pa'i rdul phra rab kyi rdul snyed kyi 'jig rten gyi khams 'das pa na rin po che 
[\[287b.2\]]kun du gnas pa zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas gzi brjid 'phags pa'i rgyal po zhes bya bar shes so/_/'jam dpal shar gyi phyogs char 
[\[287b.3\]]sangs rgyas kyi zhing brjod du med pa bcu'i rdul phra rab kyi rdul snyed kyi 'jig rten gyi khams 'das pa na dkon mchog 'byung gnas zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs 
[\[287b.4\]]rgyas brtul zhugs spyad ces bya bar shes so/_/'jam dpal shar gyi phyogs char sangs rgyas kyi zhing brjod du med pa [{]bcwa [,]bco [}]brgyad kyi rdul phra rab kyi rdul snyed kyi 'jig rten gyi khams 'das pa na yid grub ces bya ba'i 'jig rten gyi khams yod de/_de na nga la sems can rnams 
[\[287b.5\]]kyis de bzhin gshegs pa dgra bcom pa yang dag par rdzogs pa'i sangs rgyas gtsug phud rgyal po zhes bya bar shes so/_/'jam dpal shar gyi phyogs char sangs rgyas kyi zhing brjod du med pa nyi shu rtsa lnga'i rdul phra rab kyi rdul snyed kyi 'jig rten gyi khams 'das pa na nges par 
[\[287b.6\]]song ba zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas gtsug phud 'byung zhes bya bar shes so/_/'jam dpal shar gyi phyogs char sangs rgyas kyi zhing brjod du med pa 
[\[287b.7\]]nyi shu rtsa lnga'i rdul phra rab kyi rdul snyed kyi 'jig rten gyi khams 'das pa na grong rdal zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas thams cad zil gyis gnon pa zhes 
[\[288a\]]
[\[288a.1\]]bya bar shes so/_/'jam dpal shar gyi phyogs char sangs rgyas kyi zhing brjod du med pa sum cu'i rdul phra rab kyi rdul snyed kyi 'jig rten gyi khams 'das pa na bde ba'i dri zhes bya ba'i 'jig rten gyi khams yod de/_de na nga la sems can 
[\[288a.2\]]rnams kyis de bzhin gshegs pa dgra bcom pa yang dag par rdzogs pa'i sangs rgyas gnas med par spyod ces bya bar shes so/_/'jam dpal shar gyi phyogs char sangs rgyas kyi zhing brjod du med pa sum cu rtsa gcig gi rdul phra rab kyi rdul snyed kyi 'jig rten gyi 
[\[288a.3\]]khams 'das pa na me tog bkram pa zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas dbang phyug ces bya bar shes so/_/'jam dpal shar 
[\[288a.4\]]gyi phyogs char sangs rgyas kyi zhing brjod du med pa sum cu rtsa brgyad kyi rdul phra rab kyi rdul snyed kyi 'jig rten gyi khams 'das pa na tsam pa'i kha dog ces bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa 
[\[288a.5\]]yang dag par rdzogs pa'i sangs rgyas grags pa'i lha zhes bya bar shes so/_/'jam dpal shar gyi phyogs char sangs rgyas kyi zhing brjod du med pa bzhi bcu'i rdul phra rab kyi rdul snyed kyi 'jig rten gyi khams 'das pa na lhas sprul pa zhes bya ba'i 'jig rten gyi khams yod 
[\[288a.6\]]de/_de na nga la sems can rnams kyis de bzhin gshegs pa mi gnas pa zhes bya bar shes so/_/'jam dpal shar gyi phyogs char sangs rgyas kyi zhing 'di nas sangs rgyas kyi zhing brjod du med pa bzhi bcu rtsa gcig gi rdul phra rab kyi rdul snyed kyi 'jig rten gyi 
[\[288a.7\]]khams 'das pa na rab tu grub pa zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas dbyangs kyi rgyal po zhes bya bar shes so/_/'jam dpal shar gyi phyogs char 
[\[288b\]]
[\[288b.1\]]sangs rgyas kyi zhing brjod du med pa bdun cu rtsa gcig gi rdul phra rab kyi rdul snyed kyi 'jig rten gyi khams 'das pa na ma smad pa zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa sman gyi rgyal po zhes bya bar 
[\[288b.2\]]shes so/_/'jam dpal shar gyi phyogs char sangs rgyas kyi zhing brjod du med pa bdun cu rtsa bzhi'i rdul phra rab kyi rdul snyed kyi 'jig rten gyi khams 'das pa na gser du snang ba zhes bya ba'i 'jig rten gyi khams yod de/_de na nga la sems can rnams kyis de 
[\[288b.3\]]bzhin gshegs pa mi rtag gzi brjid rgyal po zhes bya bar shes so/_/'jam dpal shar gyi phyogs char gser gyis rab tu brgyan ces bya ba'i 'jig rten gyi khams yod de/_de na nga la sems can rnams kyis de bzhin gshegs pa gsol ba byed pa zhes 
[\[288b.4\]]bya bar shes so/_/'jam dpal shar gyi phyogs char gser gyi gtsug ces bya ba'i 'jig rten gyi khams yod de/_de na nga la sems can rnams kyis de bzhin gshegs pa nyon mongs dri ma sbyangs zhes bya bar shes so/_/'jam dpal shar gyi phyogs char 
[\[288b.5\]]sangs rgyas kyi zhing brjod du med pa bzhi bcu rtsa bzhi'i rdul phra rab kyi rdul snyed kyi 'jig rten gyi khams 'das pa na mngon par 'phags pa zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dpal gyi snying po zhes bya bar 
[\[288b.6\]]shes so/_/'jam dpal shar gyi phyogs char snang ba can zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa dpal brtsegs zhes bya bar shes so/_/'jam dpal shar gyi phyogs char sangs rgyas kyi zhing 
[\[288b.7\]]brjod du med pa sum cu rtsa gcig gi rdul phra rab kyi rdul snyed kyi sangs rgyas kyi zhing 'das pa na grags can zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa nyon mongs pa zhi bar byed pa zhes bya bar shes so/_/'jam 
[\[289a\]]
[\[289a.1\]]dpal shar gyi phyogs char sangs rgyas kyi zhing brjod du med pa sum cu rtsa lnga'i rdul phra rab kyi rdul snyed kyi sangs rgyas kyi zhing 'das pa na gzi brjid can zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa blo gros 'dzin 
[\[289a.2\]]ces bya bar shes so/_/'jam dpal shar gyi phyogs char sangs rgyas kyi zhing brjod du med pa sum cu rtsa drug gi rdul phra rab kyi rdul snyed kyi sangs rgyas kyi zhing 'das pa na tshangs pa 'byung ba zhes bya ba'i 'jig rten gyi khams yod de/_de na nga la sems can rnams kyis de bzhin 
[\[289a.3\]]gshegs pa dpal gyi gzi brjid rgyal po zhes bya bar shes so/_/'jam dpal shar gyi phyogs char sangs rgyas kyi zhing brjod du med pa sum cu rtsa bdun gyi rdul phra rab kyi rdul snyed kyi sangs rgyas kyi zhing 'das pa na sangs rgyas dgyes pa zhes bya ba'i 'jig rten gyi khams yod de/_
[\[289a.4\]]de na nga la sems can rnams kyis de bzhin gshegs pa blo gros rgyal po zhes bya bar shes so/_/'jam dpal sangs rgyas kyi zhing 'di nas shar gyi phyogs char sangs rgyas kyi zhing brjod du med pa sum cu rtsa brgyad kyi rdul phra rab kyi rdul snyed kyi sangs rgyas kyi zhing 'das pa na rin chen 
[\[289a.5\]]sgo zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa 'jig rten slob dpon zhes bya bar shes so/_/'jam dpal shar gyi phyogs char sangs rgyas kyi zhing brjod du med pa sum cu rtsa bzhi'i rdul phra rab kyi rdul snyed kyi 
[\[289a.6\]]sangs rgyas kyi zhing 'das pa na rin po che'i rtse mo zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa skar rgyal zhes bya bar shes so/_/'jam dpal shar gyi phyogs char sangs rgyas kyi zhing 'di nas sangs rgyas kyi zhing 
[\[289a.7\]]brjod du med pa sum cu'i rdul phra rab kyi rdul snyed kyi sangs rgyas kyi zhing 'das pa na rin chen me tog shin tu rgyas pa zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa sa dang mnyam pa zhes bya bar shes so/_/'jam 
[\[289b\]]
[\[289b.1\]]dpal shar gyi phyogs char sangs rgyas kyi zhing brjod du med pa sum cu rtsa bzhi'i rdul phra rab kyi rdul snyed kyi sangs rgyas kyi zhing 'das pa na shin tu mdzes zhes bya ba'i 'jig rten gyi khams yod de/_de na nga la sems can rnams kyis de bzhin gshegs pa don thams cad gzigs 
[\[289b.2\]]pa zhes bya bar shes so/_/'jam dpal shar gyi phyogs char sangs rgyas kyi zhing brjod du med pa sum cu rtsa lnga'i rdul phra rab kyi rdul snyed kyi sangs rgyas kyi zhing 'das pa na tsan dan gyi dri zhes bya ba'i 'jig rten gyi khams yod de/_de na nga la sems can rnams kyis de bzhin gshegs 
[\[289b.3\]]pa mtha' yas snang ba zhes bya bar shes so/_/'jam dpal shar gyi phyogs char sangs rgyas kyi zhing 'di nas sangs rgyas kyi zhing brjod du med pa bzhi bcu'i rdul phra rab kyi rdul snyed kyi sangs rgyas kyi zhing 'das pa na zil gyis mi non pa zhes bya ba'i 'jig rten gyi khams yod de/_de na 
[\[289b.4\]]nga la sems can rnams kyis de bzhin gshegs pa dgra bcom pa yang dag par rdzogs pa'i sangs rgyas don thams cad grub pa zhes bya bar shes so/_/'jam dpal de lta bu'i rnam grangs su sangs rgyas kyi zhing tha dad pa rnams su sangs rgyas kyi bya ba byed pa'i tshe nga la sems can rnams kyis 
[\[289b.5\]]ming tha dad par shes pa ni brjod du med pa'i bskal par smras kyang shar gyi phyogs cha'i sangs rgyas kyi zhing gi mtha' rtogs par mi nus so/_/de bzhin du phyogs cha thams cad kyi sangs rgyas kyi zhing du nga la sems can rnams kyis ming tha dad pa'i de bzhin gshegs par shes pa 
[\[289b.6\]]yang brjod du med pa'i bskal par smras kyang sangs rgyas kyi zhing tha dad pa'i mtha' bde bar mi rig go/_/'jam dpal sems can dge ba'i rtsa ba chung ba rnams kyis nga'i sangs rgyas kyi zhing tshad med pa thos na mos par 'gyur ro/_/'jam dpal byang chub sems dpa' gang theg pa 
[\[289b.7\]]'di la yang dag par zhugs pa dang /_theg pa 'di la yang dag par zhugs pa'i dge ba'i bshes gnyen rab tu mgu bar byas pa de dag kyang 'jam dpal nga'i sangs rgyas kyi zhing tshad med pa thos na the tshom skye bar 'gyur na nyan thos kyi theg pa can dang /_rang sangs rgyas kyi theg pa 
[\[290a\]]
[\[290a.1\]]can dang /_de ma yin pa'i byis pa so so'i skye bo rnams lta ci smos/_'jam dpal ngas mngon par shes pa 'das pa'i dus na bskal pa dpag tu med grangs med/_bsam gyis mi khyab pa de'i pha rol gyi yang ches pha rol na yon tan rab tu bskyed pa zhes bya 
[\[290a.2\]]ba'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas brtson 'grus mtha' yas zhes bya ba 'jig rten du byung ste/_de'i tshe de'i dus na nga ni bram ze'i bu mo blo gros mtha' yas zhes bya bar gyur to/_/de bzhin gshegs pa brtson 
[\[290a.3\]]'grus mtha' yas de yang byang chub sems dpa' khrag khrig brgyad cus yongs su bskor bar gyur te/_byang chub sems dpa' de dag thams cad kyang theg pa chen po la yang dag par zhugs pa theg pa dpag tu med pa la yang dag par zhugs pa nas theg pa brjod du med pa'i bar la 
[\[290a.4\]]yang dag par zhugs pa sha stag ste/_de dag la bcom ldan 'das de bzhin gshegs pa brtson 'grus mtha' yas de'i rang gi sangs rgyas kyi zhing tshad med pa yongs su dag pa 'chad de/_nga yang bla na med pa yang dag par rdzogs pa'i byang chub 'dod pa'i phyir bcom ldan 
[\[290a.5\]]'das de bzhin gshegs pa brtson 'grus mtha' yas de la rim gro dang bsnyen bkur byas so/_/de nas ngas de'i sangs rgyas kyi zhing tshad med pa yongs su dag pa thos nas bdag gi sangs rgyas kyi zhing yang de bas kyang shin tu rgya che ba de 'dra bar gyur cig ces de lta bu'i smon lam btab 
[\[290a.6\]]nas bdag gis dge ba'i rtsa ba thams cad kyang sangs rgyas kyi zhing rgya cher yongs su dag par bya ba'i phyir bsngos te/_bcom ldan 'das de bzhin gshegs pa brtson 'grus mtha' yas des bla na med pa yang dag par rdzogs pa'i byang chub dang /_sangs rgyas kyi zhing tshad 
[\[290a.7\]]med pa yongs su dag par lung bstan mod kyi 'on kyang ngas bla na med pa yang dag par rdzogs pa'i byang chub kyi phyir sangs rgyas kyi zhing rgya cher yongs su dag par bya ba'i phyir brtson 'grus ma btang bar gyur nas de ltar ngas de'i 'og tu sangs rgyas bye ba khrag khrig tshad med pa rnams la 
[\[290b\]]
[\[290b.1\]]bsnyen bkur byas te/_de'i dge ba'i rtsa ba bsags pas nga sangs rgyas kyi zhing rgya cher yongs su dag par bla na med pa yang dag par rdzogs pa'i byang chub mngon par rdzogs par sangs rgyas so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/
[\[290b.2\]]brjod kyis mi lang 'khor ba na/_/bsam gyis mi khyab 'das pa'i dus/_/sangs rgyas zhing gi rgya bskyed phyir/_/de na nga yis brtson 'grus brtsams/_/brtson 'grus mtha' yas zhes bya ba/_/gang zag mtshungs pa med pa byung /_/sems can bye ba rnam par 'dul/_/lhar 
[\[290b.3\]]bcas 'jig rten rnams la ston/_/sangs rgyas chos la dbang byed cing /_/stobs rnams kyi yang pha rol phyin/_/mi 'jigs pa la shin tu gnas/_/so so yang dag rig la mkhas/_/gnas dang gnas min dbang yang thob/_/las dang ye shes rtogs par rig_/
[\[290b.4\]]las rnams yang dag 'dzin pa dang /_/rnam par smin la the tshom med/_/khams rnams du mar shes pa dang /_/rnam par 'dren pa shin tu ldan/_/sems can rnams kyi dad pa rnams/_/ma lus yang dag rab tu mkhyen/_/sems can rnams kyi dbang po 
[\[290b.5\]]yi/_/rim pa bzhin du yang dag mkhyen/_/dbang po mchog dang tha ma rnams/_/ma lus par yang rab tu mkhyen/_/bsam gtan ye shes rnam thar dang /_/ting nge 'dzin gyi pha rol phyin/_/snyoms par 'jug dang tshad med la/_/rkang gnyis dam pa shin 
[\[290b.6\]]tu bslabs/_/sangs rgyas rnams kyi ting nge 'dzin/_/des ni mi mkhyen gang yang med/_/thams cad mkhyen cing thams cad gzigs/_/gzigs pa la yang sgrib pa med/_/de bzhin gshegs pa de la ngas/_/sangs rgyas zhing gi rgya dris te/_/sangs 
[\[290b.7\]]rgyas zhing gi rgya che ba/_/bskal pa chen po bdag la gsungs/_/kun nas nyon mongs rnam par byang /_/ma lus yang dag rab tu mkhyen/_/gang rnams khyod kyis mi mkhyen pa/_/de 'dra'i chos ni yong ma mchis/_/sangs rgyas zhing gi skyon rnams dang /_/
[\[291a\]]
[\[291a.1\]]yon tan thams cad rab tu mkhyen/_/sangs rgyas bstan pa rgya che ba/_/rkang gnyis gtso bos bshad du gsol/_/sems can rnams kyi smin pa dang /_/ji ltar mi rnams 'tshang rgya ba/_/nyon mongs gang gis nyon mongs pas/_/mi mkhas 
[\[291a.2\]]'khor bar rab tu 'khor/_/mi rnams gang gis nyon mongs pa/_/nyon mongs de dag khyod kyis mkhyen/_/de yi lam dang bsam pa rnams/_/'dren pa khyod kyis rnam par mkhyen/_/ji ltar ting 'dzin 'byung ba dang /_/byung nas ji ltar gnas pa dang /_/ji 
[\[291a.3\]]ltar de las ldang ba rnams/_/ston pa khyod kyis rab tu mkhyen/_/bsam gtan rnams dang tshad med pa/_/ji snyed ting nge 'dzin rnams dang /_/zhi gnas dang ni lhag mthong rnams/_/rnam pa thams cad shin tu mkhyen/_/ji ltar chos la 'dogs pa dang /_gang 
[\[291a.4\]]gi rkyen gyis bshad pa yang /_/de yang ston pas rab mkhyen te/_/de la the tshom mi mnga' khyod/_/khyod kyis bskal pa byer spyad pas/_/ye shes 'di las nges par 'byung /_/ston pas stobs kyi mthu yang brnyes/_/drang srong chen po stobs dang ldan/_/bskal pa stong 
[\[291a.5\]]phrag bye ba yi/_/bdag dang pha rol rnams kyi yang /_/spyod pa dpag tu ma mchis shing /_/bsam gyis mi khyab thams cad mkhyen/_/gang du byang chub ci 'dra ba/_/skye ba thams cad du yang 'jug_/de dag ma lus 'dren pa yis/_/ji lta bu yang rab tu mkhyen/_/gang du 
[\[291a.6\]]ji 'dra skye ba dang /_/gang du rigs kyang ci 'dra ba/_/ji ltar kun du spyad pa rnams/_/de dag 'dren pas rab tu mkhyen/_/tha ma'i chos rnams ci 'dra ba/_/'dren pas 'khor ba de rnams kyang /_/'gro ba gang du skye ba ni/_/de bzhin gshegs pas rab tu mkhyen/_/ci 'dra ba yi 
[\[291a.7\]]ye shes kyis/_/sngon chad rnam par lung bstan pa/_/mkhas pa khyod kyis de mkhyen pas/_/de la the tshom mi mnga' khyod/_/tshul khrims gang dang chos gang dang /_/ci 'dra'i spyod pa spyad pa dang /_/ye shes gang la zhugs pa yang /_/de dag 'dren pas rab 
[\[291b\]]
[\[291b.1\]]tu mkhyen/_/gang dang gang gi las kyis su/_/skye ba rnams su 'gro bar 'gyur/_/rnam smin ci 'dra 'thob pa yang /_/de dag mgon pos rab tu mkhyen/_/gang du gnas pa de dag gi/_/rgyun du mchi bar nges pa yang /_/de yang khyod kyis ma lus mkhyen/_/de 
[\[291b.2\]]slad yid gnyis mi mnga' khyod/_/gang gi lus kyis sems gang skyes/_/de yang khyod kyis rnam par mkhyen/_/sems de'i rgyu ni gang lags pa/_/de yang 'dren pas shin tu mkhyen/_/sngon chad gnas pa mkhyen pa ni/_/khyod dang 'dra ba yong ma mchis/_/sangs rgyas 
[\[291b.3\]]bye ba stong rnams dang /_/'dren pa khyod ni de dang 'dra/_/srog chags so so'i dge ba rnams/_/rjes su dran pas rab tu mkhyen/_/de slad sangs rgyas chos rnams la/_/'dren pa'i ye shes thogs mi mnga'/_/gang dang gang gis lus kyis su/_/ji lta bu yi rgyud du 
[\[291b.4\]]mchi/_/de yang thams cad mkhyen pas mkhyen/_/de slad rgyal bas lhag ma mchis/_/'dren pa chos rnams thams cad la/_/khyod ni the tshom yong mi mnga'/_/sems can kun gyi spyod yul yang /_/sangs rgyas spyan gyis rab tu gzigs/_/skye ba dang ni 'chi 
[\[291b.5\]]'pho mkhyen/_/khyod 'dra ba ni yong mi gda'/_/lhar bcas 'jig rten thams cad na/_/thub pa khyod las lhag ma mchis/_/zag pa zad pa'ang rab tu mkhyen/_/ma lus pa yang rtogs par gyur/_/nyon mongs thams cad yongs su spangs/_/khyod kyis bag chags 
[\[291b.6\]]kun kyang bcom/_/sems can kun gyi nyon mongs dang /_/spyod pa rnams kyang 'dren pas mkhyen/_/gang la nyon mongs spyod yul dang /_/nyon mongs 'di dag gar 'byung mkhyen/_/nyon mongs dag la spyad pas na/_/bag chags rjes su 'jug pa rnams/_/de 
[\[291b.7\]]dag kun kyang khyed mkhyen te/_/de las khyod ni pha rol phyin/_/bdag dang pha rol rnams kyi yang /_/nyon mongs gang gis spong ba yi/_/lam de rnams kyang rab tu mkhyen/_/de slad khyod ni lam la mkhas/_/'jig rten kun mgon rnam 'dren pa/_/mtha' yas 
[\[292a\]]
[\[292a.1\]]brtson 'grus de bstod nas/_/bskal bye khrag khrig mtha' yas par/_/'gro ba gnyis su de skyes so/_/'di nas lha ris nga skyes te/_/rtag par lha yi dbang por gyur/_/bye ba mtha' yas lha rnams la/_/rgyal ba'i ye shes 'thob par 
[\[292a.2\]]bstan/_/lha yi gnas nas shi 'phos te/_/mi yi dbang po rgyal por gyur/_/sems can khrag khrig mtha' yas pa/_/rgyal ba'i ye shes thob par bstan/_/de dag nga yi chos thos nas/_/bsti stang mtshungs med bskyed nas su/_/sems ni thams cad 
[\[292a.3\]]nyer gzhag ste/_/dri med sems kyis de dag nyan/_/sems can bye ba mtha' yas pa/_/byang chub mchog la nges par gyur/_/nga yi tshig thos rtogs pa ni/_/sangs rgyas byang chub nges par gyur/_/sangs rgyas bye ba mtha' yas pa/_/sangs rgyas zhing gi rgya 
[\[292a.4\]]bshad kyang /_/bskal pa khrag khrig mtha' yas su/_/rgya chen bshad pa mi zad do/_/sangs rgyas yon tan gang brjod dang /_/drang srong chen pos zhing bsngags pa/_/thams cad rang bzhin stong par bshad/_/de dag ma skyes mi 'gag bstan/_/gang 'dir 
[\[292a.5\]]sangs rgyas bsngags pa dang /_/sangs rgyas yon tan gang bstan dang /_/bde bar gshegs pas zhing brjod pa/_/gang gis bshad pa'ang de dang 'dra/_/chos rnams zhi bar bde gshegs bshad/_/zhi ba'i rang bzhin de mi rnyed/_/gang la bshad pa de 
[\[292a.6\]]yang stong /_/'di la mgon med 'gro ba myos/_/de nas bram ze'i rigs shing sA la chen po lta bu'i bu mo blo gros mtha' yas kyis bcom ldan 'das de bzhin gshegs pa brtson 'grus mtha' yas la tshigs su bcad pa de dag gis mngon par bstod nas bud med 
[\[292a.7\]]kyi dbang po las gyur te/_de phyin chad bud med kyi lus su mi skye bar gyur to/_/'jam dpal de lta bas na byang chub sems dpa' sems dpa' chen po sangs rgyas kyi zhing tshad med pa yongs su sbyang bar 'dod cing bla na med pa yang dag par rdzogs pa'i byang chub mngon 
[\[292b\]]
[\[292b.1\]]par rdzogs par 'tshang rgya bar 'dod pas byang chub sems dpa'i rnam par thar pa sgrub pa'i stong pa nyid sgrib pa med pa la bslab par bya'o/_/chos kyi rnam grangs 'di bshad pa'i tshe/_sangs rgyas kyi zhing 'di thams cad rnam par 'gyur ba drug tu g.yos te/_'gul rab tu 
[\[292b.2\]]'gul/_kun du rab tu 'gul/_g.yos rab tu g.yos/_kun du rab tu g.yos/_ldeg rab tu ldeg_/kun du rab tu ldeg_/'khrugs rab tu 'khrugs/_kun du rab tu 'khrugs/_'ur 'ur rab tu 'ur 'ur/_kun du rab tu 'ur 'ur/_chem chem rab tu chem chem/_kun 
[\[292b.3\]]du rab tu chem chem/_shar phyogs dma' na nub phyogs mtho/_nub phyogs dma' na shar phyogs mtho/_lho phyogs dma' na byang phyogs mtho/_byang phyogs dma' na lho phyogs mtho/_dbus dma' na mtha' mtho/_mtha' dma' na dbus mtho bar gyur to/_/srog chags 
[\[292b.4\]]bye ba khrag khrig phrag drug cu rtsa drug len pa med par zag pa rnams las sems rnam par grol lo/_/dge slong dang /_dge slong ma dang /_dge bsnyen dang /_dge bsnyen ma tshad med pa phrag brgya ni chos rnams la chos kyi mig rdul med cing dri ma dang bral ba rnam par dag go/_/byang chub sems 
[\[292b.5\]]dpa' bye ba khrag khrig dpag tu med pa ni mi skye ba'i chos la bzod pa thob par gyur to/_/srog chags stong phrag dpag tu med pa rnams dang /_lha dang mir bcas pa'i skye dgu sngon sems ma bskyed pa rnams ni bla na med pa yang dag par rdzogs pa'i byang chub tu sems skyes so/_/bcom ldan 
[\[292b.6\]]'das kyis de skad ces bka' stsal nas/_byang chub sems dpa' brgyad khri bzhi stong po de dag dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do//_//'phags pa dkon 
[\[292b.7\]]mchog 'byung gnas zhes bya ba theg pa chen po'i mdo rdzogs [{]s+ho[,]so[}]//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo tsA ba ban de ye shes sdes zhus te skad gsar chad kyis bcos nas slad kyis gtan la phab pa//_//
[\[293a\]]
[\[293a.1\]{D125}]@##/_/rgya gar skad du/_Ar+ya su bar+N+Na sU tra ma hA yA na nA ma sU tra/_bod skad du/_'phags pa gser gyi mdo zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa 
[\[293a.2\]]dus gcig na/_bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de'i tshe bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das byang chub kyi sems ci ltar blta bar bgyi/_
[\[293a.3\]]bcom ldan 'das kyis bka' stsal pa/_tshe dang ldan pa kun dga' bo byang chub kyi sems ni gser dang rang bzhin 'dra bar gnas par blta bar bgyi'o/_/gser rang bzhin gyis rnam par dag pa ltar byang chub kyi sems rang bzhin gyis rnam par dag par gnas so/_/mgar 
[\[293a.4\]]bas gser la bzo'i bye brag tha dad par byas kyang gser rang bzhin mi 'gyur ba ltar/_byang chub kyi sems la yon tan khyad par sna tshogs par snang yang don dam par byang chub kyi sems las ma g.yos pas rang bzhin mi 'gyur ba'i phyir ro/_/de nas bcom ldan 
[\[293a.5\]]'das kyis tshigs su bcad de bka' stsal pa/_byang chub sems nyid rnam par dag_/bdag dang gzhan gyi don la brtson/_/dngos med ngo bo nyid du sgom/_/shes rab skye ba'i rgyu la mos/_/bcom ldan 'das kyis de skad ces bka' stsal pa dang /_tshe dang ldan 
[\[293a.6\]]pa kun dga' bo dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do//_//'phags pa gser gyi mdo 
[\[293a.7\]]zhes bya ba theg pa chen po'i mdo rdzogs [{]s+ho[,]so[}]//[ {D126}]@##/_/rgya gar skad du/_Ar+ya su bar+N+Na bA lu ko pa ma nA ma ma hA yA na sU tra/_bod skad du/_'phags pa gser gyi bye ma lta bu zhes bya ba theg pa chen po'i mdo/_sangs rgyas dang /_
[\[293b\]]
[\[293b.1\]]byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 
[\[293b.2\]]'dun chen po dang /_byang chub sems dpa' stong phrag mang po dag dang thabs cig tu bzhugs te/_de nas tshe dang ldan pa kun dga' bo stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das 
[\[293b.3\]]ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das ci de bzhin gshegs pa dgra bcom pa yang dag par rdzogs pa'i sangs rgyas rnams dpag tu ma mchis pa lags sam/_bcom ldan 'das ci de 
[\[293b.4\]]bzhin gshegs pa dgra bcom pa yang dag par rdzogs pa'i sangs rgyas rnams yon tan dpag tu ma mchis pa dang ldan lags sam/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun 
[\[293b.5\]]dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni dpag tu med do/_/kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni yon tan dpag tu med pa dang ldan no/_/tshe dang ldan pa kun 
[\[293b.6\]]dga' bos lan gnyis su bcom ldan 'das la 'di skad ces gsol to/_/bcom ldan 'das ci de bzhin gshegs pa dgra bcom pa yang dag par rdzogs pa'i sangs rgyas rnams dpag tu ma mchis pa lags sam/_bcom ldan 'das ci de bzhin gshegs pa 
[\[293b.7\]]dgra bcom pa yang dag par rdzogs pa'i sangs rgyas rnams yon tan dpag tu ma mchis pa dang ldan lags sam/_bcom ldan 'das kyis kyang lan gnyis lan gsum du tshe dang ldan pa kun dga' bo la 'di skad ces bka' stsal to/_/kun dga' bo de bzhin gshegs 
[\[294a\]]
[\[294a.1\]]pa dgra bcom pa yang dag par rdzogs pa'i sangs rgyas rnams ni dpag tu med do/_/kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni yon tan dpag tu med pa dang yang ldan no/_/kun dga' bo khyod de bzhin 
[\[294a.2\]]gshegs pa rnams kyi dpag tu med pa mnyan pa'am/_de bzhin gshegs pa rnams kyi yul shes pa 'am/_de bzhin gshegs pa rnams kyi yon tan shes par 'dod dam/_de skad ces bka' stsal pa dang /_bcom ldan 'das la tshe dang ldan pa kun dga' bos 
[\[294a.3\]]'di skad ces gsol to/_/dge slong rnams la bcom ldan 'das kyis bstan du gsol/_bde bar gshegs pas bstan du gsol/_dge slong rnams kyis mngon sum du thos na yang dag par 'dzin par 'gyur lags so/_/de skad ces gsol pa dang /_bcom 
[\[294a.4\]]ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis maud gal gyi bu chen po rdzu 'phrul ji lta bus phyogs dang phyogs mtshams dag tu 'gro ba shes sam/_kun dga' bos gsol pa/_maud gal gyi bu chen po rdzu 'phrul 
[\[294a.5\]]ji lta bus phyogs dang phyogs mtshams dag tu mchi ba bcom ldan 'das kyis bstan du gsol/_bde bar gshegs pas bstan du gsol/_bcom ldan 'das kyis bka' stsal pa/_kun dga' bo khyod la don 'di dpes bstan par bya'o/_/de ci'i phyir 
[\[294a.6\]]zhe na/_kun dga' bo skyes bu mkhas pa gang dag dpes don rtogs par 'gyur ba yod pa'i phyir ro/_/kun dga' bo dper na rdzing dpag tshad brgyad stong pa chus gang ba/_bya khwas btung du rung bar mu dang kha da chad du 'dug pa/_pad ma'i lo mas khebs pa zhig yod 
[\[294a.7\]]la de nas mi la la zhig gis rlung gi shugs las 'das pa'i rta mchog dag dang ldan pa'i lcags kyi shing rta la zhon te/_de yang mu khyud kyi shing yang chu la mi reg_/rta rnams kyi rmig pa yang chu la mi reg_/pad ma'i lo ma rnams kyang rta'i rmig pa dag gis mi brtol ba 
[\[294b\]]
[\[294b.1\]]tsam gyi stobs dang shugs dang mgyogs pa de lta bus rgyug la/_kun dga' bo de nas rdzing de'i nang nas sbrul gdug pa zhig byung nas shing rta de mtsho'i nang nas phyir ma log pa de'i bar skabs su shing rta de lan brgyad bskor na/_kun dga' bo sbrul gdug pas shing rta lan cig 
[\[294b.2\]]bskor ba'i yun ji tsam pa de'i bar skabs su kun dga' bo khyod chos bstan pa rnam pa brgyad ston cing don kyang go bar byed do/_/kun dga' bo khyod tshig gcig smra ba'i yun ji tsam pa de'i bar skabs su maud gal gyi bu chen po chos bstan pa rnam pa brgyad ston cing don kyang go bar 
[\[294b.3\]]byed do/_/kun dga' bo maud gal gyi bu chen po tshig gcig smra ba'i yun ji tsam pa de'i bar skabs su gnas brtan sha ra dwa ti'i bu chos bstan pa rnam pa brgyad ston cing don kyang go bar byed do/_/gnas brtan sha ra dwa ti'i bu tshig gcig smra ba'i yun ji tsam pa de'i bar skabs 
[\[294b.4\]]su rang sangs rgyas chos bstan pa rnam pa grangs med pa ston to/_/rang sangs rgyas tshig gcig smra ba'i yun ji tsam pa de'i bar skabs su byang chub sems dpa' chos bstan pa rnam pa grangs med bsam gyis mi khyab brjod du med pa ston cing don kyang go bar byed do/_/kun 
[\[294b.5\]]dga' bo byang chub sems dpa' tshig gcig smra ba'i yun ji tsam pa de'i bar skabs su kun dga' bo gnas brtan maud gal gyi bu chen po 'jig rten gyi khams brgyad khri 'da'o/_/kun dga' bo rdzu 'phrul gyi stobs bskyed pa de lta bu'i 'gros kyis nyin mtshan bdun gyi bar 
[\[294b.6\]]du ngal mi bso bar shar phyogs su 'jig rten gyi khams ji snyed du 'gro ba dang /_de bzhin du lho phyogs dang /_nub phyogs dang /_byang phyogs dang /_de bzhin du shar lho'i phyogs mtshams dang /_lho nub kyi mtshams dang /_nub byang gi mtshams dang /_byang shar 
[\[294b.7\]]gyi mtshams dang /_de bzhin du steng dang 'og gi phyogs su nyin mtshan bdun gyi bar du ngal mi bso bar song la/_de nas mi la la zhig gis phyogs bcu'i 'jig rten gyi khams de dag thams cad ra bas bskor te ra bas bskor nas rdo dang /_gseg ma dang /_gyo mo dang /_gyo 
[\[295a\]]
[\[295a.1\]]dum med par byas te mthon dman med par byas nas grong khyer gcig tu byas la grong khyer gcig tu byas nas kyang yungs 'brus bkang ste byur bur byas na/_kun dga' bo grong khyer de'i nang gi yungs 'bru ji snyed yod pa de dag bas kyang ches mang ba'i 'jig rten gyi khams 
[\[295a.2\]]dag na sems can byang chub la zhugs pa dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams byang chub sems dpa'i spyad pa spyod pa dag ngas mthong ngo /_/de bas kyang ches mang ba'i 'jig rten gyi khams dag na byang chub 
[\[295a.3\]]sems dpa' rnams dga' ldan gyi lha'i ris dag tu skye ba dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams dga' ldan gyi lha'i ris dag na 'khod pa dag ngas mthong ngo /_/de bas kyang ches mang ba'i 'jig rten gyi khams 
[\[295a.4\]]dag na byang chub sems dpa' rnams dga' ldan gyi lha'i ris dag nas 'chi 'pho ba dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams ma'i mngal du 'jug pa dag ngas mthong ngo /_/de bas kyang ches mang ba'i 'jig rten gyi 
[\[295a.5\]]khams dag na byang chub sems dpa' rnams ma'i mngal nas 'byung ba dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams byis pa'i rtsed mo ston pa dag ngas mthong ngo /_/de bas kyang ches mang ba'i 'jig rten gyi khams dag 
[\[295a.6\]]na byang chub sems dpa' rnams rgyal srid spangs nas rab tu byung ba dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams dka' ba spyod pa'i sbyor ba ston pa dag ngas mthong ngo /_/de bas kyang ches mang ba'i 'jig rten gyi khams dag na 
[\[295a.7\]]byang chub sems dpa' rnams byang chub kyi snying por 'gro ba dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams byang chub kyi snying po la lta ba dag ngas mthong ngo /_/de bas kyang ches mang ba'i 'jig rten gyi khams dag na byang 
[\[295b\]]
[\[295b.1\]]chub sems dpa' rnams byang chub kyi snying po la gces par byed pa'i mchog dang gus pa chen pos lan gsum bskor ba byed pa dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams byang chub kyi snying po la 'dug pa dag 
[\[295b.2\]]ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams byang chub kyi shing drung na 'dug pa dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams bla na med pa yang 
[\[295b.3\]]dag par rdzogs pa'i byang chub mngon par rdzogs par 'tshang rgya ba dag ngas mthong ngo /_/de bas kyang ches mang ba'i 'jig rten gyi khams dag na byang chub sems dpa' rnams bla na med pa yang dag par rdzogs pa'i byang chub mngon par rdzogs par sangs rgyas pa dag ngas mthong ngo /_/
[\[295b.4\]]de bas kyang ches mang ba'i 'jig rten gyi khams dag na sangs rgyas bcom ldan 'das rnams chos kyi 'khor lo bskor ba dag ngas mthong ngo /_/de bas kyang ches mang ba'i 'jig rten gyi khams dag na sangs rgyas bcom ldan 'das rnams yongs su mya ngan las 'das pa 
[\[295b.5\]]chen po ston pa dag ngas mthong ste/_de dag thams cad kyang mtshan 'thun pa dang gdung 'thun pa sha stag yin na 'jig rten gyi khams gang dag na byang chub sems dpa' chen po rnams mngon par 'byung ba dang /_byang chub kyi snying por 'gro ba dang /_byang chub kyi snying 
[\[295b.6\]]po la lta ba dang /_byang chub kyi snying po la bskor ba byed pa dang /_byang chub kyi snying po la 'dug pa dang /_byang chub kyi shing drung na 'dug pa dang /_mngon par rdzogs par sangs rgyas nas chos kyi 'khor lo bskor ba dang /_yongs su mya ngan las 'das pa chen po 
[\[295b.7\]]ston pa mtshan tha dad pa dang gdung tha dad pa dag lta ci smos/_de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 'jig rten gyi khams gang dag tu sangs rgyas bcom ldan 'das rnams mi 'byung ba dang /_byang chub 
[\[296a\]]
[\[296a.1\]]sems dpa' rnams kyang byang chub sems dpa'i spyad pa mi spyod pa'i 'jig rten gyi khams ji snyed cig mchis lags/_bcom ldan 'das kyis bka' stsal pa/_kun dga' bo 'jig rten gyi khams ngas bstan pa gang dag tu sangs rgyas 
[\[296a.2\]]bcom ldan 'das rnams 'byung ba dang /_byang chub sems dpa' rnams kyang byang chub sems dpa'i spyad pa spyod pa gang yin pa de dag ni kun dga' bo dper na rgya mtsho chen po'i bye ma dang gang gA'i klung gi bye ma'i nang na gser gyi bye ma dkon pa dang 'dra ste/_kun dga' 
[\[296a.3\]]bo de bzhin du 'jig rten gyi khams gang dag tu sangs rgyas bcom ldan 'das rnams 'byung ba dang /_byang chub sems dpa' rnams kyang byang chub sems dpa'i spyad pa spyod pa'i 'jig rten gyi khams de dag ni dkon te/_kun dga' bo ji ltar rgya mtsho chen po'i 
[\[296a.4\]]bye ma dang gang gA'i klung gi bye ma de dag las la la zhig gis bye ma 'bru gcig blangs pa de bzhin du gang du sangs rgyas bcom ldan 'das rnams 'byung ba dang /_byang chub sems dpa' rnams kyang byang chub sems dpa'i spyad pa spyod pa'i 'jig rten gyi khams de dag ni 
[\[296a.5\]]nyung ngo /_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_dge slong de dag dang /_byang chub sems dpa' de dag dang /_lha dang /_mi dang /_lha ma yin dang /_dri zar bcas pa'i 'jig 
[\[296a.6\]]rten yi rangs te/_bcom ldan 'das kyis gsungs pa la mngon par bstod do//_//'phags pa gser gyi bye ma lta bu zhes bya ba theg pa chen po'i mdo rdzogs [{]s+ho[,]so[}]//_//rgya gar gyi mkhan po su ren+d+ra bo d+hi dang /_pradz+nyA 
[\[296a.7\]]barma dang /_zhu chen gyi lo tsA ba ban de ye shes sde la sogs pas bsgyur cing zhus te gtan la phab pa//_//
