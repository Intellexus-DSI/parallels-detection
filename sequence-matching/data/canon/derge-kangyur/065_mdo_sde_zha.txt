[\[1a\]]
[\[1a.1\]]@#/_/mdo sde zha bzhugs so/_/
[\[1b\]]
[\[1b.1\]{D238}]@##/_/rgya gar skad du/_Ar+ya d+harma sang gI ti nA ma ma hA yA na sU tra/_bod skad du/_'phags pa chos yang dag par sdud pa zhes bya ba theg pa chen po'i mdo/_bam po dang po/_
[\[1b.2\]]sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das khang pa brtsegs pa dpe med pa/_nam mkha'i 
[\[1b.3\]]spyod yul chos kyi dbyings kyi dkyil tha mi dad pa kun nas yangs pa rang gi bsod nams dang ye shes kyi tshogs kyi rdzu 'phrul gyis sprul pa/_gnas gsum gyi mngon par 'du byed pa dang mi 'dra 
[\[1b.4\]]ba/_dpe thams cad las shin tu 'das pa/_de bzhin gshegs pa'i rnam par smin pa/_bsam gyis mi khyab pa las byung ba na/_dge slong stong nyis brgya lnga bcu'i dge slong gi 
[\[1b.5\]]dge 'dun chen po phal cher dgra bcom pa/_so so yang dag par rig pa thob pa/_gnyis ka'i cha las rnam par grol ba sha stag dang /_byang chub sems dpa' sems dpa' chen po shin 
[\[2a\]]
[\[2a.1\]]tu rnam par dag pa/_ting nge 'dzin la rtag tu spyod yul ba/_thams cad mkhyen pa'i ye shes kyi yul dang spyod yul la gnas pa/_chos kyi dbyings mtha' dang dbus med pa dam pa'i pha rol du phyin pa/_byang chub sems dpa'i brnag pa dang 
[\[2a.2\]]bsam pa thams cad yongs su rdzogs pa/_byang chub sems dpa'i dbang thams cad shin tu rtogs par khong du chud pa/_mthar thug pa'i gnas bcu thob pa/_yon tan gyi rgyan dpag tu med pas brgyan pa/_byang chub sems dpa'i ting nge 'dzin dang /_
[\[2a.3\]]gzungs dang bzod pa dang so so yang dag par rig pa rtogs par khong du chud pa sha stag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs 
[\[2a.4\]]pa dang /_'jig rten skyong ba gzi brjid che ba brgya stong dang /_g.yog brgya stong du ma dang yang thabs cig tu bzhugs te/_de'i tshe na bcom ldan 'das chos thams cad kyi [{]go rims kyi [,]go rim gyi [}]tshul gyi sgo la 'jug pa zhes bya ba'i chos kyi rnam grangs chen po ston to/_/'di 
[\[2a.5\]]lta ste/_'phags pa rnams mthong bas dad pa thob par 'gyur ro/_/dad pa thob pas dge ba'i chos la 'dun pa thob par 'gyur ro/_/dge ba'i chos la 'dun pas rgyun du chud pa thob par 'gyur ro/_/rgyun du chud pa thob pas don rnyed par 'gyur ro/_/don 
[\[2a.6\]]rnyed pas bdag po thob par 'gyur ro/_/bdag po thob pas sbyin pa thob par 'gyur ro/_/sbyin pas longs spyod chen po thob par 'gyur ro/_/tshul khrims kyis mtho ris thob par 'gyur ro/_/bzod pas kun tu mdzes par 'gyur ro/_/brtson 'grus kyis 
[\[2b\]]
[\[2b.1\]]mngon par shes pa myur bar 'gyur ro/_/bsam gtan gyis sems las su rung bar 'gyur ro/_/shes rab kyis 'jig rten thams cad las mngon par 'phags par 'gyur ro/_/thabs kyis thams cad las 'byung bar 'gyur ro/_/smon lam gyis tshegs med par 
[\[2b.2\]]'gyur ro/_/stobs kyis mi tshugs par 'gyur ro/_/ye shes kyis 'jig rten thams cad ston par 'gyur ro/_/mngon par 'byung bas 'phags pa nyid thob par 'gyur ro/_/rab tu byung bas gnod sems thams cad rab tu zhi bar 'gyur ro/_/bsod snyoms spyod 
[\[2b.3\]]pas kha na ma tho ba med par 'gyur ro/_/dgon pa la gnas pas 'jigs pa med par 'gyur ro/_/nang du yang dag 'jog pas bsam gtan dang /_mngon par shes pa dang /_tshangs pa'i gnas pa thob par 'gyur ro/_/ji ltar thos pa'i chos la so sor rtog pa dang /_
[\[2b.4\]]yang dag par rab tu ston pas so sa yang dag par rig pa thob par 'gyur ro/_/dran pa la mkhas pas gzungs thob par 'gyur ro/_/spobs pa la mkhas pas khyad par lung ston pa'i ye shes thob par 'gyur ro/_/blo gros la mkhas pas chos dang don rab tu dbye ba'i ye shes 
[\[2b.5\]]thob par 'gyur ro/_/mos pa la mkhas pas mi 'jigs pa thob par 'gyur ro/_/phung po la mkhas pas shes rab rab tu dbye bar 'gyur ro/_/khams la mkhas pas rten cing 'brel par 'byung ba phra mo shes pas rab tu 'byed par 'gyur ro/_/skye mched la mkhas pas phyi 
[\[2b.6\]]nang la shin tu rmongs pa spong bar 'gyur ro/_/bden pa la mkhas pas sems can thams cad la mi slu bar 'gyur ro/_/yid la byed pa la mkhas pas sangs rgyas thams cad mnyes par byed par 'gyur ro/_/zhi gnas la mkhas pas sems zhi bar 'gyur ro/_/lhag mthong 
[\[2b.7\]]la mkhas pas sems dul bar 'gyur ro/_/nga rgyal med pas thams cad mkhyen pa'i ye shes yongs su rdzogs par 'gyur ro/_/khengs pa med pas yid rton par 'gyur ro/_/sems can thams cad la mi slu bas dbang gcig par 'gyur ro/_/dam bcas pa la 
[\[3a\]]
[\[3a.1\]]brtan pas lha dang mi mgu bar byed par 'gyur ro/_/ji skad smras pa de bzhin du byed pas skyes bu dam pa'i chos yongs su rdzogs par 'gyur ro/_/nang du sems pas bde bar khong du chud par 'gyur ro/_/sems 'chos pas chos kyi rgyal srid thob par 
[\[3a.2\]]'gyur ro/_/lus bsrung ba dang lus la mi blta bas sangs rgyas kyi sku thob par 'gyur ro/_/'jam zhing snyan la phan par smra bas tshangs pa'i sgra skad sgrogs pa'i dbyangs thob par 'gyur ro/_/dkon mchog gsum la dad pa mi phyed pas gnas dang gnas ma yin pa 
[\[3a.3\]]mkhyen pa'i stobs thob par 'gyur ro/_/thams cad du legs par bya ba'i las byed pas las kyi rnam par smin pa mkhyen pa'i stobs thob par 'gyur ro/_/sems can ye shes kyi lam la sbyor ba dang /_pha rol mi shes pa la mi brnyas pas dbang po mchog dang mchog 
[\[3a.4\]]ma yin pa mkhyen pa'i stobs thob par 'gyur ro/_/rten cing 'brel bar 'byung ba phra ba khong du chud pas khams sna tshogs mkhyen pa'i stobs thob par 'gyur ro/_/sems can thams cad dkon mchog gsum la 'dzud pa dang /_mos par byed pas mos pa sna tshogs 
[\[3a.5\]]mkhyen pa'i stobs thob par 'gyur ro/_/thams cad du spyod lam rnam par mi 'khrugs pa dang /_sems can thams cad la mtshungs par chos ston pas thams cad du 'gro ba'i lam mkhyen pa'i stobs thob par 'gyur ro/_/sems can bsam gtan gyi lam la sbyor bas bsam 
[\[3a.6\]]gtan dang ting nge 'dzin dang /_snyoms par 'jug pa'i kun nas nyon mongs pa rnam par byang ba dang /_ldang ba mkhyen pa'i stobs thob par 'gyur ro/_/sems can lam stor ba rnams la lam nye bar ston pas lha'i mig mkhyen pa'i stobs thob par 'gyur ro/_/sems can 
[\[3a.7\]]thams cad la dran pa rab tu sbyin pas sngon gyi gnas rjes su dran pa mkhyen pa'i stobs thob par 'gyur ro/_/sems can thams cad la rnam par byang ba'i lam nye bar ston pas zag pa zad pa mkhyen pa'i stobs thob par 'gyur ro/_/sems can mang du thos pa la sbyor bas mi 
[\[3b\]]
[\[3b.1\]]'jigs pa thob par 'gyur ro/_/sems can theg pa chen po la sbyor bas sangs rgyas kyi chos ma 'dres pa thob par 'gyur ro/_/stong pa nyid sgom pas bag chags kyi mtshams sbyor ba spong bar 'gyur ro/_/mtshan ma med pa sgom pas chos thams cad la sgrib pa med pa'i ye 
[\[3b.2\]]shes thob par 'gyur ro/_/smon pa med pa sgom pas chos thams cad la so sor rtog pa'i ye shes thob par 'gyur ro zhes de ltar bcom ldan 'das chos thams cad kyi [{]go rims kyi [,]go rim gyi [}]sgo la 'jug pa zhes bya ba'i chos kyi rnam grangs chen po ston to/_/'khor de na byang chub sems 
[\[3b.3\]]dpa' gnyis khang pa brtsegs pa'i nang na g.yog mang po dang gnas shing 'khod de/_gcig ni rtsom pa med ces bya/_gcig ni blo gros rnam par gnon ces bya'o/_/de gnyis der 'dus nas blo 'di snyam du gyur te/_byang chub sems dpa' rnams kyi chos yang dag 
[\[3b.4\]]par brjod pa blo gros yangs pa zhes bya ba yod de/_bdag cag gis yang dag par brjod par bya'o zhes smras nas/_byang chub sems dpa' sems dpa' chen po blo gros rnam par gnon gyis byang chub sems dpa' sems dpa' chen po rtsom pa med la 'di skad ces smras so/_/
[\[3b.5\]]rigs kyi bu byang chub sems dpa' sems dpa' chen pos de bzhin gshegs pa dgra bcom pa yang dag par rdzogs pa'i sangs rgyas rnams kyi 'byung ba ji ltar khong du chud par bya/_byang chub sems dpa' sems dpa' chen pos de bzhin gshegs pa rnams kyi ngo bo nyid ji ltar 
[\[3b.6\]]khong du chud par bya/_de bzhin gshegs pa rnams kyi gzhan gyi rkyen gyis 'byung ba ji ltar khong du chud par bya/_rigs kyi bu byang chub sems dpas de bzhin gshegs pa rnams kyi gnas pa ji ltar khong du chud par bya/_rigs kyi bu byang chub sems dpas de bzhin gshegs 
[\[3b.7\]]pa dgra bcom pa yang dag par rdzogs pa'i sangs rgyas rnams kyi yongs su mya ngan las 'das pa chen po ji ltar khong du chud par bya/_'jug pa ji ltar khong du chud par bya/_dpe dang 'dra ba ji ltar khong du chud par bya/_rigs kyi bu ji ltar byang chub sems dpas sangs rgyas 
[\[4a\]]
[\[4a.1\]]rnams du yod par khong du chud par bya/_byang chub sems dpas de bzhin gshegs pa dgra bcom pa yang dag par rdzogs pa'i sangs rgyas rnams kyi tha snyad du ston pa ji ltar khong du chud par bya/_rigs kyi bu byang chub sems dpas stong pa nyid ji ltar khong du 
[\[4a.2\]]chud par bya/_stong pa nyid kyi mi 'thun pa'i phyogs ji ltar khong du chud par bya/_byang chub sems dpas stong pa nyid smra bar ji ltar khong du chud par bya/_byang chub sems dpas chos smra ba po ji ltar khong du chud par bya/_de rnams kyis chos smra ba ji ltar khong du chud par bya/_
[\[4a.3\]]byang chub sems dpa' rnams kyi mi 'grogs pa ji ltar khong du chud par bya/_byang chub sems dpa' rnams kyi 'phrul pa chen po ji ltar khong du chud par bya/_dge ba rnams kyi rnam par smin pa'i dbang ba ji ltar khong du chud par bya/_rigs kyi bu byang chub sems dpas zag pa 
[\[4a.4\]]med pa'i dge ba rnams kyi rnam par smin pa thob pa'i dbang ba ji ltar khong du chud par bya/_de skad ces smras pa dang /_byang chub sems dpa' sems dpa' chen po rtsom pa med kyis byang chub sems dpa' sems dpa' chen po blo gros rnam par gnon pa la 'di skad ces smras so/_/
[\[4a.5\]]rigs kyi bu khyod kyis byang chub sems dpa' sems dpa' chen po rnams kyi chos yang dag par brjod pa yang dag phul 'di dris pa 'di lta ste/_chos yang dag par brjod pa blo gros rgya chen po 'di ni yang dag phul gyi gtam mo/_/rigs kyi bu nyon cig dang /_sangs rgyas kyi byin gyi 
[\[4a.6\]]rlabs kyis chos yang dag par brjod pa blo gros chen po 'di bshad par bya'o/_/rigs kyi bu byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi 'byung ba khong du chud par bya ste/_bcu 
[\[4a.7\]]gang zhe na/_'di lta ste/_rtsom pa'i rnam par rtog pa thams cad kun chad pa'i skye bar 'jug pa dang /_sems dang yid dang yid kyi rnam par shes pa gnas gyur pa thams cad 'jug pa dang /_skye ba dang /_'jig pa las phyir ldog pa'i skye ba dang 'jig pa 'jug pa 
[\[4b\]]
[\[4b.1\]]dang /_sngon gyi mngon par 'du byed pa'i gnod pas non pa'i rnam par smin pa thams cad 'jug pa dang /_chos kyi dbyings chags pa med pa yongs su sbyong ba bsags pa'i bsogs pa thams cad dang /_smon lam grangs med pa brgya stong phrag bcus bstan pa'i ston pa thams 
[\[4b.2\]]cad dang /_de bzhin gshegs pa thams cad kyi byin gyi rlabs kyis byin gyis brlabs pa'i sangs rgyas kyi byin gyi rlabs dang /_ji ltar yongs su smin par byas pa'i dge ba'i rtsa ba'i shugs kyis 'phangs pa'i 'phen pa thams cad dang /_byams pa chen po dang /_snying rje chen po'i rgyu 
[\[4b.3\]]'thun pa shin tu rgyas pa dang /_dus dang gnas dang /_sems can gyi bsam pa dang dge ba yang dag par 'dod pa ji lta ba dang /_lhag pa'i bsam pa'i dbang ji lta ba de bzhin du rnam pa tha dad par 'byung ba yin te/_rigs kyi bu byang chub sems dpas chos kyi tshul la 'jug 
[\[4b.4\]]pa bcu po de dag gis de bzhin gshegs pa dgra bcom pa yang dag par rdzogs pa'i sangs rgyas rnams kyi 'byung ba khong du chud par bya'o/_/rigs kyi bu byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i 
[\[4b.5\]]sangs rgyas rnams kyi ngo bo nyid khong du chud par bya ste/_bcu gang zhe na/_'di lta ste/_rang bzhin gyis dri ma med pa'i phyir de bzhin nyid kyi ngo bo nyid dang dbyer med pa'i phyir chos kyi dbyings kyi ngo bo nyid dang /_thams cad du song ba'i phyir yang dag pa'i mtha'i ngo bo nyid dang /_ngo bo nyid 
[\[4b.6\]]kyis dben pa'i phyir stong pa nyid dang mtshan ma med pa dang smon pa med pa'i ngo bo nyid dang /_gzhan gyi rkyen gyi dbang gis zhugs pa'i phyir sgyu ma dang smig rgyu dang chu zla dang sprul pa dang brag ca dang dri za'i grong khyer dang mgal me bskor ba'i ngo bo nyid dang /_rdzas med pa'i phyir skye ba med cing 'byung 
[\[4b.7\]]ba med pa'i ngo bo nyid dang rang bzhin gyis 'od gsal ba'i phyir chos thams cad kyi rang bzhin gyi ngo bo nyid dang /_rgyun ma chad pa'i phyir sngon gyi mthar ma byung ba dang lus med pa'i phyir phyi ma'i mthar mi 'pho ba dang /_sngon gyi mtha' dang phyi ma'i mtha' med pas da ltar byung ba la mi 
[\[5a\]]
[\[5a.1\]]gnas pa ste/_rigs kyi bu dag byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs pa'i sangs rgyas rnams kyi ngo bo nyid khong du chud par bya'o/_/rigs kyi bu byang chub sems dpas chos 
[\[5a.2\]]kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi gzhan gyi rkyen gyis 'byung ba khong du chud par bya ste/_bcu gang zhe na/_'di lta ste/_chos kyi 'bras bu'i phyir bag yod pa'i sa bon dang /_kha na ma tho ba med pa'i 
[\[5a.3\]]phyir shes rab dang thabs kyis bskyed pa dang /_legs par 'gro ba'i phyir tshul khrims kyi pha rol tu phyin pa'i rkang pa dang /_bdud rtsi'i phyir byang chub kyi sems kyi 'tsho ba'i dbang po dang /_las legs par byed pa'i phyir zhi gnas dang lhag mthong gi lag pa dang /_me long lta bu'i 
[\[5a.4\]]ye shes phun sum tshogs pa'i phyir las kyi rnam par smin pa 'jug pa'i mig dang /_legs par zhugs pa'i phyir pha rol tu phyin pa thams cad sgrub pa'i lte ba dang /_nan tan snying por byed pa'i phyir bsdu ba'i dngos po'i sgal tshigs dang /_rnam par mi rtog pa'i phyir stong pa nyid sgom 
[\[5a.5\]]pa'i yan lag gi dam pa mgo dang /_sems can thams cad kyi bya'o cog mi 'dor ba'i phyir yid ma bsad cing skrag pa med la spro ba ste/_rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs pa'i 
[\[5a.6\]]sangs rgyas rnams kyi gzhan gyi rkyen gyis 'byung ba khong du chud par bya'o/_/rigs kyi bu byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi gnas pa khong du chud par bya ste/_bcu gang 
[\[5a.7\]]zhe na/_'di lta ste/_nga yi ba med cing yongs su 'dzin pa med pa'i phyir gnod sems dang zhe sdang thams cad dang bral ba dang /_rtsi sman lta bu'i phyir sems can thams cad rtag tu nye bar 'tsho ba dang /_sngon dam bcas pa las ma nyams pa'i phyir bden pa yongs su skyong ba 
[\[5b\]]
[\[5b.1\]]dang /_snying rje chen po yongs su sbyangs pa'i phyir sems can la lta ba dang /_sems can gyi don 'ba' zhig la brtson pa'i phyir de 'ba' zhig gis bsam pa dang /_gzhan gyi sdug bsngal gyis gnod pa'i phyir bdag gi bde ba la mi lta ba dang /_'khor ba dang mya ngan las 
[\[5b.2\]]'das pa ro gcig pa'i phyir mya ngan las 'das par rnam par rtog pa dang bral ba dang /_lhun gyis grub pas bya ba byed pa bsal ba'i phyir yongs su mi skyo ba'i mtshan nyid dang /_sha'i lus med pa'i phyir tshol ba thams cad dang bral ba dang /_thams cad du mya ngan las 'das pa 
[\[5b.3\]]kun tu ston pa'i phyir thogs pa med pa'i mtshan nyid de/_rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs pa'i sangs rgyas rnams kyi gnas pa khong du chud par bya'o/_/rigs kyi bu 
[\[5b.4\]]byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi yongs su mya ngan las 'das pa chen po khong du chud par bya ste/_bcu gang zhe na/_'di lta ste/_nyon mongs pa dang /_shes bya'i 
[\[5b.5\]]sgrib pa thams cad spang ba'i mthar 'gro ba dang /_gang zag dang chos dang yul la bdag med par khong du chud pa dang skye ba dang chos kyi gnas gyur pa rnyed pa dang /_sems can thams cad la sangs rgyas kyi mdzad pa byed pa lhun gyis grub pa rgyun ma bcad pa'i ye shes thob pa 
[\[5b.6\]]dang /_de bzhin gshegs pa thams cad kyi chos kyi sku dbyer med pa thob pa dang /_'khor ba dang mya ngan las 'das pa rnam pa gnyis su bsam pa dang bral ba dang /_chos thams cad kyi rtsa ba yongs su dag pa dang /_chos thams cad skye ba med cing 'gag pa med pa 
[\[5b.7\]]de'i dngos po bsgoms pa dang /_de bzhin nyid dang chos kyi dbyings dang yang dag pa'i mtha' mnyam pa'i ye shes thob pa dang chos thams cad kyi rang bzhin dang /_mya ngan las 'das pa'i rang bzhin mnyam pa'i ye shes thob pa ste/_rigs kyi bu byang chub sems dpas 
[\[6a\]]
[\[6a.1\]]chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs pa'i sangs rgyas rnams kyi yongs su mya ngan las 'das pa chen po khong du chud par bya'o/_/rigs kyi bu gzhan yang byang chub sems dpas chos kyi tshul la 
[\[6a.2\]]'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi yongs su mya ngan las 'das pa chen po khong du chud par bya ste/_bcu gang zhe na/_'di lta ste/_nyon mongs pa thams cad kyi rtsa ba ni smon pa yin te/_smon pa las byung ba'o/_/
[\[6a.3\]]de bzhin gshegs pa la ni smon pa med de/_smon pa dang bral bas de bzhin gshegs pa yongs su mya ngan las 'das pa zhes bya'o/_/smon pa med pas de bzhin gshegs pa ni chos gang yang mi len to/_/mi len pas mi 'jug mi ldog ste/_len pa med pas de bzhin gshegs 
[\[6a.4\]]pa yongs su mya ngan las 'das pa zhes bya'o/_/gang 'jug pa dang ldog pa yang dag par chad pa de ni chos kyi sku ste/_mi skye mi 'gag go/_/skye ba dang 'gag pa dang bral bas de bzhin gshegs pa yongs su mya ngan las 'das pa zhes bya'o/_/gang skye ba med pa dang /_'gag 
[\[6a.5\]]pa med pa de ni cir yang brjod par bya ba ma yin te/_brjod par bya ba med pas de bzhin gshegs pa yongs su mya ngan las 'das pa zhes bya'o/_/bdag dang sems can med de chos tsam 'di skye zhing 'gag pas chos kyi gnas gyur pa'i phyir de bzhin gshegs pa yongs su mya ngan 
[\[6a.6\]]las 'das pa zhes bya'o/_/nyon mongs pa dang nye ba'i nyon mongs pa thams cad ni glo bur ba yin te/_chos kyi dbyings ni 'ong ba med cing 'gro ba med pas de glo bur yang ma yin gnas pa yang ma yin te/_chos kyi dbyings mnyam pa'i phyir de bzhin gshegs pa yongs su mya ngan las 
[\[6a.7\]]'das pa zhes bya'o/_/de bzhin nyid ni bden pa ste/_de bzhin nyid ma gtogs pa'i chos gzhan rnams ni [{]brdzun [,]rdzun [}]pa'o/_/bden pa'i ngo bo nyid ni de bzhin te/_de bzhin nyid kyi ngo bo nyid ni de bzhin gshegs pa yongs su mya ngan las 'das pa zhes bya'o/_/yang dag pa'i 
[\[6b\]]
[\[6b.1\]]mtha' ni spros pa med pa/_chos gzhan ni spros pa'i ngo bo nyid de/_yang dag pa'i mtha' mnyam pa'i phyir de bzhin gshegs pas yongs su mya ngan las 'das pa zhes bya'o/_/skye ba med pa ni bden pa ste/_skye ba la sogs pa'i chos gzhan rnams ni mi bden pa log pa 
[\[6b.2\]{]brdzun [,]rdzun [}]pa slu ba'i chos can no/_/de bzhin gshegs pa ni [{]brdzun [,]rdzun [}]pa slu ba'i chos can ma yin te/_bden pa'i ngo bo nyid ni de bzhin gshegs pa yongs su mya ngan las 'das pa zhes bya'o/_/yang dag pa ma yin pa ni mngon par 'du byed de/_yang dag pa la ni mngon 
[\[6b.3\]]par 'du bya ba med do/_/yang dag pa ni de bzhin gshegs pa'i chos kyi sku ste/_'dus ma byas pa ni yongs su mya ngan las 'das pa zhes bya ste/_rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa 
[\[6b.4\]]yang dag par rdzogs pa'i sangs rgyas rnams kyi yongs su mya ngan las 'das pa chen po khong du chud par bya'o/_/rigs kyi bu gzhan yang byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi 
[\[6b.5\]]yongs su mya ngan las 'das pa chen po khong du chud par bya ste/_bcu gang zhe na/_'di lta ste/_sbyin pa dang sbyin pa'i 'bras bu bdag med cing bdag gi ba med pa dang /_sbyin pa dang sbyin pa'i 'bras bu yongs su shes pas rnam par rtog pa gnas gyur pa phyin ci ma log pa ni 
[\[6b.6\]]de bzhin gshegs pa yongs su mya ngan las 'das pa zhes bya'o/_/tshul khrims dang tshul khrims kyi 'bras bu bdag med cing bdag gi ba med pa dang /_tshul khrims dang tshul khrims kyi 'bras bu yongs su shes pas rnam par rtog pa gnas gyur pa phyin ci ma log pa ni de 
[\[6b.7\]]bzhin gshegs pa yongs su mya ngan las 'das pa zhes bya'o/_/bzod pa dang bzod pa'i 'bras bu bdag med cing bdag gi ba med pa dang /_bzod pa dang bzod pa'i 'bras bu yongs su shes pas rnam par rtog pa gnas gyur pa phyin ci ma log pa ni de bzhin gshegs pa 
[\[7a\]]
[\[7a.1\]]yongs su mya ngan las 'das pa zhes bya'o/_/brtson 'grus dang brtson 'grus kyi 'bras bu bdag med cing bdag gi ba med pa dang /_brtson 'grus dang brtson 'grus kyi 'bras bu yongs su shes pas rnam par rtog pa gnas gyur pa phyin ci ma log pa ni de bzhin 
[\[7a.2\]]gshegs pa yongs su mya ngan las 'das pa zhes bya'o/_/bsam gtan dang bsam gtan gyi 'bras bu bdag med cing bdag gi ba med pa dang /_bsam gtan dang bsam gtan gyi 'bras bu yongs su shes pas rnam par rtog pa gnas gyur pa phyin ci ma log pa ni de bzhin 
[\[7a.3\]]gshegs pa yongs su mya ngan las 'das pa zhes bya'o/_/shes rab dang shes rab kyi 'bras bu bdag med cing bdag gi ba med pa dang /_shes rab dang shes rab kyi 'bras bu yongs su shes pas rnam par rtog pa gnas gyur pa phyin ci ma log pa ni de bzhin gshegs 
[\[7a.4\]]pa yongs su mya ngan las 'das pa zhes bya'o/_/sems can thams cad sems can ma yin pa dang /_chos thams cad bdag med pa dang /_sems can du 'du shes pa'i phyin ci log dang bral zhing chos su 'du shes pa'i phyin ci log dang bral ba ni de bzhin gshegs 
[\[7a.5\]]pa yongs su mya ngan las 'das pa zhes bya'o/_/gang bdag la sdug par 'gyur ba de ni tshol bar 'gyur ro/_/tshol ba la brtson pa de ni nyon mongs so/_/bdag la sdug pa dang bral zhing tshol ba thams cad dang bral ba ni phyir nyon mi mongs te/_nyon mongs pa med pa ni de bzhin 
[\[7a.6\]]gshegs pa yongs su mya ngan las 'das pa zhes bya'o/_/'dus byas ni tshad dang ldan pa yin te/_'dus ma byas ni tshad med pa'o/_/'dus byas dang 'dus ma byas kyi chos las rnam par grol zhing 'dus ma byas kyi chos nyid thob pa tshad med pa'i chos ni de bzhin gshegs pa 
[\[7a.7\]]yongs su mya ngan las 'das pa zhes bya'o/_/de bzhin gshegs pas ni gang stong pa nyid las rnam par grol ba'i chos sam/_sems can gang yang ma gzigs te/_stong pa nyid ni chos so/_/chos kyi sku ni de bzhin gshegs pa yongs su mya ngan las 'das pa zhes bya ste/_
[\[7b\]]
[\[7b.1\]]rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs pa'i sangs rgyas rnams kyi yongs su mya ngan las 'das pa chen po khong du chud par bya'o/_/rigs kyi bu byang chub sems dpas chos kyi tshul 
[\[7b.2\]]la 'jug pa bcus/_de bzhin gshegs pa dgra bcom pa yang dag par rdzogs pa'i sangs rgyas rnams kyi 'jug pa khong du chud par bya ste/_bcu gang zhe na/_'di lta ste/_chos shin tu rnam par dag pa'i phyir chos kyi gnas la gnas pa dang /_rang gis dam 
[\[7b.3\]]bcas pa nyams su len pa'i phyir snying stobs che ba'i gnas la gnas pa dang /_don mtshungs pa'i phyir bdag dang gzhan gyi don ro gcig pa dang /_rnam par mi rtog pa'i dbyings shin tu rnam par dag pa'i phyir shel gyi nor bu ltar rnam par mi rtog pa dang gnod pa bsal ba'i 
[\[7b.4\]]phyir bde ba thob pa dang /_nyon mongs pa'i dgra rab tu bcom pa'i phyir 'jigs pa med pa thob pa dang /_chos thams cad la the tshom med pa'i phyir mi 'jigs pa thob pa dang /_sems can thams cad la bsam pa mnyam pas phyir rgol ba bcom pa dang /_mthu shin tu rnam par 
[\[7b.5\]]dag pa'i phyir sprul pa brgya stong du ma 'gyed pa la mkhas pa dang /_nam mkha' ltar shin tu rnam par dag pa'i phyir sgrib pa med par gzugs thams cad kun tu ston pa la mkhas pa ste/_rigs kyi bu byang chub sems dpas chos kyi tshul la 'jug pa bcu po de dag gis de 
[\[7b.6\]]bzhin gshegs pa dgra bcom pa yang dag par rdzogs pa'i sangs rgyas rnams kyi 'jug pa khong du chud par bya'o/_/rigs kyi bu gzhan yang byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams 
[\[7b.7\]]kyi 'jug pa khong du chud par bya ste/_bcu gang zhe na/_'di lta ste/_de bzhin gshegs pa 'di snyam du 'khor ba ni nyes pa mang po'o/_/skyon chags pas mya ngan las 'das pa ni yon tan dang ldan pa'o snyam du mi dgongs te/_gzhan du na 'khor ba dang mya ngan las 'das pa 
[\[8a\]]
[\[8a.1\]]mnyam pa nyid brnyes pas de bzhin gshegs pa mi 'khor zhing yongs su mya ngan las mi 'da' la sems can gyi don la mi phyogs pa yang ma yin no/_/de bzhin gshegs pa 'di snyam du sems can 'di dag gi blo ni phyin ci log pa nyon mongs pa dang /_nye ba'i nyon 
[\[8a.2\]]mongs pas nyon mongs pa ste/_de dag ngas dgrol bar bya'o snyam du mi dgongs mod kyi/_gzhan du na sngon sgro btags pas 'phangs pa'i dbang gis/_sems can de dang de dag gi khams dang dbang po dang /_mos pa ji lta ba bzhin du de bzhin gshegs pa'i mdzad 
[\[8a.3\]]pa de dang de dag lhun gyis grub cing rnam par mi rtog par 'jug go/_/de bzhin gshegs pa 'di snyam du ngas mdo'i sde'am/_dbyangs kyis bsnyad pa'i sde'am/_lung du bstan pa'i sde'am/_tshigs su bcad pa'i sde'am/_ched du brjod pa'i sde'am/_gleng gzhi'i 
[\[8a.4\]]sde'am/_rtogs pa brjod pa'i sde'am/_de lta bu byung ba'i sde'am/_skyes pa rabs kyi sde'am/_shin tu rgyas pa'i sde'am/_rmad du byung ba'i sde dang /_rnam par gtan la phab pa'i chos kyi sde 'di bstan to snyam du mi dgongs mod kyi/_lhun gyis grub cing rnam par mi rtog 
[\[8a.5\]]par sems can de dang de dag la de bzhin gshegs pa'i chos ston pa 'jug go/_/de bzhin gshegs pa 'di snyam du nga grong ngam/_grong khyer ram/_grong rdal lam/_tshong 'dus 'dir bsod snyoms kyi phyir 'jug go snyam mam/_rgyal rigs sam/_bram ze'i rigs sam/_
[\[8a.6\]]rje'u rigs sam/_dmangs rigs sam/_rgyal po'am/_rgyal bu'am/_rgyal po'i blon po'am/_sems can gang yang rung ba'i gan du gshegs so snyam du mi dgongs mod kyi/_de bzhin gshegs pa'i ye shes sngon du 'gro ba'i sku dang gsung dang /_thugs kyi phrin las 
[\[8a.7\]]de dag de bzhin du 'jug go/_/de bzhin gshegs pa la sbribs pa dang skyems pa mi mnga'/_bshang gci mi mnga'/_sku nyam chung ba ma yin mod kyi/_bsod snyoms spyod de/_zhal zas kyang gsol la/_yongs su gsol ba yang mi mnga' ste/_thams cad du lhun gyis grub 
[\[8b\]]
[\[8b.1\]]cing rnam par mi rtog par sems can yongs su smin par bya ba'i mdzad pa yang mi gtong ngo /_/de bzhin gshegs pa 'di snyam du sems can 'di ni tha ma/_'di ni 'bring /_'di ni rab ste/_'di la ni tha ma/_'di la ni 'bring /_'di la ni rab kyi gtam mdzad do snyam du mi dgongs 
[\[8b.2\]]mod kyi/_rnam par mi rtog par snod ji lta ba de bzhin du de bzhin gshegs pa'i chos ston pa de lhag chad med par 'jug go/_/de bzhin gshegs pa 'di snyam du sems can 'dis nga la bsti stang du ma byas/_mchod pa ma byas te mi snyan pa byas kyis/_nga 'di dang lhan cig tu cung 
[\[8b.3\]]zad kyang smra bar mi bya'i/_'dis ni nga la bsti stang du byas/_mchod cing ri mor byas/_bstod cing bsngags kyis nga 'di dang lhan cig smra bar bya'o snyam du mi dgongs te/_de bzhin gshegs pa ni dgra zin la thugs snyoms par 'jug go/_/de bzhin gshegs pa ni rgyags 
[\[8b.4\]]pa ma yin/_bag med pa ma yin/_rjes su chags pa ma yin/_khong khro ba ma yin/_brkam pa ma yin/_brkam par 'gyur ba ma yin/_zhen pa ma yin/_bsten par mdzad pa ma yin/_nye ba'i nyon mongs pa ma yin mod kyi/_spyod yul dben pa/_'dod 
[\[8b.5\]]pa rnams las dben pa/_dben pa la mngon par dga' ba rnams kyi bsngags pa yang gsung ngo /_/me long lta bu'i ye shes dang ldan pas/_de bzhin gshegs pa ni shes bya thams cad la mi mkhyen pa'am/_mi rig pa'am/_thugs su ma chud pa gang yang 
[\[8b.6\]]med de/_bya ba dang mi bya ba dag gzigs nas sems can de dang de dag la de bzhin du 'jug go/_/de bzhin gshegs pa ni sems can gyi don phun sum tshogs pa la yang dgyes par mi 'gyur/_ma 'byor ba la yang mi dgyes par mi 'gyur te/_yang dag par zhugs pa 
[\[8b.7\]]rnams la ni sgrib pa med pa'i byams pa chen po 'jug_/log par zhugs pa rnams la ni sgrib pa med pa'i thugs rje chen po 'jug ste/_rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs 
[\[9a\]]
[\[9a.1\]]pa'i sangs rgyas rnams kyi 'jug pa khong du chud par bya'o/_/rigs kyi bu byang chub sems dpas chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi dpe dang 'dra ba khong du chud par bya ste/_
[\[9a.2\]]bcu gang zhe na/_'di lta ste/_dper na nyi ma ni sems can tha ma dang /_'bring dang mchog dang dad pa dang ma dad pa thams cad la mtshungs par 'char zhing mtshungs par snang bar byed do/_/de bzhin du de bzhin gshegs pa dgra bcom pa yang dag par rdzogs pa'i sangs 
[\[9a.3\]]rgyas kyang sems can tha ma dang 'bring dang mchog dang dad pa dang /_ma dad pa thams cad la mtshungs par 'char zhing mtshungs par ye shes snang bar mdzad do/_/'di lta ste/_dper na nam mkha' ni thams cad du sems can thams cad la mi sgrib pa'i ngo bo nyid de/_gzhan 
[\[9a.4\]]du na glo bur gyi du ba dang /_sprin dang rdul dang khug rna dag gis sgrib pa dang bcas par kun tu snang ngo /_/de bzhin du de bzhin gshegs pa yang nam mkha' ltar sems can thams cad la mi sgrib pa'i ngo bo nyid de/_gzhan du na glo bur gyi du ba dang sprin dang rdul dang khug rna 
[\[9a.5\]]lta bu'i ngar 'dzin pa dang /_nga yir 'dzin pas bsgribs par sems can rnams kyis de bzhin gshegs pa mthong zhing myong bar mi 'gyur ro/_/'di lta ste/_dper na me ni shing thams cad la yod mod kyi/_rkyen dang rtsol ba ma tshang na mi 'bar zhing rang gi dgos pa rnams mi 
[\[9a.6\]]byed do/_/de bzhin du de bzhin gshegs pa yang shes bya thams cad la gnas mod kyi/_dad pa la sogs pa'i rkyen dang rtsol ba ma tshang na mi 'byung ste/_sangs rgyas kyi bya ba rnams kyang mi mdzad do/_/'di lta ste/_dper na tshon tha dad pa snod gcig gi nang du blugs te/_
[\[9a.7\]]tshon mang po de'i nang du ras tha gu tha dad pas phur te bcug na phur ma'i dbang ji lta ba bzhin du tshon chags kyang tshon de dag mi rtog_/rnam par mi rtog go/_/de bzhin du de bzhin gshegs pa dge ba'i rtsa ba sna tshogs kyi tshogs mang po yang mos pa'i tha gus ji ltar phur ba bzhin du 
[\[9b\]]
[\[9b.1\]]sems can rnams kyis de bzhin gshegs pa mthong ste/_de bzhin gshegs pa'i yon tan yang len par byed do/_/'di lta ste/_dper na chus gang ba'i klung ni bstod kyang dma' bar 'bab bo/_/zhe sdang zhing ngan du smras kyang dma' bar 'bab pa yin no/_/de bzhin du de bzhin 
[\[9b.2\]]gshegs pa yang bstod dam ngan du smras kyang ye shes kyis gshegs pa yin gyi/_nga rgyal gyis gshegs pa ni ma yin no/_/'di lta ste/_dper na bu ram shing gtubs gshags la gtubs gshags nas 'chas kyang mngar ba'i ro de mi 'dor ro/_/de bzhin du de bzhin 
[\[9b.3\]]gshegs pa yang mchod kyang rung ma mchod kyang rung ste/_bsnyen pa na rnam par grol ba'i mngar ba'i ro de mi 'dor ro/_/'di lta ste/_dper na sa ni rnam par mi rtog cing 'gyur ba med par gnas te/_de la khe 'dod pa gang dag gis rmos nas yongs su sbyang ba byas te sa bon 
[\[9b.4\]]btab pa de dag gi lo tog phun sum tshogs par 'gyur ro/_/gang dag mi rmod/_yongs su sbyang ba mi byed/_sa bon mi 'debs pa de dag gi lo tog ni phun sum tshogs par mi 'gyur ro/_/de bzhin du de bzhin gshegs pa yangs ltar rnam par mi rtog cing 'gyur ba med par 
[\[9b.5\]]gnas te/_de la yon tan 'dod pa gang dag de bzhin gshegs pa la dad pa dang dang ba dang /_gus pa bskyed pa de dag gi yon tan gyi lo tog phun sum tshogs par 'gyur ro/_/gang dag de bzhin gshegs pa la dad pa dang dang ba dang /_gus pa mi skyed pa de dag gi yon 
[\[9b.6\]]tan gyi lo tog ni phun sum tshogs par mi 'gyur ro/_/'di lta ste/_dper na la la zhig gis tsan dan dang /_ga pur la mi snyan pa byas te ngan du brjod nas rang gi lus la bskus kyang /_de la tsan dan dang ga pur de dri zhim par byed kyi dri nga bar mi byed do/_/de bzhin du de bzhin 
[\[9b.7\]]gshegs pa dgra bcom pa yang dag par rdzogs pa'i sangs rgyas kyang ngan du smra ste mi snyan par brjod nas bsnyen cing bsten te bsnyen bkur byed pa de dag de bzhin gshegs pas sangs rgyas kyi yon tan gyi dri dang ldan par mdzad do/_/'di lta ste/_dper na zam pa dang /_
[\[10a\]]
[\[10a.1\]]stegs dang /_khri lam ni sems can tha ma dang /_'bring dang mchog thams cad la mi thogs pa dang /_bde bar 'gro bar byed pas mtshungs par gnas so/_/de bzhin du de bzhin gshegs pa yang sems can tha ma dang 'bring dang mchog thams cad la mi 
[\[10a.2\]]mnyam pa med cing sgrib pa med pa dang /_bde bar 'gro bas mtshungs par 'jug go/_/'di lta ste/_dper na ri'i rgyal po gangs ri la rtsi'i rgyal po mthong na mdzes pa zhes bya ba yod de/_de mthong ma thag tu sems can thams cad kyi nad thams cad med par 'gyur ro/_/
[\[10a.3\]]de bzhin du de bzhin gshegs pa yang mthong ma thag tu sems can thams cad kyi nad thams cad sel bar 'gyur te/_rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par rdzogs pa'i sangs 
[\[10a.4\]]rgyas rnams kyi dpe dang 'dra ba khong du chud par bya'o/_/rigs kyi bu byang chub sems dpas chos kyi tshul la 'jug pa bcus sangs rgyas khong du chud par bya ste/_bcu gang zhe na/_'di lta ste/_rgyu 'thun pa'i sangs rgyas dang /_rnam par smin pa las byung ba'i sangs rgyas 
[\[10a.5\]]dang /_ting nge 'dzin gyi sangs rgyas dang /_smon lam gyi sangs rgyas dang /_sems kyi sangs rgyas dang /_ngo bo nyid kyi sangs rgyas dang /_longs spyod rdzogs pa'i sangs rgyas dang /_sprul pa'i sangs rgyas dang /_btags pa'i sangs rgyas dang /_mdun du 
[\[10a.6\]]gzhag pa'i sangs rgyas so/_/de la rgyu 'thun pa'i sangs rgyas gang zhe na/_gang pha rol tu phyin pa rnams kyi rgyu 'thun pa dang pha rol tu phyin pa'i chos sgrub par byed pa yin te/_'di gnyis las gang grub pa de ni sgrub pa'i sangs rgyas te/_de'i phyir rgyu 'thun pa'i sangs rgyas 
[\[10a.7\]]zhes bya'o/_/de la rnam par smin pa las byung ba'i sangs rgyas gang zhe na rgyu 'thun pa gang pha rol tu phyin pa rnams kyi rnam par smin pa yin te/_rnam par smin pa de las gang rnam par smin pa'i sangs rgyas kyi gzugs su 'byung ngo /_/de yang sems can gyi byin gyi rlabs dang 
[\[10b\]]
[\[10b.1\]]chos kyi byin gyi rlabs kyi phyir 'byung ste/_'di ni rnam par smin pa las byung ba'i sangs rgyas zhes bya'o/_/de la ting nge 'dzin gyi sangs rgyas gang zhe na/_de bzhin gshegs pa'i ting nge 'dzin gang la snyoms par 'jug cing ting nge 'dzin gang la snyoms par zhugs nas lhun gyis grub cing 
[\[10b.2\]]rtsol ba mi mnga' bar sangs rgyas brgya stong 'byung ste/_ting nge 'dzin gyi byin gyi rlabs des ting nge 'dzin las byung bas na ting nge 'dzin gyi sangs rgyas zhes bya ste/_'di ni ting nge 'dzin gyi sangs rgyas zhes bya'o/_/de la smon lam gyi sangs rgyas gang zhe na/_byang chub sems dpas gang 
[\[10b.3\]]sems can gang dang gang gzugs dang kha dog dang spyod lam ji lta ji lta bu gang dang gang gis 'dul bar 'gyur ba de dang de la de lta bu'i gzugs dang kha dog dang spyod lam gyis 'dul bar gyur cig ces smon lam btab nas/_de sangs rgyas kyis 'dul ba rnams ni sangs rgyas kyi 
[\[10b.4\]]gzugs kyis 'dul te/_smon lam de las byung bas smon lam gyi sangs rgyas zhes bya ste/_'di ni smon lam gyi sangs rgyas zhes bya'o/_/de la sems kyi sangs rgyas gang zhe na/_gang byang chub sems dpas sems la dbang rab tu thob nas/_de sems la dbang ba des gang dang 
[\[10b.5\]]gang bsams pa de dang de bzhin du 'gyur te/_de sangs rgyas kyis 'dul ba'i sems can rnams mthong nas bdag sangs rgyas kyi gzugs su gyur cig ces mos par byed de/_de sems las byung bas na sems kyi sangs rgyas yin te/_'dul ba de dag kyang rang gi sems yongs 
[\[10b.6\]]su dag pas sangs rgyas mthong zhing shes te/_'di ni sems kyi sangs rgyas zhes bya'o/_/de la ngo bo nyid kyi sangs rgyas gang zhe na/_ngo bo nyid kyi sangs rgyas ni gnas ngan len gyi gnas gyur pa bsam gyis mi khyab pa/_dri ma med pa gzugs sna tshogs can/_chos kyi 
[\[10b.7\]]dbyings rnam pa tha dad pa/_gzugs dang byad dang dbyibs sna tshogs pa/_skyes bu chen po'i mtshan sum cu rtsa gnyis dang ldan pa'i sangs rgyas kyi gzugs su snang ba 'di ni ngo bo nyid kyi sangs rgyas zhes bya'o/_/de la longs spyod rdzogs pa'i sangs rgyas gang zhe na/_
[\[11a\]]
[\[11a.1\]]gang byang chub sems dpa' rnams dang longs spyod dang /_kun tu spyod pa mtshungs pa dang rnam pa dang zas dang smra ba dang cho ga dang spyod pa mtshungs pa 'di ni longs spyod rdzogs pa'i sangs rgyas zhes bya'o/_/de la sprul pa'i sangs rgyas gang zhe na/_'di la 
[\[11a.2\]]sangs rgyas dang byang chub sems dpas gzugs thams cad ston pa'i ting nge 'dzin thob pa de dag ting nge 'dzin de la snyoms par zhugs te/_dbang thob cing snying rje chen pos bskul bas sangs rgyas kyi gzugs su sprul nas sems can rnams 'dul ba 'di ni sprul pa'i sangs 
[\[11a.3\]]rgyas zhes bya'o/_/de la btags pa'i sangs rgyas gang zhe na/_'di la la la zhig slob dpon nam mkhan po la sangs rgyas bzhin du blta/_sangs rgyas bzhin du bsnyen bkur byed de/_de slob dpon dang /_mkhan po de la sangs rgyas bzhin du blta zhing sangs rgyas bzhin 
[\[11a.4\]]du bsnyen bkur byas pas de sangs rgyas kyi chos rnams rab tu 'dzin la yongs su rdzogs par byed de/_yongs su bsgrub pa 'di ni btags pa'i sangs rgyas zhes bya'o/_/de la mdun du gzhag pa'i sangs rgyas gang zhe na/_'di la la la zhig gis sangs rgyas kyi sku gzugs byas 
[\[11a.5\]]sam/_byed du bcug ste/_mchod cing rim gro bya ba thams cad kyis bsti stang du byed/_bla mar byed/_ri mor byed cing /_de sangs rgyas kyi chos rnams rab tu 'dzin la yongs su rdzogs par byed de/_yongs su sgrub pa 'di ni mdun du gzhag pa'i sangs rgyas zhes bya ste/_
[\[11a.6\]]rigs kyi bu byang chub sems dpas chos kyi tshul la 'jug pa bcu po de dag gis sangs rgyas khong du chud par bya'o/_/rigs kyi bu byang chub sems dpas de bzhin gshegs pa dgra bcom pa yang dag par rdzogs pa'i sangs rgyas rnams kyi tha snyad du ston pa rnam pa bcu khong du chud 
[\[11a.7\]]par bya ste/_rnam pa bcu gang zhe na/_'di lta ste/_phung po ston pa dang /_khams ston pa dang /_skye mched ston pa dang /_sems can ston pa dang /_las ston pa dang /_skye ba ston pa dang /_rga ba ston pa dang /_'chi ba ston pa dang /_shi ba'i nying mtshams sbyor ba ston 
[\[11b\]]
[\[11b.1\]]pa dang /_de rab tu zhi bar 'gyur ba'i mya ngan las 'das pa ston pa'o/_/de la ji ltar na phung po ston pa tha snyad du ston ce na/_gzugs kyi phung po ni don dam par yod pa ma yin no/_/gal te gzugs kyi phung po don dam par yod du zin na ni de yongs su btang bas srid pa 'chad par 
[\[11b.2\]]'gyur te/_gang yongs su btang nas grol ba de la gnas pa'am/_'gro ba yod par 'gyur ba zhig na/_de lta ma yin pas de'i phyir gzugs kyi phung po ston pa tha snyad du ston pa'o/_/de bzhin du tshor ba'i phung po ston pa dang /_'du shes kyi phung po ston pa dang /_'du byed kyi phung po 
[\[11b.3\]]ston pa dang /_rnam par shes pa'i phung po ston pa tha snyad du ston pa yin te/_rnam par shes pa'i phung po ni don dam par yod pa ma yin no/_/gal te rnam par shes pa'i phung po don dam par yod du zin na ni de yongs su btang bas srid pa 'chad par 'gyur te/_gang yongs su btang 
[\[11b.4\]]nas grol ba de la gnas pa'am/_'gro ba yod par 'gyur ba zhig na/_de lta ma yin pas de'i phyir rnam par shes pa'i phung po ston pa tha snyad du ston pa'o/_/de bzhin du khams ston pa dang skye mched ston pa ni tha snyad du ston pa'o/_/de la ji ltar na sems can du ston pa tha snyad du ston 
[\[11b.5\]]pa yin zhe na/_sems can ni don dam par yod pa ma yin te/_de ni chos tsam du zad pas sems can med do/_/gal te sems can yod du zin na ni phung po 'gags pas nam mkha' bzhin du sems can phung po med par 'gyur la/_phung po bzhin du sems can yang 'dus 
[\[11b.6\]]byas su 'gyur ba zhig na/_de lta ma yin pas de'i phyir sems can ston pa tha snyad du ston pa'o/_/de la ji ltar na las ston pa tha snyad du ston pa yin zhe na/_las rnams byed pa yod pa yang ma yin/_med pa yang ma yin no/_/gal te las rnams byed pa zhig yod du zin na ni las 
[\[11b.7\]]rnams byed pa nam mkha' bzhin du ma byas par 'gyur la/_phung po bzhin du 'dus byas su yang 'gyur ba zhig na/_ma byas pa ni nam mkha' dang mtshungs te/_ma byas pa rnams byed par mi 'gyur ro/_/de'i phyir las gang la yang byed pa med do/_/de med pas na las yod par ga la 
[\[12a\]]
[\[12a.1\]]'gyur te/_de'i phyir las ston pa tha snyad du ston pa'o/_/de la ji ltar na skye ba ston pa tha snyad du ston pa yin zhe na/_skye ba ni don dam par yod pa ma yin no/_/gal te skye ba don dam par yod du zin na ni rtag par 'gyur te/_de ltar na skye ba ni skye ba med par 'gyur ro/_/
[\[12a.2\]]gang skye bas skye ba dang /_skyes pas gzir bar gyur pa de yang med par 'gyur te/_de'i phyir skye ba ston pa tha snyad du ston pa'o/_/de la ji ltar na rga ba ston pa tha snyad du ston pa yin zhe na/_rga ba ni don dam par yod pa ma yin no/_/gal te rga ba don dam par yod du zin na ni gang yang 
[\[12a.3\]]rgas par mi 'gyur te/_gang rgas pa de ni gzhon nu yang ma yin/_rgan po yang ma yin/_rnying pa yang ma yin la/_byis pa la yang rga ba med de/_de'i phyir byis pa ni rga bar mi 'gyur ro/_/rga ba med na ji ltar na rga bar 'gyur/_de ltar ma rgas pa ni rga bar mi 'gyur ro/_/
[\[12a.4\]]gal te rgas pa rga bar 'gyur na rga ba gzhon nur yang ji ste mi 'gyur/_de'i phyir rga ba ston pa yang tha snyad du ston pa'o/_/de la ji ltar na 'chi ba ston pa tha snyad du ston pa yin zhe na/_'chi ba ni don dam par yod pa ma yin no/_/gal te 'chi ba don dam par yod du zin na ni 
[\[12a.5\]]gzung bar 'gyur te/_gcig gis bzung bas srog chags gzhan thams cad mi 'chi bar 'gyur ba'i rigs na/_mi 'chi bar yang mi 'gyur te/_'chi ba ni ga las kyang mi 'ong /_gang du yang mi 'gro bas 'chi ba ni ston pa ste/_de'i phyir 'chi ba ston pa tha snyad du ston pa'o/_/de la 
[\[12a.6\]]ji ltar na shi ba'i nying mtshams sbyor ba ston pa tha snyad du ston pa yin zhe na/_shi ba'i nying mtshams sbyor ba ni don dam par yod pa ma yin no/_/gal te shi ba'i nying mtshams sbyor ba don dam par yod du zin na ni gang 'chi ba de nyid skye bar 'gyur ro/_/de ltar shi ba nyid skye bar 
[\[12a.7\]]'gyur na ni gang nying mtshams sbyor ba dang /_gang du nying mtshams sbyor ba'i lus gnyis su 'gyur ro/_/gal te nying mtshams sbyor ba zhig yod du zin na ni phung po lnga rnams kyang yod par 'gyur ro/_/de ci'i phyir zhe na/_phung po las rnam par grol ba'i rnam par shes pa 
[\[12b\]]
[\[12b.1\]]'jug pa med de/_gzugs la nye bar 'gro zhing rnam par shes pa 'jug go/_/rnam par shes pa ni tshor ba la nye bar 'gro/_'du shes la nye bar 'gro/_'du byed la nye bar 'gro zhing de la rten/_de la dmigs te rnam par shes pa 'jug go/_/mi rten pa'i rnam par shes 
[\[12b.2\]]pa ni skad cig tsam yang 'jug pa med do/_/ji ltar chos gnas pa bzhin du sa bon dang myu gu ltar 'byung bas de'i phyir shi ba'i nying mtshams sbyor ba ston pa ni tha snyad du ston pa'o/_/de la ji ltar na de zhi bar 'gyur ba'i mya ngan las 'das pa ston pa tha snyad du ston pa yin zhe na/_mya ngan las 
[\[12b.3\]]'das pa ni don dam par yod pa ma yin te/_'khor ba nye bar zhi ba ni mya ngan las 'das pa zhes bya'o/_/'khor ba nyid mya ngan las 'das pa yang ma yin la/_'khor ba las mya ngan las 'das pa tha dad du gyur pa yang ma yin te/_'khor ba de yang rmi lam lta bu sgyu ma lta bu ste/_
[\[12b.4\]]yod pas kyang ma yin/_med pas kyang ma yin/_yod med du gyur pas kyang mi 'byung ngo /_/ji ltar de yod pas kyang ma yin/_med pas kyang ma yin/_yod med du gyur pas kyang mi 'byung ba de bzhin du/_yod pas kyang ma yin/_med pas kyang ma yin/_yod med du gyur 
[\[12b.5\]]pas kyang mi ldog ste/_gzhan du na 'du shes dang tshor ba 'gog pa ni mya ngan las 'das pa zhes bya'o/_/'du shes de ni smig rgyu lta bu'o/_/tshor ba ni chu'i chu bur lta bu'o/_/smig rgyu dang /_chu'i chu bur gyi 'byung ba dang ldog pa ji lta bar 'khor ba dang /_mya ngan las 'das pa 
[\[12b.6\]]yang de bzhin te/_de'i phyir de zhi bar 'gyur ba'i mya ngan las 'das pa ston pa ni tha snyad du ston pa yin te/_byang chub sems dpas bcu po de dag ni de bzhin gshegs pa dgra bcom pa yang dag par rdzogs pa'i sangs rgyas rnams kyi tha snyad du ston par khong du chud par bya'o/_/rigs 
[\[12b.7\]]kyi bu byang chub sems dpas chos kyi tshul la 'jug pa bcus stong pa nyid khong du chud par bya ste/_bcu gang zhe na/_'di lta ste/_bdag med pa dang /_sems can med pa dang /_srog med pa dang /_gang zag med pa dang /_rje med pa dang /_skye ba med pa dang /_'gags pa 
[\[13a\]]
[\[13a.1\]]med pa dang /_mngon par 'du mi byed pa dang /_byed pa med pa dang /_bdag po med pa'o/_/de la ji ltar na bdag med pas stong pa nyid khong du chud par bya zhe na/_stong pa nyid ni dngos po yang ma yin/_dngos po med pa yang ma yin no/_/gal te stong pa nyid dngos 
[\[13a.2\]]po yin du zin na ni stong pa nyid 'dus byas dang mi rtag par 'gyur ro/_/ci ste stong pa nyid dngos po med pa yin du zin na ni stong pa mi stong par 'gyur te/_de'i phyir stong pa nyid dngos po yang ma yin/_dngos po med pa yang ma yin te/_de ltar bdag med pas stong pa nyid khong du chud 
[\[13a.3\]]par bya'o/_/ji ltar na sems can med pas stong pa nyid khong du chud par bya zhe na/_sems can ni stong pa yang ma yin/_mi stong pa yang ma yin no/_/gal te sems can stong pa yin na ni srog gcod pa byas kyang sdig par mi 'gyur ro/_/'on te stong pa ma yin na ni rtag par 
[\[13a.4\]]'gyur ro/_/de lta bas na bcom ldan 'das kyis kyang sems can ni rtag pa yang ma yin/_mi rtag pa yang ma yin/_'dus byas kyang ma yin/_'dus ma byas kyang ma yin zhes gsungs te/_de ltar na sems can med pas stong pa nyid khong du chud par bya'o/_/ji ltar na srog 
[\[13a.5\]]med pas stong pa nyid khong du chud par bya zhe na/_stong pa nyid ni mi 'tsho mi 'chi'o/_/de la mig ni bdag dang bdag gis stong ngo /_/gang bdag dang bdag gis stong pa de ni mi 'tsho mi 'chi'o/_/de bzhin du rna ba dang sna dang lce dang lus dang /_yid ni bdag dang bdag gis stong 
[\[13a.6\]]ngo /_/gang bdag dang bdag gis stong pa de ni mi 'tsho mi 'chi ba ste/_de ltar na srog med pas stong pa nyid khong du chud par bya'o/_/de la ji ltar na gang zag med pas stong pa nyid khong du chud par bya zhe na/_stong pa nyid ni gang zag tu bgrang ba ma yin/_stong pa nyid ni chos su 
[\[13a.7\]]bgrang ba ma yin no/_/phung po dang khams dang skye mched rnams ni stong pa yin te/_de dag bzung nas gang zag ces btags so/_/gang bzung nas btags pa de ni yod pa dang med pa zhes brjod par bya ba ma yin te/_de ltar gang zag med pas stong pa nyid khong du chud par 
[\[13b\]]
[\[13b.1\]]bya'o/_/ji ltar na rje med pas stong pa nyid khong du chud par bya zhe na/_stong pa nyid las rnam par grol ba'i chos gang yang med pas gang stong pa nyid kyi rjer 'gyur ba'i chos gang yang med de/_de ltar rje med pas stong pa nyid khong du chud par bya'o/_/de la ji ltar na skye ba med pas stong 
[\[13b.2\]]pa nyid khong du chud par bya zhe na/_stong pa nyid ni mi skye ste/_gal te stong pa nyid skye na ni stong pa nyid du mi 'gyur te/_de ltar na stong pa ni stong pa ma yin par 'gyur ro/_/gal te skyes pa mi stong ste/_stong pa nyid bdag nyid kyis skye na ni ma skyes pa de mi stong par mi 'gyur te/_de ltar 
[\[13b.3\]]skye ba med pas stong pa nyid skye na ni stong pa nyid khong du chud par bya'o/_/ji ltar 'gag pa med pas stong pa nyid khong du chud par bya zhe na/_gang skye ba de ni 'gag ste/_stong pa nyid ni skye ba ma yin no/_/gang mi skye ba de ji ltar 'gag par 'gyur te/_de ltar 'gag pa med pas stong 
[\[13b.4\]]pa nyid khong du chud par bya'o/_/ji ltar mngon par 'du mi byed pas stong pa nyid khong du chud par bya zhe na/_stong pa nyid ni mi bya mi byed do/_/phung po dang khams dang skye mched rnams ni stong pa yin te/_de dag bzung nas stong pa nyid du 'dogs so/_/de ltar mngon par 'du mi byed 
[\[13b.5\]]pas stong pa nyid khong du chud par bya'o/_/ji ltar na byed pa med pas stong pa nyid khong du chud par bya zhe na/_stong pa nyid ni gang gis kyang 'di lta 'di lta bur gyis shig ces byed du gzhug pa ma yin te/_de ltar byed pa med pas stong pa nyid khong du chud par bya'o/_/ji ltar na 
[\[13b.6\]]bdag po med pas stong pa nyid khong du chud par bya zhe na/_stong pa nyid ni yul ma yin zhing yul med pas/_sems dang yid dang yid kyi rnam par shes pa dang bral ba ste/_de ltar bdag po med pas stong pa nyid khong du chud par bya'o/_/rigs kyi bu byang chub sems dpas chos 
[\[13b.7\]]kyi tshul la 'jug pa bcu po de dag gis stong pa nyid khong du chud par bya'o/_/rigs kyi bu byang chub sems dpas chos kyi tshul la 'jug pa bcus stong pa nyid kyi mi 'thun pa'i phyogs khong du chud par bya ste/_bcu gang zhe na/_'di lta ste/_ma rig pa mi 'thun pa'i phyogs dang /_
[\[14a\]]
[\[14a.1\]]sred pa mi 'thun pa'i phyogs dang /_las mi 'thun pa'i phyogs dang /_rnam par shes pa mi 'thun pa'i phyogs dang /_len pa mi 'thun pa'i phyogs dang /_lta ba mi 'thun pa'i phyogs dang /_the tshom mi 'thun pa'i phyogs dang /_mchog tu 'dzin pa mi 'thun 
[\[14a.2\]]pa'i phyogs dang /_nga rgyal mi 'thun pa'i phyogs dang rgod pa mi 'thun pa'i phyogs te/_rnam pa bcu po de dag ni stong pa nyid kyi mi 'thun pa'i phyogs so/_/de la ma rig pa ni gnyis su bgrang ba dang /_rnam pa bzhi'o/_/gnyis su bgrang ba gang zhe na/_nyon mongs pa'i 
[\[14a.3\]]sgrib par bgrang ba dang /_shes bya'i sgrib par bgrang ba'o/_/de la rnam pa bzhi gang zhe na/_'dod pa la mngon par chags pa'i rgyu las byung ba dang /_gzugs la mngon par chags pa'i rgyu las byung ba dang /_gzugs med pa la mngon par chags pa'i rgyu las byung ba 
[\[14a.4\]]dang /_dngos po med pa la mngon par chags pa'i rgyu las byung ba'o/_/de la sred pa ni gzhi gnyis dang /_rnam pa bzhi ste/_gzhi gnyis gang zhe na/_srid pa'i gzhi dang /_longs spyod kyi gzhi'o/_/rnam pa bzhi gang zhe na/_'dod pa la sred pa dang /_gzugs la sred pa 
[\[14a.5\]]dang /_gzugs med pa la sred pa dang /_dngos po med pa la sred pa'o/_/de la las ni ldang ba gcig dang /_rnam pa gsum dang /_rnam par smin pa gsum ste/_de la ldang ba gcig gang zhe na/_yid kyi las so/_/rnam pa gsum gang zhe na/_lus las byung ba dang /_
[\[14a.6\]]ngag las byung ba dang /_sems las byung ba'o/_/de la rnam par smin pa gsum gang zhe na/_gnag la rnam par smin pa gnag pa dang /_dkar la rnam par smin pa dkar ba dang /_dkar gnag 'dren ma la rnam par smin pa dkar gnag 'dren ma'o/_/de la rnam par shes 
[\[14a.7\]]pa ni rnam pa drug ste/_mig gi rnam par shes pa dang /_rna ba'i rnam par shes pa dang /_sna'i rnam par shes pa dang /_lce'i rnam par shes pa dang /_lus kyi rnam par shes pa dang /_yid kyi rnam par shes pa'o/_/rnam pa drug po de dag ni rnam par shes pa ste/_phyin ci log 
[\[14b\]]
[\[14b.1\]]la dmigs pa dang /_phyin ci ma log pa la dmigs pa dang /_dmigs pa med pa'o/_/de la phyin ci log la dmigs pa ni byis pa so so'i skye bo rnam par g.yengs pa sems phyin ci log tu gyur pa rnams kyi 'dod pa dang /_gzugs dang gzugs med pa'i rgyu las byung 
[\[14b.2\]]ba'o/_/phyin ci ma log pa la dmigs pa ni nyan thos dang rang sangs rgyas rnams kyi mya ngan las 'das pa'i rgyur 'gyur ba'o/_/de gnyi ga las rnam par grol ba ni byang chub sems dpa' rnams kyi dmigs pa med pa ste/_sangs rgyas kyi chos kyi rgyur 'gyur ba'o/_/
[\[14b.3\]]de la len pa ni srid pa'i rgyu rnam pa bzhi ste/_'dod pa'i len pa dang /_lta ba'i len pa dang /_tshul khrims dang brtul zhugs kyi len pa dang /_bdag tu smra ba'i len pa'o/_/de la lta ba ni rnam pa gnyis te/_log pa'i shes pa can dang /_dmigs pa can no/_/
[\[14b.4\]]de la log pa'i shes pa can ni log par lta ba'o/_/dmigs pa can ni tha na mya ngan las 'das pa la yang dmigs shing mngon par dga' ba ste/_'di ni dmigs pa can sangs rgyas rnams kyis smad pa'o/_/de la the tshom ni rnam pa gnyis te/_theg pa'i bar du gcod pa 
[\[14b.5\]]dang /_nges par gyur pa'i bar du gcod pa'o/_/de la theg pa'i bar du gcod pa'i the tshom ni the tshom gang gis myur du mngon par rdzogs par byang chub pa la the tshom za ba ste/_ha cang yang yun ring por bsdad pa 'dis ci zhig byas/_nyan thos kyi theg pa'am/_rang sangs rgyas kyi 
[\[14b.6\]]theg par myur ba myur bar sdug bsngal mthar dbyung ngo snyam nas theg pa chen po spong ba 'di ni theg pa'i bar du gcod pa'i the tshom mo/_/de la nges par gyur pa'i bar du gcod pa'i the tshom gang zhe na/_the tshom gang gis nges par gyur pa la mi 'jug pa ste/_nges pa'i sa khong du chud par 
[\[14b.7\]]mi 'gyur ba 'di ni nges par gyur pa'i bar du gcod pa'i the tshom ste/_'di ni the tshom rnam pa gnyis so/_/de la mchog tu 'dzin pa ni sbyin pa la sogs pa legs par spyad pa rnams la 'bras bu la smon pa ste/_bdag sbyin pa dang /_tshul khrims la sogs pa 'di dag gis lha 
[\[15a\]]
[\[15a.1\]]'am lha la la zhig tu gyur cig ces bya ba la sogs pa thams cad ni log par smon pa ste/_'di ni mchog tu 'dzin pa zhes bya'o/_/de la nga rgyal zhes bya ba ni snyems pas nga rgyal zhes bya ste/_'di ni ngan no/_/bdag ni btsun no/_/bdag ni de dang mnyam mo zhes 
[\[15a.2\]]bya ba la sogs pa ste/_snyems pa ni nga rgyal zhes bya'o/_/de la rgod pa ni rnam pa gnyis te/_nyon mongs pa skyed pa dang shin tu snyems pa'o/_/de la nyon mongs pa skyed pa ni gzugs la gtsang bar yongs su brtags nas lus dang ngag dang yid kyis 'gal bar spyod pa ste/_
[\[15a.3\]]gang 'phags pa rnams kyis smad pa yin no/_/de la shin tu snyems pa ni nges par 'byin pa'i lam de nyid la shin tu snyems pa dang /_shin tu rgyug pa dang /_bdag nyid snyems pa ste/_'di ni rgod pa zhes bya'o/_/byang chub sems dpas chos kyi tshul la 'jug pa bcu po 
[\[15a.4\]]de dag gis stong pa nyid kyi mi 'thun pa'i phyogs khong du chud par bya'o//_//bam po gnyis pa/_rigs kyi bu byang chub sems dpas chos kyi tshul la 'jug pa bcus stong pa nyid smra ba khong du chud par bya ste/_bcu gang zhe na/_'di lta ste/_mi 'phrogs 
[\[15a.5\]]pa dang rnam par mi 'gro ba dang /_chags pa med cing chags pa dang bral ba yang ma yin pa dang /_'jug pa med cing ldog pa med pa dang /_'thab pa med cing rtsod pa med pa dang bri ba med cing gang ba med pa dang /_'du byed thams cad rang bzhin gyis 'gags par bzod pa dang /_
[\[15a.6\]]chos gang yang so so'i skye bo rnams kyis ma bskyed/_sangs rgyas rnams kyis ma bkag go zhes thos na mi skrag pa dang /_'khor ba'i rang bzhin dang mya ngan las 'das pa'i rang bzhin de dag mtshungs so zhes thos na the tshom mi za ba dang /_de bzhin gshegs pa'i sku ni rtag pa/_chos 
[\[15a.7\]]rnams ni mi zad pa'o zhes thos na 'jug pa'o/_/de la ji ltar na mi 'phrogs pas stong pa nyid smra ba khong du chud par bya zhe na/_stong pa nyid smra ba ni mi gnas pa'i phyir 'jig rten gyi chos rnams kyis mi 'phrogs te/_rnyed pas dga' ba yang med ma rnyed pas mi dga' ba yang med/_
[\[15b\]]
[\[15b.1\]]grags pas yi sos pa yang med/_ma grags pas sro shi ba yang med/_smad pas zhum pa yang med/_bstod pas dga' bar sems pa yang med/_bde bas chags par 'gyur ba yang med/_sdug bsngal bas yid 'byung bar 'gyur ba yang med de/_gang de ltar 
[\[15b.2\]]'jig rten gyi chos rnams kyis mi 'phrogs pa de ni stong pa nyid shes pa ste/_de ltar mi 'phrogs pas stong pa nyid smra ba khong du chud par bya'o/_/ji ltar na rnam par mi 'gro bas stong pa nyid smra ba khong du chud par bya zhe na/_stong pa nyid smra ba ni gang nas kyang rnam par mi 'gro/_gang 
[\[15b.3\]]du yang rnam par mi 'gro/_/de gang nas rnam par 'gro ba dang /_gang du rnam par 'gro ba de stong pa nyid du mthong /_stong pa nyid du shes so/_/gang mi 'gro rnam par mi 'gro ba de yang stong pa nyid du shes te/_de ltar rnam par mi 'gro bas stong pa nyid smra ba khong du chud par bya'o/_/ji 
[\[15b.4\]]ltar na chags pa med cing chags pa dang bral ba yang ma yin pas stong pa nyid smra ba khong du chud par bya zhe na/_stong pa nyid smra ba ni gang du yang chags pa'am/_mi chags pa med de/_de gang la chags pa dang gang la mi chags pa de stong pa nyid du shes/_stong pa nyid du mthong zhing /_
[\[15b.5\]]gang chos gang la chags pa dang /_chags pa med pa de yang stong pa nyid du shes te/_de ltar chags pa med cing chags pa dang bral ba yang ma yin pas stong pa nyid smra ba khong du chud par bya'o/_/de la ji ltar na 'jug pa med cing ldog pa med pas stong pa nyid smra ba khong du chud par bya zhe na/_
[\[15b.6\]]stong pa nyid smra ba ni gang du yang mi 'jug_/gang nas kyang mi ldog ste/_de gang la 'jug pa dang /_gang nas kyang ldog pa de stong pa nyid du shes/_stong pa nyid du mthong yang byang chub kyi tshogs rnams la mi 'jug pa yang ma yin te/_gang de ltar 'jug pa de ni stong pa nyid shes pa yin te/_
[\[15b.7\]]de ltar 'jug pa med cing ldog pa med pas stong pa nyid smra ba khong du chud par bya'o/_/ji ltar na 'thab pa med cing rtsod pa med pas stong pa nyid smra ba khong du chud par bya zhe na/_gang la la 'thab cing rtsod par byed pa des ni stong pa nyid mi shes te/_de gang dang 'thab cing rtsod par byed pa de stong 
[\[16a\]]
[\[16a.1\]]pa nyid du shes/_stong pa nyid du mthong ste/_de ltar 'thab pa med cing rtsod pa med pas stong pa nyid smra ba khong du chud par bya'o/_/ji ltar na bri ba med cing gang ba med pas stong pa nyid smra ba khong du chud par bya zhe na/_stong pa nyid smra ba ni chos gang yang bri ba'am gang bar 
[\[16a.2\]]mi mthong ste/_des chos gang stong pa de bri ba'am 'phel bar yang dag par rjes su mi mthong ngo /_/su chos gang 'bri ba'am 'phel bar yang dag par rjes su mthong ba de ni stong pa nyid shes pa ma yin te/_de ltar bri ba med cing gang ba med pas stong pa nyid smra ba khong du chud par 
[\[16a.3\]]bya'o/_/ji ltar na 'du byed thams cad rang bzhin gyis 'gags par bzod pas stong pa nyid smra ba khong du chud par bya zhe na/_stong pa nyid smra ba ni chos yang dag pa'am/_yang dag pa ma yin par yang rjes su mi mthong ngo /_/gang yang dag pa yang ma yin/_yang dag pa ma yin pa yang ma 
[\[16a.4\]]yin pa de ni ngo bo nyid kyis 'gags pa'o/_/gang ngo bo nyid kyis 'gags pa de ni rang bzhin gyis 'gags pa zhes bya'o/_/stong pa nyid smra ba ni chos gang yang skye ba'am/_'gags par yang dag par rjes su mi mthong ste/_de ltar 'du byed thams cad rang bzhin gyis 'gags 
[\[16a.5\]]par bzod pas stong pa nyid smra ba khong du chud par bya'o/_/de la ji ltar na chos gang yang so so'i skye bo rnams kyis ma bskyed/_sangs rgyas rnams kyis ma bkag ces thos na mi skrag pas stong pa nyid smra ba khong du chud par bya zhe na/_stong pa nyid smra ba ni 'di ltar 'di dag ni so so'i skye bo 'di 
[\[16a.6\]]dag ni sangs rgyas so snyam du mi sems mod kyi/_sangs rgyas kyi chos mnyam pa nyid kyis so so'i skye bo'i chos mnyam pa nyid du shes so/_/gang so so'i skye bo'i chos ni tha ma/_sangs rgyas kyi chos rnams ni rgya che bar mthong ba de ni stong pa nyid shes pa ma yin te/_de ltar chos 
[\[16a.7\]]gang so so'i skye bo rnams kyis ma bskyed/_sangs rgyas rnams kyis ma bkag ces thos na mi skrag pas stong pa nyid smra ba khong du chud par bya'o/_/ji ltar na 'khor ba'i rang bzhin dang mya ngan las 'das pa'i rang bzhin de dag mtshungs so zhes thos na the tshom mi za bas stong pa nyid 
[\[16b\]]
[\[16b.1\]]smra ba khong du chud par bya zhe na/_gang 'khor ba'i rang bzhin dang mya ngan las 'das pa'i rang bzhin tha dad par mthong ba de ni stong pa nyid shes pa ma yin no/_/de ci'i phyir zhe na/_'di lta ste/_'khor ba'i de bzhin nyid dang mya ngan las 'das pa'i de bzhin nyid de gnyi ga yang 'dus 
[\[16b.2\]]ma byas kyi mtshan nyid du mtshan nyid gcig ste/_gang 'di ltar 'khor ba'i de bzhin nyid dang /_mya ngan las 'das pa'i de bzhin nyid mtshungs shing bye brag med par mthong ba ni the tshom mi za ste/_de ltar 'khor ba'i rang bzhin dang mya ngan las 'das pa'i rang bzhin de dag mtshungs so 
[\[16b.3\]]zhes thos na the tshom mi za bas stong pa nyid smra ba khong du chud par bya'o/_/ji ltar na de bzhin gshegs pa'i sku ni rtag pa chos rnams ni mi zad pa'o zhes thos na 'jug pas stong pa nyid smra ba khong du chud par bya zhe na/_gang de bzhin gshegs pa'i sku rtag pa mi zad pa zhes thos na mi 'jug pa de ni stong 
[\[16b.4\]]pa nyid shes pa ma yin no/_/de ci'i phyir zhe na/_de bzhin gshegs pa'i sku ni de bzhin nyid dang stong pa nyid do/_/glo bur gyi nyon mongs pa dang nye ba'i nyon mongs pa'i sku ma yin no/_/gang de de ltar shes pa de ni stong pa nyid shes pa ste/_de ltar de bzhin gshegs pa'i sku ni rtag pa/_
[\[16b.5\]]chos rnams ni mi zad pa zhes thos na 'jug pas stong pa nyid smra ba khong du chud par bya ste/_rigs kyi bu byang chub sems dpas chos kyi tshul la 'jug pa bcu po de dag gis stong pa nyid smra ba khong du chud par bya'o/_/rigs kyi bu byang chub sems dpas chos kyi tshul la 'jug pa bcus chos smra ba 
[\[16b.6\]]po khong du chud par bya ste/_bcu gang zhe na/_'di lta ste/_mang du thos pa dang /_thos pa 'dzin pa dang /_thos pa rgya mtsho dang /_thos pa bsags pa yang yin la thos pa des mtho bar yang mi sems/_dma' bar yang mi sems pa dang /_don dang /_chos dang /_nges pa'i 
[\[16b.7\]]tshig dang /_spobs pa phun sum tshogs pa yang yin la thos pa yongs su tshol ba'i brtson 'grus kyang mi nyams pa dang /_dus shes pa dang /_tshod shes pa dang /_sman shes pa dang /_chos shes pa dang /_don shes pa yang yin la rgan pa rnams la bsten par yang mi 'dor ba dang /_
[\[17a\]]
[\[17a.1\]]bstan bcos shes pa dang de kho na shes pa dang /_'dul ba shes pa yang yin la gzhan la 'dri ba'i sbyor ba yang mi gtong ba dang mgu sla ba dang gso sla ba dang /_cho ga dang spyod pa mdzes pa phun sum tshogs pa yang yin la/_bla ma la rim gro byed pa'i spyod pa yang mi gtong 
[\[17a.2\]]ba dang /_dul ba dang /_zhi ba dang /_byang ba dang /_mi 'jigs pa yang yin la khrel yod pa dang /_ngo tsha shes pa'i sbyor ba yang mi gtong ba dang /_zab pa dang gting dpag dka' ba'i don la mkhas pa yang yin la 'jig rten gyi 'jug pa rags shing sla ba la yang 'jug pa 
[\[17a.3\]]dang /_sems can dang 'thun par bya ba'i phyir rang bzhin gyis drang ba dang /_mnyen pa dang 'grogs na bde ba yang yin la sems can sdang ba dang rab tu sdang ba dang /_tshul khrims 'chal pa rnams dang lhan cig tu yang mi gnas pa dang sbyin pa dang dul ba dang mi 'gyur ba dang /_
[\[17a.4\]]des pa dang cho ga dang /_gnas pa la mngon par dga' ba yang yin la thams cad du yang yid mi gnas pa dang spyod yul yang rnam par mi rtog pa dang bag la nyal ba dang /_kun nas dkris pa dang mdud pa dang /_zug rngu 'byin pa yang yin la sems can gzhan gyi nyon mongs 
[\[17a.5\]]pa dag spong ba'i brtson 'grus kyang mi gtong ba ste/_rigs kyi bu byang chub sems dpas chos kyi tshul la 'jug pa bcu po de dag gis chos smra ba po khong du chud par bya'o/_/gzhan yang byang chub sems dpas chos kyi tshul la 'jug pa bcus chos smra ba po khong du chud par bya ste/_
[\[17a.6\]]bcu gang zhe na/_'di lta ste/_'dod pa thams cad dang bral ba yang yin la byang chub sems dpa'i tshogs thams cad la brtson 'grus kyang nyams par mi byed pa dang /_chos rnams mi 'pho bar yang shes la bdog pa thams cad yongs su gtong ba'i brtson 'grus kyang nyams 
[\[17a.7\]]par mi byed pa dang /_mi zad pa'i chos mngon sum du gyur pa yang yin la bzod pa dang des pa yang nyams par mi byed pa dang /_rtag tu ting nge 'dzin spyod yul ba yang yin la sems can thams cad kyi dge ba bya ba'i rtsom pa yang nyams par mi byed pa dang /_zhi ba dang nye bar zhi 
[\[17b\]]
[\[17b.1\]]ba la spyod yul ba yang yin la rnam par g.yengs te sems phyin ci log tu gyur pa'i sems can yongs su smin par bya ba la rab tu brtson pa yang nyams par mi byed pa dang /_gzungs dang so so yang dag par rig pa thob pa yang yin la thos pa tshol ba'i brtson 'grus kyang 
[\[17b.2\]]nyams par mi byed pa dang /_chos kyi gter yang yin la legs par brjod pa gcig gi phyir dpag tshad brgya stong du 'gro ba'i brtson 'grus kyang nyams par mi byed pa dang /_chos thams cad la gzhan gyi dring la mi 'jog pa yang yin la slob dpon dang bla ma tshol ba'i brtson 'grus kyang 
[\[17b.3\]]nyams par mi byed pa dang /_chos thams cad ma skyes ma 'gags pa la the tshom med pa yang yin la dam pa'i chos yongs su 'dzin pa'i brtson 'grus kyang nyams par mi byed pa dang /_sems can dang sems can du btags pa yang mi dmigs la/_sangs rgyas kyi byang chub 
[\[17b.4\]]khong du chud par bya ba'i brtson 'grus kyang nyams par mi byed pa ste/_rigs kyi bu byang chub sems dpas chos kyi tshul la 'jug pa bcu po de dag gis chos smra ba po khong du chud par bya'o/_/gzhan yang rigs kyi bu byang chub sems dpas chos kyi tshul la 'jug pa bcus 
[\[17b.5\]]chos smra ba po khong du chud par bya ste/_bcu gang zhe na/_'di lta ste/_sbyin pa dang /_snyan par smra ba dang /_don spyod pa dang /_don 'thun par byed pas de'i tshig gzung ba yin/_byams pa chen pos bskyed pas de'i tshig 'jam pa yin/_dben pa'i rjes su 'thun zhing 'dod 
[\[17b.6\]]chags med pa'i rjes su 'thun la thar pa'i rjes su 'thun pas de'i tshig rjes su 'thun pa yin/_zhi gnas dang 'thun zhing lhag mthong dang 'thun la lam dang 'thun pas de'i tshig 'thun pa yin/_gsang ba rnam par 'byed pas de'i tshig gsal ba yin/_sgra ngan pa med pa dang don 
[\[17b.7\]]rdzogs pas de'i tshig gi don dang yi ge mi 'dor ba dang ldan pa yin/_gti mug gi mun pa dang 'khrul pa rnam par 'joms pas de'i tshig g.yo dang sgyu med pa yin/_chos thams cad mngon sum du gyur pa'i rgyu las byung bas de'i tshig the tshom med pa yin/_nyon mongs pa dang nye 
[\[18a\]]
[\[18a.1\]]ba'i nyon mongs pa thams cad spong ba'i rgyu las byung bas de'i tshig bag la nyal med pa yin/_dri ma med cing rtsom pa med pas de'i tshig kun nas ldang ba med pa yin te/_rigs kyi bu byang chub sems dpas chos kyi tshul la 'jug pa bcu po de dag gis chos smra ba po 
[\[18a.2\]]khong du chud par bya'o/_/gzhan yang rigs kyi bu byang chub sems dpas chos kyi tshul la 'jug pa bcus chos smra ba po khong du chud par bya ste/_bcu gang zhe na/_'di lta ste/_de'i chos ston pa dam pa'i chos yongs su gzung ba la rten pa yin gyi/_rnyed pa dang bkur sti la rten pa 
[\[18a.3\]]ma yin pa dang /_de'i chos ston pa sangs rgyas thams cad la rten pa yin gyi/_rang dga' la rten pa ma yin pa dang /_de'i chos ston pa byams pa chen po dang /_snying rje chen po'i rtsa ba can yin gyi/_nyon mongs pa dang nye ba'i nyon mongs pa'i rtsa ba can ma yin pa dang /_de'i 
[\[18a.4\]]chos ston pa so so'i skye bo'i rgyun gcod pa yin gyi/_sangs rgyas dang chos dang dge 'dun gyi tshul gcod pa ma yin pa dang /_de'i chos ston pa snying rje chen po'i rlan gyis brlan pa yin gyi/_bdag bde ba'i rlan gyis brlan pa ma yin pa dang /_de'i chos ston pa stong pa nyid dang /_
[\[18a.5\]]mtshan ma med pa dang smon pa med pa la nges par rtogs pas zab pa dang /_de'i chos ston pa'i chos kyi 'khor lo rab tu bskor ba dang 'thun pas skye bo dge ba rnams dang 'thun pa dang /_de'i chos ston pa phung po dang 'chi bdag dang /_nyon mongs pa dang lha'i bu tshar gcod pas bdud thams 
[\[18a.6\]]cad rnam par 'joms pa dang /_de'i chos ston pa 'jig rten thams cad kyis mchod par 'os pas byang chub kyi snying por 'gro ba dang /_de'i chos ston pa stobs dang /_mi 'jigs pa dang sangs rgyas kyi chos ma 'dres pa thob par byed pas thams cad mkhyen pa'i ye shes kyi rjes su 'gro ba 
[\[18a.7\]]yin te/_rigs kyi bu byang chub sems dpas chos kyi tshul la 'jug pa bcu po de dag gis chos smra ba po khong du chud par bya'o/_/gzhan yang byang chub sems dpas chos kyi tshul la 'jug pa bcus chos smra ba po khong du chud par bya ste/_bcu gang zhe na/_'di lta ste/_tshangs par 
[\[18b\]]
[\[18b.1\]]spyod pa'i yo byad la dga' ba yin gyi/_'jig rten pa'i yo byad la dga' ba ma yin pa dang /_'phags pa'i skye bo'i tshul la mngon par dga' ba yin gyi/_'phags pa ma yin pa'i skye bo'i tshul la dga' ba ma yin pa dang /_'phags pa ma yin pa'i skye bo yongs su smin par bya ba la 
[\[18b.2\]]dga' ba yin gyi/_bya ba ma yin pa dang /_bya ba ngan pa la dga' ba ma yin pa dang /_chos kyi zas la mngon par dga' ba yin gyi/_zang zing gi zas la mngon par dga' ba ma yin pa dang /_dgon pa dang bas mtha' la mngon par dga' ba yin gyi/_grong dang grong khyer dang 
[\[18b.3\]]tshong 'dus kyi spyod yul la mngon par dga' ba ma yin pa dang /_sangs rgyas kyi byang chub la mngon par dga' ba yin gyi/_nyan thos dang rang sangs rgyas kyi byang chub la mngon par dga' ba ma yin pa dang /_shes bya'i sgrib pa spong ba la mngon par dga' ba yin gyi/_nyon mongs 
[\[18b.4\]]pa'i sgrib pa spong ba tsam la mngon par dga' ba ma yin pa dang mtshan dang dpe byad bzang po dang /_gzugs kyi lus mngon par bsgrub pa la mngon par dga' ba yin gyi/_chos kyi sku mngon par rtogs pa tsam la dga' ba ma yin pa dang stobs dang /_mi 'jigs pa dang /_sangs 
[\[18b.5\]]rgyas kyi chos ma 'dres pa yang dag par bsgrub pa la mngon par dga' ba yin gyi/_'phags pa'i bden pa mngon par rtogs pa tsam la mngon par dga' ba ma yin pa dang /_sems can pha rol gyi dge ba'i rtsa ba yang dag par bsgrub pa la mngon par dga' ba yin gyi/_bdag 
[\[18b.6\]]gi dge ba'i rtsa ba yang dag par bsgrub pa la mngon par dga' ba ma yin pa dang /_bag chags kyi mtshams sbyor ba spong ba la mngon par dga' ba yin gyi/_nyon mongs pa'i sgrib pa spong ba tsam la mngon par dga' ba ma yin pa ste/_rigs kyi bu byang chub sems dpas chos kyi 
[\[18b.7\]]tshul la 'jug pa bcu po de dag gis chos smra ba po khong du chud par bya'o/_/byang chub sems dpas chos kyi tshul la 'jug pa dpe dang ldan pa bcus chos smra ba po khong du chud par bya ste/_bcu gang zhe na/_'di lta ste/_dper na sa chen po ni sems can thams cad kyi 
[\[19a\]]
[\[19a.1\]]'tsho bar gyur kyang su las kyang lan cung zad kyang mi tshol lo/_/de bzhin du byang chub sems dpas chos smra ba yang sa ltar sems can thams cad kyi 'tsho ba yin te/_su las kyang lan cung zad kyang mi tshol lo/_/'di lta ste/_dper na chu ni rang gi 
[\[19a.2\]]yon tan rnams kyis sems can thams cad bde bar byed kyang su las kyang lan cung zad kyang mi tshol lo/_/de bzhin du byang chub sems dpa' chos smra ba yang rang gi yon tan rnams kyis sems can thams cad bde bar byed de/_su las kyang lan cung zad kyang mi tshol lo/_/
[\[19a.3\]]'di lta ste/_dper na me'i khams ni rang gi yon tan rnams kyis sems can thams cad kyi 'tsho ba yin te/_sems can thams cad kyi 'tsho ba lo tog thams cad yongs su smin par byed kyang su las kyang lan cung zad kyang mi tshol lo/_/de bzhin du byang chub sems dpa' 
[\[19a.4\]]chos smra ba yang rang gi shes rab kyi yon tan rnams kyis sems can thams cad kyi 'tsho ba yin te/_sems can thams cad kyi 'tsho ba dge ba'i rtsa ba'i lo tog rnams yongs su smin par byed kyang su las kyang lan cung zad kyang mi tshol lo/_/'di lta ste/_dper na rlung gi 
[\[19a.5\]]khams ni rtswa dang /_shing gel ba dang /_sman gyi tshogs dang /_sems can gyi rgyud rnams rnam par skyed kyang rnam par mi rtog cing mi 'gyur ro/_/de bzhin du byang chub sems dpas chos smra ba yang sems can thams cad kyi skye ba'i lus dang /_chos kyi sku rnam par skyed kyang su 
[\[19a.6\]]las kyang lan cung zad kyang mi tshol lo/_/'di lta ste/_dper na nam mkha'i khams ni mtha' yas shing mu med la sgrib pa med pa'i rang bzhin te/_sems can thams cad nye bar 'tsho yang rnam par mi rtog cing 'gyur ba med de gang la yang mi chags so/_/de bzhin du byang chub sems 
[\[19a.7\]]dpa' chos smra ba yang yon tan mtha' yas shing mu med la thams cad du sgrib pa med pa'i rang bzhin te/_sems can thams cad nye bar 'tsho yang rnam par mi rtog cing 'gyur ba med de/_gang la yang mi chags so/_/'di lta ste dper na zla ba ni thams cad du sems can thams cad 
[\[19b\]]
[\[19b.1\]]la rtag tu des par snang zhing 'jig rten skyong yang 'jig rten gyi chos rnams kyis mi gos so/_/de bzhin du byang chub sems dpa' chos smra ba yang thams cad du sems can thams cad la rtag tu des par snang zhing 'jig rten skyong yang 'jig rten gyi chos rnams kyis mi gos so/_/'di 
[\[19b.2\]]lta ste/_dper na nyi ma shar bas mun pa mun nag thams cad med par gyur te/_de'i 'od kyis snang bar byas nas sems can dag rang rang gi las rnams byed kyang nyi ma ni mi rtog rnam par mi rtog ste/_su las kyang lan cung zad kyang mi tshol lo/_/de bzhin du byang chub sems dpa' chos 
[\[19b.3\]]smra ba byung bas sems can thams cad kyi ma rig pa'i mun pa mun nag med par gyur te/_de'i 'od kyis snang bar byas nas sems can dag rang rang gi dge ba'i rtsa ba rnams byed kyang chos smra ba ni mi rtog rnam par mi rtog ste/_su las kyang lan cung zad kyang mi tshol lo/_/'di lta ste/_
[\[19b.4\]]dper na gru sra zhing brtan pa legs par sbyar ba ni mi zhig par chu bo chen po las sems can rnams sgrol nus te/_su las kyang gru btsas cung zad kyang mi tshol lo/_/de bzhin du byang chub sems dpa' chos smra ba yang shes rab brtan cing pha rol tu phyin pa sra ba snying rje chen pos legs 
[\[19b.5\]]par sbyar ba'i chos can yang sems can rnams 'khor ba'i chu bo chen po las sgrol nus te/_mi zhig kyang su la yang gru btsas cung zad kyang mi tshol lo/_/'di lta ste/_dper na 'bab chu drag po 'jigs pa la zam pa dang /_stegs ni sems can tha ma dang 'bring dang /_mchog 
[\[19b.6\]]rnams la mtshungs par bde bar bya ba'i phyir gnas pa yin te/_de gang la yang ngar 'dzin pa med cing nga yir 'dzin pa med do/_/de bzhin du byang chub sems dpa' chos smra ba yang 'khor ba rgal dka' ba mi bzad pa/_ma rungs pa ngan song du gzhol bar 'bab pa la stegs dang /_
[\[19b.7\]]zam pa chen por gyur cing sems can tha ma dang /_'bring dang mchog rnams la mtshungs par bde bar bya ba'i phyir gnas pa yin te/_de gang la yang ngar 'dzin pa med cing nga yir 'dzin pa med do/_/'di lta ste/_dper na sgron ma ni mun nag gi nang na sems can tha ma dang /_
[\[20a\]]
[\[20a.1\]]'bring dang mchog rnams la mtshungs par snang bar byed de/_de gang la yang ngar 'dzin pa med cing nga yir 'dzin pa med do/_/de bzhin du byang chub sems dpa' chos smra ba yang ma rig pa'i mun nag 'khor ba'i khyim gyi nang du shes rab kyi sgron ma phyung nas sems 
[\[20a.2\]]can tha ma dang 'bring dang /_mchog rnams la mtshungs par snang bar byed kyang /_de gang la yang ngar 'dzin pa med cing nga yir 'dzin pa med de/_byang chub sems dpas chos kyi tshul la 'jug pa dpe dang ldan pa bcu po de dag gis chos smra ba po khong du chud par bya'o/_/rigs 
[\[20a.3\]]kyi bu chos kyi tshul la 'jug pa bcus byang chub sems dpa' rnams kyi mi 'grogs pa khong du chud par bya ste/_bcu gang zhe na/_'di lta ste/_dman pa la sems pa dang /_dman pa la smon pa'i sems can dman pa rnams dang lhan cig mi 'grogs pa dang /_sems can 
[\[20a.4\]]mi brtson pa/_mi 'grus pa/_le lo can brtson 'grus med pa rnams dang lhan cig mi 'grogs pa dang nga rgyal dang che ba'i nga rgyal dang /_nga rgyal las kyang nga rgyal dang nga'o snyam pa'i nga rgyal dang cung zad snyam pa'i nga rgyal dang /_mngon pa'i nga rgyal dang /_log pa'i nga 
[\[20a.5\]]rgyal dang /_nga rgyal gyis khengs pa'i sems can rnams dang lhan cig mi 'grogs pa dang ser sna dang 'chal pa'i tshul khrims dang /_gnod sems dang le lo dang rnam par g.yengs pa dang /_'chal ba'i shes rab kyi rang bzhin can gyi sems can rnams dang lhan cig mi 
[\[20a.6\]]'grogs pa dang /_'dod pa la 'dun pa dang /_gnod sems dang rnam par 'tshe ba'i rnam par rtog pa rnams dang lhan cig mi 'grogs pa dang /_rtog pa dang rnam par rtog pa dang kun tu rtog pa thams cad dang lhan cig mi 'grogs pa dang sgrib pa dang /_chod pa dang kun nas dkris pa 
[\[20a.7\]]thams cad dang lhan cig mi 'grogs pa dang /_nyan thos dang /_rang sangs rgyas kyi yid la byed pa thams cad dang lhan cig mi 'grogs pa dang /_rnyed pa dang bkur sti dang tshigs su bcad pa la mngon par dga' ba'i yid la byed pa thams cad dang lhan cig mi 'grogs pa dang /_
[\[20b\]]
[\[20b.1\]]ngar 'dzin pa dang nga yir 'dzin pa rnams dang lhan cig mi 'grogs pa ste/_chos kyi tshul la 'jug pa bcu po de dag gis byang chub sems dpa' rnams kyi mi 'grogs pa khong du chud par bya'o/_/rigs kyi bu gzhan yang byang chub sems dpa' ni yal bar 'dor ba bcu dang lhan cig mi 
[\[20b.2\]]'grogs te/_bcu gang zhe na/_'di lta ste/_dam pa'i chos yongs su 'dzin pa yal bar 'dor ba dang lhan cig mi 'grogs so/_/dam pa'i chos nyan pa yal bar 'dor ba dang lhan cig mi 'grogs so/_/sems can yongs su smin par byed pa yal bar 'dor ba dang lhan 
[\[20b.3\]]cig mi 'grogs so/_/dam pa'i chos kyi sbyin pa yal bar 'dor ba dang lhan cig mi 'grogs so/_/bla ma thams cad la rim gro bya ba la yal bar 'dor ba dang lhan cig mi 'grogs so/_/bdud kyi las yal bar 'dor ba dang lhan cig mi 'grogs so/_/mu stegs can 
[\[20b.4\]]dkrug pa yal bar 'dor ba dang lhan cig mi 'grogs so/_/dam pa'i chos rab tu rnam par 'jig pa yal bar 'dor ba dang lhan cig mi 'grogs so/_/pha rol tu phyin pa yal bar 'dor ba dang lhan cig mi 'grogs so/_/phung po gsum pa'i yongs su bsngo ba yal 
[\[20b.5\]]bar 'dor ba dang lhan cig mi 'grogs te/_byang chub sems dpa' ni yal bar 'dor ba bcu po de dag dang lhan cig mi 'grogs so/_/byang chub sems dpa' rnams kyi 'phrul pa chen po rnam pa bcur khong du chud par bya ste/_rnam pa bcu gang zhe na/_'di lta ste/_'khor 
[\[20b.6\]]los sgyur bar 'phrul pa dang /_brgya byin du 'phrul pa dang /_tshangs par 'phrul pa dang /_nyan thos su 'phrul pa dang /_rang sangs rgyas su 'phrul pa dang /_byang chub sems dpar 'phrul pa dang /_sangs rgyas su 'phrul pa dang /_sangs rgyas kyi zhing du 'phrul pa dang /_
[\[20b.7\]]byang chub kyi snying por 'phrul pa dang /_'khor chen por 'phrul pa ste/_bcu po de dag ni byang chub sems dpa' rnams kyi 'phrul pa chen por khong du chud par bya'o/_/byang chub sems dpa' rnams kyi 'phrul pa chen po 'di dag thams cad ni gzhan gyi bsam pa las gyur par 
[\[21a\]]
[\[21a.1\]]blta'o/_/de la nam 'jig rten 'khor los sgyur ba'i rgyal po gtso bor byed cing tshul khrims yang dag par 'dzin pa dang /_spyod pa gtso bor byed pa de na byang chub sems dpa' sems dpa' chen po 'khor los sgyur ba'i bkod pa rnams sprul nas sems can gyi don 
[\[21a.2\]]byed do/_/de la 'khor lo rin po che ni rtsibs stong yod la/_lha dang mi'i las shin tu 'das pa/_'dzam bu chu bo'i gser las grub pa/_mgar bas ma brdungs pa/_rang gi smon lam dang bsod nams kyi rdzu 'phrul gyi mthu las byung ba blta bas mi ngoms pa'i gzugs 
[\[21a.3\]]can nam mkha' la 'gro ba ste/_'khor los sgyur ba phal gzhan rnams kyi lta bu ma yin no/_/glang po rin po che ni chu zheng phun sum tshogs pa/_thal kar mche ba drug yod pa/_blta bas mi ngoms pa'i gzugs can/_nam mkha' la 'gro ba/_mgyogs pa'i shugs 
[\[21a.4\]]phun sum tshogs pa/_sa srung gi bu dang nam mkha' lding ltar mgyogs pa/_legs par spyad pa'i las kyi mthu las byung ba ste/_'khor los sgyur ba phal gzhan rnams kyi lta bu ma yin no/_/rta rin po che ni thams cad sngo ba/_cang shes pa/_rta'i rgyal po sprin gyi 
[\[21a.5\]]shugs can dang mtshungs pa/_rlung ltar mgyogs pa/_yid bzhin gyi nor bu ltar bsams pa tsam gyis phyin par byed pa nam mkha' la 'gro ba ste/_'khor los sgyur ba phal gzhan rnams kyi lta bu ma yin no/_/nor bu rin po che ni zur brgyad pa/_mkhan bzos ma byas pa/_
[\[21a.6\]]'od phun sum tshogs pa/_me dang nyi ma'i 'od zil gyis non pa/_gang dga' dgur 'gro ba/_phun sum tshogs pa 'dod dgu phun sum tshogs par sbyin pa/_bsam pa thams cad yongs su rdzogs par byed pa ste/_'khor los sgyur ba phal gzhan rnams kyi lta bu ma yin no/_/
[\[21a.7\]]bud med rin po che ni ha cang yang mi dkar/_ha cang yang mi sngo/_ha cang yang mi ring /_ha cang yang mi thung /_ha cang yang mi skem/_ha cang yang mi sbom pa/_'dul ba'i cho ga phun sum tshogs pa/_bstan bcos dang /_bzo dang /_snyan dngags dang /_sgyu rtsal sna tshogs 
[\[21b\]]
[\[21b.1\]]mngon par shes pa/_mnyen zhing zab la snyan pa'i smra ba phun sum tshogs pa/_yid bzhin gyi nor bu dang mtshungs pa/_'dzum pa dang tshul phun sum tshogs pa/_chos spyod pa la dga' ba/_mtshungs pa med pa'i gzugs can te/_'khor los sgyur ba phal gzhan rnams kyi lta bu ma 
[\[21b.2\]]yin no/_/khyim bdag rin po che ni lag na rdo rje dang 'dra ba/_chu zheng rnam thos kyi bu dang sred med kyi bu dang 'dra ba/_rtag tu mnyen zhing snyan la 'jam zhing yid du 'ong ba'i tshig 'byin pa/_sha'i mig sgrib pa med pa dang ldan pa/_byams pa dang snying rje mang ba/_yid bzhin gyi nor bu ltar 
[\[21b.3\]]'dod dgur 'dzud pa/_mig rin po che dge ba'i rtsa ba skal ba mnyam pas grub pa ste/_'khor los sgyur ba phal gzhan rnams kyi lta bu ma yin no/_/blon po rin po che ni rin po che rigs ma lta bu/_dge ba'i rtsa ba rnams kyi gzugs brnyan du gyur pa/_sngar ldang zhing bsam pa dge ba/_
[\[21b.4\]]bltas pa dang mig rig rig byas pas don go ba/_las bzang po dang rgyas pa dang rdzogs pa dang ma smad pa byed pa/_nam mkha' la 'gro ba/_'dod dgur 'gro ba 'byor pa ste/_'khor los sgyur ba phal gzhan rnams kyi lta bu ma yin no/_/de la sogs pa 'khor los sgyur 
[\[21b.5\]]ba'i rin po che bkod pa thams cad sprul nas byang chub sems dpa' sems la dbang ba/_sems can thams cad la phan pa dang bde ba'i lhag pa'i bsam pa can/_mi rin po che kha na ma tho ba med pa'i las zab pa/_snum pa/_phan pa'i lhag pa'i bsam pa dam pa/_chos chen po 
[\[21b.6\]]la gzhol ba/_'khor los sgyur ba chen po/_dge ba bcu'i las kyi lam la bsten pa/_skyes bu chen po'i mtshan sum cu rtsa gnyis dang ldan pas sems can rnams yongs su smin par byed de/_'di ni byang chub sems dpa'i 'khor los sgyur bar 'phrul pa chen po zhes bya'o/_/
[\[21b.7\]]nam 'jig rten na brgya byin gtso bor byed pa de na brgya byin gyi gzugs su sprul nas sum cu rtsa gsum gyi khang par zhugs te bag yod pa'i gtam gyis lha rnams yongs su smin par byed do/_/nam 'jig rten na tshangs pa gtso bor byed pa de na tshangs pa'i gzugs su sprul nas rab 
[\[22a\]]
[\[22a.1\]]tu zhi ba'i bsam gtan dang /_tshad med pa'i bsam gtan rnams kyis tshangs pa'i ris kyi lha rnams yongs su smin par byed do/_/nam sems can rnams nyan thos kyis 'dul ba yin gyi/_rang sangs rgyas kyis 'dul ba ma yin/_sangs rgyas kyis 'dul ba ma yin 
[\[22a.2\]]pa de na nyan thos kyi gzugs su sprul nas sdug bsngal zad par bya ba dang /_mya ngan 'das pa thob par bya ba'i phyir chos ston to/_/nam sems can rnams rang sangs rgyas kyis 'dul ba yin gyi/_nyan thos kyis 'dul ba ma yin/_sangs rgyas kyis 'dul ba ma 
[\[22a.3\]]yin pa de na rang sangs rgyas kyi gzugs su sprul nas rang sangs rgyas kyi byang chub kyi lam yang dag par rab tu ston te/_dben pa'i gtam dang /_'dod chags dang bral ba'i gtam dang /_bsam gtan dang /_ting nge 'dzin dang /_snyoms par 'jug pa dang /_rnam par thar 
[\[22a.4\]]pa dang /_rdzu 'phrul gyi rkang pa'i gtam dang /_sbyin gnas chen por dbang skur ba'i gtam dang /_rten pa'i gtam dang /_rnam par thar pa'i tshul gyis sems can rnams yongs su smin par byed do/_/nam sems can rnams byang chub sems dpas 'dul bar 'gyur ba de na rang 
[\[22a.5\]]gi gzugs su gnas nas pha rol tu phyin pa drug dang byin gyi rlabs bzhi dang /_byams pa chen po dang /_snying rje chen po dang /_gzungs dang /_dbang dang /_bzod pa dang /_sa'i gtam gyis sems can de dag yongs su smin par byed do/_/nam sangs rgyas kyis 'dul ba'i 
[\[22a.6\]]sems can dbang po dang /_khams rgya che zhing rgyas par gyur pa de na sangs rgyas kyi gzugs su bsgyur nas stobs dang /_mi 'jigs pa dang /_sangs rgyas kyi chos ma 'dres pa'i gtam rnams dang /_sangs rgyas kyi rdzu 'phrul gyi cho 'phrul chen po rnams kyis sems can 
[\[22a.7\]]de dag yongs su smin par byed do/_/nam sems can rnams sangs rgyas kyi zhing rgya chen pos 'dul bar 'gyur ba de na stong gsum gyi stong chen po'i 'jig rten gyi khams lag mthil ltar mnyam pa/_'jam pa ka tsa lin di ka ltar reg na bde ba bai dUr+ya sngon por gyur la/_shel 
[\[22b\]]
[\[22b.1\]]du gyur pa/_tsan dan sbrul gyi snying por gyur pa/_'dzam bu chu bo'i gser du gyur pa/_rdo dang /_gseg ma dang /_gyo mo med pa/_mtho dma' med pa/_ngan song log par ltung ba med pa/_bud med rgyu ba med pa/_ri nag po med pa/_rin po che sna tshogs kyi ri rnams kyis mdzes 
[\[22b.2\]]par byas pa/_tsher ma dang ngam grog dang g.yang sa med pa dang /_rin po che'i shing ljon pa dang /_spos kyi shing sna tshogs kyis mdzes par byas pa sprul nas sems can de dag yongs su smin par byed do/_/nam sems can rnams byang chub kyi snying po rgya chen pos 'dul bar 'gyur 
[\[22b.3\]]ba de na byang chub kyi shing dpag tshad bcu gnyis kyi tshad du mngon par sprul te/_rtsa ba shin tu zug pa/_sdong po ni 'dzam bu'i chu bo'i gser/_yal ga ni gser dang dngul dang bai dUr+ya dang shel dang rin po che tha dad pa/_rin po che sna tshogs kyi lo mas mdzes par byas pa/_lha'i bu mo brgya 
[\[22b.4\]]stong du ma gnas pa sprul nas sems can de dag yongs su smin par byed do/_/nam sems can rnams 'khor rgya chen pos 'dul bar gyur pa de na lha dang klu dang gnod sbyin dang dri za dang lha ma yin dang nam mkha' lding dang mi'am ci dang /_lto 'phye chen po dang /_brgya byin dang tshangs pa dang /_
[\[22b.5\]]'jig rten skyong ba dang gzi brjid che ba gzi brjid che ba sprul/_nyan thos so so yang dag par rig pa thob pa/_gnyi ga'i cha las rnam par grol ba dang /_byang chub sems dpa'i sa bcu la gnas pa/_dpa' bar 'gro ba'i ting nge 'dzin thob pa rnams sprul nas sems can de dag yongs su smin 
[\[22b.6\]]par byed de/_rigs kyi bu chos kyi tshul la 'jug pa dang bcu po de dag gis byang chub sems dpa' rnams kyi 'phrul pa chen po khong du chud par bya'o/_/rigs kyi bu byang chub sems dpas chos kyi tshul la 'jug pa bcus dge ba rnams kyi rnam par smin pa'i dbang ba khong du chud par bya 
[\[22b.7\]]ste/_bcu gang zhe na/_'di lta ste/_dper na chu zla ni nam mkha'i zla ba'i gzugs brnyan yin mod kyi/_chu zla ni yod pa ma yin no/_/de bzhin du dge ba mngon par 'du byed pa'i rkyen las rnam par smin pa dge ba sna tshogs yid du 'ong ba 'byung ste/_ji ltar nam mkha'i zla ba chu'i 
[\[23a\]]
[\[23a.1\]]nang du mi 'pho ba de bzhin du dge ba'i las kyi srid pa 'du byed rnams kyang srid pa 'du byed rnams su 'pho ba yang ma yin la/_las kyi srid pa'i rkyen las kyang srid pa'i rnam par smin pa'i dbang ba nyid kyang 'byung ngo /_/'di lta ste/_dper na rma bya'i mdongs gcig las srog 
[\[23a.2\]]chags rnams la gzugs du mar snang ngo /_/de bzhin du byang chub sems dpa' rnams kyi dge ba mngon par 'du bya ba gcig las rnam par smin pa rnam pa du mar snang ste/_las kyi srid pa'i 'du byed de dag rma bya'i mdongs su mi 'pho mod kyi/_de'i rkyen las rma bya'i mdongs kyi rnam par 
[\[23a.3\]]smin pa'i dbang ba nyid kyang 'byung ngo /_/de bzhin du dge ba'i las kyi srid pa bsags pa yang srid par 'pho ba ma yin yang /_dge ba'i las kyi srid pa la brten nas yang srid pa'i rnam par smin pa'i dbang ba nyid kyang 'byung ngo /_/'di lta ste/_dper na shin tu ngo mtshar rmad du 
[\[23a.4\]]byung ba'i dge ba mngon par 'du bya ba mngon par 'du byed pas nam mkha' las me tog gi char 'bab cing me tog de dag gzugs dang dri la sogs par dbang ba nyid du 'gyur yang /_gang dge ba'i rtsa ba ngo mtshar rmad du byung ba byas pa de dag nam mkha'i me tog de dag tu mi 'pho ste/_ngo 
[\[23a.5\]]mtshar rmad du byung ba'i mtshan nyid kyang gzhan la/_me tog de dag gi mtshan nyid kyang gzhan no/_/de bzhin du dge ba'i las kyi srid pa yang yang srid pa'i dge bar 'pho ba yang ma yin la/_dge ba'i las kyi srid pa'i las kyi rnam par smin pa'i dbang ba nyid kyang 'byung ngo /_/'di 
[\[23a.6\]]lta ste/_dper na shin tu chos spyod pa rnams la sil snyan rnams ma bskyod par mchod pa'i las kyi phyir rang sgra 'byung yang chos spyod pa de sil snyan rnams su 'pho ba ma yin te/_chos spyod pa'i mtshan nyid kyang gzhan la/_sil snyan de dag gi mtshan nyid kyang gzhan mod kyi/_chos spyod pa'i 
[\[23a.7\]]rkyen gyis sil snyan rnams ma bskyod par rang sgra 'byung ngo /_/de bzhin du rab tu byas pa'i dge ba'i las kyi srid pa'i 'du byed rnams yang srid pa'i 'du byed rnams su 'pho ba ma yin te/_rab tu chos spyod pa'i rkyen gyis rab tu yang srid pa'i rnam par smin pa'i dbang ba nyid kyang 'byung ngo /_/
[\[23b\]]
[\[23b.1\]]'di lta ste/_dper na 'byung ba chen po'i dbang gis nam mkha' la 'ja' 'byung yang der 'byung ba chen po rnams 'pho ba yang ma yin la/_'byung ba chen po'i rkyen gyis 'ja'i gzugs kyi rnam par smin pa'i dbang ba nyid kyang 'byung ste/_de la gang kha dog skya bor snang ba de ni 
[\[23b.2\]]sa'i khams kyi dbang ngo /_/de la gang kha dog sngon por snang ba de ni chu'i khams kyi dbang ngo /_/de la gang kha dog dmar por snang ba de ni me'i khams kyi dbang ngo /_/gang gzhu'i dbyibs ltar 'dug pa'am/_zlum por 'dug pa de ni rlung gi khams kyi dbang ngo /_/de bzhin 
[\[23b.3\]]du dge ba'i las kyi 'du byed byas pa rnams kyi dge ba'i las kyi srid pa'i dbang gis yang srid pa'i rnam par smin pa'i dbang ba nyid 'byung ngo /_/'di lta ste/_dper na 'khor los sgyur ba'i dge ba bcu'i las kyi lam gyi sdom pa'i rkyen gyis rin po che sna bdun dang 'bras sa bon ma btab ma rmos 
[\[23b.4\]]par 'byung yang /_dge ba bcu'i las kyi lam gyi sdom pa rkyen du gyur pa de rin po che de rnams dang 'bras rnams su 'phos pa yang ma yin la/_dge ba bcu'i las kyi lam gyi sdom pa'i rkyen gyis 'khor los sgyur ba'i dbang ba nyid kyang 'byung ngo /_/de bzhin du dge ba legs par byas pa 
[\[23b.5\]]shin tu mthar phyin pa legs par brtsams pa las yang srid pa'i dge ba'i rnam par smin pa 'byung yang las kyi srid pa yang srid par 'pho ba ma yin te/_de'i phyir rnam par smin pa mi 'dra ba zhes bya'o/_/'di lta ste/_dper na lha rab tu dge ba dang ldan pa rnams kyi me tog man dA ra ba bskyed mi dgos 
[\[23b.6\]]pa dang gzhal med khang bya mi dgos pa dang /_bdud rtsi'i zas bsgrub mi dgos par 'byung yang dge ba'i 'du byed kyi las kyi rnam par smin pa de dag 'pho ba ma yin te/_dge ba'i 'du byed kyi rkyen gyis lha'i rnam par smin pa'i dbang ba 'byung ngo /_/'di lta ste/_dper na rdzu 'phrul chen po rnams 
[\[23b.7\]]kyi rdzu 'phrul mngon par 'du byed pa'i rkyen gyis sgrib pa med par dbang ba nyid 'byung yang rdzu 'phrul mngon par 'du byed pa sgrib pa med par 'pho ba yang ma yin la/_rdzu 'phrul mngon par 'du byed pa'i rkyen gyis rdzu 'phrul dang ldan pa rnams kyi sgrib pa med pa yang 'byung ste/_ri la sogs pa 'pho ba 
[\[24a\]]
[\[24a.1\]]yang ma yin/_bsams pa tsam gyis sgrib pa med par 'byung ba yang ma yin no/_/de bzhin du bag yod pa rnams kyi dge ba mngon par 'du byed pa'i rkyen gyis yang srid pa'i rnam par smin pa'i dbang ba nyid 'byung ngo /_/'di lta ste/_dper na rlung gi rkyen gyis me 'byung gi_/
[\[24a.2\]]de med na mi 'byung ste/_me byung nas tshos par bya bar snang ba la sogs par rnam par smin pa'i dbang ba nyid 'byung yang /_me'i dbang ba de rlung dang shing rnams la mi 'pho la/_me la me'i dbang ba nyid yod pa yang ma yin no/_/de bzhin du rkyen thams cad las skyes pa'i dge ba dang mi dge ba'i 
[\[24a.3\]]rnam par smin pa yang so sor khong du chud par bya'o/_/'di lta ste/_dper na rnal 'byor spyod pa'i dge slong dge ba zad pa med pa'i tshogs rnam par dag pa/_dbang rab tu thob pas zad par nam mkha' bsams pa tsam gyis de bzhin du 'gyur te/_sra ba dang /_gsher ba dang /_tsha ba dang /_
[\[24a.4\]]g.yo ba rnams dang /_sngon po dang /_ser po dang /_dmar po dang /_dkar po rnams kyi sgrib pa med par 'gyur yang /_sems kyi sgrib pa med pa nam mkha'i sgrib pa med par 'pho ba yang ma yin/_bsams pa tsam gyis sgrib pa med par 'gyur ba yang ma yin/_sems kyi sgrib pa 
[\[24a.5\]]med pa de dang mi ldan par sra ba la sogs pa'i sgrib pa med par 'gyur ba yang ma yin no/_/de bzhin du rkyen las byung ba'i dge ba dang mi dge ba thams cad kyi rnam par smin pa'i dbang ba nyid khong du chud par bya ste/_byang chub sems dpas chos kyi tshul la 'jug pa bcu po de dag 
[\[24a.6\]]gis dge ba rnams kyi rnam par smin pa'i dbang ba nyid khong du chud par bya'o/_/rigs kyi bu byang chub sems dpas chos kyi tshul la 'jug pa bcus zag pa med pa'i dge ba rnams kyi rnam par smin pa 'thob pa'i dbang ba nyid khong du chud par bya ste/_bcu gang zhe na/_'di lta ste/_mngon par 
[\[24a.7\]]shes pa drug dang /_rig pa gsum dang /_rnam par thar pa brgyad dang /_zil gyis gnon pa'i skye mched brgyad dang /_zad par gyi skye mched bcu dang /_dbang bcu dang /_bden pa bcu dang /_mthar gyis gnas pa'i snyoms par 'jug pa dgu dang /_stobs bcu dang /_shes pa bcu'o/_/
[\[24b\]]
[\[24b.1\]]de la mngon par shes pa drug gang zhe na/_lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su dran pa'i shes pa dang /_rdzu 'phrul bya ba shes pa dang /_zag pa zad pa shes pa ste/_'di dag ni byang chub sems dpa' rnams kyi mngon par shes 
[\[24b.2\]]pa drug go/_/de la byang chub sems dpa'i lha'i mig gang zhe na/_dge ba'i tshogs thams cad bsags pa ma nyams pa/_chags pa med pa/_tshad med pa/_sgrib pa med pa/_gnas pa med pa/_rma med pa/_'khrul pa med pa/_bstan du med pa/_kha na ma tho ba med pa/_
[\[24b.3\]]'jig rten thams cad dang nyan thos dang /_rang sangs rgyas rnams dang thun mong ma yin pa/_bag chags kyi mtshams sbyor ba thams cad yang dag par bcom pa/_phyad par mthong ba/_phyad par lung ston pa ste/_lha'i mig des sems can rnams mthong ste/_'chi 'pho dang /_skye ba dang /_
[\[24b.4\]]kha dog bzang po dang /_kha dog ngan pa dang /_tha ma dang /_mchog dang /_las nye bar 'gro ba ji lta ba dang /_rgyu dang bcas pa dang rnam par smin pa dang bcas pa yang dag pa ji lta ba bzhin du mthong ngo /_/de'i lha'i mig de ni sangs rgyas kyi ye shes thob par byed pa ste/_der nges pa yin 
[\[24b.5\]]no/_/de la byang chub sems dpa'i lha'i rna ba ni de lha'i rna ba sgrib pa med pa/_dge ba'i tshogs thams cad bsags pa/_byis pa so so'i skye bo dang /_brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam 
[\[24b.6\]]mkha' lding dang /_mi'am ci dang /_lto 'phye chen po thams cad dang /_nyan thos dang rang sangs rgyas thams cad las khyad par du 'phags pa/_chod pa med pa 'od gsal bas sgra thams cad thos te/_lha dang /_klu dang /_gnod sbyin dang /_dri za dang /_lha ma yin dang /_
[\[24b.7\]]nam mkha' lding dang /_mi'am ci dang /_lto 'phye chen po'i sgra dang /_tha na sbrang bu dang /_grog ma dang /_sha sbrang dang /_'phags pa dang 'phags pa ma yin pa'i sgra rnams kyang thos te/_thos nas kyang 'phags pa ma yin pa'i sgra rnams la khong khro bar yang mi byed/_'phags pa'i 
[\[25a\]]
[\[25a.1\]]sgra rnams la rjes su chags par yang mi byed/_so so'i skye bo'i sgra rnams la tha mar 'du shes pa yang ma yin/_nyan thos dang rang sangs rgyas kyi sgra rnams la dam par 'du shes pa yang ma yin/_'phags pa ma yin pa'i tshul la khong khro bar yang mi byed/_'phags pa'i 
[\[25a.2\]]tshul la rjes su chags par yang mi byed/_sgra gang la yang yon tan du 'du shes pa'am/_nyes par 'du shes pa ma yin te/_gzhan du na sgra thams cad brag ca lta bu dang /_stong pa dang /_g.yo ba med pa dang /_bdag dang bdag gi med cing dben par rab tu shes kyang rna ba'i skye 
[\[25a.3\]]mched 'bad pa yang ma yin/_sgra'i skye mched 'bad pa yang ma yin te/_byang chub sems dpa'i lha'i rna ba ni 'di lta bu yin no/_/de la byang chub sems dpa'i pha rol gyi sems shes pa ni rang gi sems yongs su shes pa dang ldan pa yin te/_de rang gi sems yongs su shes pa dang 
[\[25a.4\]]ldan pas sems can thams cad kyi sems dang spyod pa rab tu shes te/_sems can gzhan rnams dang gang zag gzhan dag gi 'dod chags dang bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes/_'dod chags dang bral 
[\[25a.5\]]ba'i sems kyang 'dod chags dang bral ba'i sems su yang dag pa ji lta ba bzhin du rab tu shes te/_shes nas kyang gang 'dod chags dang bcas pa'i sems de la khong khro bar yang mi byed/_gang 'dod chags dang bral ba'i sems de la rjes su chags par yang mi byed de/_gzhan 
[\[25a.6\]]du na 'dod chags dang bcas pa rnams la snying rje chen po rnyed do/_/'dod chags dang bral ba rnams la byams pa chen po rnyed do/_/de bzhin du zhe sdang dang bcas pa dang /_zhe sdang med pa dang /_gti mug dang bcas pa dang /_gti mug med pa dang /_sred pa dang bcas pa 
[\[25a.7\]]dang /_sred pa med pa dang /_len pa dang bcas pa dang /_len pa med pa dang /_nyon mongs pa dang bcas pa dang /_nyon mongs pa med pa dang /_tshad dang ldan pa dang /_tshad dang mi ldan pa dang /_mnyam par bzhag pa dang /_mnyam par ma bzhag pa dang /_rnam par grol ba'i 
[\[25b\]]
[\[25b.1\]]sems dang /_rnam par ma grol ba'i sems kyang yang dag pa ji lta ba bzhin du rab tu shes te/_shes nas kyang sems can sems rnam par ma grol ba rnams la khong khro bar yang mi byed/_sems rnam par grol ba rnams la rjes su chags par yang mi byed de/_gzhan du na sems 
[\[25b.2\]]rnam par grol ba rnams la byams pa chen po rnyed do/_/sems rnam par ma grol ba rnams la snying rje chen po rnyed do/_/sems can thams cad shes kyang sems de la sems des snyems pa yang med/_rlom sems kyang med do/_/de pha rol gyi sems shes pa des sems can 
[\[25b.3\]]thams cad kyi sems dang spyod pa rab tu shes so/_/sems can de dag gis ni byang chub sems dpa' des skabs ma phye'i bar du mi shes te/_nyan thos dang rang sangs rgyas kyi lha'i ye shes kyis kyang mi shes na phal pa gzhan rnams kyis shes par 'gyur ba lta ci smos te/_'di 
[\[25b.4\]]ni byang chub sems dpa'i pha rol gyi sems shes pa'o/_/de la byang chub sems dpa' ni bdag dang sems can gzhan rnams kyi sngon gyi gnas rnam pa du ma rjes su dran te/_de skye ba gcig kyang rjes su dran no/_/skye ba gnyis dang skye ba brgya dang skye ba stong dang /_skye ba 
[\[25b.5\]]brgya phrag stong nas/_skye ba bye ba khrag khrig brgya stong dpag tu med grangs med pa rjes su dran no/_/'jig pa'i bskal pa yang rjes su dran no/_/'chags pa'i bskal pa yang rjes su dran no/_/'jig pa dang 'chags pa'i bskal pa yang rjes su dran pa nas bskal pa chen po bye ba 
[\[25b.6\]]khrag khrig brgya stong dpag tu med grangs med pa'i bar du rjes su dran te/_dran pa de la de bzhin gshegs pa dang byang chub sems dpa' sa bcu la rab tu gnas pa rnams ma gtogs par lha dang bcas pa'i 'jig rten myos par 'gyur ro/_/'di ltar bdag che ge mo zhig tu 'di 'dra bar gyur 
[\[25b.7\]]te/_rigs ni 'di zhes bya/_rus ni 'di zhes bya/_mdog ni 'di lta bu/_ming ni 'di zhes bya/_kha zas ni 'di lta bu zhig za za/_tshe'i gnas pa ni 'di srid cig thub/_chu zheng ni 'di lta bu bde ba dang sdug bsngal ni 'di lta bu zhig myong ste/_bdag de nas shi 'phos nas ga ge mo zhig tu skyes/_
[\[26a\]]
[\[26a.1\]]de nas kyang shi 'phos nas 'dir skyes te/_rigs ni 'di zhes bya/_rus ni 'di zhes bya/_mdog ni 'di lta bu/_ming ni 'di zhes bya/_kha zas ni 'di lta bu zhig za za/_tshe ni 'di tsam zhig tu thub/_chu zheng ni 'di lta bu/_bde ba dang sdug bsngal ni 'di lta bu zhig myong ngo zhes 
[\[26a.2\]]rjes su dran te/_bdag gi ji lta bar sems can thams cad kyi yang de bzhin te/_tha na sbrang bu dang grog ma rnams kyi yang rjes su dran no/_/de'i dran pa de chags pa med pa/_rgyun mi 'chad pa/_sgrib pa med pa/_thogs pa med la/_dus su bskul pa med pa/_byams pa chen po dang /_
[\[26a.3\]]snying rje chen po dang rab tu ldan pa zab pa gting dpag dka' ba/_bag la nyal med pa/_bag chags kyi mtshams sbyor ba rnam par dag pa bsod nams dang /_ye shes kyi tshogs thams cad kyis brgyan pa ste/_'di ni byang chub sems dpa'i sngon gyi gnas rjes su dran pa'i shes pa zhes 
[\[26a.4\]]bya'o/_/de la byang chub sems dpa' rnams kyi rdzu 'phrul bya ba'i shes pa ni bsod nams dang ye shes thams cad kyis bstan pa/_sgrib pa med pa/_lhun gyis grub pa/_rnam par ma brtags pa/_bskal pa bye ba khrag khrig brgya stong grangs med par sbyin pa dang dul ba dang mi 'gyur 
[\[26a.5\]]ba dang /_yang dag par sdom pa dang /_nges pa dang bsam gtan dang ting nge 'dzin dang snyoms par 'jug pas yongs su sbyang ba byas pa bdag dang sangs rgyas dang lha'i dbang dang ldan pa ste/_de rdzu 'phrul mngon du gyur pa/_mngon par 'du bya ba med pa/_sgrib pa med pa 'jig rten 
[\[26a.6\]]thams cad las khyad par du 'phags pa des sems can rnams kyi don byed de/_ji ltar 'dod pa de ltar byin gyis rlob bo/_/ji ltar 'dod pa de bzhin du yul rnams ston to/_/byang chub sems dpa' de'i rdzu 'phrul gyi dbang ni thams cad du thogs pa med par 'jug ste/_de gal te 
[\[26a.7\]]sems can gcig cig sems can thams cad kyi gzugs kyis 'dul bar gyur na/_sems can gcig po de'i mdun du sems can thams cad kyi gzugs snod ji lta ba bzhin du ston te/_sprul pa de dag thams cad kyang byed pa dang /_kha zas dang /_smra ba dang /_spyod pa tha 
[\[26b\]]
[\[26b.1\]]dad du 'jug go/_/de 'dod na sems can thams cad kyi gzugs sangs rgyas kyi gzugs su mos na yang sems can thams cad kyi gzugs sangs rgyas kyi gzugs su 'gyur ro/_/sangs rgyas kyi gzugs sems can thams cad kyi gzugs su mos na yang sangs rgyas kyi gzugs sems 
[\[26b.2\]]can thams cad kyi gzugs su 'gyur ro/_/'jig pa'i bskal pa 'chags pa'i bskal par mos na yang 'jig pa'i bskal pa 'chags pa'i bskal par 'gyur te/_sems can de dag gis kyang 'chags pa'i bskal par shes so/_/'chags pa'i bskal pa 'jig pa'i bskal par 
[\[26b.3\]]mos na yang 'chags pa'i bskal pa 'jig pa'i bskal par 'gyur te/_sems can de dag gis kyang 'jig pa'i bskal par shes so/_/'jig pa dang 'chags pa yang gzhan du gyur pa ma yin te/_mos pa de ltar yang 'gyur ro/_/de bzhin du bskal pa gcig snga dro tsam du mos 
[\[26b.4\]]na yang de na sems can de dag gis bskal pa gcig snga dro tsam du shes so/_/snga dro bskal pa tsam du mos na yang de de bzhin du 'gyur te/_de na sems can de dag gis de bzhin du shes te/_'di ni byang chub sems dpa'i mos pa las byung ba'i rdzu 'phrul zhes bya'o/_/de la mngon 
[\[26b.5\]]du gyur pa'i rdzu 'phrul ni gang byang chub sems dpa'i bsam gyis mi khyab pa'i bsod nams dang ye shes kyi dbang dang lhun gyis grub pas bsgrim pa med par phun sum tshogs pa thams cad mngon du 'gyur zhing 'grub pa ste/_'di ni byang chub sems dpa'i mngon du gyur pa'i rdzu 'phrul zhes 
[\[26b.6\]]bya'o/_/de la byang chub sems dpa'i mngon par 'du byed pa med pa las byung ba'i rdzu 'phrul ni gang byang chub sems dpa' mi sems mi 'jug cing lhun gyis grub pas sems can de dag gi mos pa ji lta ba bzhin du byang chub sems dpa' de gzugs dang spyod lam tha dad par mthong 
[\[26b.7\]]zhing shes te/_'di ni byang chub sems dpa'i mngon par 'du byed pa med pa las byung ba'i rdzu 'phrul zhes bya'o/_/de 'jig rten gyi khams ji snyed na sems can rnams sangs rgyas 'byung bas 'dul ba'i 'jig rten gyi khams de snyed du sangs rgyas 'byung ba ston te/_dga' ldan gyi 
[\[27a\]]
[\[27a.1\]]gnas nas 'chi 'pho ba dang /_mngal du 'jug pa dang /_btsas pa dang /_mngon par 'byung ba dang /_dka' ba spyod pa dang /_byang chub kyi snying por 'gro ba dang /_bdud 'dul ba dang /_byang chub rnam par 'tshang rgya ba dang /_chos kyi 'khor lo rab tu bskor ba dang /_
[\[27a.2\]]yongs su mya ngan las 'das pa chen po ston pa rnams kyis sems can dag yongs su smin par byed do/_/de ltar na byang chub sems dpa' rdzu 'phrul gyi yul tshad med pa yin te/_'di ni byang chub sems dpa'i rdzu 'phrul bya ba shes pa zhes bya'o/_/de la byang chub sems dpa'i zag pa zad pa shes 
[\[27a.3\]]pa gang zhe na/_'di dag ni zag pa bzhi ste/_bzhi gang zhe na/_'dod pa'i zag pa dang /_srid pa'i zag pa dang /_ma rig pa'i zag pa dang /_lta ba'i zag pa ste/_byang chub sems dpa' ni zag pa de dag yongs su spangs pa yin ma 'ongs pa na mi skye ba'i chos can du 'gyur zhing phyir mi skye 
[\[27a.4\]]mi 'gag ste/_'dul ba ji lta ba bzhin du sems can rnams la thams cad du skye ba yang ston pa 'di ni byang chub sems dpa'i lam lhun gyis grub pas rgyun mi 'chad par 'jug pa zhes bya ste/_'di dag ni byang chub sems dpa'i mngon par shes pa drug go/_/de la byang chub sems dpa'i 
[\[27a.5\]]rig pa gsum gang zhe na/_'di lta ste/_lha'i mig gi rig pa dang sngon gyi gnas rjes su dran pa'i rig pa dang /_zag pa zad pa'i rig pa ste/_rig pa ni shes pa zhes bya'o/_/de la lha'i mig gi shes pa ni lha'i mig gi rig pa yin no/_/lha'i mig gi rig pa gang yin pa de ni rnam par 
[\[27a.6\]]dag pa'i lha'i mchog rnams kyi yin te/_byang chub sems dpa' ni lha'i mig gi rig pa de dang ldan pa yin no/_/rnam par dag pa'i lha ni nyan thos dang rang sangs rgyas dang byang chub sems dpa' rnams te/_de dag ni rnam par dag pa'i lha'o/_/rnam par dag pa'i lha de dag gi mchog 
[\[27a.7\]]ni de bzhin gshegs pa dgra bcom pa yang dag par rdzogs pa'i sangs rgyas rnams te/_rnam par dag pa'i lha'i mchog rnams zhes bya'o/_/byang chub sems dpas ni rnam par dag pa'i lha'i mchog rnams kyi lha'i mig gi rig pa gang yin pa de 'thob ste/_nyan thos dang rang sangs rgyas 
[\[27b\]]
[\[27b.1\]]rnams kyi ltar ma yin pa de ni rig pa dang po'o/_/de la sngon gyi gnas rjes su dran pa'i rig pa ni de bzhin gshegs pa la sngon gyi mtha' mi mkhyen pa'am/_mi rig pa'am/_mi rtogs pa gang yang mi mnga'o/_/byang chub sems dpa' ni rig pa de thob ste/_nyan thos dang rang sangs 
[\[27b.2\]]rgyas rnams kyi ltar ma yin pa 'di ni rig pa gnyis pa'o/_/de la zag pa zad pa'i rig pa gang zhe na/_zag pa bzhi ste/_bzhi gang zhe na/_'dod pa'i zag pa dang /_srid pa'i zag pa dang /_ma rig pa'i zag pa dang /_lta ba'i zag pa ste/_zag pa de dag byang chub sems 
[\[27b.3\]]dpas bag chags dang bcas par spong ba'i lam gyis mngon par rtogs te/_nyan thos dang rang sangs rgyas rnams kyi ltar nyon mongs pa'i sgrib pa spong ba'i lam gyis ni ma yin no/_/de zag pa zad nas sems can yongs su smin par bya ba'i phyir skye ba'i gnas thams cad du skye ba 
[\[27b.4\]]yongs su 'dzin pa thogs pa med pa yin te/_'di ni byang chub sems dpa'i zag pa zad pa'i rig pa zhes bya'o/_/'di dag ni byang chub sems dpa'i rig pa gsum mo/_/de la rnam par thar pa brgyad gang zhe na/_gzugs can gzugs rnams la lta ba 'di ni rnam par thar pa 
[\[27b.5\]]dang po'o/_/nang gzugs med par 'du shes pas phyi rol gyi gzugs rnams la lta ba 'di ni rnam par thar pa gnyis pa'o/_/sdug par mos pa 'di ni rnam par thar pa gsum pa'o/_/de rnam pa thams cad du gzugs kyi 'du shes rnams las yang dag par 'das te thogs pa'i 
[\[27b.6\]]'du shes rnams nub par gyur cing /_sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched rdzogs par byas te gnas pa 'di ni rnam par thar pa bzhi pa'o/_/de rnam pa thams cad du nam mkha' mtha' yas skye mched las 
[\[27b.7\]]yang dag par 'das te rnam par shes pa mtha' yas so snyam nas rnam shes mtha' yas skye mched rdzogs par byas te gnas pa 'di ni rnam par thar pa lnga pa'o/_/de rnam pa thams cad du rnam shes mtha' yas skye mched las yang dag par 'das te ci yang med do snyam nas ci yang med pa'i 
[\[28a\]]
[\[28a.1\]]skye mched rdzogs par byas te gnas pa 'di ni rnam par thar pa drug pa'o/_/de rnam pa thams cad du ci yang med pa'i skye mched las yang dag par 'das te 'du shes med 'du shes med min skye mched rdzogs par byas nas gnas pa 'di ni rnam par thar pa bdun pa'o/_/
[\[28a.2\]]de rnam pa thams cad du 'du shes med 'du shes med min skye mched las yang dag par 'das te 'du shes dang tshor ba 'gog pa rdzogs par byas nas gnas pa 'di ni rnam par thar pa brgyad pa'o/_/de la ji ltar gzugs can gzugs rnams la blta zhe na/_rten cing 'brel par 
[\[28a.3\]]'byung ba dang stong pa dang g.yo ba med par blta ba ste/_de ltar lta bas rnam par grol te/_de'i phyir rnam par thar pa zhes bya'o/_/nang gzugs med par 'du shes pas phyi rol gyi gzugs rnams la blta ba ni stong pa nyid dang rten cing 'brel par 'byung ba dang /_g.yo ba med pa de ltar 
[\[28a.4\]]blta bas rnam par grol te/_de'i phyir rnam par thar pa zhes bya'o/_/sdug par mos pa yin te/_sdug pa zhes bya ba ni stong pa'o/_/mi sdug pa ni lta bar gyur pa'o/_/sdug par mos pas rnam par grol te/_de'i phyir rnam par thar pa zhes bya'o/_/de rnam pa thams cad du gzugs 
[\[28a.5\]]kyi 'du shes rnams las yang dag par 'das te thogs pa'i 'du shes rnams nub par gyur cing sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched rdzogs par byas te gnas so zhes bya ba la nam mkha' mtha' yas so zhes bya ba'i nam 
[\[28a.6\]]mkha' ni stong pa'o/_/de ltar mthong bas rnam par grol te/_de'i phyir rnam par thar pa zhes bya'o/_/rnam pa thams cad du nam mkha' mtha' yas skye mched las yang dag par 'das te rnam par shes pa mtha' yas so snyam nas rnam shes mtha' yas skye mched rdzogs par byas te gnas 
[\[28a.7\]]zhes bya ba la rnam shes mtha' yas zhes bya ba'i rnam par shes pa de ni thog ma med pa can du bshad de/_gang thog ma med pa can de ni stong pa'o/_/de ltar mthong bas rnam par grol te/_de'i phyir rnam par thar pa zhes bya'o/_/de rnam pa thams cad du rnam shes mtha' yas skye mched las yang 
[\[28b\]]
[\[28b.1\]]dag par 'das te ci yang med do snyam nas ci yang med pa'i skye mched rdzogs par byas te gnas zhes bya ba la ci yang zhes bya ba ni 'dod chags dang zhe sdang dang gti mug rnams so/_/ci yang med pa zhes bya ba ni de dag med pa'o/_/de ltar mthong bas rnam par 'grol te/_de'i phyir rnam par 
[\[28b.2\]]thar pa zhes bya'o/_/de rnam pa thams cad du ci yang med pa'i skye mched las yang dag par 'das te 'du shes med 'du shes med min skye mched rdzogs par byas nas gnas zhes bya ba la 'du shes med ces bya ba ni stong pa'i phyir ro/_/'du shes med min zhes bya ba ni rten cing 'brel 
[\[28b.3\]]par 'byung ba'i phyir ro/_/de ltar mthong bas rnam par 'grol te/_de'i phyir rnam par thar pa zhes bya'o/_/de rnam pa thams cad du 'du shes med 'du shes med min skye mched las yang dag par 'das te/_'du shes dang tshor ba 'gog pa rdzogs par byas nas gnas zhes bya ba ni de 'di 
[\[28b.4\]]snyam du sems te/_'du shes ni smig rgyu lta bu/_tshor ba ni chu'i chu bur lta bu ste/_'du shes nyid tshor ba tshor ba nyid 'du shes yin pas 'di la shes pa po med/_tshor ba po med do snyam nas de ltar mthong bas rnam par 'grol te/_de'i phyir rnam par thar pa zhes bya ste/_'di dag ni 
[\[28b.5\]]rnam par thar pa brgyad do/_/de la zil gyis gnon pa'i skye mched brgyad gang zhe na/_gzugs can gzugs rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched dang po'o/_/nang gzugs med par 
[\[28b.6\]]'du shes pas phyi rol gyi gzugs kha dog bzang po dang kha dog ngan pa rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched gnyis pa'o/_/nang gzugs med par 'du shes pas phyi rol gyi gzugs tshad med 
[\[28b.7\]]pa dang chen por gyur pa kha dog bzang po dang /_kha dog ngan pa rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched gsum pa'o/_/nang gzugs med par 'du shes pas phyi rol gyi gzugs chung ngu /_
[\[29a\]]
[\[29a.1\]]kha dog bzang po dang kha dog ngan pa rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched bzhi pa'o/_/nang gzugs med par 'du shes pas phyi rol gyi gzugs sngon po/_kha dog sngon po/_
[\[29a.2\]]sngon po lta bur ston pa/_'od sngon po 'byung ba rnams la blta ste/_dper na zar ma'i me tog sngon po kha dog sngon po/_sngon po lta bur ston pa/_'od sngon po 'byung ba de bzhin du nang gzugs med par 'du shes pas phyi rol gyi gzugs sngon po/_kha dog sngon po/_sngon po lta bur 
[\[29a.3\]]ston pa/_'od sngon po 'byung ba rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched lnga pa'o/_/nang gzugs med par 'du shes pas phyi rol gyi gzugs ser po/_kha dog ser po/_ser po lta bur ston pa/_'od 
[\[29a.4\]]ser po 'byung ba rnams la blta ste/_dper na dong ka'i me tog ser po/_kha dog ser po/_ser po lta bur ston pa/_'od ser po 'byung ba de bzhin du nang gzugs med par 'du shes pas phyi rol gyi gzugs ser po/_kha dog ser po/_ser po lta bur ston pa/_'od ser po 'byung ba 
[\[29a.5\]]rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched drug pa'o/_/nang gzugs med par 'du shes pas phyi rol gyi gzugs dmar po/_kha dog dmar po/_dmar po lta bur ston pa/_'od dmar po 'byung ba 
[\[29a.6\]]rnams la blta ste/_dper na ban du dzi ba ka'i me tog dmar po/_kha dog dmar po/_dmar po lta bur ston pa/_'od dmar po 'byung ba de bzhin du nang gzugs med par 'du shes pas phyi rol gyi gzugs dmar po/_kha dog dmar po/_dmar po lta bur ston pa/_'od 
[\[29a.7\]]dmar po 'byung ba rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched bdun pa'o/_/nang gzugs med par 'du shes pas phyi rol gyi gzugs dkar po/_kha dog dkar po/_dkar po lta bur ston pa/_
[\[29b\]]
[\[29b.1\]]'od dkar po 'byung ba rnams la blta ste/_dper na skar ma pa ba sangs dkar po/_kha dog dkar po/_dkar po lta bur ston pa/_'od dkar po 'byung ba de bzhin du nang gzugs med par 'du shes pas phyi rol gyi gzugs dkar po/_kha dog dkar po/_dkar po lta bur ston pa/_
[\[29b.2\]]'od dkar po 'byung ba rnams la blta zhing de dag zil gyis mnan nas shes/_zil gyis mnan nas mthong ba 'di ni zil gyis gnon pa'i skye mched brgyad pa'o/_/de la zad par gyi skye mched bcu gang zhe na/_'di lta ste/_zad par sa dang /_zad par chu dang /_zad par me 
[\[29b.3\]]dang /_zad par rlung dang /_zad par nam mkha' dang /_zad par sngon po dang /_zad par ser po dang /_zad par dmar po dang /_zad par dkar po dang /_zad par rnam par shes pa ste/_'di dag ni zad par gyi skye mched bcu'o/_/khams thams cad sa'i khams su mos na 
[\[29b.4\]]yang thams cad khams gcig tu 'di lta ste/_sa'i khams nyid du 'gyur ro/_/thams cad chu'i khams su mos na yang thams cad khams gcig tu 'di lta ste/_chu'i khams nyid du 'gyur ro/_/thams cad me'i khams su mos na yang thams cad khams gcig tu 'di lta ste/_
[\[29b.5\]]me'i khams nyid du 'gyur ro/_/thams cad rlung gi khams su mos na yang thams cad khams gcig tu 'di lta ste/_rlung gi khams nyid du 'gyur ro/_/thams cad nam mkha'i khams su mos na yang thams cad khams gcig tu 'di lta ste/_nam mkha'i khams nyid du 
[\[29b.6\]]'gyur ro/_/thams cad sngon por mos na yang thams cad sngon po nyid du 'gyur ro/_/thams cad ser por mos na yang thams cad ser po nyid du 'gyur ro/_/thams cad dmar por mos na yang thams cad dmar po nyid du 'gyur ro/_/thams cad dkar por mos na yang thams 
[\[29b.7\]]cad dkar po nyid du 'gyur ro/_/thams cad rnam par shes par mos na yang sa dang /_chu dang /_me dang /_rlung dang /_nam mkha' dang /_sngon po dang /_ser po dang /_dmar po dang /_dkar po thams cad rnam par shes pa nyid du 'gyur te/_de'i phyir zad par gyi skye 
[\[30a\]]
[\[30a.1\]]mched ces bya'o/_/zad par gyi skye ba 'phel bar byed pas de'i phyir zad par gyi skye mched ces bya'o/_/re re yang skye mched thams cad du 'gyur bas de'i phyir zad par gyi skye mched ces bya'o//_//bam po gsum pa/_de la byang chub 
[\[30a.2\]]sems dpa' rnams kyi dbang bcu gang zhe na/_'di lta ste/_tshe la dbang ba dang /_sems la dbang ba dang /_yo byad la dbang ba dang /_las la dbang ba dang /_skye ba la dbang ba dang /_rdzu 'phrul la dbang ba dang /_mos pa la dbang ba dang /_smon lam la dbang ba dang /_
[\[30a.3\]]ye shes la dbang ba dang /_chos la dbang ba ste/_de dag ni dbang bcu'o/_/de la bdud rtsi thob pa'i phyir tshe la dbang ba'o/_/sems tsam du yongs su shes pa'i phyir sems la dbang ba'o/_/lag na rin po che dang nam mkha'i mdzod rab tu rnyed pa'i phyir yo byad la dbang ba'o/_/
[\[30a.4\]]bag chags dang bcas pa'i las kyi lam kun chad pa'i phyir las la dbang ba'o/_/ting nge 'dzin rnam par bzlog pa'i bsam gtan rnyed pa'i phyir skye ba la dbang ba'o/_/lhun gyis grub par bya ba la 'jug pa thob pa'i phyir rdzu 'phrul la dbang ba'o/_/zad par gyi skye mched thob par bya 
[\[30a.5\]]ba'i phyir mos pa la dbang ba'o/_/bsams pa tsam gyis don thob par bya ba'i phyir smon lam la dbang ba'o/_/ye shes sngon du 'gro ba'i lus dang ngag dang yid kyi las thob pa'i phyir ye shes la dbang ba'o/_/de bzhin nyid dang chos kyi dbyings dang /_yang dag pa'i mtha' mnyam pa'i 
[\[30a.6\]]ye shes dri ma med pa'i phyir chos la dbang ba'o/_/gzhan yang rigs kyi bu 'jig rten ni 'chi bas 'jigs skrag ste/_de'i gnyen por tshe la dbang ba'o/_/'jig rten ni sems kun nas nyon mongs pas 'jigs skrag ste/_de'i gnyen por sems la dbang ba'o/_/'jig rten ni yo byad kyis 
[\[30a.7\]]'jigs skrag ste/_de'i gnyen por yo byad la dbang ba'o/_/'jig rten ni nyes par spyod pas 'jigs skrag ste/_de'i gnyen por las la dbang ba'o/_/'jig rten ni ngan 'gros 'jigs skrag ste/_de'i gnyen por skye ba la dbang ba'o/_/'jig rten ni kun nas tshol ba'i phongs 
[\[30b\]]
[\[30b.1\]]pas 'jigs skrag ste/_de'i gnyen por rdzu 'phrul la dbang ba'o/_/'jig rten ni dam pa'i chos kyis phongs par 'gyur ba'i las kyis 'jigs skrag ste/_de'i gnyen por mos pa la dbang ba'o/_/'jig rten ni 'dod pa'i 'ching bas 'jigs skrag ste/_de'i gnyen por smon 
[\[30b.2\]]lam la dbang ba'o/_/'jig rten ni the tshom gyi zug rngus 'jigs skrag ste/_de'i gnyen por ye shes la dbang ba'o/_/'jig rten ni 'khor gyi nang na bag tsha bas 'jigs skrag ste/_de'i gnyen por chos la dbang ba'o/_/gzhan yang rigs kyi bu srog gcod pa spangs shing sems 
[\[30b.3\]]can thams cad la khong khro ba'i sems med pa ni tshe la dbang ba thob par bya ba'i rgyu'o/_/bde ba rnams la sgrib pa med pa'i byams pa chen po dang /_sdug bsngal ba rnams la sgrib pa med pa'i snying rje chen po ni sems la dbang ba thob par bya ba'i rgyu'o/_/sems snyoms shing dngos po thams 
[\[30b.4\]]cad yongs su gtod pa byang chub tu bsngo ba ni yo byad la dbang ba thob par bya ba'i rgyu'o/_/las dang bya ba la zhugs nas lus dang ngag dang yid yongs su dag pa'i las kyis las kyi bya ba las bdag gir bya ba la 'jug par ston pa ni las la dbang ba thob par bya ba'i rgyu'o/_/byang chub 
[\[30b.5\]]kyi sems kyis yang dag par bsdus pa'i dge ba bcu'i las kyi lam ni skye ba la dbang ba thob par bya ba'i rgyu'o/_/rnyed pa dang bkur sti dang /_tshigs su bcad pa thams cad sbyin pa dang /_bzhon pa sbyin pa ni rdzu 'phrul la dbang ba thob par bya ba'i rgyu'o/_/sems can thams cad dkon 
[\[30b.6\]]mchog gsum la 'god cing 'dzud de mos par byed pa ni mos pa la dbang ba thob par bya ba'i rgyu'o/_/sems can thams cad kyi lus dang ngag dang /_yid yongs su dag par sgrub pa ni smon lam la dbang ba thob par bya ba'i rgyu'o/_/zang zing med pa'i sems kyis chos sbyin pa ni 
[\[30b.7\]]ye shes la dbang ba thob par bya ba'i rgyu'o/_/sems can thams cad la chos mnyam pa nyid khong du chud par byed pa dang /_chos mtshungs par ston pa dang /_de bzhin gshegs pa'i sku ni chos kyi sku ste/_zang zing gi sku ma yin no zhes yongs su 'byed pa ni chos la dbang ba thob 
[\[31a\]]
[\[31a.1\]]par bya ba'i rgyu'o/_/rigs kyi bu 'di dag ni byang chub sems dpa' rnams kyi dbang bcu'o/_/de la byang chub sems dpa' rnams kyi bden pa bcu gang zhe na/_'di lta ste/_kun rdzob kyi bden pa dang /_don dam pa'i bden pa dang /_mtshan nyid kyi bden pa dang /_
[\[31a.2\]]rnam par dbye ba'i bden pa dang /_phye ste rtog pa'i bden pa dang /_dngos po'i bden pa dang /_nus pa'i bden pa dang /_zad pa dang mi skye ba shes pa'i bden pa dang /_lam la 'jug pa shes pa'i bden pa dang /_de bzhin gshegs pa'i ye shes kun 'byung ba'i bden pa ste/_'di 
[\[31a.3\]]dag ni bden pa bcu'o/_/de la kun rdzob kyi bden pa ni tshad dang 'brel ba/_yul yongs su chad pa kun du tha snyad gdags pa'i phyir gzhan gyi rkyen gyi dbang gis ston pa/_chung ba rgya chen po ma yin pa ste/_'di ni kun rdzob kyi bden pa'o/_/de la don dam pa'i bden pa ni zab pa/_
[\[31a.4\]]stong pa nyid dang rab tu ldan pa/_yul yongs su ma chad pa/_gzhan gyi rkyen gyis ma yin pa/_mnyam pa dang mi mnyam pa med pa/_ma 'khrugs pa/_rtsod pa med pa'i mtshan nyid dang chos thams cad de bzhin nyid kyi mtshan nyid de/_'di ni don dam pa'i bden pa'o/_/de la mtshan 
[\[31a.5\]]nyid kyi bden pa ni gnod pa'i mtshan nyid ni sdug bsngal ba/_rab tu skye ba'i mtshan nyid ni kun 'byung ba/_zhi ba'i mtshan nyid ni 'gog pa/_nges par 'byin pa'i mtshan nyid ni lam ste/_'di ni mtshan nyid kyi bden pa zhes bya'o/_/gzhan yang chos thams cad rang bzhin gyis bdag med 
[\[31a.6\]]pa'i mtshan nyid du shes nas nges par gyur pa la 'jug ste/_mtshan nyid las gyur pa'i nges par gyur pa ni mtshan nyid kyi bden pa zhes bya'o/_/de bzhin du chos thams cad rang bzhin gyis zhi ba'i mtshan nyid dang /_rang bzhin gyis dben pa'i mtshan nyid dang /_rang bzhin gyis stong 
[\[31a.7\]]pa'i mtshan nyid dang /_rang bzhin gyis mi skye mi 'gag pa'i mtshan nyid du shes nas nges par gyur pa la 'jug ste/_mtshan nyid las gyur pa'i nges par gyur pa ni mtshan nyid kyi bden pa zhes bya'o/_/de la rnam par dbye ba'i mtshan nyid ni chos thams cad mtshan nyid gcig pa las 
[\[31b\]]
[\[31b.1\]]gzhan gyi dbang gis rnam par phye ste bstan pa'o/_/mtshan nyid gcig ces bya ba ni stong pa nyid kyi mtshan nyid de/_de ltar chos thams cad stong pa nyid dang /_mtshan ma med pa/_smon pa med pa/_mngon par 'du mi byed pa/_ma skyes pa ma byung ba/_ma 'gags pa 'di ni 
[\[31b.2\]]stong pa nyid de'i rnam par dbye ba ste/_rnam par dbye ba de dag thams cad kyang stong pa nyid kyi mtshan nyid do/_/de ltar stong pa nyid la slu bar mi byed pa de'i phyir rnam par dbye ba'i bden pa zhes bya ste/_'di ni rnam par dbye ba'i bden pa zhes bya'o/_/de la phye ste rtog pa'i bden pa gang zhe na/_
[\[31b.3\]]phral nas rtog pa ni phye ste rtog pa ste/_nges par sems pa/_rig pa mthong ba/_khong du chud pa/_mngon par rtogs pa/_shes pa zhes bya la mi slu ba ste/_de'i phyir phye ste rtog pa'i bden pa zhes bya'o/_/de la dngos po'i bden pa ni dngos po shes pa ste/_dngos po de dag ni phung po dang /_
[\[31b.4\]]khams dang /_skye mched rnams so/_/phung po dang /_khams dang /_skye mched de dag rten cing 'brel par 'byung ba dang /_stong pa dang dngos po med par shes pa ste/_de ltar shes nas nges par gyur pa la 'jug pas de'i phyir dngos po'i bden pa zhes bya'o/_/de la nus pa'i bden 
[\[31b.5\]]pa ni ye shes de dang /_spong ba de dang lam des nyon mongs pa spong bar byed pa dang /_stobs dang mi 'jigs pa dang /_sangs rgyas kyi chos ma 'dres pa khong du chud pa dang /_de bzhin gshegs pa thams cad kyi dbang po nyid khong du chud par nus pa ste/_de'i phyir nus pa'i bden pa 
[\[31b.6\]]zhes bya'o/_/de la zad pa dang mi skye ba shes pa'i bden pa ni 'dus byas thams cad zad pa can du ston te/_zad pa de yang mi zad la zad pa la zad pa med do/_/gal te zad pa la zad pa yod du zin na 'gog pa yang zad par 'gyur te/_de'i phyir zad pa zad par mi 'gyur ro/_/gang 
[\[31b.7\]]zad par mi 'gyur ba de mi skye ste/_'di ni zad pa dang mi skye ba shes pa'i bden pa zhes bya'o/_/de la lam la 'jug pa shes pa'i bden pa gang zhe na/_ye shes kyi lam bsod nams dang ye shes kyi tshogs bsags pa gang gis chos thams cad ma skyes ma 'gags par shes pa des 
[\[32a\]]
[\[32a.1\]]'jug cing 'dzud pa ste/_de'i phyir lam la 'jug pa shes pa'i bden pa zhes bya'o/_/de la de bzhin gshegs pa'i ye shes kun 'byung ba'i bden pa gang zhe na/_chos kyi sprin gyi sa dang /_de bzhin gshegs pa'i sa'i bar ni de bzhin gshegs pa'i ye shes kun 'byung ba'i 
[\[32a.2\]]bden pa ste/_de bstan pa'i lam gyis mngon par rtogs pa'o/_/'di dag ni byang chub sems dpa' rnams kyi bden pa bcu'o/_/de la byang chub sems dpa' rnams kyi mthar gyis gnas pa'i snyoms par 'jug pa dgu gang zhe na/_'di la byang chub sems dpa' ni 'dod pa dag 
[\[32a.3\]]las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te gnas so/_/de la 'dod pa rnams ni bsam gtan dang po'i mi 
[\[32a.4\]]'thun pa'i phyogs yin te/_gang sred pa de dag las dben pa'o/_/de la sdig pa mi dge ba'i chos rnams ni chags pa dang /_zhe sdang dang gti mug ste/_gzhi de las srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]smra ba dang /_
[\[32a.5\]]phra ma dang /_ngag rtsub po dang /_tshig kyal pa dang /_brnab sems dang /_gnod sems dang /_log par lta ba'o/_/'di ni sdig pa mi dge ba'i chos rnams zhes bya ste/_de dag las dben pa ni bsam gtan dang po'o/_/rtog pa dang lhan cig pa ni rtog pa dang bcas 
[\[32a.6\]]pa ste/_rtog pa de dag gang zhe na/_gang dag bsam gtan dang po dang 'thun pa'i rtog pa ste/_de cho ga bzhin du rtog cing de dag kyang dul bas na de dag ni rtog pa zhes bya ste/_shes pa dang khong du chud pa dang /_dpyod pa dang /_rab tu rtog pa dang /_ting nge 'dzin du byed pa ni rtog 
[\[32a.7\]]pa'o/_/de la dpyod pa gang zhe na/_bsam gtan dang po dang 'thun pa'i rtog pa de dag nyid la dpyod pa dang /_rnam par dpyod pa dang /_nye bar dpyod pa dang /_kun tu longs spyod pa dang /_ting nge 'dzin du byed pa dang /_sems rjes su 'gro ba ni dpyod pa zhes bya ste/_
[\[32b\]]
[\[32b.1\]]de dag dang lhan cig pa ni rtog pa dang bcas pa/_dpyod pa dang bcas pa bsam gtan dang po'o/_/dga' ba dang bde ba dben pa las skyes pas de'i phyir dben pa las skyes pa'i dga' ba dang bde ba zhes bya'o/_/rdzogs par byas te gnas zhes bya ba la rdzogs par byas zhes bya ba ni sdom pa 
[\[32b.2\]]dang /_sdom par byed pa dang sbed pa dang /_sba bar byed pa dang /_ro myang ba dang /_mngon par dga' ba ste/_bsam gtan dang po de la gnas pa'i byang chub sems dpa' ni mi skye ba'i chos la bzod pa khong du chud par bya ba'i 'dun pa dang 'dod pa 'thob ste/_de mi skye ba'i chos la bzod 
[\[32b.3\]]pa'i 'dun pa dang 'dod pa des bsam gtan dang po la snying por 'du shes pa yin no/_/de bsam gtan gnyis pa la rtsom ste/_de bsam gtan dang po'i rtog pa dang dpyod pa de dag zhi bar byed/_nye bar zhi bar byed/_de dag las sems rab tu zhi bar byed cing bsam gtan gnyis pa 
[\[32b.4\]]yongs su 'grub pa'i rgyu tshol te/_de rtog pa dang dpyod pa dang bral bas nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa/_dga' ba dang ldan pa bsam gtan gnyis pa rdzogs par byas te gnas so/_/de la nang yongs su dang ba ni de'i 
[\[32b.5\]]bsam gtan gnyis pa'i mi 'thun pa'i phyogs kyi chos gang yin pa de dag nye bar zhi ba dang dang ba yin te/_de'i phyir nang yongs su dang ba zhes bya'o/_/rgyud gcig tu gyur ces bya ba ni bsam gtan dang po'i rtog pa dang dpyod pa de dag thams cad rab tu zhi nas rgya mtsho'i chu ltar ro gcig tu 
[\[32b.6\]]'gyur ba 'thob pa'o/_/'di lta ste/_dper na rgya mtsho chen por chu 'bab pa rnams ni 'di lta ste/_lan tshwa'i ror ro gcig par 'gyur ba de bzhin du byang chub sems dpa' bsam gtan gnyis pa la snyoms par zhugs pa'i bsam gtan dang po'i rtog pa dang dpyod pa de dag thams cad zhi nas 
[\[32b.7\]]ro gcig tu 'gyur te de ting nge 'dzin ces bya'o/_/ting nge 'dzin de las de sangs rgyas dang chos dang dge 'dun la dga' ba skye ste/_de dkon mchog gsum la dga' bas dge ba'i chos rnams rdzogs par 'gyur ro/_/de las mi skye ba'i chos la bzod pa thob pa'i 'dun pa shin tu 
[\[33a\]]
[\[33a.1\]]'bar ba dang /_shin tu 'od gsal ba dang shin tu yid du 'ong ba 'thob bo/_/de mi skye ba'i chos la bzod pa la 'dun pa des bsam gtan gnyis pa de la mi chags te bsam gtan gsum pa kun tu tshol lo/_/de 'di snyam du sems te/_dga' ba ni bsam gtan 
[\[33a.2\]]gsum pa'i sgrib pa yin no snyam nas/_de dga' ba de las 'dod chags dang bral nas btang snyoms can dran pa yongs su dag pa/_'phags pa rnams kyis gang de dga' ba med pa/_bde ba la gnas pa zhes brjod pa bsam gtan gsum pa rdzogs par byas te gnas so/_/
[\[33a.3\]]ting nge 'dzin las skyes pa'i dga' ba la 'dod chags dang bral ba thob pa de/_gang de dga' ba med pa'i bde ba de ni gtan du bde ba ma yin gyi/_zad pa'i chos can 'jig pa'i chos can te/_de mi rtag cing mi brtan la ther zug ma yin zhing de yid brtan du mi rung ngo snyam pa'i sems 
[\[33a.4\]]de lta bu 'thob bo/_/de de ltar shes nas mi skye ba'i chos la bzod pa rab tu 'thob pa'i 'dun pa drag po chen po 'thob bo/_/de mi skye ba'i chos kyi 'dun pa drag po des bde ba dang sdug bsngal la mngon par chags pa mi skye'o/_/de bde ba yang spangs te snga nas sdug bsngal yang 
[\[33a.5\]]spangs shing /_yid bde ba dang yid mi bde ba yang nub pas bde ba yang ma yin sdug bsngal ba yang ma yin pa/_btang snyoms dang dran pa yongs su dag pa bsam gtan bzhi pa rdzogs par byas te gnas so/_/de bas ma gtan bzhi pa la snyoms par zhugs pas mnyen pa'i sems 
[\[33a.6\]]so/_/yid du 'ong ba'i sems so/_/las su rung ba'i sems so/_/'od gsal ba'i sems so/_/drang ba'i sems so/_/bde ba de sems can thams cad kyir mngon par sman to/_/de sems can thams cad la phan pa dang bde ba la mngon du phyogs pas mi skye ba'i 
[\[33a.7\]]chos la bzod pa'i snang ba skye'o/_/de mi skye ba'i chos la bzod pa'i snang ba skyes pa des bsam gtan bzhi pa sdug bsngal yang ma yin/_bde ba yang ma yin pa mang ba de la dga' bar mi 'gyur ro/_/gang btang snyoms dang dran pa yongs su dag pa'i bde ba de la yang chags par mi byed do/_/
[\[33b\]]
[\[33b.1\]]de la mi chags pas de la nam mkha' nyid snang bar 'gyur ro/_/de thams cad du gzugs kyi 'du shes rnams las yang dag par 'das te/_thogs pa'i 'du shes rnams nub par gyur cing sna tshogs kyi 'du shes rnams yid la mi byed pas nam mkha' 
[\[33b.2\]]mtha' yas so snyam nas nam mkha' mtha' yas skye mched rdzogs par byas te gnas so/_/de 'di snyam du sems te/_mdor na 'di la gzugs ni rnam pa gnyis te/_'byung ba dang 'byung ba las gyur pa'o/_/de la 'byung ba'i gzugs ni sa'i khams dang /_chu'i khams dang /_me'i khams dang /_rlung gi 
[\[33b.3\]]khams so/_/'byung ba las gyur pa'i gzugs ni kha dog dang /_dri dang /_ro dang /_reg pa ste/_de ltar gzugs rnam pa brgyad de/_gzugs de dag gi 'du shes rnams las yang dag par 'das nas/_thogs pa'i 'du shes mi 'byung ste nub par 'gyur ro/_/gang 
[\[33b.4\]]na gzugs su 'du shes pa de na thogs par 'du shes pa ste/_de bas na gzugs kyi 'du shes rnams las yang dag par 'das nas thogs pa'i 'du shes rnams nub par 'gyur ro/_/thogs pa'i 'du shes rnams nub na sna tshogs kyi 'du shes rnams yid la byed pa mi 'jug go/_/
[\[33b.5\]]sna tshogs kyi 'du shes rnams yid la mi byed pas nam mkha' mtha' yas so snyam du 'jug go/_/de nam mkha' mtha' yas so snyam nas nam mkha' mtha' yas skye mched rdzogs par byas te gnas so/_/de la byang chub sems dpa' nam mkha' mtha' yas skye mched la snyoms 
[\[33b.6\]]par zhugs pa 'di snyam du sems te/_nam mkha' ni mtha' med pas mtha' yas so/_/gang la mtha' med pa de'i thog ma yod par ga la 'gyur/_dbus yod par ga la 'gyur te/_de ltar chos thams cad ni thog ma dang tha ma dang dbus med do snyam mo/_/de ltar 
[\[33b.7\]]snyoms par zhugs pa'i byang chub sems dpa' sems can rnams la ni snying rje chen po bskyed/_chos rnams la ni nam mkha' dang mtshungs pa nyid kyi shes pa 'jug ste/_de ni don de'i mi skye ba'i chos la bzod pa rtsom pa'o/_/de rnam pa thams cad du nam mkha' mtha' yas skye 
[\[34a\]]
[\[34a.1\]]mched las yang dag par 'das te/_rnam par shes pa mtha' yas so snyam nas rnam shes mtha' yas skye mched rdzogs par byas te gnas so/_/de 'di snyam du sems te/_gang nam mkha' 'du shes pa 'di ni rnam par shes par 'gyur ba'o snyam nas de 'di snyam du 'di thams 
[\[34a.2\]]cad ni rnam par shes pa tsam ste/_rnam shes mtha' yas de yang yod pa yang ma yin/_med pa yang ma yin no snyam du sems so/_/de de ltar snyoms par zhugs pas mi skye ba'i chos la bzod pa thob pa yin te yongs su grub pa ni ma yin no/_/de rnam pa thams cad du rnam shes mtha' yas 
[\[34a.3\]]skye mched las yang dag par 'das te ci yang med do snyam nas ci yang med pa'i skye mched rdzogs par byas te gnas so/_/ci yang med ces bya ba la ci yang zhes bya ba ni 'dod chags dang /_zhe sdang dang /_gti mug dang /_rtog pa dang /_rnam par rtog pa dang /_yongs su rtog pa dang /_
[\[34a.4\]]'dus byas kyi chos thams cad dang yang dag pa ma yin pa kun tu rtog pa las byung ba rnams ni ci yang med ces bya'o/_/ci yang med pa ni ji skad du brjod pa de dag las chung ngur gyur phra bar gyur pa ni ci yang med pa zhes bya'o/_/de la gnas pa'i byang chub sems dpa'i mi skye ba'i chos la 
[\[34a.5\]]bzod pa shin tu 'bar ba/_shin tu 'od gsal ba yin no/_/de rgyu de dang rkyen de dang /_gzhi de dang thob pa de'i phyir ci yang med pa'i skye mched la mi chags te/_de gong du rtsol lo/_/de gong du rtsol ba na 'di snyam du sems te/_'di ni gang 'du byed rnams kyi phra ba la 
[\[34a.6\]]ci yang med par yongs su brtags pa ste/_de ni 'du shes med 'du shes med pa yang ma yin no snyam mo/_/de la 'du shes med pa ni stong pa'i phyir ro/_/'du shes med pa yang ma yin pa ni rten cing 'brel par byung ba'i phyir ro/_/de 'du shes med 'du shes med min skye mched mngon du 'gyur 
[\[34a.7\]]te/_de rnam pa thams cad du ci yang med pa'i skye mched las yang dag par 'das te/_'du shes med 'du shes med min skye mched rdzogs par byas te gnas so/_/de de la gnas nas 'di snyam du sems te/_gang la 'du shes med 'du shes med min de la dga' ba ci zhig yod snyam 
[\[34b\]]
[\[34b.1\]]nas de blo de las gong du bskyod do/_/de blo de las gong du bskyod nas skye ba med pa dang /_'gag pa med pa'i chos mngon du 'gyur te/_de chos thams cad ma skyes pa dang /_ma 'gags par mthong ngo /_/de chos thams cad rang bzhin gyis 'gags par mthong nas yang mi 'jug mi ldog 
[\[34b.2\]]go/_/de de'i phyir mi skye ba'i chos la bzod pa yongs su dag pa yin no/_/de de las gong du lhun gyis grub pa rgyun mi 'chad par 'jug ste/_'di dag ni byang chub sems dpa' rnams kyi mthar gyis gnas pa'i snyoms par 'jug pa dgu'o/_/de la byang chub sems dpa'i stobs 
[\[34b.3\]]bcu gang zhe na/_'di lta ste/_mos pa'i stobs dang /_so sor rtog pa'i stobs dang /_bsgom pa'i stobs dang /_bzod pa'i stobs dang /_ye shes kyi stobs dang /_spong ba'i stobs dang /_thos pa'i stobs dang /_spobs pa'i stobs dang /_bsod nams kyi stobs dang /_sgrub pa'i stobs so/_/
[\[34b.4\]]de la mos pa'i stobs gang zhe na/_'di la byang chub sems dpa' ni gang dang gang mos pa de'i de de bzhin du 'gyur ro/_/de'i mos pa'i stobs de ni lha dang bcas pa'i 'jig rten gyis zil gyis gnon mi nus te/_'di ni byang chub sems dpa'i mos pa'i stobs zhes bya'o/_/
[\[34b.5\]]de la byang chub sems dpa'i so sor rtog pa'i stobs gang zhe na/_gang gi phyir byang chub sems dpa' ni 'dod chags skyes pa mi sdug pa bsgoms pas zhi bar byed do/_/zhe sdang skyes pa byams pa bsgoms pas zhi bar byed do/_/gti mug skyes pa rten cing 'brel par 'byung ba bsgoms 
[\[34b.6\]]pas zhi bar byed do/_/gshe ba dang mi snyan par zer ba rnams ni brag ca dang mtshungs par shes pa yongs su shes pas zhi bar byed do/_/gsod pa dang 'ching ba dang /_go rar 'jug pa rnams ni las bdag gir bya ba shes pas zhi bar byed do/_/lus la bsdigs pa dang lus la 
[\[34b.7\]]gnod pa dang lus la nyam nga ba rnams ni gzugs brnyan dang mtshungs par shes pas zhi bar byed do/_/de ltar kun nas nyon mongs pa'i sgo ji snyed par byang chub sems dpa'i rnam par dag pa'i sgo yang de snyed du mthong ste/_'di ni byang chub sems dpa'i so sor rtog pa'i stobs zhes bya'o/_/
[\[35a\]]
[\[35a.1\]]de la byang chub sems dpa'i bsgom pa'i stobs gang zhe na/_gang mos pas spyod pa'i sa dang /_mthong ba'i sa la bar du gcod par byed pa'i chos de dag gis byang chub sems dpa' de la bar chad byed mi nus so/_/des mthong ba de dang lam de las lhar bcas pa'i 
[\[35a.2\]]'jig rten gyis dbral bar mi nus te/_'di ni byang chub sems dpa'i bsgom pa'i stobs zhes bya'o/_/de la byang chub sems dpa'i bzod pa'i stobs gang zhe na/_gang gi phyir byang chub sems dpa' ni spyos kyang brag ca'i sgra dang mtshungs par shes pa'i stobs kyis slar spyo bar mi byed 
[\[35a.3\]]do/_/bsdigs shing brdegs kyang gzugs brnyan dang mtshungs pa nyid du shes pas slar mi sdigs mi rdeg go/_/gshe yang sems sgyu ma dang mtshungs pa nyid du shes pa'i stobs kyis slar mi gshe'o/_/khros kyang nang rnam par dag par shes pa'i stobs kyis slar mi khro'o/_/
[\[35a.4\]]'jig rten gyi chos rnam par dag par shes pa'i stobs kyis 'jig rten gyi chos rnams kyis mi 'phrogs so/_/rten cing 'brel bar 'byung ba rnam par dag par shes pa'i stobs kyis nyon mongs pa thams cad kyis mi rdzi'o/_/de ltar byang chub sems dpa' ni 'khrug pa'i sgo ji snyed mthong 
[\[35a.5\]]bar rab tu zhi ba'i sgo yang de snyed du mthong ste/_'di ni bzod pa'i stobs zhes bya'o/_/de la byang chub sems dpa'i ye shes kyi stobs gang zhe na/_byang chub sems dpas gang phung po dang khams dang skye mched shes pa de dag ni stong pa/_ma skyes pa/_ma 'gags pa'o/_/ye shes 
[\[35a.6\]]gang gis sangs rgyas kyi byang chub yang dag par bsgrub pa de las mu stegs can dang /_dmigs pa can thams cad dang /_bdud thams cad sangs rgyas kyi gzugs su gnas pas kyang ye shes de la the tsom za bar byed mi nus pa 'di ni byang chub sems dpa'i ye shes kyi stobs 
[\[35a.7\]]zhes bya'o/_/de la byang chub sems dpa'i spong ba'i stobs gang zhe na/_gal te byang chub sems dpa' gnas gcig na gnas pa'i gan du sems can thams cad lhags te kha ngan zer/_mi snyan par brjod/_tshig brlang ba rtsub po smra/_sangs rgyas dang chos dang dge 'dun gyi mi 
[\[35b\]]
[\[35b.1\]]bsngags pa brjod kyang de sems can de dag la mi 'khrug cing yid mi bde bar mi 'gyur ro/_/'gyod par mi 'gyur ro/_/bag la nyal bar mi byed do/_/lus gshags gtubs kyang de bzhin du bag la nyal mi skyed do/_/sems can de dag kyang dkon mchog gsum la rab tu 'god 
[\[35b.2\]]de/_'di ni byang chub sems dpa'i spong ba'i stobs zhes bya'o/_/de la byang chub sems dpa'i thos pa'i stobs gang zhe na/_'di la byang chub sems dpa' ni mang du thos pa/_thos pa 'dzin pa/_thos pa rgya mtsho/_thos pa bsags pa yin te/_byang chub sems dpa' ni thos 
[\[35b.3\]]pa'i stobs de lta bu dang ldan pa yin no/_/gal te stong gsum gyi stong chen po'i 'jig rten gyi khams su gtogs pa'i sems can thams cad the tshom bzung ste/_byang chub sems dpa'i gan du lhags nas/_gang sems can gcig gi 'dri ba de bzhin du gzhan mi 'dri bar thams 
[\[35b.4\]]cad kyis the tshom tha dad par lhan cig tu dris kyang byang chub sems dpa' thags thogs med par lhan cig tu lan 'debs so/_/bskal pa brgya stong du dris kyang de bzhin du lung ston te/_'di ni byang chub sems dpa'i thos pa'i stobs zhes bya'o/_/de la byang chub sems dpa'i 
[\[35b.5\]]spobs pa'i stobs gang zhe na/_gal te byang chub sems dpa' 'khor bye ba khrag khrig brgya stong du ma'i nang du chos ston na/_de mi sems mi rtog par sems can gang dang gang gi 'dod pa ji lta ba bzhin du chos ston cing thogs par byed kyang byang chub sems dpa'i chos ston pa de don nyams 
[\[35b.6\]]par mi 'gyur/_tshig 'bru nyams par mi 'gyur/_tshig zlos par mi 'gyur/_thogs par mi 'gyur/_gcod par mi 'gyur ba 'di ni byang chub sems dpa'i spobs pa'i stobs zhes bya'o/_/de la byang chub sems dpa'i bsod nams kyi stobs gang zhe na/_gal te byang chub 
[\[35b.7\]]sems dpa'i shing drung na gnas kyang rung /_gtsug lag khang na gnas kyang rung /_khyim stong pa na gnas kyang rung /_bdud thams cad 'khor dang bcas te lhags nas bgegs bya ba dang /_gtse ba'i phyir nan tan byed na/_de la bdud de dag bdag nyid 'jigs skrag myos 
[\[36a\]]
[\[36a.1\]]shing gyes te/_bdag mgon med par shes nas 'bros par 'gyur ro/_/gang bdud de dag gi ral gri dang mtshon rtse gnyis pa dang /_mdung rtse gsum pa dang /_rdo ba dang sta re 'bab pa de dag byang chub sems dpa'i bsod nams kyi byin gyi rlabs kyis man 
[\[36a.2\]]dA ra ba'i me tog dang /_tsam pa ka dang sna ma'i me tog dang /_ut+pa la dang pad mar gyur nas 'bab bo/_/gang bdud de dag gi tshig rtsub po dang /_tshig brlang po de dag ni byang chub sems dpa' la bstod par grag go/_/byang chub sems dpa' la ni nam yang yid du mi 'ong ba'i 
[\[36a.3\]]yul drug snang bar mi 'gyur ro/_/bsams pa tsam gyis de'i phun sum tshogs pa thams cad nam mkha' las 'byung ngo /_/de yang de'i rang gi bsod nams kyi dbang gis nam mkha'i mdzod dang /_lag na rin po che las phun sum tshogs pa thams cad 'byung ste/_sems can 
[\[36a.4\]]thams cad kyi 'tsho bar 'gyur ro/_/de'i rang gi bsod nams kyi dbang lag na rin po che de ni tshe'i tshad bskal par gnas te brjod kyang byang chub sems dpa'i bsod nams kyi stobs kyi mtha' rtogs par sla ba ma yin te/_'di ni byang chub sems dpa'i bsod nams kyi stobs zhes bya'o/_/
[\[36a.5\]]de la byang chub sems dpa'i sgrub pa'i stobs gang zhe na/_byang chub sems dpa'i sgrub pa'i stobs ni rnam pa bcu'o/_/rnam pa bcu gang zhe na/_'di lta ste/_sbyin pa sgrub pa dang /_tshul khrims sgrub pa dang /_bzod pa sgrub pa dang /_brtson 'grus sgrub pa dang /_
[\[36a.6\]]bsam gtan sgrub pa dang /_shes rab sgrub pa dang /_thabs sgrub pa dang /_smon lam sgrub pa dang /_stobs sgrub pa dang /_ye shes sgrub pa ste/_'di ni byang chub sems dpa'i sgrub pa rnam pa bcu zhes bya'o/_/byang chub sems dpa' rnams kyi pha rol tu phyin pa dang ldan pa'i sgrub 
[\[36a.7\]]pa gang ji snyed pa de dag thams cad ni sgrub pa bcu po 'di'i nang du 'dus par blta'o/_/de la byang chub sems dpa'i sbyin pa sgrub pa gang zhe na/_byang chub sems dpa' ni sbyin pa'i chos gang gis sems can rnams la gnod par 'gyur ba ma gtogs par sems can rnams la mi 
[\[36b\]]
[\[36b.1\]]sbyin pa gang yang med do/_/byang chub sems dpa'i sems gang gis sbyin pa byin pa'i sems de la ni de bzhin gshegs pa dang /_byang chub sems dpa' bzod pa thob pa ma gtogs par sems can gzhan rnams kyis dad par sla ba yang ma yin na/_shes par 'gyur ba lta ci smos 
[\[36b.2\]]te/_'di ni byang chub sems dpa'i sbyin pa sgrub pa zhes bya'o/_/de la byang chub sems dpa'i tshul khrims sgrub pa gang zhe na/_byang chub sems dpa' rnams kyi tshul khrims sgrub pa ni rnam pa bcu'o/_/rnam pa bcu gang zhe na/_'di lta ste/_nyan thos kyi sdom pa'i tshul khrims sgrub 
[\[36b.3\]]pa dang /_rang sangs rgyas kyi sdom pa'i tshul khrims sgrub pa dang /_byang chub sems dpa'i sdom pa'i tshul khrims sgrub pa dang /_dge ba'i chos thams cad sdud pa'i tshul khrims sgrub pa dang /_dge ba'i bshes gnyen kun tu tshol ba mi gtong ba'i sdom pa'i tshul khrims sgrub pa dang /_
[\[36b.4\]]dam pa'i chos yongs su 'dzin pa'i sdom pa'i tshul khrims sgrub pa dang /_rtag tu gzhan gyi don sgrub pa'i sdom pa'i tshul khrims sgrub pa dang /_byang chub tu yongs su bsngo ba'i sdom pa'i tshul khrims sgrub pa dang /_rtag tu mnyam par bzhag pa'i sdom pa'i tshul khrims sgrub pa dang /_
[\[36b.5\]]bag chags kyi mtshams sbyor ba yang dag par 'joms pa la bzod pa'i sdom pa'i tshul khrims sgrub pa'o/_/byang chub sems dpa' rnams ni rnam par mi rtog pa'i tshul khrims can yin te/_de dag gi tshul khrims sgrub pa ni thams cad mkhyen pa ma yin pa rnams kyis shes par sla ba ma 
[\[36b.6\]]yin te/_'di ni byang chub sems dpa'i tshul khrims sgrub pa zhes bya'o/_/de la byang chub sems dpa'i bzod pa sgrub pa gang zhe na/_byang chub sems dpa' rnams kyi bzod pa sgrub pa ni rnam pa gsum mo/_/rnam pa gsum gang zhe na/_'di lta ste/_sdug bsngal dang du len pa'i 
[\[36b.7\]]bzod pa dang /_gzhan gyis gnod par byas pa la mi mjed pa'i bzod pa dang /_chos la nges par sems pa'i bzod pa'o/_/de la sdug bsngal dang du len pa'i bzod pa ni las bdag gir bya ba shes pa la 'jug pa'o/_/gzhan gyis gnod par byas pa la mi mjed pa'i bzod pa ni 
[\[37a\]]
[\[37a.1\]]sems can thams cad la bu gcig pa bzhin du byams pa la 'jug pa'o/_/chos la nges par sems pa'i bzod pa ni chos thams cad skye ba med par shes pa la 'jug pa ste/_'di ni byang chub sems dpa'i bzod pa rnam pa gsum zhes bya'o/_/gang bzod pa 'di dag 
[\[37a.2\]]sgrub pa 'di ni byang chub sems dpa'i bzod pa sgrub pa zhes bya'o/_/de la byang chub sems dpa'i brtson 'grus sgrub pa gang zhe na/_'di la byang chub sems dpa' ni gang dang gang du ji lta ji ltar dge ba'i chos rnams yongs su 'grub par bya ba'i phyir sbyor ba de dang der 'du shes 
[\[37a.3\]]'di ltar sbyor te/_bdag gis sems can thams cad kyi dge ba'i chos 'di yongs su bsgrub par bya'o snyam pa 'di ni byang chub sems dpa'i brtson 'grus sgrub pa zhes bya'o/_/de la byang chub sems dpa'i bsam gtan sgrub pa gang zhe na/_byang chub sems dpa' ni mnyam par ma 
[\[37a.4\]]bzhag pa'i chos gang yang dag par rjes su mi mthong ste/_de chos thams cad ni rang bzhin gyis snyoms par zhugs pa/_zhi ba sems dang yid dang yid kyi rnam par shes pa dang bral ba/_ma skyes ma 'gags shing mi g.yo ba thob par mthong ngo /_/de bdag ni mnyam par 
[\[37a.5\]]bzhag pa/_gzhan ni rnam par g.yengs pa'o snyam du mi sems so/_/bdag dang gzhan las rnam par grol ba'i ting nge 'dzin gzhan yang dag par rjes su mi mthong la/_byang chub yang dag par sgrub pa'i brtson 'grus kyang mi nyams pa 'di ni byang chub sems dpa'i bsam gtan sgrub pa'o/_/
[\[37a.6\]]de la byang chub sems dpa'i shes rab sgrub pa gang zhe na/_'di la byang chub sems dpa' ni gang rten cing 'brel par 'byung ba las rnam par grol ba dang /_gang stong pa nyid las rnam par grol ba dang /_gang mtshan ma med pa las rnam par grol ba dang /_gang smon pa med pa 
[\[37a.7\]]las rnam par grol ba dang /_gang nam mkha' las rnam par grol ba'i chos de yang yang dag par rjes su mi mthong la/_byang chub kyi lam dang sems can yongs su smin par bya ba'i brtson 'grus kyang mi nyams pa 'di ni byang chub sems dpa'i shes rab sgrub pa'o/_/de la 
[\[37b\]]
[\[37b.1\]]byang chub sems dpa'i thabs sgrub pa gang zhe na/_gang byang chub sems dpa' ni bdag kyang mi dmigs la rtag tu bdag nyid kyis sbed pa yang spyod do/_/sems can yang mi dmigs la rtag tu sems can yongs su smin par byed pa'i brtson pa yang spyod do/_/nyon mongs pa yang 
[\[37b.2\]]mi dmigs la rtag tu dbang po rnams sbed pa yang spyod do/_/de la gang sangs rgyas kyi gzugs ma yin pa'i gzugs cung zad kyang snang bar mi 'gyur la rtag tu sangs rgyas mthong bar 'dod pa yang yin no/_/de la gang chos kyi sgra ma yin pa'i sgra gang yang grag par mi 'gyur la rtag 
[\[37b.3\]]tu chos nyan pas ngoms mi myong ba yang yin no/_/'khor ba yang mi dmigs la rtag tu 'khor bas 'jigs pa'i yid dang ldan pa yang yin no/_/mya ngan las 'das pa yang yang dag par rjes su mi mthong la mya ngan las 'das pa khong du chud par bya ba'i phyir bdog pa thams cad yongs 
[\[37b.4\]]su gtong bar yang byed do/_/sangs rgyas dang byang chub kyang mi dmigs la sangs rgyas kyi byang chub khong du chud par bya ba'i phyir smon lam brgya stong mang po yang mngon par sgrub ste/_'di ni byang chub sems dpa'i thabs sgrub pa zhes bya'o/_/de la byang chub sems dpa'i 
[\[37b.5\]]smon lam sgrub pa gang zhe na/_'di la byang chub sems dpa' ni chos gang yang 'bri ba'am 'phel bar yang dag par rjes su mi mthong la sems can thams cad kyi dge ba'i rtsa ba rnams la yang rjes su yi rang nas bla na med pa yang dag par rdzogs pa'i byang chub tu sngo bar byed do/_/
[\[37b.6\]]rang gi dge ba'i rtsa ba rnams sems can thams cad dang thun mong du byas nas 'dis bdag bla na med pa yang dag par rdzogs pa'i byang chub mngon par rdzogs par 'tshang rgya bar gyur cig_/bdag gi sangs rgyas kyi zhing 'di 'dra bar gyur cig_/'khor phun sum tshogs pa ni 'di 'dra 
[\[37b.7\]]bar gyur cig ces bla na med pa yang dag par rdzogs pa'i byang chub tu yongs su sngo bar byed do/_/de'i smon lam de yang yang dag par 'grub pa ste mi 'grub par mi 'gyur ro/_/de tshul khrims ma zhig pa/_ma nyams pa/_'dren ma ma yin pa/_sra srer ma gyur pa/_mkhas 
[\[38a\]]
[\[38a.1\]]pas bsngags pa bsrung ngo /_/de tshul khrims de la rab tu gnas pas sems kyis smon pa 'grub par 'gyur te/_'di ni byang chub sems dpa'i smon lam sgrub pa zhes bya'o/_/de la byang chub sems dpa'i stobs sgrub pa gang zhe na/_gal te la la zhig sangs 
[\[38a.2\]]rgyas kyi gzugs su bsgyur nas byang chub sems dpa'i gan du 'ongs te/_sangs rgyas kyi byang chub las zlog par byed/_'dun pa zlog par byed/_dbral bar byed kyang byang chub sems dpa' de 'dun pa ldog par mi 'gyur te/_byang chub nyid rjes su dran no/_/byang chub 
[\[38a.3\]]kyi snying po rjes su dran no/_/bdud 'dul ba dang chos kyi 'khor lo rab tu bskor ba dang /_snying rje chen po mngon du byed pa'o/_/sems can gang byang chub sems dpa' de 'dun pa zlog par byed/_dbral bar byed/_rnam par zlog par byed na/_sems can de la 
[\[38a.4\]]yang byang chub sems dpa' khong khro bar mi 'gyur gyi/_sems can de la byams pa chen po dang /_snying rje chen po skyed de/_dad pa dang brtson 'grus dang dran pa dang ting nge 'dzin dang /_shes rab kyi stobs las kyang mi nyams te/_de'i phyir mi ldog pa'i stobs des 
[\[38a.5\]]sems can dpag tu med grangs med pa dag sangs rgyas kyi byang chub la rab tu 'god rab tu 'dzud de/_'di ni byang chub sems dpa'i stobs sgrub pa zhes bya'o/_/de la byang chub sems dpa'i ye shes sgrub pa gang zhe na/_'di la byang chub sems dpa' ni 'di la skye ba'am/_
[\[38a.6\]]'chi ba'am/_rga ba gang yang med do/_/'di dag ni chos tsam du zad de/_bdag dang bdag gi dang bral ba'o zhes chos thams cad yang dag pa ji lta ba bzhin du rab tu shes te/_de ye shes kyi stobs de nyid kyis sems can dpag tu med grangs med pa dag ye shes kyi stobs 
[\[38a.7\]]de la rab tu 'god do/_/de sems can thams cad kyis chos nyid de las rnam par bzlog nas 'jig rten gyi chos rnams la rab tu 'jog mi nus te/_'di ni byang chub sems dpa' ye shes sgrub pa'o/_/'di ni sgrub pa rnam pa bcu ste/_'di dag ni byang chub sems dpa'i 
[\[38b\]]
[\[38b.1\]]stobs bcu zhes bya'o/_/de la byang chub sems dpa' rnams kyi shes pa bcu gang zhe na/_'di lta ste/_sdug bsngal shes pa dang /_kun 'byung ba shes pa dang /_'gog pa shes pa dang /_lam shes pa dang /_sdug bsngal la chos shes shing kun 'byung ba dang /_'gog 
[\[38b.2\]]pa dang lam la chos shes pa dang phung po shes pa dang /_khams shes pa dang skye mched shes pa dang /_'das pa dang ma 'ongs pa shes pa dang /_lam dang 'bras bu shes pa ste/_'di dag ni byang chub sems dpa' rnams kyi shes pa bcu'o/_/de la sdug bsngal shes pa 
[\[38b.3\]]gang zhe na/_gang sdug bsngal la sdug bsngal du shes pa/_sdug bsngal la kun 'byung bar shes pa/_sdug bsngal la 'gog par shes pa/_sdug bsngal la lam du shes pa'o/_/gzhan yang sdug bsngal stong par shes pa/_sdug bsngal mtshan ma med par shes pa/_
[\[38b.4\]]sdug bsngal smon pa med par shes pa/_sdug bsngal rten cing 'brel par 'byung bar shes pa 'jig rten skye ba 'di sdug bsngal bar shes pa ni sdug bsngal shes pa'o/_/gzhan yang ma rig pa shes pa/_sred pa shes pa/_len pa shes pa ni sdug bsngal shes pa ste 'di ni sdug 
[\[38b.5\]]bsngal shes pa zhes bya'o/_/de la kun 'byung ba shes pa gang zhe na/_gang gis sdug bsngal de kun 'byung bar 'gyur ba de shes pa ni kun 'byung ba shes pa'o/_/kun 'byung ba de sdug bsngal nyid du shes pa ni kun 'byung ba shes pa'o/_/gzhan yang sred pa shes pa ni kun 'byung ba 
[\[38b.6\]]shes pa yin te/_'di ni kun 'byung ba shes pa zhes bya'o/_/de la 'gog pa shes pa gang zhe na/_gang sngon gyi mthar mi 'pho bar shes pa/_phyi ma'i mthar mi 'byung bar shes pa/_dbus la mi gnas par shes pa'o/_/gzhan yang gang la 'das pa'i chos 'gags pa ma yin 
[\[38b.7\]]pa dang ma 'ongs pa dang /_da ltar byung ba'i chos 'gags pa ma yin par shes pa 'di ni 'gog pa shes pa zhes bya'o/_/de la lam shes pa gang zhe na/_gang sdug bsngal shes pa dang /_kun 'byung ba shes pa dang /_'gog pa shes pa la tshol ba'i shes pa dang /_thob par 
[\[39a\]]
[\[39a.1\]]byed pa'i shes pa 'di ni lam shes pa zhes bya'o/_/de la sdug bsngal la chos shes shing kun 'byung ba dang /_'gog pa dang lam la chos shes pa gang zhe na/_de 'di snyam du sems te/_sdug bsngal gang yin pa dang /_kun 'byung ba gang yin pa dang /_'gog pa 
[\[39a.2\]]gang yin pa dang /_lam gang yin pa de dag ni chos tsam du zad do snyam pa 'di ni sdug bsngal la chos shes pa dang /_kun 'byung ba dang 'gog pa dang lam la chos shes pa zhes bya'o/_/de la phung po rnams shes pa ni gang phung po rnams la sgyu ma dang rmi lam lta bur shes pa/_gong 
[\[39a.3\]]bur shes pa/_phung por shes pa/_brtsegs par shes pa 'di ni phung po shes pa zhes bya'o/_/gzhan yang gzugs kyi phung po la dbu ba rdos pa lta bur shes pa dang /_tshor ba'i phung po la chu'i chu bur lta bur shes pa dang /_'du shes kyi phung po la smig rgyu ba lta bur shes pa dang /_
[\[39a.4\]]'du byed kyi phung po la chu shing lta bur shes pa dang /_rnam par shes pa'i phung po la sgyu ma lta bur shes pa 'di ni phung po shes pa zhes bya'o/_/de la khams shes pa gang zhe na/_sa'i khams ni chos kyi dbyings te chos kyi dbyings sra ba ni ma yin no/_/de bzhin du chu'i khams ni chos kyi 
[\[39a.5\]]dbyings te/_chos kyi dbyings gsher ba ni ma yin no/_/me'i khams ni chos kyi dbyings te/_chos kyi dbyings tsha ba ni ma yin no/_/rlung gi khams ni chos kyi dbyings te/_chos kyi dbyings g.yo ba ni ma yin te/_gang de ltar shes pa 'di ni khams shes pa zhes bya'o/_/gzhan yang 
[\[39a.6\]]phra ba shes pa dang /_rags pa shes pa dang /_chung ngu shes pa dang /_chos thams cad kyi rtsa ba shes pa ni/_khams shes pa zhes bya'o/_/gzhan yang sdug bsngal shes pa dang /_kun 'byung ba shes pa dang /_'gog pa shes pa dang lam shes pa 'di ni khams 
[\[39a.7\]]shes pa zhes bya'o/_/gzhan yang khams ni gnyis te/_'dus byas kyi khams dang /_'dus ma byas kyi khams so/_/de la 'dus byas dang 'dus ma byas shes pa ni khams shes pa'o/_/gzhan yang mig gi khams dang /_gzugs kyi khams dang /_mig gi rnam par 
[\[39b\]]
[\[39b.1\]]shes pa'i khams ni chos kyi dbyings te/_chos kyi dbyings ni lta ba'i ngo bo nyid ma yin/_rdzas kyi ngo bo nyid ma yin/_rnam par shes pa'i ngo bo nyid ma yin no/_/rna ba'i khams dang sgra'i khams dang /_rna ba'i rnam par shes pa'i khams ni chos kyi dbyings te/_chos kyi dbyings ni 
[\[39b.2\]]sgra 'dzin pa'i ngo bo nyid ma yin/_sgra gzung ba'i ngo bo nyid ma yin/_sgra rnam par shes pa'i ngo bo nyid ma yin no/_/sna'i khams dang dri'i khams dang /_sna'i rnam par shes pa'i khams ni chos kyi dbyings te/_chos kyi dbyings ni snom pa ma yin/_bsnam pa ma yin/_rnam par 
[\[39b.3\]]shes pa ma yin no/_/lce'i khams dang ro'i khams dang /_lce'i rnam par shes pa'i khams ni chos kyi dbyings te/_chos kyi dbyings ni ro la spyod yul pa ma yin ro bro ba ma yin/_lce'i rnam par shes pas thob pa ma yin no/_/lus kyi khams dang reg bya'i khams dang /_lus 
[\[39b.4\]]kyi rnam par shes pa'i khams ni chos kyi dbyings te/_chos kyi dbyings ni gong bu'i mtshan nyid ma yin/_reg pa'i mtshan nyid ma yin/_smig rgyu'i mtshan nyid ma yin no/_/yid kyi khams dang chos kyi khams dang /_yid kyi rnam par shes pa'i khams ni chos kyi dbyings te/_
[\[39b.5\]]chos kyi dbyings ni skye ba dang /_gnas pa dang 'jig pa'i mtshan nyid ma yin te/_gang de ltar shes pa 'di ni byang chub sems dpa'i khams shes pa zhes bya'o/_/de la byang chub sems dpa'i skye mched shes pa gang zhe na/_skye mched rnams la rgya che bar shes pa dang /_zad 
[\[39b.6\]]par shes pa dang /_dka' bar shes pa dang /_mdud par shes pa dang /_zug rngur shes pa dang /_'jig par shes pa dang /_chu bor shes pa dang /_sbyor bar shes pa dang /_rnam par 'ching bar shes pa ni skye mched shes pa ste/_'di ni byang chub sems dpa'i skye mched shes 
[\[39b.7\]]pa zhes bya'o/_/gzhan yang gang skye mched rnams la grong stong du shes pa ste/_dper na grong stong pa bdag nyid kyis bdag ni grong stong pa'o snyam du mi shes pa de bzhin du/_skye mched de dag kyang bdag nyid kyis bdag cag ni grong stong pa'o snyam du mi shes te/_gang 'di dag de ltar shes pa 
[\[40a\]]
[\[40a.1\]]de ni byang chub sems dpa'i skye mched shes pa zhes bya'o/_/gzhan yang byang chub sems dpa' ni 'di snyam du sems te/_skye mched bcu gnyis ni mig gi skye mched dang /_gzugs kyi skye mched dang /_rna ba'i skye mched dang /_sgra'i skye mched dang /_sna'i skye mched 
[\[40a.2\]]dang /_dri'i skye mched dang /_lce'i skye mched dang /_ro'i skye mched dang /_lus kyi skye mched dang /_reg bya'i skye mched dang /_yid kyi skye mched dang /_chos kyi skye mched de 'di dag thams cad ni de tsam du zad de/_'di la bdag dang bdag gi zhes bya ba med do snyam mo/_/gang 
[\[40a.3\]]de ltar shes pa 'di ni byang chub sems dpa'i skye mched shes pa zhes bya'o/_/de la byang chub sems dpa'i 'das pa dang ma 'ongs pa'i shes pa gang zhe na/_gang 'das pa la 'gro ba med par shes pa dang /_ma 'ongs pa la 'ong ba med par shes pa 'di ni 'das pa dang ma 'ongs pa shes pa zhes 
[\[40a.4\]]bya'o/_/gzhan yang 'das pa la zad par shes pa dang /_ma 'ongs pa la byed pa med par shes pa 'di ni rigs kyi bu byang chub sems dpa'i 'das pa dang ma 'ongs pa shes pa zhes bya'o/_/de la lam dang 'bras bu shes pa gang zhe na/_pha rol tu phyin pa drug po rnams shes pa 'di ni lam 
[\[40a.5\]]shes pa zhes bya'o/_/gang byang chub sems dpa'i sa bcu po rnams dang /_de bzhin gshegs pa'i sa shes pa 'di ni 'bras bu shes pa zhes bya ste/_gang 'di shes pa 'di ni byang chub sems dpa'i lam dang 'bras bu shes pa zhes bya'o/_/rigs kyi bu 'di dag ni byang chub sems dpa' 
[\[40a.6\]]rnams kyi shes pa bcu ste/_rigs kyi bu byang chub sems dpas chos kyi tshul la 'jug pa bcu po de dag gis zag pa med pa'i dge ba rnams kyi rnam par smin pa thob pa'i dbang ba nyid khong du chud par bya'o/_/chos yang dag par brjod pa 'di yang dag par brjod pa na byang chub sems 
[\[40a.7\]]dpa' sngon yongs su sbyang ba byas pa stong phrag bdun cu rtsa drug mi skye ba'i chos la bzod pa thob par gyur to/_/de nas byang chub sems dpa' blo gros rnam par gnon gyis byang chub sems dpa' rtsom pa med la 'di skad ces smras so/_/rigs kyi bu khyod kyis byang chub sems dpa' rnams kyi 
[\[40b\]]
[\[40b.1\]]pha rol tu phyin pa dang rab tu ldan pa'i chos yang dag par brjod pa spobs par gyis shig_/de ci'i phyir zhe na/_rigs kyi bu 'di lta ste/_pha rol tu phyin pa'i gtam 'di ni yang dag phul gyi gtam mo/_/rigs kyi bu de la pha rol tu phyin pa rnams ni gang /_de dag yang dag 
[\[40b.2\]]par brjod pa ni gang /_de skad ces smras pa dang /_byang chub sems dpa' rtsom pa med kyis byang chub sems dpa' blo gros rnam par gnon la 'di skad ces smras so/_/rigs kyi bu pha rol tu phyin pa zhes bya ba ni sbyin pa'i pha rol tu phyin pa dang /_tshul khrims kyi pha rol tu 
[\[40b.3\]]phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_thabs kyi pha rol tu phyin pa dang /_smon lam gyi pha rol tu phyin pa dang /_stobs kyi pha rol tu phyin pa dang /_
[\[40b.4\]]ye shes kyi pha rol tu phyin pa ste/_rigs kyi bu pha rol tu phyin pa ni 'di dag go/_/de la pha rol tu phyin pa de dag yang dag par brjod pa ni 'di lta ste/_sbyin pa'i rlom sems med pas sbyin pa'i pha rol tu phyin pa ste/_rgyun mi 'chad par bdog pa thams cad yongs su gtong bar mi byed pa 
[\[40b.5\]]yang ma yin no/_/tshul khrims kyi rlom sems med pas tshul khrims kyi pha rol tu phyin pa ste/_tshul khrims dang bslab pa dang sbyangs pa'i yon tan dang /_yo byad bsnyungs pa thams cad la mi 'jug pa yang ma yin no/_/bzod pa'i rlom sems med pas bzod pa'i pha rol tu phyin pa ste/_
[\[40b.6\]]rtag tu bzod pa dang des pa la yang mi 'jug pa ma yin no/_/brtson 'grus kyi rlom sems med pas brtson 'grus kyi pha rol tu phyin pa ste/_rgyun mi 'chad par dge ba'i rtsa ba thams cad yang dag par mi sgrub pa yang ma yin no/_/bsam gtan gyi rlom sems med pas bsam gtan gyi 
[\[40b.7\]]pha rol tu phyin pa ste/_rtag tu nges par sems pa lhur mi len pa yang ma yin no/_/shes rab kyi rlom sems med pas shes rab kyi pha rol tu phyin pa ste/_rtag tu thos pa tshol ba la mngon par mi brtson pa yang ma yin no/_/thabs kyi rlom sems med pas thabs kyi pha rol tu phyin 
[\[41a\]]
[\[41a.1\]]pa ste/_mu stegs can gyi gnas thams cad dang sems can thams cad kyi dge ba'i rtsa ba bya ba'i rtsom pa rnams ni mi snang ba yang ma yin no/_/smon lam gyi rlom sems med pas smon lam gyi pha rol tu phyin pa ste/_sems can thams cad kyi dge ba'i rtsa ba dang /_bdag 
[\[41a.2\]]gi dge ba'i rtsa ba sna tshogs kyi sgo rnams sems can thams cad dang thun mong du byas te bla na med pa yang dag par rdzogs pa'i byang chub tu yongs su mi bsngo ba yang ma yin no/_/stobs kyi rlom sems med pas stobs kyi pha rol tu phyin pa ste/_sred med kyi bu dang lag na rdo rje'i gzugs 
[\[41a.3\]]rnams kyis nga rgyal dang rgyags pa dang /_dregs pas khengs pa'i sems can rnams mi 'dul ba yang ma yin no/_/ye shes kyi rlom sems med pas ye shes kyi pha rol tu phyin pa ste/_bzo'i gnas dang /_sbyor ba'i gnas dang /_las kyi gnas thams cad la mi 'jug pa yang ma 
[\[41a.4\]]yin te/_rigs kyi bu 'di ni byang chub sems dpa' rnams kyi pha rol tu phyin pa dang rab tu ldan pa'i chos yang dag par brjod pa'o/_/gzhan yang rigs kyi bu rnam par smin pa la yang re ba med la/_rnam pa thams cad kyis dngos po thams cad yongs su gtong ba'i phyir yang 
[\[41a.5\]]brtson pa dang /_tshul khrims la yang rnam par mi rtog la srog gi phyir yang bslab pa mi 'dral ba dang /_mi 'khrugs pa'i chos nyid kyang yin la gnod sems kyi tha ba dang zhe sdang yang mi skyed pa dang /_'dod pa yang med la dge ba'i rtsa ba thams cad kyang rtsom pa dang /_rnam 
[\[41a.6\]]par rtog pa yang med la bsam gtan dang mngon par shes pa yang kun tu tshol ba dang /_chos thams cad la the tsom yang med la thos pa dang bsam pa dang /_bsgom pa'i sbyor ba yang kun tu tshol ba dang /_chos thams cad don du gnyer ba yang med la/_dge ba'i rtsa ba sna tshogs 
[\[41a.7\]]thams cad la yang dmigs pa dang /_sems gang la yang mi gnas la smon lam thams cad kyang mngon par bsgrub pa dang /_nga rgyal dang /_rgyags pa dang /_dregs pa yang bcom la sra ba rdo rje ltar mi phyed pa'i lus kyang sgrub pa dang /_bstan bcos thams cad kyang shes pa slob 
[\[41b\]]
[\[41b.1\]]dpon dang bla ma thams cad kyang kun tu tshol ba 'di ni rigs kyi bu byang chub sems dpa' rnams kyi pha rol tu phyin pa dang rab tu ldan pa'i chos yang dag par brjod pa'o/_/gzhan yang rigs kyi bu sbyin pa la yang dga' la sems can ser sna can dang 'thun par yang 'jug pa dang tshul khrims 
[\[41b.2\]]la yang dga' la sems can tshul khrims 'chal pa dang 'thun par yang 'jug pa dang /_bzod pa la yang dga' la sems can gnod sems can sems phyin ci log tu gyur pa dang 'thun par yang 'jug pa dang /_brtson 'grus la yang dga' la sems can le lo can brtson 'grus chung ba 
[\[41b.3\]]brtson 'grus nyams pa dang 'thun par yang 'jug pa dang /_bsam gtan la yang dga' la sems can bya ba mang pos g.yengs pa sems phyin ci log tu gyur pa dang 'thun par yang 'jug pa dang /_shes rab la yang dga' la sems can blun pa lug ltar lkugs pa'i rang bzhin can 
[\[41b.4\]]rtag tu ma dad pa dang 'thun par 'jug pa dang /_thabs la yang dga' la bya ba thams cad kyang don du mi gnyer ba dang /_smon lam la yang dga' la sems can 'khor bas mus byung ba dang 'thun par 'jug pa dang /_stobs la yang dga' la sems can nyam chung ba mthu med pa dang 'thun 
[\[41b.5\]]par yang 'jug pa dang /_ye shes la yang dga' la sems can 'khor ba la mngon par dga' ba dang 'thun par yang 'jug pa 'di ni rigs kyi bu byang chub sems dpa' rnams kyi pha rol tu phyin pa dang rab tu ldan pa'i chos yang dag par brjod pa'o/_/gzhan yang rigs kyi bu 
[\[41b.6\]]byang chub sems dpa' sbyin pa'i pha rol tu phyin pas ni lag na rin po che dang /_nam mkha'i mdzod 'thob bo/_/tshul khrims kyi pha rol tu phyin pas ni ngan song thams cad las shin tu 'da' ba dang /_'chi 'pho dang skye ba la dbang ba dang cang shes pa'i sems 'thob bo/_/bzod pa'i 
[\[41b.7\]]pha rol tu phyin pas ni de bzhin gshegs pa'i sku mtshan dang dpe byad bzang pos legs par brgyan pa/_blta bas mi ngoms pa 'thob bo/_/brtson 'grus kyi pha rol tu phyin pas ni mngon par shes pa myur ba dang chos thams cad la dbang byed pa 'thob bo/_/bsam gtan gyi pha rol 
[\[42a\]]
[\[42a.1\]]tu phyin pas ni lus dang sems yid du 'ong ba dang /_gzungs dang spobs pa rnam pa tha dad pa dang /_nyon mongs pa'i sgrib pa spong ba 'thob bo/_/shes rab kyi pha rol tu phyin pas ni mi 'jigs pa dang /_so so yang dag par rig pa bzhi 'thob bo/_/thabs kyi pha 
[\[42a.2\]]rol tu phyin pas ni bya sla ba dang /_lus dang ngag dang yid kyi las kyi mtha' kha na ma tho ba med pa 'thob bo/_/smon lam gyi pha rol tu phyin pas ni skye ba thams cad du skye ba dran pa dang /_ji ltar 'dod pa bzhin du 'gro ba dang /_ji ltar 'dod pa bzhin du dga' bar 'gyur ba 
[\[42a.3\]]'thob bo/_/stobs kyi pha rol tu phyin pas ni nyon mongs pa thams cad dang /_bdud dang phas kyi rgol ba thams cad kyis mi rdzi ba dang 'jig rten thams cad las mngon par 'phags pa 'thob bo/_/ye shes kyi pha rol tu phyin pas ni phung po dang /_'chi bdag dang nyon mongs pa 
[\[42a.4\]]dang /_lha'i bu'i bdud las yang dag par 'da' ba 'thob ste/_rigs kyi bu 'di ni byang chub sems dpa' rnams kyi pha rol tu phyin pa dang rab tu ldan pa'i chos yang dag par brjod pa'o/_/gzhan yang rigs kyi bu byang chub sems dpa' ni sbyin pa'i bsngags pa smra ba yang yin la sbyin pas 
[\[42a.5\]]dag go snyam du yang mi snyems so/_/de bzhin du tshul khrims dang /_bzod pa dang /_brtson 'grus dang /_bsam gtan dang /_shes rab dang /_thabs dang /_smon lam dang /_stobs dang /_ye shes kyi bsngags pa smra ba yang yin la ye shes kyis dag go snyam du yang mi 
[\[42a.6\]]snyems so/_/de ci'i phyir zhe na/_chos de dag thams cad ni yang dag par bsgrubs nas spang bar bya'o/_/'di dag thams cad ni yongs su brtags pa las byung ba'o/_/de bas na gang yongs su rtog pa dang /_yongs su rtog pa las byung ba'i chos de dag ni spang bar bya'o/_/
[\[42a.7\]]de bas na byang chub sems dpa' ni yongs su rtog pa dang yongs su rtog pa las byung ba'i chos rnams kyis dag go snyam du mi snyems te/_gzhan du na rnam par mi rtog pa spros pa med pa'i yul gyis ye shes thob nas byang chub mngon par rdzogs par 'tshang rgya'o/_/smras pa rigs kyi bu 
[\[42b\]]
[\[42b.1\]]byang chub ces bya ba 'di chos gang gi tshig [{]bla dgas[,]bla dwags[}]/_byang chub sems dpa' rtsom pa med kyis smras pa/_rigs kyi bu byang chub ces bya ba 'di ni rnam par mi rtog pa/_spros pa med pa'i chos kyi tshig [{]bla dgas [,]bla dwags [}]so/_/de la ngar 'dzin pa'i spros pa ni byang chub ma yin te/_ngar 'dzin 
[\[42b.2\]]pa nye bar zhi zhing spros pa med pa ni byang chub bo/_/nga yir 'dzin pa'i spros pa ni byang chub ma yin te/_nga yir 'dzin pa nye bar zhi zhing spros pa med pa ni byang chub bo/_/rga ba dang /_na ba dang /_'chi ba dang /_sdug bsngal gyi rgyun gyi spros pa ni byang chub ma yin te/_rga ba dang /_na ba 
[\[42b.3\]]dang /_'chi ba dang /_sdug bsngal gyi rgyun nye bar zhi zhing spros pa med pa ni byang chub bo/_/ser sna dang /_'chal pa'i tshul khrims dang /_gnod sems dang /_le lo dang /_rnam par g.yeng ba dang /_'chal ba'i shes rab kyi spros pa ni byang chub ma yin te/_sbyin pa dang /_
[\[42b.4\]]tshul khrims dang /_bzod pa dang /_brtson 'grus dang /_bsam gtan dang /_shes rab spros pa med pa ni byang chub bo/_/lta ba dang rnam par rtog pa dang /_smon lam gyi spros pa ni byang chub ma yin te/_stong pa nyid dang /_mtshan ma med pa dang /_smon pa med pa dang /_
[\[42b.5\]]spros pa med pa ni byang chub bo/_/gzhan yang rigs kyi bu chos thams cad ni byang chub bo/_/chos thams cad ni byang chub ma yin no/_/smras pa rnam grangs gang gis na chos thams cad ni byang chub yin la/_chos thams cad byang chub kyang ma yin/_smras pa/_chos thams cad kyi mnyam pa 
[\[42b.6\]]nyid dang /_chos thams cad kyi de bzhin nyid khong du chud pa ni byang chub bo/_/chos thams cad la ngar 'dzin pa dang /_nga yir 'dzin pa la mngon par chags pa ni byang chub ma yin no/_/gzhan yang rigs kyi bu byang chub ces bya ba de ni nye bar zhi ba'i tshig [{]bla dgas [,]bla dwags [}]so/_/nye bar zhi 
[\[42b.7\]]zhes bya ba de ni chos thams cad kyi de bzhin nyid kyi tshig [{]bla dgas [,]bla dwags [}]so/_/smras pa/_rigs kyi bu de bzhin nyid de bzhin nyid ces bya ba de gang gi tshig [{]bla dgas[,]bla dwags[}]/_smras pa/_rigs kyi bu de bzhin nyid de bzhin nyid ces bya ba de ni stong pa nyid kyi tshig [{]bla dgas [,]bla dwags [}]te/_stong pa de ni mi skye mi 'gag 
[\[43a\]]
[\[43a.1\]]go/_/smras pa/_gang bcom ldan 'das kyis kyang 'di skad du chos thams cad ni stong pa'o zhes gsungs te/_de bas na chos thams cad ni mi skye mi 'gag go/_/byang chub sems dpa' rtsom pa med kyis smras pa/_rigs kyi bu de de bzhin no/_/ji ltar khong du chud pa 
[\[43a.2\]]bzhin te/_chos thams cad ni mi skye mi 'gag go/_/smras pa/_gang 'di bcom ldan 'das kyis 'dus byas kyi chos thams cad ni skye'o/_/'gag go zhes gsungs na/_de bzhin gshegs pas 'di ci las dgongs te gsungs/_smras pa/_rigs kyi bu 'jig rten gnas pa 
[\[43a.3\]]skye ba dang 'gag pa la mngon par chags pas de la de bzhin gshegs pa thugs rje chen pos 'jig rten dang nga ba'i gnas bsal ba'i phyir tha snyad kyi dbang gis skye'o/_/'gag go zhes gsungs te/_'di la chos gang yang skye ba dang 'gag pa med do/_/de bas na rigs kyi bu byang chub 
[\[43a.4\]]sems dpas sangs rgyas shes par bya/_sangs rgyas kyi chos rnams shes par bya/_sems can rnams shes par bya/_sems can gyi chos rnams shes par bya/_bdag shes par bya/_bdag gi chos rnams shes par bya'o/_/de nas byang chub sems dpa' sems dpa' chen 
[\[43a.5\]]po rtsom pa med kyis de'i tshe don de nyid tshigs su bcad pa 'di dag gis smras pa/_byang chub sems dpa' bag yod pas/_/sangs rgyas 'byung dang sangs rgyas dang /_/sangs rgyas chos dang de dag ni/_/rang bzhin ci 'dra rab tu shes/_/sangs rgyas 'jig rten mkhyen mchog ni/_/
[\[43a.6\]]zag med dge ba'i phung po ste/_/sems can bsam pa'i dbang gis 'byung /_/sngon gyi 'du byed rgyu las skye/_/gang gis sangs rgyas rnams rtogs pa/_/dpa' bo de ni pha rol phyin/_/des ni thams cad yongs su shes/_/des ni thams cad khong du chud/_/byang chub sus kyang ma 
[\[43a.7\]]byin te/_/gang gis kyang ni bzung ba med/_/bdag gi chos rnams yongs shes pas/_/sangs rgyas la ni sangs rgyas brjod/_/gang gis bdag ni rang bzhin gyis/_/'du shes tsam du rnam rig pa/_/de ni sangs rgyas ci 'dra dang /_/byang chub rang bzhin ci 'dra shes/_/'gro 
[\[43b\]]
[\[43b.1\]]ba thams cad 'du shes tsam/_/yongs su rtog pa rnams kyis brjod/_/rmi lam sgyu ma la sogs mtshan/_/byang chub sems dpas rnam par rig_/ji ltar tshul 'di shes 'gyur zhes/_/gang zhig de snyam sems 'gyur na/_/dbang po'i rta rnams rab btul ba/_/mnyam bzhag 
[\[43b.2\]]des ni rab tu shes/_/de la dgra dang zin med de/_/dgos pa dang ni mi dgos med/_/dor ba med cing gzung ba med/_/yang dag chos brjod 'di 'dra'o/_/chos rnams kun la yang dag tshig_/chos rnams yang dag brjod ces bya/_/de dag yang dag tshig min pa/_/
[\[43b.3\]]de ni skyon chags chos zhes brjod/_/'dod chags chos dang 'dod med ni/_/dag pa rnams kyis mnyam par mthong /_/de bzhin zhe sdang gti mug ste/_/'di ni chos rnams yang dag brjod/_/sems can kun la phan pa'i phyir/_/snying rje'i bdag nyid go bgos pa/_/gang 
[\[43b.4\]]zhig rang bzhin stong min pa/_/sems can rab tu mi mthong ste/_/de ltar chos nyid gang shes shing /_/rtag tu kun tu dri med la/_/'jigs med thang la phyin de dag_/sangs rgyas khong du chud par 'gyur/_/dper na sgyu ma mkhan po zhig_/sprul pa thar par bya phyir brtson/_/
[\[43b.5\]]des ni snga nas de shes pas/_/sprul pa de la chags pa med/_/srid gsum sprul pa 'dra bar ni/_/rdzogs pa'i byang chub mkhas pas shes/_/'gro ba'i ched du go bgos te/_/'gro ba de ltar snga nas shes/_/bdag ni yang dag ma yin zhing /_/sems can rang bzhin stong par 
[\[43b.6\]]mthong /_/kun tu song ba'i chos mthong nas/_/bzod pa thob ste thang la gnas/_/gang du'ang 'jug pa ma yin te/_/gang nas kyang ni ldog med pa/_/de ni 'jug med ldog med de/_/thang la gnas pa'i bram ze'o/_/nam zhig bsam pa mnyam pa yis/_/yang dag chos kyi dbyings 
[\[43b.7\]]la gnas/_/de tshe sangs rgyas rnams kyis 'di/_/rdzogs pa'i sangs rgyas 'gyur lung ston/_/nam zhig bdag ni ji lta bar/_/de bzhin sangs rgyas lung bstan dag_/mthong ba'i dri ma bor ba ni/_/rgyal ba rnams kyis lung ston to/_/sgrib pa med pa'i dbyings gnas nas/_/
[\[44a\]]
[\[44a.1\]]de nas mya ngan 'das la spyod/_/snying rje chen po'i bdag nyid ni/_/kun tu kha na ma tho med/_/byang chub sems dpa' blo ldan gang /_/chos rnams yang dag brjod 'dod cing /_/yang dag chos brjod don gnyer de/_/yang dag chos brjod 'di bgrod do/_/
[\[44a.2\]]sems can chen po des tshigs su bcad pa bstan pa 'di bshad pa na byang chub sems dpa' sum khri nyis stong ni mi skye ba'i chos la bzod pa thob par gyur to/_/lha'i bu brgyad stong ni chos rnams la chos kyi mig rdul dang bral zhing dri ma med pa rnam par dag go/_//
[\[44a.3\]]bam po bzhi pa/_gzhan yang byang chub sems dpa' sems dpa' chen po rtsom pa med kyis byang chub sems dpa' sems dpa' chen po blo gros rnam par gnon la 'di skad ces smras so/_/rigs kyi bu byang chub sems dpas ni bden pa gces su bya ste/_rigs kyi bu bden pa yang 
[\[44a.4\]]dag par brjod pa ni byang chub sems dpa' rnams kyi chos yang dag par brjod pa'o/_/rigs kyi bu de la bden pa gang zhe na/_gang byang chub sems dpa' bla na med pa yang dag par rdzogs pa'i byang chub tu sems bskyed nas sems de srog gi phyir yang yongs su mi 'dor zhing /_
[\[44a.5\]]sems can rnams la log par yang mi sgrub pa ste/_'di ni byang chub sems dpa'i bden pa'o/_/gang byang chub sems dpa' bla na med pa yang dag par rdzogs pa'i byang chub tu sems bskyed nas/_phyis sems de 'dor zhing sems can thams cad la log par sgrub pa 'di ni byang chub 
[\[44a.6\]]sems dpa'i rab tu smad pa'i [{]brdzun [,]rdzun [}]du smra ba'o/_/smras pa/_ji ltar na bla na med pa yang dag par rdzogs pa'i byang chub tu sems bskyed nas/_sems de phyis yongs su mi 'dor zhing sems can thams cad la log par mi sgrub pa yin/_smras pa/_nam byang chub sems 
[\[44a.7\]]dpa' sdug bsngal gyi bden pa shes shing /_kun 'byung ba'i bden pa dang /_'gog pa'i bden pa dang /_lam gyi bden pa shes pa na de sems de yongs su mi 'dor zhing sems can thams cad la'ang log par mi sgrub pa yin no/_/de ci'i phyir zhe na/_byang chub sems 
[\[44b\]]
[\[44b.1\]]dpa' bden pa yongs su shes pa dang ldan pa ni sangs rgyas kyi byang chub las phyir mi ldog go/_/smras pa/_sdug bsngal ni gang shes pa ni ji lta bu/_smras pa/_len pa'i phung po lnga rnams la yid du 'ong ba dang /_yid du mi 'ong ba'i rnam par smin pa ni sdug bsngal te/_'di ni sdug bsngal 
[\[44b.2\]]zhes bya'o/_/nam sdug bsngal de rten cing 'brel par 'byung ba dang /_stong pa dang g.yo ba med pa dang /_bdag dang bdag gi dang bral ba shes pa 'di ni sdug bsngal shes pa zhes bya'o/_/nam sdug bsngal de kun 'byung ba tsam dang /_rdzas med pa dang rdzas ma yin pa dang /_snying 
[\[44b.3\]]po med pa dang bdag po med par mthong ba 'di ni kun 'byung ba shes pa zhes bya'o/_/nam sdug bsngal de sngon gyi mtha' nas kyang ma 'ongs/_phyi ma'i mthar yang mi 'pho/_da ltar byung ba la yang mi gnas te/_thog ma med pa can yin la/_rang bzhin gyis 'gags pa/_rang bzhin 
[\[44b.4\]]gyis stong pa/_rang bzhin gyis dben par shes pa 'di ni 'gog pa shes pa zhes bya'o/_/smras pa/_rigs kyi bu 'gog pa zhes bya ba 'di gang gi tshig [{]bla dgas[,]bla dwags[}]/_smras pa/_rigs kyi bu 'gog pa ni cir yang brjod par bya ba ma yin no/_/smras pa/_rigs kyi bu gal te 'gog pa ni 
[\[44b.5\]]cir yang brjod par bya ba ma yin na/_de ci'i phyir 'gog pa zhes bya/_smras pa/_rigs kyi bu 'gog pa zhes bya ba ni glo bur sgrib pa med pa/_yang dag pa ma yin pa yod pa ma yin pa/_kun brtags pa ste/_nam yang dag pa ma yin pa de la kun tu mi rtog pa de ni 'gog pa zhes bya'o/_/yang 
[\[44b.6\]]dag pa ma yin pa kun tu rtog pa 'gag pa na chos gang yang 'jig par mi 'gyur te/_de'i phyir chos thams cad ni shin tu 'gags pa zhes bya'o/_/smras pa/_rigs kyi bu bcom ldan 'das kyis kyang byang chub sems dpa' 'gog pa mngon sum du mi byed do/_/byang chub sems dpa' 
[\[44b.7\]]gang 'gog pa mngon sum du byed pa de ni nyan thos dang /_rang sangs rgyas kyi sar ltung ngo zhes gsungs na/_bcom ldan 'das kyis de ci las dgongs te gsungs/_smras pa/_rigs kyi bu mngon sum du byed ces bya ba 'di ni bstan du med pa/_mngon sum du mthong ba'i tshig [{]bla dgas [,]bla dwags [}]so/_/
[\[45a\]]
[\[45a.1\]]bcom ldan 'das kyis kyang 'gog pa ni bstan du med pa'i chos so zhes gsungs so/_/chos gang bstan du med pa de ni mngon sum du bya bar mi nus so/_/de bas na bcom ldan 'das kyis byang chub sems dpa' 'gog pa mngon sum du mi byed mi mthong ngo zhes gsungs te/_
[\[45a.2\]]de la dgongs nas byang chub sems dpa' ni 'gog pa mngon sum du byed do/_/nyan thos ni chos la mtshan mar 'dzin pa'i blos 'gog pa mngon sum du byed do/_/gnas so/_/kun shes so zhes gsungs so/_/dmigs pa dang yid la byed pa gang dag gis 'di ltar shes/_
[\[45a.3\]]'di ltar mthong /_'di ltar nges par byed pa 'di ni lam shes pa zhes bya'o/_/gzhan yang rigs kyi bu sdug bsngal zhes bya ba ni ngar 'dzin pa'o/_/nga yir 'dzin pa de'i rgyu dang bcas par gang 'byung ba 'di ni kun 'byung ba zhes bya'o/_/nam de'i 'byung ba'i chos gang yang so sor 
[\[45a.4\]]nges pa ma yin par mthong ba 'di ni 'gog pa shes pa zhes bya'o/_/gang de ltar rnam par mthong zhing tshol ba 'di ni lam shes pa zhes bya'o/_/gzhan yang rigs kyi bu gang snyems pa de ni sdug bsngal ba'o/_/de ci'i phyir zhe na/_rigs kyi bu bcom ldan 'das kyis snyems pa'i rang 
[\[45a.5\]]bzhin ni sdug bsngal lo zhes gsungs so/_/snyems pa ni thams cad du yang dag pa ma yin pa'o/_/de bas na snyems pa kun 'byung ba ni sdug bsngal kun 'byung ba'o/_/sdug bsngal med pa ni 'gog pa'o/_/ye shes gang gis snyems pa de la mi snyems pa de ni lam mo/_/rigs kyi bu 
[\[45a.6\]]bdag gis bskal pa'am/_bskal pa las lhag par byang chub sems dpa' rnams kyi bden pa shes pa bstan pa 'di'i mtha' rtogs par mi nus so/_/bden pa bstan pa 'di bshad pa na byang chub sems dpa' drug stong gis bden pa yongs su bsgoms pa phyir mi ldog pa'i sa khong du 
[\[45a.7\]]chud do/_/bar snang la gnas pa'i lha'i bu mo stong phrag bcu ni chos rnams la chos kyi mig rdul dang bral zhing dri ma med pa rnam par dag go/_/de nas byang chub sems dpa' sems dpa' chen po blo gros rnam par gnon gyis byang chub sems dpa' sems dpa' chen po rtsom pa med la 'di 
[\[45b\]]
[\[45b.1\]]skad ces smras so/_/rigs kyi bu byang chub sems dpa'i dran pa nye bar gzhag pa ni gang /_dran pa ni gang /_dran pa'i gnas ni gang /_de skad ces smras pa dang /_byang chub sems dpa' sems dpa' chen po rtsom pa med kyis byang chub sems dpa' sems dpa' chen po blo gros rnam 
[\[45b.2\]]par gnon la 'di skad ces smras so/_/rigs kyi bu byang chub sems dpa' rnams ni chos thams cad la mi skye ba shes pa dran pa yin no/_/byang chub sems dpa' rnams ni mi skye ba shes pa'i smon lam can yin te/_de dag gi dran pa de yang mi skye ba shes pas yongs su sbyang ba byas pa/_
[\[45b.3\]]thams cad du mi bskyod pa/_drang ba/_mi g.yo ba/_gting dang 'gram mi rtogs pa/_'jig rten pa dang nyan thos dang rang sangs rgyas thams cad kyis shes par dka' ba ste/_byang chub sems dpa'i dran pa gang gis sangs rgyas thams cad kyis gsungs pa kun 'dzin pa'i dran pa de ni de 
[\[45b.4\]]bzhin gshegs pa dgra bcom pa yang dag par rdzogs pa'i sangs rgyas kyi mngon sum mo/_/byang chub sems dpa'i dran pa de ni 'di 'dra'o/_/byang chub sems dpa'i dran pa de'i gnas ni rnam pa bcu ste/_lus dran pa nye bar gzhag pa dang /_tshor ba dran pa nye bar gzhag pa dang /_
[\[45b.5\]]sems dran pa nye bar gzhag pa dang /_chos dran pa nye bar gzhag pa dang /_sangs rgyas rjes su dran pa'i dran pa nye bar gzhag pa dang /_chos rjes su dran pa'i dran pa nye bar gzhag pa dang /_dge 'dun rjes su dran pa'i dran pa nye bar gzhag pa dang /_tshul khrims rjes su dran 
[\[45b.6\]]pa'i dran pa nye bar gzhag pa dang /_gtong ba rjes su dran pa'i dran pa nye bar gzhag pa dang /_lha rjes su dran pa'i dran pa nye bar gzhag pa ste/_'di dag ni dran pa nye bar gzhag pa bcu'o/_/de la byang chub sems dpa' rnams kyi lus dran pa nye bar gzhag pa gang zhe na/_'di la 
[\[45b.7\]]byang chub sems dpa' 'di ltar lus 'di ni sngon gyi mtha' nas ma 'ongs/_phyi ma'i mthar mi 'pho/_sngon gyi mtha' dang phyi ma'i mtha' la mi gnas te/_gzhan du na yang dag pa ma yin pa/_phyin ci log las byung ba/_byed pa po dang tshor ba po med pa/_thog ma dang tha ma 
[\[46a\]]
[\[46a.1\]]dang dbus med pa/_rtsa ba gnas pa med pa/_bdag po med pa/_nga yi ba med pa/_yongs su 'dzin pa med pa ste/_tshogs zhes bya ba dang /_lus zhes bya ba dang /_longs spyod ces bya ba dang /_gnas zhes bya ba dang /_ro zhes bya ba dang /_skye mched ces 
[\[46a.2\]]bya ba ni glo bur gyi tha snyad rnams kyis tha snyad du btags pa'o/_/lus 'di ni snying po med pa ste/_pha ma'i khu ba dang khrag las byung ba/_mi gtsang ba/_rul pa/_rang bzhin gyis dri mi zhim pa/_'dod chags dang /_zhe sdang dang /_gti mug dang /_'jigs pa dang /_sgyid lug 
[\[46a.3\]]pa'i rkun pos dkrugs pa/_rtag tu 'jig pa/_'brul ba/_'bral ba/_rnam par 'thor ba/_rnam par 'joms pa'i chos can/_nad tha dad pa brgya stong gi tshang ngo snyam du lus la dran pa nye bar 'jog go/_/gzhan yang rigs kyi bu byang chub sems dpa' ni 'di ltar lus 'di ni rkang pa dang /_
[\[46a.4\]]rkang sor dang /_byin pa dang /_brla dang /_gru do dang /_lto ba dang /_lte ba dang /_sgal tshigs dang /_snying dang /_rtsib logs dang /_rtsib ma dang /_lag pa'i thal mo dang /_dpung pa dang /_thal gong dang /_mgrin pa dang /_'gram pa dang /_dpral ba dang /_mgo'i thod pa 'dus pa tsam ste/_
[\[46a.5\]]las 'byung ba'i byed pas bsags pa/_nyon mongs pa dang /_nye ba'i nyon mongs pa dang /_kun tu rtog pa dang /_rnam par rtog pa tha dad pa brgya stong gi gnas so/_/'di ni rdzas mang po 'dus pa 'di lta ste/_skra dang /_spu dang /_sen mo dang /_so dang /_rus pa dang /_pags pa dang /_
[\[46a.6\]]sha dang /_lus dang /_rgyus pa dang /_tshil dang /_zhag dang /_chu ser dang /_mcher pa dang /_gcin dang /_phyi sa dang /_pho ba dang /_long ka dang /_khrag dang /_ngar snabs dang /_mkhris pa dang /_rnag dang /_mchil ma dang /_klad pa dang /_klad rgyas rnams te/_de de 
[\[46a.7\]]ltar rdzas mang po 'dus pa yin no/_/de la lus zhes ji skad du bya snyam du lus la dran pa nye bar 'jog go/_/de la so sor rtog pa na 'di snyam du sems te/_lus 'di ni nam mkha' dang mtshungs so snyam nas de lus la nam mkha' ltar dran pa nye bar 'jog go/_/de thams cad nam mkha' 
[\[46b\]]
[\[46b.1\]]ltar mthong ngo /_/de lus yongs su shes par bya ba las gang la yang dran pa mi 'jug go/_/mi ldog go/_/mi 'jug mi ldog pas dran pa la gnas pa zhes bya'o/_/de ltar dran pa la gnas pa ni 'di ltar lus ji lta bar byang chub kyang de bzhin du shes te/_'di la thogs par bya ba 
[\[46b.2\]]med do/_/de ci'i phyir zhe na/_gang du thogs pa de thams cad ni tshul bzhin ma yin pa ste/_'di ni byang chub sems dpa'i lus dran pa nye bar gzhag pa zhes bya'o/_/de la byang chub sems dpa'i tshor ba dran pa nye bar gzhag pa gang zhe na/_'di la byang chub sems dpa' 'di snyam 
[\[46b.3\]]du sems te/_tshor ba zhes bya ba ni khong du chud pa ste/_reg pa de yang phyin ci log pa dang /_phyin ci ma log pa dang /_de gnyi ga las rnam par grol ba'o snyam mo/_/de la byis pa so so'i skye bo sems g.yengs pa phyin ci log tu gyur pa rnams kyi tshor ba ni phyin ci log ste/_de dag 
[\[46b.4\]]ni mi rtag pa la rtag par tshor ro/_/sdug bsngal ba la bde bar tshor ro/_/bdag med pa la bdag tu tshor ro/_/mi gtsang ba la gtsang bar tshor te/_'di ni phyin ci log gi tshor ba'o/_/gang mi rtag pa la mi rtag par tshor ba dang /_sdug bsngal la sdug bsngal du tshor ba dang /_
[\[46b.5\]]bdag med pa la bdag med par tshor ba dang /_mi gtsang ba la mi gtsang bar tshor ba 'di ni nyan thos rnams kyi tshor ba'o/_/gang mi rtag pa la mi rtag pa dang mi rtag pa yang ma yin par tshor ba dang /_sdug bsngal la sdug bsngal yang ma yin bde ba yang ma yin par tshor ba dang /_
[\[46b.6\]]bdag med pa la bdag med pa dang bdag med pa yang ma yin par tshor ba dang /_mi gtsang ba la mi gtsang ba dang mi gtsang ba yang ma yin par tshor ba 'di ni byang chub sems dpa' rnams kyi tshor ba'o/_/byang chub sems dpa' de ltar tshor ba ni tshor ba po yang dag par rjes su mi mthong ngo /_/
[\[46b.7\]]de mi mthong bas tshor ba yang yang dag par rjes su mi mthong ngo /_/de 'di snyam du sems te/_bcom ldan 'das kyis kyang 'dus byas thams cad ni tshor ba'o zhes gsungs so/_/gal te 'dus byas thams cad tshor ba ma yin na ni 'di la tshor ba po zhes bya ba ci zhig yod/_tshor ba ni tshor bar 
[\[47a\]]
[\[47a.1\]]byed pa ma yin/_tshor bar bya ba dang /_tshor ba dang /_tshor bar byed pa ma yin/_'dus ma byas kyang 'dus byas tshor bar byed pa ma yin/_'dus byas dang 'dus ma byas las rnam par grol ba'i tshor bar byed pa gang yang med de/_de ltar tshor ba de dag tshor ba med par yang 
[\[47a.2\]]dag par rjes su mthong ngo /_/'di la tshor bas rtsol ba gang yang yang dag par rjes su mi mthong ste/_byang chub ji lta bar tshor ba yang de bzhin du yang dag par rjes su mthong ba 'di ni byang chub sems dpa'i tshor ba dran pa nye bar gzhag pa zhes bya'o/_/de la byang chub sems dpa'i sems 
[\[47a.3\]]dran pa nye bar gzhag pa gang zhe na/_'di la byang chub sems dpa' 'di snyam du sems te/_gang tshor ba de ni sems tsam mo/_/sems de yang gnas pa med pa/_gzung ba med pa/_lus med pa'o/_/gang gnas med pa/_gzung ba med pa/_lus med pa de'i gnas ji 
[\[47a.4\]]lta bu zhig yod snyam mo/_/sems kyis sems mi shes so/_/sems kyis sems mi mthong ngo /_/gang la brten nas byung ba'i sems de yang gzhan la rag las pa/_rang dbang med par mthong ngo /_/sems ma rtogs par byang chub kyang mi shes so/_/de la byang chub 
[\[47a.5\]]sems tsam du shes pas sems la dbang thob bo/_/de sems la dbang bas theg pa chen po la dbang byed pa dang /_sems can thams cad la'ang sems snyoms pa dang /_theg pa chen po la gzhan gyi dring la mi 'jog pa yin te/_'di ni byang chub sems dpa'i sems dran pa nye bar 
[\[47a.6\]]gzhag pa zhes bya'o/_/de la byang chub sems dpa'i chos dran pa nye bar gzhag pa gang zhe na/_'di la byang chub sems dpa' dge ba'am/_mi dge ba'am/_kha na ma tho ba dang bcas pa'am/_kha na ma tho ba med pa'am/_zag pa dang bcas pa'am/_zag pa med pa'am/_'jig rten pa'am/_'jig 
[\[47a.7\]]rten las 'das pa'am/_nyan thos kyi chos sam/_rang sangs rgyas kyi chos sam/_so so'i skye bo'i chos sam/_chos gang dang gang la dran pa nye bar 'jog pa'i chos de shin tu bzung ba/_shin tu yongs su sbyang ba byas pa/_shin tu bsags pa'am/_shin tu chub pa rang gi kha na las pa/_shin tu 
[\[47b\]]
[\[47b.1\]]dbang byed pa'i dran pa des skye ba med pa dang /_'gag pa med pa mnyam par byed de/_gang skye ba med pa dang /_'gag pa med pa las rnam par grol ba dang /_gang rten cing 'brel par 'byung ba las rnam par grol ba dang /_gang stong pa nyid dang /_mtshan ma med pa dang /_smon pa med pa 
[\[47b.2\]]las rnam par grol ba'i chos de yang dag par rjes su mi mthong ngo /_/de 'di snyam du sems te/_chos thams cad ni bdag po med pa ste/_dben pa'i rang bzhin can/_chos thams cad ni bdag med pa ste/_gnyis su med pa'i rang bzhin can/_chos thams cad ni sgrib pa med pa ste/_nam 
[\[47b.3\]]mkha'i rang bzhin can/_chos thams cad ni rnam par mi rtog pa ste/_sems dang /_yid dang /_yid kyi rnam par shes pa dang bral ba/_chos thams cad ni rnam par grol ba'i ngo bo nyid de/_nyon mongs pa med pa'i rang bzhin can/_chos thams cad ni smra ba med pa ste/_brjod du med pa'i 
[\[47b.4\]]rang bzhin can/_chos thams cad ni yi ge med pa ste/_'dus ma byas pa'i rang bzhin can/_chos thams cad ni grangs med pa ste/_grangs thams cad las shin tu 'das pa/_chos thams cad ni drang ba ste/_spros pa thams cad las shin tu 'das pa/_chos thams cad ni sa bon med pa'i 
[\[47b.5\]]phyir rtsa ba med pa/_chos thams cad ni rtsa ba rnam par byang ba'i phyir skyon med pa/_chos thams cad ni lus med pa'i phyir 'ong ba med pa/_chos thams cad ni gnas pa med pa'i phyir song ba med pa/_chos thams cad ni rang bzhin gyis stong pa'i phyir chags pa med pa/_chos thams cad ni rten 
[\[47b.6\]]cing 'brel par 'byung ba'i phyir stong pa/_chos thams cad ni rnam par mi rtog pa'i phyir nges par 'byung ba/_chos thams cad ni ji ltar 'dod pa bzhin khong du chud pa'i phyir rang gi kha na las pa/_chos thams cad ni shes bya'i ngo bo nyid kyi phyir byang chub pa/_chos thams cad ni rdzas med pa'i 
[\[47b.7\]]phyir ming tsam pa/_chos thams cad ni bstan du med pa'i ngo bo nyid kyi phyir lta ba dang bral ba/_chos thams cad ni lus med pa'i phyir bcings pa med pa/_chos thams cad ni ngo bo nyid med pa'i phyir grol ba med pa/_chos thams cad ni de bzhin nyid kyi ngo bo nyid kyi phyir thibs po med pa/_
[\[48a\]]
[\[48a.1\]]chos thams cad ni chos kyi dbyings dbyer med pa'i phyir dbyings gcig pa/_chos thams cad ni yang dag pa'i mtha' dang mnyam pa'i phyir tha mi dad do snyam du de ltar chos la chos kyi rjes su lta zhing gnas so/_/de ltar chos la chos kyi rjes su lta zhing gnas pa'i byang chub 
[\[48a.2\]]sems dpa' ni sems can tha dad du mi byed/_chos tha dad du mi byed/_theg pa tha dad du mi byed/_sangs rgyas tha dad du mi byed/_sangs rgyas kyi zhing tha dad du mi byed/_tha ma dang /_mchog dang /_bcings pa dang /_thar pa dang /_'khor ba dang /_mya ngan las 'das pa yang dag 
[\[48a.3\]]par rjes su mi mthong /_spong ba med/_'dzin pa med/_'jug pa med/_ldog pa med/_len pa med/_'dor ba med de/_mi g.yo ba thob cing gnas pa yin te/_byang chub sems dpa' sems dpa' chen po zhi ba la gnas pa de sangs rgyas kyi zhing tha dad pa na gnas pa'i sangs rgyas 
[\[48a.4\]]bcom ldan 'das rnams kyis gzigs nas bla na med pa yang dag par rdzogs pa'i byang chub tu lung ston te/_de ni byang chub sems dpa'i chos dran pa nye bar gzhag pa zhes bya'o/_/de la byang chub sems dpa'i sangs rgyas rjes su dran pa'i dran pa nye bar gzhag pa gang zhe na/_'di la 
[\[48a.5\]]byang chub sems dpa' sangs rgyas rjes su dran pa'i dran pa nye bar gzhag pa sgom ste/_sems can thams cad mngon sum du byas nas bdag kyang sems can thams cad kyi ched du bla na med pa yang dag par rdzogs pa'i byang chub yang dag par bsgrub bo/_/'di ltar gang de bzhin gshegs pa 
[\[48a.6\]]dgra bcom pa yang dag par rdzogs pa'i sangs rgyas rnams kyi de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad po de dag bdag gis bsgrub par bya'o snyam du dran pa nye bar 'jog go/_/dran pa des gang sangs rgyas bcom 
[\[48a.7\]]ldan 'das rnams kyi dran pa bsam gyis mi khyab pa/_dri ma med pa/_rnam par dag pa/_'od gsal ba/_bag la nyal med pa/_bag chags kyi mtshams sbyor ba thams cad yang dag par chad pa/_ye shes sngon du 'gro ba/_ye shes kyi dbang du gyur pa/_sangs rgyas thams cad kyi 
[\[48b\]]
[\[48b.1\]]dbang du gyur pa/_chos kyi dbang du gyur pa/_lha'i dbang du gyur pa/_nges par gyur pa thams cad thob pa/_shes bya'i sgrib pa'i dri ma med pa/_nyan thos dang /_rang sangs rgyas thams cad kyis mi rtog pa/_rang bzhin gyis rnam par mi rtog pa/_lhun gyis grub pa/_mthu sgrib pa 
[\[48b.2\]]med pa/_thogs pa med par gnas pa/_sems can thams cad kyi bsam pa rgyas par byed pa/_nam mkha' ltar 'gyur ba med pa'i sangs rgyas rjes su dran pa de dag rjes su dran no/_/dran pa rin po che sangs rgyas rnams kyi nor/_sangs rgyas rnams kyi mdzod de dag rjes su 
[\[48b.3\]]dran te/_de'i phyir sangs rgyas rjes su dran pa zhes bya'o/_/sangs rgyas dran pa yang ma yin/_mi dran pa yang ma yin par thams cad du lhun gyis grub cing rnam par mi rtog pa'i dran pa de dag rjes su dran te/_de'i phyir sangs rgyas rjes su dran pa zhes bya'o/_/sangs rgyas ni sems 
[\[48b.4\]]can dang chos la tha dad pa'i 'du shes mi mnga' ba ste/_de dag gi dran pa rjes su dran pas de'i phyir sangs rgyas rjes su dran pa zhes bya'o/_/sangs rgyas ni mi rtog rnam par mi rtog_/mi len mi 'dor mi 'khor yongs su mya ngan las mi 'da'/_mi skye mi 'gag pa ste/_de dag rjes su 
[\[48b.5\]]dran nas/_de'i phyir sangs rgyas rjes su dran pa zhes bya'o/_/gzhan yang sangs rgyas bcom ldan 'das rnams ni bsod nams dang ye shes kyi tshogs chen po mnga' ba/_byams pa chen po dang /_snying rje chen po'i spyod yul can/_sems can gyi phung po chen po'i skyabs su gyur pa/_
[\[48b.6\]]mgon du gyur pa/_sman pa chen po zug rngu 'byin pa/_sems can thams cad la sems snyoms pa/_rtag tu ting nge 'dzin gyi spyod yul ba/_'khor ba dang mya ngan las 'das pa las rnam par grol ba/_nyon mongs pa dang /_shes bya'i sgrib pa thams cad kyi pha rol tu phyin pa/_
[\[48b.7\]]sems can chen po'i gnas sems can chen po'i rten/_rnam par 'dren pa/_chos kyi sku spyod yul ba/_thams cad du khong khro ba med pa'i sems dang ldan pa/_rtag tu sems can gyi don la dgyes pa/_sku dang /_gsung dang /_thugs rgya che ba/_phyad par lung ston pa/_
[\[49a\]]
[\[49a.1\]]sku dang /_gsung dang /_thugs kyi phrin las kyi mtha' kha na ma tho ba med pa/_bag chags dang bcas pa'i 'dod chags dang /_zhe sdang dang /_gti mug dkrugs pa/_bdud dang phyir rgol ba thams cad bcom pa/_rtsod pa med pa'i chos kyi mchog dang ldan pa/_
[\[49a.2\]]rgya mtsho thams cad pas ches zab pa/_ri rab thams cad pas ches mtho ba/_sa bas ches brtan pa/_chu bas ches mnyen pa/_me bas ches 'bar ba/_rlung bas ches chags pa med pa/_nam mkha' bas ches dri ma med pa/_yid kyi 'gro ba bas ches mgyogs pa/_yid bzhin 
[\[49a.3\]]gyi nor bu bas ches khyad par du 'phags pa/_thams cad mkhyen pa/_sems can thams cad la mtshungs par sbyor ba/_chags pa thams cad dang bral ba/_sems can thams cad la phan par brtson pa'i rgyun ma bcad pa/_gzugs tshad med pa/_sgra tshad med pa/_yon tan 
[\[49a.4\]]tshad med pa/_yul tshad med pa/_bsam gyis mi khyab pa/_sangs rgyas kyi chos bsam gyis mi khyab pa dang ldan pa/_sems dang /_yid dang /_yid kyi rnam par shes pa'i yul las yang dag par 'das pa/_rig pa dang zhabs kyi sems dang ldan pa/_lam 
[\[49a.5\]]gsum gyi sdig pa rnams yang dag par chad pa/_snying rje chen po'i lhag pa'i bsam pa can/_sems can thams cad dang thun mong ba'i yon tan can/_sems can thams cad kyi pha ma lta bur gyur pa/_dgra zin la sems snyoms pa/_ste'u dang tsan dan du mtshungs pa/_sems 
[\[49a.6\]]can tha ma dang /_'bring dang /_mchog thams cad la thams cad du rtag tu gsal bar byed pa'i chos can/_pha rol dpag par dka' ba sems can chen po/_longs spyod chen po/_rig pa dang zhabs su ldan pa chen po/_chos gsung ba chen po/_'dul ba gsung ba chen po/_
[\[49a.7\]]skyes bu chen po/_skyes bu chen po'i mtshan dang ldan pa/_'jig rten thams cad zil gyis gnon pa/_'jig rten thams cad kyi snang bar gyur pa/_rnal 'byor chen po la rnal 'byor pa/_bsam gtan chen po spyod yul ba/_rnam par grol ba chen po phun sum tshogs pa/_
[\[49b\]]
[\[49b.1\]]bdag nyid che ba/_skye bo chen po'i zham ring ba dang ldan pa/_skye bo khyad par can gyi zham ring ba dang ldan pa/_lta ba dang /_nyan pa dang /_sten pa dang /_bsnyen bkur byed pa mi ldog pa/_bdag bde ba la mi lta ba/_gzhan gyi sdug bsngal zhi bar byed pa la dgyes pa/_chos la gzhol 
[\[49b.2\]]ba/_chos kyi nor can/_chos kyi zas can/_chos kyi sman can/_chos kyi gter can/_chos kyi dbang phyug_/chos kyi bdag po/_chos kyi sbyin bdag rtag tu gtong ba la mngon par dgyes pa/_rtag tu bag yod pa/_rtag tu dben pa la mngon par dgyes pa/_thams cad du 
[\[49b.3\]]stegs dang /_zam par gyur pa/_rgyal po'i lam chen po dang 'dra ba/_nyi ma chen po dang 'dra ba/_tshangs pa chen po 'dra ba dang /_ye shes chen po'i rdo rje 'chang ba/_chos chen pos dbugs 'byin pa/_gzugs lta bas mi ngoms pa/_mthong bas mi ngoms pa ste/_sangs rgyas 
[\[49b.4\]]bcom ldan 'das de dag de ltar rjes su dran no/_/de ltar de dag rjes su dran pas de dag gi yon tan yongs su bsgrub pa'i phyir sbyor ro/_/dran pa nye bar 'jog go/_/brtson 'grus brtsam mo/_/de'i phyir sangs rgyas rjes su dran pa zhes bya ste/_'di ni byang chub sems dpa'i 
[\[49b.5\]]sangs rgyas rjes su dran pa'i dran pa nye bar gzhag pa zhes bya'o/_/de la byang chub sems dpa'i chos rjes su dran pa'i dran pa nye bar gzhag pa gang zhe na/_'di la byang chub sems dpa' 'di snyam du sems te/_gang sangs rgyas bcom ldan 'das de dag ni yon tan mtha' yas 
[\[49b.6\]]mu med pa ste/_de dag ni chos las skyes pa chos kyi bgo skal la spyod pa/_chos kyis sprul pa/_chos bdag por gyur pa/_chos las byung ba/_chos kyi spyod yul/_chos la rton pa/_chos kyis grub pa ste/_gang sangs rgyas bcom ldan 'das rnams kyi mtshan dang dpe 
[\[49b.7\]]byad bzang po de dag kyang chos las skyes pa/_chos kyis rnyed pa/_chos kyis grub pa'o/_/gang de bzhin gshegs pa rnams kyi de bzhin gshegs pa'i stobs bcu dang mi 'jigs pa bzhi po de dag kyang chos las skyes pa/_chos kyis rnyed pa/_chos kyis grub pa'o/_/
[\[50a\]]
[\[50a.1\]]gang de bzhin gshegs pa rnams kyi sangs rgyas kyi chos ma 'dres pa [{]bcwa [,]bco [}]brgyad po de dag kyang chos las skyes pa/_chos kyis rnyed pa/_chos kyis grub pa'o/_/gang 'jig rten pa dang 'jig rten las 'das pa'i bde ba yod pa de dag kyang chos las skyes pa/_
[\[50a.2\]]chos kyis rnyed pa/_chos kyis grub pa'o/_/de lta bas na bdag sangs rgyas kyi byang chub tshol bas chos gtso bor bya'o/_/chos spyod yul ba dang /_chos la rton pa dang /_chos la gzhol ba dang /_chos snying por byed pa dang /_chos kyi rjes su 'thun pa'i chos bsgrub par 
[\[50a.3\]]bya'o snyam pa 'di ni byang chub sems dpa'i chos rjes su dran pa'i dran pa nye bar gzhag pa zhes bya'o/_/gzhan yang byang chub sems dpa' 'di snyam du sems te/_chos ni sems can thams cad la mnyam par 'jug pas chos ni tha ma dang /_'bring dang /_rab mthong nas 
[\[50a.4\]]'jug pa ma yin te/_de ltar bdag gis kyang chos dang 'dra ba'i sems su bya'o/_/gnas ni phyogs su ma lhung bas chos ni ngo bor lta zhing 'jug pa ma yin te/_de ltar bdag gis kyang chos dang 'dra ba'i sems su bya'o/_/chos ni dus chad pa med pa 'di mthong ba la don 
[\[50a.5\]]yod pa rang gis rig pas chos ni dus la lta zhing 'jug pa ma yin te/_de ltar bdag gis kyang chos dang 'dra ba'i sems su bya'o/_/chos ni mthon dman med pas chos ni rgya chen po la 'jug pa ma yin/_dman pa la 'jug pa ma yin te/_de ltar bdag gis kyang chos dang 
[\[50a.6\]]'thun pa'i sems su bya'o/_/chos ni mchog dang tha ma dang bral bas chos ni rnam par dag pa la 'jug pa yang ma yin/_nyams pa la 'jug pa yang ma yin te/_de ltar bdag gis kyang chos dang 'dra ba'i sems su bya'o/_/chos ni zhing dang zhing ma yin pa'i lta ba dang bral 
[\[50a.7\]]bas chos ni 'phags pa la 'jug pa yang ma yin so so'i skye bo la 'jug pa yang ma yin te/_de ltar bdag gis kyang chos dang 'dra ba'i sems su bya'o/_/chos ni rtag tu rgyun mi 'chad par 'jug pas chos ni nyin mo 'jug la mtshan mo mi 'jug pa ma yin/_mtshan mo 'jug 
[\[50b\]]
[\[50b.1\]]la nyin mo mi 'jug pa ma yin te/_de ltar bdag gis kyang chos dang 'dra ba'i sems su bya'o/_/chos ni gang la yang nam yang sdod pa ma yin pas chos ni 'dul ba'i dus las kyang mi 'da' ste/_de ltar bdag gis kyang chos dang 'dra ba'i sems su bya'o/_/chos 
[\[50b.2\]]ni thams cad du 'dod pa med pas chos ni sdang ba rnams la zhe 'gras pa yang med dad pa rnams la rjes su chags pa yang med de/_de ltar bdag gis kyang chos dang 'dra ba'i sems su bya'o/_/chos ni bri ba yang ma yin/_gang ba yang ma yin te/_dpag tu med/_
[\[50b.3\]]grangs med pas nam mkha' ltar 'bri ba yang ma yin/_'phel ba yang ma yin te/_de ltar bdag gis kyang chos dang 'dra ba'i sems su bya'o/_/chos ni sems can rnams kyis srung ba ma yin gyi chos kyis sems can rnams srung ba ste/_de ltar bdag gis kyang 
[\[50b.4\]]chos dang 'dra ba'i sems su bya'o/_/chos ni skyabs yongs su tshol ba ma yin pas chos ni 'jig rten thams cad kyi skyabs yin te/_de ltar bdag gis kyang chos dang 'dra ba'i sems su bya'o/_/chos ni thogs pa med pa'i mtshan nyid pas chos ni gang la yang 
[\[50b.5\]]thogs pa med de/_de ltar bdag gis kyang chos dang 'dra ba'i sems su bya'o/_/chos ni bag la nyal med pas bag la nyal la mi 'jug ste/_de ltar bdag gis kyang chos dang 'dra ba'i sems su bya'o/_/chos ni rtag tu rnam par mi rtog pas chos ni 'khor bas 
[\[50b.6\]]'jigs skrag pa yang ma yin/_mya ngan las 'das pa la rjes su chags pa yang ma yin te/_de ltar bdag gis kyang chos dang 'dra ba'i sems su bya'o snyam mo/_/de ltar na byang chub sems dpa' chos la chos ltar dran pa nye bar 'jog pas de'i phyir chos rjes su 
[\[50b.7\]]dran pa zhes bya ste/_rigs kyi bu 'di ni byang chub sems dpa'i chos rjes su dran pa'i dran pa nye bar gzhag pa zhes bya'o/_/de la byang chub sems dpa'i dge 'dun rjes su dran pa'i dran pa nye bar gzhag pa gang zhe na/_'di la byang chub sems dpa' 'di snyam du 
[\[51a\]]
[\[51a.1\]]sems te/_dge 'dun ni chos smra ba/_chos spyod pa/_chos sems pa/_chos kyi zhing /_chos 'dzin pa/_chos la rton pa/_chos la mchod pa/_chos kyi bya ba byed pa/_chos spyod yul ba/_chos spyod pa phun sum tshogs pa/_rang bzhin gyis 
[\[51a.2\]]drang ba/_rang bzhin gyis dang ba/_snying rje ba'i chos can/_snying rje dang ldan pa/_rtag tu dben pa spyod yul ba/_rtag tu chos la gzhol ba/_rtag tu dkar po spyod pa'o snyam mo/_/gzhan yang byang chub sems dpa' 'di snyam du sems te/_bcom ldan 'das 
[\[51a.3\]]kyis dge 'dun rnam pa du mar gsungs pa ni 'di lta ste/_kun rdzob kyi dge 'dun dang /_don dam pa'i dge 'dun dang /_ngo tsha shes pa'i dge 'dun dang /_ngo tsha med pa'i dge 'dun dang /_'phags pa'i dge 'dun dang /_cang shes kyi dge 'dun dang /_phyir mi ldog pa'i 
[\[51a.4\]]dge 'dun no snyam mo/_/de la byang chub sems dpa' ni kun rdzob kyi dge 'dun bsdu ba'i phyir nan tan byed do/_/don dam pa'i dge 'dun la bsten pa'i phyir nan tan byed do/_/ngo tsha shes pa'i dge 'dun rnam par thar bar bya ba'i phyir nan tan byed do/_/ngo tsha med pa'i dge 
[\[51a.5\]]'dun yongs su gdul ba'i phyir nan tan byed do/_/'phags pa'i dge 'dun la mchod cing bsti stang bya ba'i phyir nan tan byed do/_/cang shes kyi dge 'dun la sangs rgyas bzhin du nan tan byed do/_/phyir mi ldog pa'i dge 'dun la chos kyi gtam gyi phyir nan tan byed do/_/gzhan 
[\[51a.6\]]yang byang chub sems dpa' 'di snyam du sems te/_rigs 'dzin pa'i phyir sangs rgyas kyi sras rnams kyi dge 'dun no/_/yid du 'ong ba'i 'bras bu rab tu sbyin pa'i phyir zhing bzang po rnams kyi dge 'dun no/_/gnas ngan len dang bral ba'i phyir 'jigs pa med pa 
[\[51a.7\]]rnams kyi dge 'dun no/_/yongs su 'dzin pa gtong zhing 'dor ba'i phyir sems rnam par grol ba rnams kyi dge 'dun no/_/shin tu dul ba'i phyir cang shes pa rnams kyi dge 'dun no/_/ma 'dres pa'i phyir nyon mongs pa med pa rnams kyi dge 'dun no/_/sdig pa dang 
[\[51b\]]
[\[51b.1\]]bral ba'i phyir ngo tsha shes pa rnams kyi dge 'dun no/_/bka' blo bde ba'i phyir slob ma rnams kyi dge 'dun no/_/bdag yongs su shes pa dang ldan pa'i phyir bdag gi ba med pa rnams kyi dge 'dun no/_/zhi ba'i phyir rgyags pa med pa rnams kyi dge 'dun no/_/'dod pa 
[\[51b.2\]]nyung ba'i phyir phyin ci ma log pa rnams kyi dge 'dun no/_/rnam par rtog pa yang dag par chad pa'i phyir nad med pa rnams kyi dge 'dun no/_/pha rol tu son pa'i phyir thang la gnas pa rnams kyi dge 'dun no/_/thang la gnas pa'i phyir bde ba thob pa rnams kyi dge 'dun no/_/
[\[51b.3\]]de kho na mthong ba'i phyir bag yod pa rnams kyi dge 'dun no/_/skyon ma chags pa'i phyir dgon pa pa rnams kyi dge 'dun no/_/rgya che ba'i phyir byang chub la gzhol ba rnams kyi dge 'dun no/_/bslab pa gsum gyi bya ba shes par bya ba'i phyir bslab pa 'dod pa rnams kyi dge 
[\[51b.4\]]'dun no/_/dran pa nye bar gzhag pa spyod yul ba'i phyir dran pa dang ldan pa rnams kyi dge 'dun no/_/yang dag par spong ba spyod yul ba'i phyir brtson 'grus brtsams pa rnams kyi dge 'dun no/_/rdzu 'phrul gyi rkang pa spyod yul ba'i phyir ngal ba med pa rnams kyi dge 'dun 
[\[51b.5\]]no/_/dbang po spyod yul ba'i phyir mi phyed pa rnams kyi dge 'dun no/_/stobs spyod yul ba'i phyir tsher ma dkrugs pa rnams kyi dge 'dun no/_/byang chub kyi yan lag spyod yul ba'i phyir bsgribs pa med pa rnams kyi dge 'dun no/_/lam spyod yul ba'i phyir yang dag par 
[\[51b.6\]]lta ba rnams kyi dge 'dun no/_/bden pa spyod yul ba'i phyir 'phags pa rnams kyi dge 'dun no/_/bsam gtan spyod yul ba'i phyir mnyam par gzhag pa rnams kyi dge 'dun no/_/rten cing 'brel par 'byung ba spyod yul ba'i phyir chos kyi 'khor lo rab tu bskor ba 
[\[51b.7\]]rnams kyi dge 'dun no/_/snying rje chen po dang ldan pa'i phyir phyir mi ldog pa rnams kyi dge 'dun no/_/bsod nams thams cad kyi tshogs bsags pa'i phyir skye ba gcig gis thogs pa rnams kyi dge 'dun no snyam mo/_/de la byang chub sems dpa' 'di ltar dge 'dun 
[\[52a\]]
[\[52a.1\]]rjes su dran pas 'di snyam du sems te/_gang dge 'dun gyi yang dag pa'i yon tan de dag ni bdag dang sems can thams cad kyis kyang bsgrub par bya'o snyam pa 'di ni byang chub sems dpa'i dge 'dun rjes su dran pa'i dran pa nye bar gzhag pa zhes bya'o/_/
[\[52a.2\]]de la byang chub sems dpa'i tshul khrims rjes su dran pa'i dran pa nye bar gzhag pa gang zhe na/_'di la byang chub sems dpa' 'di snyam du sems te/_gang 'jig rten pa dang /_'jig rten las 'das pa'i phun sum tshogs pa gang ci yang rung ba de dag thams cad ni 
[\[52a.3\]]tshul khrims las byung bar blta'o/_/de ci'i phyir zhe na/_tshul khrims ni phun sum tshogs pa de dag thams cad kyi gnas yin no/_/'di lta ste dper na/_sa ni sman dang /_rtswa dang /_nags tshal thams cad kyi gnas yin no/_/de bzhin du tshul khrims kyang phun sum 
[\[52a.4\]]tshogs pa de dag thams cad kyi gnas yin no/_/byang chub sems dpa' tshul khrims kyi gnas la rab tu gnas pa ni lha dang bcas pa'i 'jig rten gyi sbyin gnas yin no/_/sbyin pa'i chos yongs su rdzogs par yang byed do/_/tshul khrims kyi gnas la rab tu gnas 
[\[52a.5\]]pa'i byang chub sems dpa' ni dga' ba skye'o/_/yid dga' bas 'gyod pa med do/_/'gyod pa med pas mchog tu dga' ba 'thob bo/_/mchog tu dga' bas lus dang sems shin tu sbyangs par 'gyur ro/_/lus dang sems shin tu sbyangs pas bde ste ting nge 'dzin thob bo/_/
[\[52a.6\]]yid mnyam par bzhag pas yang dag pa ji lta ba bzhin du mthong ba yin no/_/yang dag pa ji lta ba bzhin du mthong ba'i byang chub sems dpa' ni sems can rnams la snying rje chen po 'jug go snyam mo/_/de yang 'di snyam du sems te/_bdag gis sems can thams 
[\[52a.7\]]cad la ting nge 'dzin gyi sgo 'di dang /_chos rnams yang dag pa ji lta ba bzhin du mthong ba bsgrub par bya'o snyam mo/_/de snying rje chen po des bskul bas lhag pa'i tshul khrims dang /_lhag pa'i sems dang /_lhag pa'i shes rab la bslab pa yongs su rdzogs nas bla na 
[\[52b\]]
[\[52b.1\]]med pa yang dag par rdzogs pa'i byang chub mngon par rdzogs par 'tshang rgya'o/_/de bas na bdag gis kyang tshul khrims la gnas pa mi bskyod pa mi lhod par bya'o/_/sems can thams cad mngon du byas nas tshul khrims bsrung bar bya'o snyam mo/_/de ci'i phyir zhe na/_
[\[52b.2\]]byang chub sems dpa'i tshul khrims de ni sems can thams cad la phan pa dang /_bde ba'i gnas la mi gnas pa ma yin no/_/gzhan yang byang chub sems dpa' 'di snyam du sems te/_byang chub sems dpa'i mngon par 'byung ba'i tshul khrims ni gnod sems med pa yongs 
[\[52b.3\]]su rdzogs par byed do/_/byang chub sems dpa'i rab tu byung ba'i tshul khrims ni bdog pa thams cad yongs su gtong ba rdzogs par byed do/_/byang chub sems dpa'i bslab pa dang sdom pa yang dag par 'dzin pa'i tshul khrims ni lus dang /_ngag dang /_sems yongs su dag 
[\[52b.4\]]pa yongs su rdzogs par byed do/_/byang chub sems dpa'i nges par sems pa'i tshul khrims ni mngon par shes pa drug yongs su rdzogs par byed do/_/byang chub sems dpa'i nang du yang dag 'jog pa'i tshul khrims ni byang chub kyi phyogs kyi chos rnams yongs su rdzogs 
[\[52b.5\]]par byed do/_/byang chub sems dpa'i chos nyan pa'i tshul khrims ni so so yang dag par rig pa bzhi yongs su rdzogs par byed do/_/byang chub sems dpa'i thos pa yongs su tshol ba'i tshul khrims ni nga rgyal med pa yongs su rdzogs par byed do/_/byang chub sems dpa'i 
[\[52b.6\]]dge ba'i bshes gnyen la bsnyen bkur byed pa'i tshul khrims ni yon tan gyi chos thams cad chud mi za ba yongs su rdzogs par byed do/_/byang chub sems dpa'i pha rol tu phyin pa'i tshul khrims ni thams cad mkhyen pa'i ye shes yongs su rdzogs par byed do/_/byang chub sems dpa'i 
[\[52b.7\]]ji ltar thos pa'i chos rnams ston pa'i tshul khrims ni chos smra ba nyid yongs su rdzogs par byed do/_/byang chub sems dpa'i ji ltar thos pa'i chos rnams sems pa'i tshul khrims ni gzungs dang spobs pa thob pa yongs su rdzogs par byed do/_/byang chub sems dpa'i byang chub kyi 
[\[53a\]]
[\[53a.1\]]sems kyi tshul khrims ni skye ba thams cad las yang dag par 'da' ba yongs su rdzogs par byed do/_/byang chub sems dpa'i sems can thams cad la khong khro ba med pa'i tshul khrims ni byang chub kyi sems chud mi za bar yongs su rdzogs par byed do/_/
[\[53a.2\]]byang chub sems dpa'i byang chub kyi sems chud mi za ba'i tshul khrims ni dkon mchog gsum chud mi za ba yongs su rdzogs par byed do snyam mo/_/de yang 'di snyam du sems te/_tshul khrims bsrungs pas bsrungs pa thams cad bsrungs pa yin no snyam pa 'di ni rigs kyi bu 
[\[53a.3\]]byang chub sems dpa'i tshul khrims rjes su dran pa'i dran pa nye bar gzhag pa zhes bya'o/_/de la byang chub sems dpa'i gtong ba rjes su dran pa'i dran pa nye bar gzhag pa gang zhe na/_'di la byang chub sems dpa' 'di snyam du sems te/_gang ci gtong ba de thams cad ni 'di lta ste 
[\[53a.4\]]zang zing gi gtong ba dang /_chos kyi gtong ba dang /_gtong ba rnam pa gnyis kyi nang du 'dus so snyam mo/_/de la zang zing gi gtong bas ni byang chub sems dpa'i mtshan dang dpe byad bzang po yongs su skong ba dang /_sangs rgyas kyi zhing yongs su dag pa dang /_sems can 
[\[53a.5\]]yongs su smin par byed pa rnam par dag pa yongs su rdzogs par byed do/_/chos kyi gtong bas ni stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par byed do/_/bag chags kyang yang dag par 'joms par 
[\[53a.6\]]byed do/_/gzhan yang zang zing gi gtong bas ni phung po thams cad nges par 'dor bar byed do/_/chos kyi gtong bas ni nyan thos dang /_rang sangs rgyas thams cad kyis las yang dag par 'da'o/_/gzhan yang zang zing gi gtong bas ni skye ba'i lus yongs su sbyong bar 
[\[53a.7\]]byed do/_/chos kyi gtong bas ni chos kyi skur yongs su sbyong bar byed do/_/gzhan yang rigs kyi bu byang chub sems dpa' sems dpa' chen po zang zing gi gtong bas ni pha ma las byung ba'i stobs sgrub par byed de/_stobs de ni de bzhin gshegs pa dang /_sa bcu la 
[\[53b\]]
[\[53b.1\]]gnas pa'i byang chub sems dpa' rnams ma gtogs par su la yang med do/_/chos kyi gtong bas ni rdzu 'phrul gyi stobs sgrub par byed de/_stobs de ni de bzhin gshegs pa dang /_sa bcu la gnas pa'i byang chub sems dpa' rnams ma gtogs par su la yang med do/_/
[\[53b.2\]]gzhan yang zang zing gi gtong bas ni yongs su smin par byed do/_/chos kyi gtong bas ni rnam par thar bar byed do/_/gzhan yang zang zing gi gtong bas ni tshogs sogs so/_/chos kyi gtong bas ni sgrol lo/_/gzhan yang zang zing gi gtong bas ni nor yongs su gtong ngo /_/chos 
[\[53b.3\]]kyi gtong bas ni thams cad gtong ngo /_/gzhan yang zang zing gi gtong bas ni nyon mongs pa'i sgrib pa las rnam par grol ba sgrub par byed do/_/chos kyi gtong bas ni shes bya'i sgrib pa las rnam par grol ba sgrub par byed do/_/gzhan yang gtong ba gtong ba zhes bya ba 'di ni yongs 
[\[53b.4\]]su rtog pa gtong ba'i tshig [{]bla dgas [,]bla dwags [}]so/_/'di lta ste yongs su rtog pa gtong ba de ni gtong ba rnams kyi dam pa'o/_/de ci'i phyir zhe na/_yongs su rtog pa btang bas byang chub sems dpa' dag pa zhes bya'o/_/smras pa/_rigs kyi bu yongs su rtog pa zhes bya ba 'di gang gi tshig 
[\[53b.5\]{]bla dgas [,]bla dwags [}]smras pa/_rigs kyi bu yongs su rtog pa zhes bya ba 'di ni yang dag pa ma yin zhing med pa las sgro btags pa'i tshig [{]bla dgas [,]bla dwags [}]so/_/smras pa/_ji ltar na yang dag pa ma yin zhing med pa las sgro btags pa yin/_smras pa/_nam 'di ltar bdag ni chags pa/_bdag ni zhe sdang 
[\[53b.6\]]ba/_bdag ni gti mug pa/_bdag ni nyon mongs pa/_bdag ni rnam par dag pa/_bdag ni bcings pa/_bdag ni grol ba/_bdag ni 'khor ba/_bdag ni yongs su mya ngan las 'das pa'o snyam pa la sogs par sgro btags pa thams cad ni yang dag pa ma yin zhing med pa las 
[\[53b.7\]]yongs su brtags pa'o/_/de ci'i phyir zhe na/_'di dag thams cad ni rgyu dang rkyen tsam ste/_'di la bdag dang bdag gi med/_sems can med/_srog med/_gang zag med/_shed las skyes med/_shed bu med do/_/rgyu dang rkyen de dag kyang rang bzhin gyis stong pa/_rang bzhin gyis 
[\[54a\]]
[\[54a.1\]]dben pa/_sems dang yid dang yid kyi rnam par shes pa dang bral ba/_mi sems pa/_yongs su mi rtog pa/_kun nas nyon mongs pa ma yin pa/_rnam par byang ba ma yin pa/_'khor ba ma yin pa/_yongs su mya ngan las 'das pa ma yin pa'o/_/de la byang chub 
[\[54a.2\]]sems dpa' yod pa ma yin pa la sgro mi 'dogs shing /_de sgro 'dogs pa btang bas gtong ba phun sum tshogs pa zhes bya'o/_/nam chos de dag rjes su dran pa de ni de'i gtong ba rjes su dran pa zhes bya'o/_/gzhan yang rigs kyi bu byang chub sems dpa' rnams kyi gtong ba rnam pa 
[\[54a.3\]]gsum ste/_gtong ba dang gtong ba chen po dang /_shin tu gtong ba'o/_/de la byang chub sems dpa' rnams kyi gtong ba gang zhe na/_'di lta ste/_bza' ba 'dod pa rnams la bza' ba sbyin pa dang /_btung ba dang /_bzhon pa dang /_gos dang /_mar me dang /_bdug spos dang /_spos dang /_phreng 
[\[54a.4\]]ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_shing rta dang rgyan la sogs pa sbyin pa ste/_sbyin pa gang sems can rnams la gnod pa dang /_phongs par 'gyur ba de ma gtogs par byang chub sems dpa' dag sems can rnams la mi sbyin 
[\[54a.5\]]pa gang yang med de/_'di ni byang chub sems dpa' rnams kyi gtong ba zhes bya'o/_/de la byang chub sems dpa' rnams kyi gtong ba chen po gang zhe na/_'di la byang chub sems dpa' gtong ba phun sum tshogs nas gtong ba chen po byed de/_'di lta ste chung ma dang /_bu dang /_bu mo dang /_
[\[54a.6\]]yid du 'ong ba'i bran pho dang /_bran mo dang /_las byed pa dang /_zho shas 'tsho ba dang /_khyim dang /_rgyal srid rnams yongs su gtong ba 'di ni byang chub sems dpa'i gtong ba chen po zhes bya'o/_/de la byang chub sems dpa' rnams kyi shin tu gtong ba gang zhe na/_'di la byang chub 
[\[54a.7\]]sems dpa' gtong ba dang gtong ba chen po phun sum tshogs nas shin tu gtong ba byed de/_'di lta ste/_lag pa dang /_rkang pa dang /_rna ba dang /_sna dang /_sha dang /_rus pa dang /_pags pa dang /_mig dang /_lce dang /_mgo rus dang /_rkang la sogs pa yongs su gtong ba ste/_'di ni byang chub 
[\[54b\]]
[\[54b.1\]]sems dpa'i shin tu gtong ba zhes bya'o/_/de la byang chub sems dpa' des gtong ba dang /_gtong ba chen po dang shin tu gtong ba de dag rjes su dran nas/_bdag gis kyang dran pa de dag yongs su rdzogs par bya'o snyam pa de ni de'i gtong ba rjes su dran pa zhes bya ste/_'di ni byang chub 
[\[54b.2\]]sems dpa'i gtong ba rjes su dran pa'i dran pa nye bar gzhag pa zhes bya'o/_/de la byang chub sems dpa'i lha rjes su dran pa'i dran pa nye bar gzhag pa gang zhe na/_'di la byang chub sems dpa' ni gang rnam par dag pa'i lha/_nyan thos dang /_rang sangs rgyas dang /_byang chub sems 
[\[54b.3\]]dpa' dang /_yang dag par rdzogs pa'i sangs rgyas de dag rjes su dran no/_/'di ltar de dag rjes su dran te/_bsgrub pa dang yon tan dang /_skye ba dang longs spyod dang /_kun dpyod pa dang /_rtsom pa dang /_rab tu 'thob pa dang /_yongs su 'grub pas kyang rjes su dran pa 'di ni lha rjes su 
[\[54b.4\]]dran pa'i dran pa nye bar gzhag pa zhes bya'o/_/gang lha gzhan de dag kyang rjes su dran no/_/'di ltar de dag rjes su dran te lha 'di dag ni las dge ba'i 'bras bu las byung ba'o/_/dge ba'i las de dag ni 'di lta ste/_dge ba bcu'i las kyi lam mi dge ba las bzlog pa rnams so/_/
[\[54b.5\]]de las lha gang rnams kha dog dang ldan pa/_bde ba mang ba/_dbang po tshim pa/_de dag thams cad ni dge ba bcu'i las kyi lam gyi rnam par smin pa'o snyam ste/_de la byang chub sems dpa' lha'i bde ba de la rjes su yi rang nas sems can thams cad la phan pa'i phyir bla na med pa 
[\[54b.6\]]yang dag par rdzogs pa'i byang chub tu yongs su bsngo'o/_/lha'i bde ba de yang sems can thams cad kyir 'dod do/_/bde ba de sems can thams cad kyir 'dod pas dge ba'i rtsa ba yongs su grub par bya ba'i phyir brtson 'grus chen po rtsom mo/_/ngan song rnams su skyes 
[\[54b.7\]]pa'i sems can dag la snying rje chen po rnyed de/_de 'di snyam du bdag gis 'di ltar sems can thams cad lha'i 'jig rten du skye bar 'gyur ba'i las byed du gzud do/_/sems can gang dag lhar gyur pa de dag ni bla na med pa yang dag par rdzogs pa'i byang chub mngon par 
[\[55a\]]
[\[55a.1\]]rdzogs par 'tshang rgya bar bya'o/_/gang gis sems can rnams lha'i bde ba thob nas phyis nyams par mi 'gyur ba dang /_bde bar gyur nas 'di lta ste/_de bzhin gshegs pa'i nye bar zhi ba'i bde ba'i bde ba thob par 'gyur ba'i las de dag sems can rnams byed 
[\[55a.2\]]du gzhug go snyam du sems pa 'di ni byang chub sems dpa'i lha rjes su dran pa'i dran pa nye bar gzhag pa zhes bya ste/_rigs kyi bu de dag ni byang chub sems dpa' rnams kyi dran pa nye bar gzhag pa bcu'o/_/de nas byang chub sems dpa' sems dpa' chen po rtsom pa med kyis de'i 
[\[55a.3\]]tshe don de nyid tshigs su bcad pa dag gis smras pa/_gang phyir sdug bsngal ma gtogs par/_/stong pa nyid ni mi dmigs pas/_/sdug bsngal sdug bsngal mi lta ste/_/sdug bsngal stong par blta bar bya/_/stong pa nyid ni lta 'dod pas/_/sdug bsngal yang dag blta bar 
[\[55a.4\]]bya/_/sdug bsngal stong pa nyid kyi don/_/stong pa de ni 'dus ma byas/_/sdug bsngal byas pa ma yin pas/_/sdug bsngal la ni byed pa med/_/sdug bsngal bral ba'i byed pa po/_/ma byung 'byung bar mi 'gyur ro/_/gal te sdug bsngal yang dag tu/_/kun nas sgrib pa med 
[\[55a.5\]]gyur te/_/gal te sdug bsngal byas min na/_/'di la kun 'byung ga la yod/_/sdug bsngal la ni 'ong med de/_/gang du yang ni 'gro min na/_/gang gis de yi chags 'byung ba/_/sdug bsngal med na ga la yod/_/gal te sdug bsngal kun 'byung ste/_/sred pa kun 'byung bshad 
[\[55a.6\]]na ni/_/sred can sred yod ma yin na/_/med na kun 'byung ji ltar 'gyur/_/sdug bsngal la ni 'ong med de/_/'ong ba med na ci zhig 'gro/_/'ong dang 'gro ba med par ni/_/'gog pa zhi ba zhes bstan to/_/chos rnams ngo bo nyid kyis zhi/_/rtsa ba dag cing 'od kyang gsal/_/'gog 
[\[55a.7\]]po dang ni chos rnams mtshungs/_/thams cad mtha' gnyis rab tu spangs/_/sngon du skyes pa'i chos rnams kyang /_/de ma thag tu 'gag par 'gyur/_/'gag pa med par skye ba med/_/skye ba med par zad pa med/_/de ltar gang gi blo tshol ba/_/de ni chags med zad med lam/_/
[\[55b\]]
[\[55b.1\]]lam ni gzings dang 'dra bar bstan/_/mdor na gzings ni spang bar bya/_/gang bsags spang bar bya ba yi/_/chos de la ni ci zhig dga'/_/lam spangs thang la gnas pa de/_/rnal 'byor pa ni grol zhes brjod/_/des ni lam gyi ye shes kyis/_/gang phyir chos kun bsgoms 
[\[55b.2\]]pas na/_/grol ba'i mtshan nyid rab bstan pa/_/de ni gang du'ang rtsod pa med/_/skra dang ba spu sen mo so/_/sha dang rus pa khrag dang zhag_/tshil dang shas rgyas phyi sa dang /_/mkhris pa bad kan klad pa dang /_/mtsher pa rgyus pa gnye ma dang /_/gcin gyi phung po lus zhes brjod/_/rnal 
[\[55b.3\]]'byor pas ni lus rnams la/_/yod min kun brtags tsam du mthong /_/'di la byed dang tshor ba dang /_/mthong ba po ni gang yang med/_/lus zhes bya bar rang bzhin gyis/_/grong stong dang ni 'dra ba'o/_/tshor ba myong bar rab bstan pa/_/tshor ba po las tshor ba gzhan/_/gud na 
[\[55b.4\]]yod pa ma yin na/_/gang gis de ni myong bar 'gyur/_/byang chub ci 'dra de bzhin du/_/zhi zhing dag la 'od gsal bar/_/tshor ba 'di la mkhas rnams kyis/_/dran pa de la nye bar gzhag_/lus las sems ni mi mthong ste/_/sems la yang ni sems de bzhin/_/de ltar shes nas 
[\[55b.5\]]'khrug pa med/_/grol ba po ni dga' ba'ang med/_/sems tsam du ni rab mthong ste/_/kun tu rtog pa kun spangs kyang /_/sgrib pa med pa'i spyod yul can/_/rnal 'byor gtong ba'ang ma yin no/_/chos rnams rang 'byung ma yin te/_/gang gis kyang ni bsgrubs pa med/_/grangs med 
[\[55b.6\]]cing ni yi ge med/_/de ni nam mkha' 'dra ba'i mtshan/_/chos 'di rtogs par khong chud nas/_/chos shes pa yi rnal 'byor can/_/mnyam pa nyid la rab gnas pa/_/'jug pa med cing ldog pa'ang med/_/gang gis chos dran 'di 'dra ste/_/thams cad chos las mi g.yo ba/_/de dag 
[\[55b.7\]]pha rol phyin pa brtan/_/sangs rgyas bstan la sbyin pa sbyong /_/sangs rgyas don rnams kun la mkhas/_/sgrib pa kun gyi dri ma med/_/dkar po thams cad yang dag spyod/_/sems can kun la phan par bzhed/_/rigs dang gzugs dang yon tan las/_/rdzogs pa'i byang chub 
[\[56a\]]
[\[56a.1\]]mkhas pa gang /_/yang dag dran pa de dag ni/_/dkar po'i chos kyis rab tu rgyas/_/gang zhig rtag tu mnyam gzhag cing /_/chos la dran pa mi g.yeng ba/_/des ni 'das dang ma 'ongs pa'i/_/sangs rgyas thams cad mnyes par byas/_/dam pa'i chos la brten 
[\[56a.2\]]chos can/_/chos rjes dran pa spyod yul ba/_/byang chub sems dpa' brtul zhugs brtan/_/rdzogs pa'i byang chub rtogs par 'gyur/_/chos rnams ci 'dra de bzhin du/_/bdag 'gyur snyam du gang dran pa/_/byang chub sems dpa' mnyam gzhag des/_/chos dran pa 'di shes 
[\[56a.3\]]par bya/_/nga yi med cing ngar 'dzin med/_/chos rnams ci 'dra de ltar bdag_/'gyur ro snyam du dran pa ni/_/chos rjes dran pa 'di bsgom yin/_/bla na med pa bsod nams zhing /_/dge 'dun sangs rgyas slob ma rnams/_/sangs rgyas byang chub 'gyur ba dag_/rtag tu yang dag 
[\[56a.4\]]rjes su dran/_/rgya mtsho lta bur dpag dka' rnams/_/bdag gis rjes su dran pa yi/_/bsod nams rab tu gang bsags des/_/sems can de bzhin gshegs gyur cig_/mi ldog ngang tshul can rnams kyi/_/tshul khrims yang dag rjes dran pa/_/sems can kun la 
[\[56a.5\]]phan sems pa/_/mchog gi bsod nams gang bskyed pa/_/sems can rnams la phan 'dod phyir/_/de dag rdzogs pa'i byang chub bsngo/_/sems can kun la phan byed pa/_/de ni tshul khrims dran zhes bya/_/zang zing med pas chos btang dang /_/nyon mongs spangs pa'i gang dge 
[\[56a.6\]]ba/_/sems can kun la phan pa'i phyir/_/snying rje'i bdag nyid sngo bar byed/_/gtong ba rjes dran phun sum tshogs/_/zhing dang skye la rab gnas pa/_/mtshan ma med cing rtsol med par/_/nyi ma bzhin du kun du shar/_/lha rnams kun gyi dge ba gang /_/dge ba'i las las rab byung 
[\[56a.7\]]ba/_/bde der sems can thams cad phyir/_/snying rje'i bdag nyid de ltar 'dod/_/gang gis 'jig rten lhar gyur nas/_/sangs rgyas bla na med gyur pa/_/bde ba de dag rtag tu bya/_/bdag gis de lta de ltar bsgrub//_//bam po lnga pa/_de nas byang chub sems 
[\[56b\]]
[\[56b.1\]]dpa' sems dpa' chen po rtsom pa med dang /_byang chub sems dpa' sems dpa' chen po blo gros rnam par gnon dang gnyi ga g.yog dang bcas te/_bcom ldan 'das ga la ba der dong nas lhags pa dang /_bcom ldan 'das kyi zhabs la mgo bos phyag 'tshal nas/_lan 
[\[56b.2\]]du ma bskor ba byas te bcom ldan 'das kyis gnang nas phyogs gcig tu 'dug ste/_g.yog dang bcas te phyogs gcig tu 'dug nas/_skyes bu dam pa de gnyis kyis bcom ldan 'das la 'di skad ces gsol to/_/bcom ldan 'das bdag cag gnyis 'dir gcig tu 
[\[56b.3\]]'dus nas chos yang dag par brjod pa bgyis na/_sangs rgyas bcom ldan 'das rnams ni mi mkhyen pa'am/_mi rig pa'am/_rnam par mi mkhyen pa cung zad kyang mi mnga' ba lags na/_bcom ldan 'das bdag cag gnyis kyis chos yang dag par brjod pa dang 'thun 
[\[56b.4\]]pa bgyis pa lags sam/_bcom ldan 'das kyis bka' stsal pa/_rigs kyi bu dag de de bzhin te/_ji skad smras pa de lta'o/_/sangs rgyas bcom ldan 'das rnams ni mi mkhyen pa'am/_mi rig pa'am/_rnam par mi mkhyen pa cung zad tsam yang mi mnga' ste/_sangs rgyas 
[\[56b.5\]]bcom ldan 'das rnams ni thams cad du sgrib pa mi mnga' ba'i ye shes can te/_rigs kyi bu khyed gnyis kyis chos yang dag par brjod pa dang 'thun par byas so/_/rigs kyi bu dag byang chub sems dpa' rnams kyi gang ci smra ba dang /_kun smra ba de thams cad ni de bzhin gshegs 
[\[56b.6\]]pa'i byin gyis brlabs su rig par bya'o/_/rigs kyi bu dag legs so legs so/_/ji ltar khyod gnyis kyis byas pa de bzhin du chos yang dag par brjod par bya'o/_/rigs kyi bu khyed gnyis kyis chos yang dag par brjod pa 'dis sangs rgyas kyi bya ba byas so/_/de bzhin 
[\[56b.7\]]gshegs pa yang khyed gnyis kyis chos yang dag par brjod pa la rjes su yi rang ngo /_/de nas tshe dang ldan pa shA ri'i bus byang chub sems dpa' rtsom pa med la 'di skad ces smras so/_/rigs kyi bu khyod ci'i phyir rtsom pa med ces bya/_byang chub sems dpa' rtsom pa med kyis 
[\[57a\]]
[\[57a.1\]]smras pa/_btsun pa sha ra dwa ti'i bu gang byang chub sems dpa'i lus dang /_ngag dang /_yid kyi las kyi mtha' ni shin tu byang ba/_bya ba thams cad la mi chags pa/_gang yang mi tshol ba/_cung zad kyang spang bar mi 'dod pa/_thob par mi 'dod pa/_
[\[57a.2\]]'das pa dang /_ma 'ongs pa dang /_da ltar byung ba de bzhin nyid du mnyam par mthong ba/_tha ma dang /_'bring dang /_rab kyi chos cung zad kyang yang dag par rjes su mi mthong ba de ni rtsom pa med ces bya'o/_/btsun pa sha ra dwa ti'i bu chos thams cad ni gzod ma nas med 
[\[57a.3\]]par gyur na rtsom pa med pa'o/_/btsun pa sha ra dwa ti'i bu gal te chos 'ga' zhig gzod ma nas yod par gyur na ni de brtsam par bya na chos gang yang gzod ma nas yod pa ma yin te/_gzod ma nas med pa'i phyir chos thams cad ni brtsams pa med pa'o/_/tshe dang ldan pa 
[\[57a.4\]]shA ra dwa ti'i bus smras pa/_de lta yin na khyod kyis chos yang dag par brjod pa de ji ltar byas/_byang chub sems dpa' rtsom pa med kyis smras pa/_btsun pa sha ra dwa ti'i bu brtsams pa med pa nyid bdag gis chos yang dag par brjod pa byas pa'o/_/btsun pa shA ra dwa 
[\[57a.5\]]ti'i bu 'di ji snyam du sems/_gang khyod kyis dri ba dris pa 'di ci khyod kyis 'di brtsams te dris sam/_'on te ma brtsams par dris/_de gal te khyod kyis brtsams te dris na ni ci la rten te brtsams/_gang rtsom pa dang bcas pa de ni 'dri ba ma yin no/_/rtsom pa 
[\[57a.6\]]yang gzhan la 'dri ba yang gzhan zhes ni bya bar mi 'thad do/_/ci ste ma brtsams par dris na ni khyod gtam 'di la zhugs pa yin no/_/tshe dang ldan pa shA ra dwa ti'i bus smras pa/_rigs kyi bu gang bdag dang khyod kyi brjod pa de ji ltar blta bar bya/_byang chub sems dpa' 
[\[57a.7\]]rtsom pa med kyis smras pa/_btsun pa sha ra dwa ti'i bu 'di lta ste/_dper na sgyu ma sprul pa'i brjod pa ji lta bar de bzhin nyid dang /_chos kyi dbyings la gnas pa'i byang chub sems dpa'i brjod pa yang de ltar blta bar bya'o/_/btsun pa sha ra dwa ti'i bu sgyu ma sprul pa la ni sems dang 
[\[57b\]]
[\[57b.1\]]sems las byung ba'i chos rnams med do/_/gang la sems dang sems las byung ba'i chos rnams med pa de ci zhig rtsom par 'gyur/_btsun pa sha ra dwa ti'i bu sgyu ma mkhan gyi 'phen pa'i dbang gis sgyu ma sprul pa'i brjod pa 'byung ba ji lta bar de bzhin nyid dang /_chos kyi dbyings la gnas 
[\[57b.2\]]pa'i byang chub sems dpa'i brjod pa yang de ltar blta bar bya'o/_/tshe dang ldan pa shA ri'i bus smras pa/_rigs kyi bu sgyu ma sprul pa ni byung ba yang ma yin/_ma byung ba yang ma yin na/_ci khyod kyang byung ba yang ma yin/_ma byung ba yang ma yin nam/_byang chub sems dpa' rtsom pa 
[\[57b.3\]]med kyis smras pa/_btsun pa shA ri'i bu de bzhin gshegs pas chos thams cad sgyu ma lta bur mngon par rdzogs par sangs rgyas nas rab tu ma bshad dam/_smras pa/_rigs kyi bu de de bzhin te/_de bzhin gshegs pas chos thams cad sgyu ma lta bur mngon par rdzogs par 
[\[57b.4\]]sangs rgyas nas rab tu bshad do/_/byang chub sems dpa' rtsom pa med kyis smras pa/_btsun pa shA ri'i bu ji ltar sgyu ma byung ba yang ma yin/_ma byung ba yang ma yin pa de bzhin du sgyu ma lta bu'i chos de dag thams cad kyang byung ba yang ma yin/_ma byung ba yang ma yin par blta 
[\[57b.5\]]bar mi bya'am/_btsun pa shA ri'i bu gal te byung ba'am/_ma byung ba zhig yod na ni sgyu ma lta bur yang bstan par mi 'gyur ro/_/tshe dang ldan pa shA ri'i bus smras pa/_rigs kyi bu khyod su'i ched du spyod/_byang chub sems dpa' rtsom pa med kyis smras pa/_btsun pa shA ri'i bu kho bo ni don 
[\[57b.6\]]nam don ma yin pa'i ched la yang mi spyod do/_/de ci'i phyir zhe na/_gang don gyi ched la spyod pa de ni dmigs pa la spyod pa'o/_/dmigs pa la spyod pa de ni sangs rgyas rnams mnyes par byed pa ma yin no/_/de ci'i phyir zhe na/_dmigs pa la spyod pa de ni rjes su 'thun pa'i bzod pa yang mi 
[\[57b.7\]]'thob ste/_bzod pa med na sangs rgyas mnyes par byed pa ma yin no/_/'on te don ma yin pa'i ched la spyod na ni log par lta ba la spyod pa'o/_/log par lta ba ni don med pa'o/_/tshe dang ldan pa shA ri'i bus smras pa/_rigs kyi bu gang dag don dang don ma yin pa'i ched la mi 
[\[58a\]]
[\[58a.1\]]spyod pa de dag gang du spyod/_byang chub sems dpa' rtsom pa med kyis smras pa/_btsun pa shA ri'i bu byis pa so so'i skye bo rnams gang la spyod pa de nyid la de dag spyod do/_/smras pa/_rigs kyi bu byis pa so so'i skye bo rnams gang la spyod/_byang chub 
[\[58a.2\]]sems dpa' rtsom pa med kyis smras pa/_btsun pa shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams gang la spyod pa de nyid la byis pa so so'i skye bo thams cad kyang spyod mod kyi/_de bzhin gshegs pa dgra bcom pa yang dag par rdzogs 
[\[58a.3\]]pa'i sangs rgyas rnams gang la spyod pa de nyid la bdag cag kyang spyod do snyam du mi sems so/_/tshe dang ldan pa shA ri'i bus smras pa/_rigs kyi bu sangs rgyas kyi yul la ni byis pa so so'i skye bo rnams kyi go skabs med pa ni/_ji ltar de bzhin gshegs pa dgra bcom pa yang dag 
[\[58a.4\]]par rdzogs pa'i sangs rgyas rnams gang la spyod pa de nyid la byis pa so so'i skye bo rnams kyang spyod de 'di ni 'gal lo/_/byang chub sems dpa' rtsom pa med kyis smras pa/_tshe dang ldan pa shA ri'i bu sangs rgyas kyi yul shes sam/_shA ri'i bus smras pa/_sbrang bu 'dra ba bdag lta bus 
[\[58a.5\]]sangs rgyas kyi yul shes par ga la nus mod kyi/_'on kyang rigs kyi bu de bzhin gshegs pa las thos nas ni nyan thos rnams kyis kyang shes te/_rigs kyi bu sangs rgyas kyi yul ni mtha' yas mu med do/_/sangs rgyas kyi yul las rnam par grol ba'i yul ni gang yang med 
[\[58a.6\]]do/_/byang chub sems dpa' rtsom pa med kyis smras pa/_btsun pa shA ri'i bu gal te sangs rgyas kyi yul las rnam par grol ba'i yul med na ci'i phyir khyod kyis sangs rgyas kyi yul la byis pa so so'i skye bo rnams kyi go skabs med ces smras/_tshe dang ldan pa shA ri'i bus smras pa/_
[\[58a.7\]]de bzhin gshegs pa rnams ni 'jig rten gyi yul las yang dag par 'das pa'o/_/byis pa so so'i skye bo rnams ni 'jig rten nyid ni spyod pa'o/_/de bas na sangs rgyas kyi yul la byis pa so so'i skye bo rnams kyi go skabs med do/_/byang chub sems dpa' rtsom pa med kyis smras 
[\[58b\]]
[\[58b.1\]]pa/_btsun pa shA ri'i bu 'di ji snyam du sems/_de bzhin gshegs pas ci zhig mngon par rdzogs par sangs rgyas gang du bzhugs nas su'i don mdzad/_smras pa/_rigs kyi bu gang de bzhin gshegs pas mngon par rdzogs par sangs ma rgyas pa'i chos gang yang med de/_
[\[58b.2\]]chos thams cad mngon par rdzogs par sangs rgyas nas sems can rnams kyi don mdzad cing 'dus byas nyid la spyod do/_/byang chub sems dpa' rtsom pa med kyis smras pa/_gal te de ltar shes na ci'i phyir de bzhin gshegs pa 'jig rten gyi yul las yang dag par 'das 
[\[58b.3\]]zhes smras/_de ni gnas brtan shA ri'i bus khong du ma chud do/_/btsun pa shA ri'i bu gal te de bzhin gshegs pa rnams 'jig rten gyi yul las yang dag par 'das su zin na de bzhin gshegs pas ci zhig mngon par rdzogs par sangs rgyas shing /_gang du bzhugs nas 
[\[58b.4\]]su'i don mdzad par 'gyur te/_'di la gnas brtan shA ri'i bus smras pa ni shin tu nyams so/_/de skad ces smras pa dang /_tshe dang ldan pa shA ri'i bus byang chub sems dpa' sems dpa' chen po rtsom pa med la 'di skad ces smras so/_/rigs kyi bu bdag ni 'di ltar byang chub kyi 
[\[58b.5\]]sems dang thams cad mkhyen pa'i ye shes las shin tu nyams shing /_nyan thos kyi sa la yang shin tu gnas pas bdag ni sngon nas kyang nyams so/_/rigs kyi bu bdag ni khyod kyi spobs pa 'di la rjes su yi rang ngo /_/sems can thams cad kyang khyod kyi spobs pa 'di 
[\[58b.6\]]lta bu thob par gyur cig_/gtam brjod pa 'di bstan pa na byang chub sems dpa' brgyad khri ni mi skye ba'i chos la bzod pa thob par gyur to/_/lha'i bu drug stong ni chos rnams la chos kyi mig rdul dang bral zhing dri ma med par rnam par dag go/_/dge slong lnga stong ni nyan thos kyi 
[\[58b.7\]]sems las log nas bla na med pa yang dag par rdzogs pa'i byang chub tu sems bskyed de/_de dag bcom ldan 'das kyis sangs rgyas kyi zhing tha dad pa rnams su byang chub mngon par rdzogs par 'tshang rgya'o zhes lung bstan to/_/de nas bcom ldan 'das la byang chub 
[\[59a\]]
[\[59a.1\]]sems dpa' sems dpa' chen po rtsom pa med kyis 'di skad ces gsol to/_/bcom ldan 'das byang chub sems dpa' sems dpa' chen po ji ltar na gzung ba dang 'dzin pa la mkhas pa lags/_bcom ldan 'das kyis bka' stsal pa/_gang gi tshe byang 
[\[59a.2\]]chub sems dpa' rnams kyis thams cad yang dag par shes pa de'i tshe gzung ba dang 'dzin pa la mkhas pa yin no/_/byang chub sems dpa' rtsom pa med kyis gsol pa/_bcom ldan 'das thams cad ji ltar shes par bgyi/_bcom ldan 'das kyis bka' stsal pa/_rigs kyi 
[\[59a.3\]]bu rmi lam dang /_sgyu ma dang /_dri za'i grong khyer dang /_smig rgyu dang /_mgal me bskor ba dang /_skra shad 'dzings pa dang /_sprul pa dang /_brag ca dang /_gzugs brnyan lta bur thams cad blta bar bya'o/_/byang chub sems dpa' rtsom pa med kyis gsol pa/_bcom ldan 'das 
[\[59a.4\]]gang rmi lam dang /_sgyu ma dang /_dri za'i grong khyer dang /_smig rgyu dang /_mgal me bskor ba dang /_skra shad 'dzings pa dang /_sprul pa dang /_brag ca dang /_gzugs brnyan lta bur blta ba thams cad gang lags/_bcom ldan 'das kyis bka' stsal pa/_rigs kyi bu thams cad 
[\[59a.5\]]ces bya ba ni mig dang /_gzugs dang /_rna ba dang sgra dang /_sna dang dri dang /_lce dang ro dang /_lus dang reg bya dang /_yid dang chos rnams te/_rigs kyi bu de dag ni gang rmi lam dang /_sgyu ma dang /_dri za'i grong khyer dang /_smig rgyu dang /_mgal me bskor ba dang /_skra shad 'dzings pa lta 
[\[59a.6\]]bu dang /_sprul pa dang /_brag ca dang /_gzugs brnyan lta bur blta bar bya ba'i shes pa thams cad do/_/de la 'dzin pa ni mig dang /_rna ba dang sna dang /_lce dang lus dang /_yid rnams so/_/gzung ba ni gzugs dang /_sgra dang /_dri dang ro dang /_reg bya dang chos rnams te/_gzung ba dang 
[\[59a.7\]]'dzin pa'i chos 'di dag rnam pa dang /_tshul thams cad kyis shes pa dang /_khong du chud pa dang /_ston nus pa de ni thams cad mkhyen pa zhes bya'o/_/thams cad mkhyen pa gang yin pa de ni bag la nyal ba med pa nyon mongs pa med pa/_ngar 'dzin pa med pa/_nga yir 'dzin pa 
[\[59b\]]
[\[59b.1\]]med pa/_nam mkha' dang mtshungs pa/_mi 'gyur ba/_sems can thams cad la sems mnyam pa/_sems can thams cad la phan pa'i sems dang ldan pa/_thams cad du dben pa'i sems dang ldan pa thams cad du lhun gyis grub pa/_lhun gyis grub pa'i chos can sems can 
[\[59b.2\]]gyi snying po sems can thams cad kyi don la sgrib pa med pa'i chos can/_snying rje chen po dang ldan pa/_mi bskyod pa'i chos can/_yang dag par rdzogs pa'i sangs rgyas zhes bya'o/_/byang chub sems dpa' rtsom pa med kyis gsol pa/_bcom ldan 'das byang chub sems dpa' sangs 
[\[59b.3\]]rgyas bcom ldan 'das rnams kyi chos nyid 'di khong du chud par 'tshal bas ji lta bur bgyi/_bcom ldan 'das kyis bka' stsal pa/_rigs kyi bu byang chub sems dpa' sangs rgyas bcom ldan 'das rnams kyi chos nyid 'di khong du chud par 'dod pas sems can thams cad kyis ngan du byas pa dang /_
[\[59b.4\]]mi snyan pa thams cad bzod par bya ba'i phyir sems sa dang mtshungs par bya'o/_/bdag dang sems can gzhan rnams kyi rtog pa dang /_rnam par rtog pa'i nyon mongs pa'i dri ma thams cad bkru ba'i phyir sems chu dang mtshungs par bya'o/_/shes rab kyis bdag dang sems can gzhan rnams 
[\[59b.5\]]kyi las dang /_nyon mongs pa'i rtsi shing bsreg pa'i phyir sems me dang mtshungs par bya'o/_/chags pa thams cad dang dbral ba'i phyir sems rlung dang mtshungs par bya'o/_/thams cad du sgrib pa med pa'i ngo bo nyid kyis sems nam mkha' dang mtshungs par bya'o/_/thams cad du 
[\[59b.6\]]'jigs pa med cing skrag pa med pas byang chub sems dpas seng ge dang mtshungs par bya'o/_/shin tu dul ba'i sems kyis sems can thams cad kyi khur khyer ba'i phyir byang chub sems dpas glang po che dang mtshungs par bya'o/_/dam pa'i chos kyi char 'bebs pa'i phyir byang chub 
[\[59b.7\]]sems dpas sprin lta bur bya'o/_/sems can thams cad la ye shes kyis snang bar byed pa'i phyir byang chub sems dpas nyi ma lta bur bya'o/_/thams cad du sems can thams cad la rtag tu bde bar snang ba'i phyir byang chub sems dpas zla ba lta bur bya'o/_/thams cad mkhyen 
[\[60a\]]
[\[60a.1\]]pa'i ye shes kyis rin po che'i gling chen por phyogs pa'i phyir byang chub sems dpas ded dpon lta bur bya'o/_/sems can thams cad kyi nyon mongs pa'i nad thams cad gso ba'i phyir byang chub sems dpas sman pa lta bur bya'o/_/sems can thams cad kyi chos la the 
[\[60a.2\]]tshom za ba'i zug rngu 'don pa'i phyir byang chub sems dpas zug rngu 'byin pa lta bur bya'o/_/thams cad mkhyen pa'i ye shes kyi phyogs la mkhas pa'i phyir byang chub sems dpas gdos pa 'dzin pa lta bur bya'o/_/'khor ba'i rgya mtsho las sems can sgrol ba la mkhas pa'i phyir byang chub 
[\[60a.3\]]sems dpas gru lta bur bya'o/_/sems can thams cad kyi 'tsho bar gyur pa'i phyir byang chub sems dpas stegs lta bur bya'o/_/sems can thams cad mtshungs par 'jug pa'i phyir byang chub sems dpas lam po che lta bur bya'o/_/byang chub kyi phyogs kyi chos rin po che thams cad 
[\[60a.4\]]phun sum tshogs pa'i phyir byang chub sems dpas rin po che'i gling lta bur bya'o/_/yid bzhin gyi nor bu rin po che 'dra bar bsam pa thams cad yongs su skong ba'i phyir byang chub sems dpas yid bzhin gyi nor bu rin po che lta bur bya'o/_/legs par byas pa'i las byed pa'i phyir byang chub 
[\[60a.5\]]sems dpas cang shes su bya'o/_/shes rab zab cing gting dpag dka' ba'i phyir byang chub sems dpas rgya mtsho lta bur bya'o/_/sangs rgyas kyi byang chub las bsam pa mi g.yo ba'i phyir byang chub sems dpas ri rab dang mtshungs par bya'o/_/kun nas mdzes pa'i phyir byang chub sems 
[\[60a.6\]]dpas dpag bsam gyi shing lta bur bya'o/_/mthong bar dka' ba'i phyir byang chub sems dpas 'dzam bu'i chu bo'i gser 'dra bar bya'o/_/chos la dbang thob pa'i phyir byang chub sems dpas brgya byin lta bur bya'o/_/rab tu zhi ba'i spyod lam phun sum tshogs pa'i phyir byang chub 
[\[60a.7\]]sems dpas tshangs pa lta bur bya'o/_/dam pa'i chos yongs su skyong ba'i phyir byang chub sems dpas 'jig rten skyong ba lta bur bya'o/_/dge ba bcu'i las kyi lam la bsten pa'i phyir byang chub sems dpas 'khor los sgyur ba lta bur bya'o/_/sangs rgyas bcom ldan 'das 
[\[60b\]]
[\[60b.1\]]rnams kyi gsang ba 'dzin pa'i phyir byang chub sems dpas blon po chen po lta bur bya'o/_/dge sbyong la gnas pa'i phyir byang chub sems dpas mngon par 'byung ba la dga' bar bya'o/_/lus dang ngag dang sems zhi ba'i phyir byang chub sems dpas dge sbyong du bya'o/_/bsam gtan 
[\[60b.2\]]dang ting nge 'dzin dang snyoms par 'jug pa dang mngon par shes pa dang rig pa dang rnam par grol ba phun sum tshogs pa'i phyir byang chub sems dpas dgon pa par bya'o/_/stong pa nyid rtogs pa khong du chud pa'i phyir byang chub sems dpas bsam gtan par bya'o/_/mi'am ci dang lto 
[\[60b.3\]]'phye chen po dang rig sngags 'chang grub pa 'dul ba la mkhas pa'i phyir byang chub sems dpas dben pa la mngon par dga' bar bya'o/_/rig pa gsum rtogs par khong du chud pa'i phyir byang chub sems dpas rig sngags 'chang du bya'o/_/mngon par shes pa drug thob pa'i phyir byang chub 
[\[60b.4\]]sems dpas mngon par shes pa'i ye shes su bya'o/_/phung po dang khams dang skye mched la mkhas pa'i phyir byang chub sems dpas mang du thos par bya'o/_/bstan bcos thams cad la mkhas pa'i phyir byang chub sems dpas slob dpon du bya'o/_/zang zing med par chos ston pa'i 
[\[60b.5\]]phyir byang chub sems dpas chos smra bar bya'o/_/'dod chags dang zhe sdang dang gti mug btul ba'i phyir byang chub sems dpas 'dul ba 'dzin par bya'o/_/thams cad du rung ba la tshod shes pa'i phyir byang chub sems dpas ma mo 'dzin par bya'o/_/tshol ba thams cad dang bral ba'i phyir 
[\[60b.6\]]byang chub sems dpas dul bar bya'o/_/'dod chags dang bral ba'i phyir byang chub sems dpas mi rgod par bya'o/_/zhe sdang dang bral ba'i phyir byang chub sems dpas ma khengs par bya'o/_/gti mug dang bral ba'i phyir byang chub sems dpas mu cor mi smra bar bya'o/_/ngag bsdams 
[\[60b.7\]]pa'i phyir byang chub sems dpas tshig 'chol bar mi smra bar bya'o/_/theg pa chen po la 'dzud pa'i phyir byang chub sems dpas ded dpon du bya'o/_/byang chub tu dam bcas pa nyams 'og tu chud pa'i phyir byang chub sems dpas khur rtsa ba 
[\[61a\]]
[\[61a.1\]]lta bur bya'o/_/sems can thams cad brten pa'i phyir byang chub sems dpas skyed mos tshal 'dra bar bya'o/_/thams cad mkhyen pa'i ye shes kyi zong yongs su rdzogs pa'i phyir byang chub sems dpas grong khyer lta bur bya'o/_/sems can thams cad la bu gcig pa bzhin du byams pa dang ldan pa'i phyir 
[\[61a.2\]]byang chub sems dpas phan pa 'dod par bya'o/_/sems can thams cad kyis ci bya ba yongs su thob par bya ba'i phyir byang chub sems dpas bran lta bur bya'o/_/rigs kyi bu gzhan yang byang chub sems dpa' rnams ni rmu rgod dag la drang ba rnams yin no/_/khengs pa dag 
[\[61a.3\]]la nga rgyal med pa rnams yin no/_/g.yo can dag la g.yo med pa rnams yin no/_/thibs po spyod pa dag la sgyu med pa dang ldan pa rnams yin no/_/log par zhugs pa dag la snying rje dang ldan pa rnams yin no/_/ngo tsha med pa dag la ngo tsha dang ldan pa rnams yin no/_/mu 
[\[61a.4\]]cor smra ba dag la khrel yod pa phun sum tshogs pa rnams yin no/_/phas kyi rgol ba thams cad la sems spa ma gong ba rnams yin no/_/'khor thams cad la bag tsha ba med pa rnams yin no/_/'jig rten gyi chos thams cad kyis mi gos pa rnams yin no/_/bdud thams cad 
[\[61a.5\]]kyis mi 'phrog pa rnams yin no/_/phas kyi rgol ba thams cad kyis mi thul ba rnams yin no/_/bla ma dag la gus pa dang bcas pa rnams yin no/_/'phags pa dag la zhe sa dang bcas pa rnams yin no/_/mang du thos pa dag la ri mor byed pa rnams yin no/_/bsam gtan 
[\[61a.6\]]pa dag la ngo mtshar thob pa rnams yin no/_/mkhas pa dag la lhag pa'i bsam pa 'jug pa rnams yin no/_/chos smra ba dag la sangs rgyas tsam du phangs par sems pa dang ldan pa rnams yin no/_/byang chub sems dpa' dag la skyabs su song ba rnams yin no/_/sangs 
[\[61a.7\]]rgyas dag la bsam pa thams cad kyis zhugs pa rnams yin no/_/nan tan dag la snying por 'du shes pa rnams yin no/_/nyon mongs pa thams cad kyis mi 'jigs pa rnams yin no/_/snying rje chen po la phyogs pas mya ngan las 'das pa la mi lta ba rnams yin no/_/sems 
[\[61b\]]
[\[61b.1\]]can thams cad yongs su smin par byed pa la mngon par dga' bas 'khor ba la phyogs pa rnams yin no/_/rnyed pa dang bkur sti thams cad la mi lta bas zang zing med par chos ston pa rnams yin no/_/mi rtag pa dang sdug bsngal ba dang bdag med pa dang mi gtsang ba yongs 
[\[61b.2\]]su shes pas sems phyin ci ma log pa rnams yin no/_/yul thams cad la mi lta bas sems rnam par grol ba rnams yin no/_/'phags pa'i rigs su skyes pas rigs phun sum tshogs pa rnams yin no/_/rab tu byung ba mang bas blo phun sum tshogs pa rnams yin no/_/sdug 
[\[61b.3\]]bsngal dang kun 'byung ba dang 'gog pa dang /_lam shes pas 'phags pa rnams yin no/_/tshul khrims dang /_thos pa dang /_bag yod pa la gnas pas skyes bu dam pa rnams yin no/_/'du byed bdag med par yongs su shes pa dang ldan pas sems can thams cad la 
[\[61b.4\]]sems mnyam pa rnams yin no/_/'phags pa'i phyag rgyas btab pas log par mi ltung ba'i chos can rnams yin no/_/phyir mi ldog pa'i phyag rgyas btab pas byang chub kyi snying por gzhol ba rnams yin no/_/spyod lam mdzes pa phun sum tshogs pas byang chub sems 
[\[61b.5\]]dpa' rtag tu gtsang ma yang dag par spyod pa rnams yin no/_/'jig rten gyi gsang tshig la mngon par dga' ba ma yin no/_/sdig pa'i grogs po la mngon par dga' ba ma yin no/_/rnyed pa dang /_bkur sti dang /_tshigs su bcad pa la mngon par dga' ba ma yin no/_/'du 'dzi 
[\[61b.6\]]dag la chags pa ma yin no/_/yul rgyus kyi gtam dang /_rgyal po'i gtam dang /_chom rkun gyi gtam dang /_bud med kyi gtam dang /_bzhad gad kyi gtam dang /_dmag gi gtam dang /_'thab cing rtsod pa'i gtam la chags pa ma yin no/_/yul ngan pa dang /_ljongs ngan pa dang /_
[\[61b.7\]]yul 'khor ngan pa dang /_grong dang /_grong khyer dang /_tshong 'dus dang /_ri brags ngan pa rnams la chags pa ma yin no/_/gar dang /_bro dang /_bzhad gad dang /_glu la chags pa ma yin no/_/gzhan yang rigs kyi bu byang chub sems dpa' rnams sems can ser sna can rnams la chags pa 
[\[62a\]]
[\[62a.1\]]ma yin no/_/tshul khrims 'chal pa rnams dang /_mtshams so sor bcad pa rnams dang /_rgyun sman du gyur pa rnams la chags pa ma yin no/_/gnod sems kyi tha ba dang /_zhe sdang mang ba rnams la chags pa ma yin no/_/le lo can rnams dang /_brtson 
[\[62a.2\]]'grus chung zhing brtson 'grus btang ba rnams la chags pa ma yin no/_/g.yeng zhing phyin ci log tu gyur la rnam par 'phro ba'i sems la chags pa ma yin no/_/shes rab 'chal pa rnams dang /_blun pa lkugs pa'i rang bzhin can rnams la chags pa ma yin no/_/byang chub 
[\[62a.3\]]sems dpa' rnams ni chos dang /_zang zing dang /_mi 'jigs pa rab tu sbyin pa la mngon par dga' ba yin no/_/'dod chags dang /_zhe sdang dang /_gti mug yang dag par chad pa'o/_/rnal 'byor chen po'i rnal 'byor pa/_sgra bsnyungs pa la dga' ba'o/_/tshig mi mang zhing 
[\[62a.4\]]dul ba'o/_/zhi zhing nye bar zhi ba la dben pa dang /_nags tshal thibs po dang /_rtswa dang /_shing dang /_ldam ldum yod pa dang /_sa khyon chung ngu dang /_chu ngogs dang /_ri khrod dang /_phug sna tshogs dang /_ri dang /_rdo dang /_rtse mo dang /_g.ye'i phyogs rnams la mngon par dga' ba yin 
[\[62a.5\]]no/_/zhi ba dang /_rab tu zhi ba dang /_nye bar zhi ba'i phyogs de dag la rab tu dga' ba yin te/_gnas bcas pa'i phyogs de dang de dag tu nam gyi cha stod dang /_nam gyi cha smad la mi nyal bar rnal 'byor la brtson par gnas pa dang /_thos pa dang /_sems pa dang /_sgom pa stug 
[\[62a.6\]]po'i mthong na gnas pa dang /_bsam gtan dang /_ting nge 'dzin dang /_gzungs dang /_dbang dang /_bzod pa'i sgo brgya stong la rnam par rgyu ba dang /_chos kyi sgo brgya stong dpag tu med pa dag rab tu rnam par 'byed pa dang /_sangs rgyas brgya stong yang mthong ba dang /_ting nge 'dzin gyi 
[\[62a.7\]]sgo brgya stong yang thob pa dang /_gzungs kyi sgo brgya stong yang mngon du byed pa dang /_sems can bye ba khrag khrig brgya stong yang yongs su smin par byed pa de lta bu de dag la mngon par dga' ba yin te/_rigs kyi bu byang chub sems dpas de 'dra bar bya'o/_/de lta bus ni sangs 
[\[62b\]]
[\[62b.1\]]rgyas bcom ldan 'das rnams kyi chos nyid khong du chud par nus so/_/de nas bcom ldan 'das la byang chub sems dpa' sems dpa' chen po rtsom pa med kyis 'di skad ces gsol to/_/bcom ldan 'das theg pa chen po ni bag mchis par gnas shing sgrub pa nyid snying por bgyid pa 
[\[62b.2\]]rnams kyi lags so/_/de la sgrub pa ni byang chub tu smon pa'o/_/bag mchis pa ni smon lam yongs su skong ba'o/_/gzhan yang sgrub pa ni sbyin pa la sbyor ba'o/_/bag mchis pa ni rnam par smin pa la mi re ba'o/_/sgrub pa ni tshul khrims kyi sdom pa yang dag par blangs pa ma nyams pa'o/_/
[\[62b.3\]]bag mchis pa ni phyir mi ldog pa'i tshul khrims sgrub pa'o/_/sgrub pa ni bzod pa rtsom pa'o/_/bag mchis pa ni mi skye ba'i chos rtogs pa'o/_/sgrub pa ni dge ba'i rtsa ba thams cad kun du tshol bas yongs su mi skyo ba'o/_/bag mchis pa ni rtsom pa thams cad yongs su 'dor ba'o/_/sgrub 
[\[62b.4\]]pa ni bsam gtan rtsom pa'o/_/bag mchis pa ni mi gnas pa'i bsam gtan pa'o/_/sgrub pa ni shes rab yongs su skong ba'o/_/bag mchis pa ni chos thams cad spros par mi bgyid pa'o/_/sgrub pa ni dam pa'i chos yongs su 'dzin pa'o/_/bag mchis pa ni chos thams cad 
[\[62b.5\]]mi dmigs pa'o/_/sgrub pa ni sems can rnams byang chub la rab tu 'god pa'o/_/bag mchis pa ni sems can rnams mi dmigs pa'o/_/sgrub pa ni dge ba'i rtsa ba thams cad bgyis nas byang chub tu yongs su sngo ba'o/_/bag mchis pa ni chos thams cad byang chub kyi ngo bo nyid 
[\[62b.6\]]du rtogs pa'o/_/sgrub pa ni mi skye ba'i chos la bzod pa thob pa'o/_/bag mchis pa ni bsams bzhin du srid pa yongs su 'dzin pa'o/_/sgrub pa ni byang chub kyi snying por 'gro ba'i bkod pa kun tu ston pa'o/_/bag mchis pa ni bskal pa dpag tu ma mchis grangs ma mchis pa na 
[\[62b.7\]]mngon par rdzogs par 'tshang rgya ba'o/_/sgrub pa ni byang chub mngon par 'tshang rgya'o/_/bag mchis pa ni sngar bgyi ba bgyis pa'o/_/sgrub pa ni yongs su mya ngan las 'das pa chen por nye bar mchi ba'o/_/bag mchis pa ni chos shin tu yongs su mya ngan las 'das par 'tshal ba ste/_
[\[63a\]]
[\[63a.1\]]bcom ldan 'das byang chub sems dpa' sgrub pa 'di lta bu dang /_bag mchis pa 'di lta bu dang ldan pa ni byang chub rnyed par dka' ba ma lags so/_/bcom ldan 'das de lta bas na byang chub sems dpas sgrub pa 'di dang /_bag mchis pa 'di la brtson par bgyi 
[\[63a.2\]]ste/_bcom ldan 'das 'di ni chos yang dag par brjod pa lags so/_/de nas bcom ldan 'das la byang chub sems dpa' sems dpa' chen po blo gros rnam par gnon gyis 'di skad ces gsol to/_/bcom ldan 'das 'di la byang chub sems dpa' rnams chos yang dag par 
[\[63a.3\]]'dzin pa zhig la gnas nas sangs rgyas kyi byang chub yang dag par sgrub ste/_de la kha cig ni 'di snyam du gang sangs rgyas sangs rgyas zhes bya ba 'di chos gang gi ming du sangs rgyas zhes btags snyam du sems te/_de dag de ltar rtog pa na gang 'di sangs rgyas zhes bgyi ba'i chos de dag 
[\[63a.4\]]yang dag par rjes su mi mthong ngo /_/de dag sangs rgyas ji lta ba de bzhin du chos thams cad khong du chud do/_/de dag de ltar yongs su shes pa dang ldan pas gang ci yid la bgyid pa de dag thams cad sangs rgyas thob par bgyid pa lags so/_/la la ni 'di snyam du sems te/_gang chos 
[\[63a.5\]]chos zhes bya ba'i chos 'di ni yul na mi gnas phyogs na mi gnas te/_gzhan du na chos rang gi sems la rag las pa ni med pa ma yin no/_/de bas na bdag gis rang gi sems shin tu bzung ba dang /_shin tu mthar gtugs pa dang /_shin tu thul ba dang /_shin tu mnyam par 
[\[63a.6\]]brtsam pa dang /_shin tu tshar gcad par bya'o/_/de ci'i phyir zhe na/_sems gang yin pa de la ni yon tan dang nyes pa rnams yod kyis sems med pa la ni yon tan dang nyes pa rnams med do snyam ste/_de la byang chub sems dpa' nyes pa rnams las sems bzlog nas yon tan 
[\[63a.7\]]rnams la 'jug ste/_de bas na chos ni sems la rag las byang chub ni chos la rag las zhes bya'o/_/bcom ldan 'das 'di chos yang dag par 'dzin pa lags te/_bde bar mngon par rdzogs par byang chub par 'gyur/_bcom ldan 'das byang chub sems dpa' kha cig 
[\[63b\]]
[\[63b.1\]]gi yang dag par 'dzin pa ni 'di lags so/_/gang sems can thams cad la phan pa dang /_bde bar mtshungs par 'jug pa'i sems de ni sems te/_gang sems 'di 'dra ba dang mi ldan pa de ni sems can rnams la log par zhugs pa'o/_/de ci'i phyir zhe na/_sems can gyi 
[\[63b.2\]]zhing ni byang chub sems dpa'i sangs rgyas kyi zhing ngo /_/sangs rgyas kyi zhing gang la sangs rgyas kyi chos rnams rnyed cing thob par 'gyur ba de la log par 'jug par bya ba'i mi rigs so snyam mo/_/de yang 'di snyam du sems te/_legs par spyod pa dang /_nyes par spyod pa thams 
[\[63b.3\]]cad kyang sems la brten nas 'byung ste/_nyes par spyod pa la gnas pa ni ngan song du skye'o/_/legs par spyod pa la gnas pa ni lha dang mir skye'o/_/de gnyi ga yongs su spangs pa ni sangs rgyas bcom ldan 'das rnams su 'gyur ro snyam pa 'di ni byang chub sems 
[\[63b.4\]]dpa' rnams kyi chos yang dag par 'dzin pa lags te/_myur du mngon par rdzogs par byang chub par 'gyur ba'o/_/kha cig ni chos yang dag par 'dzin pa ni 'di lta bu lags te/_'di dag thams cad ni rten cing 'brel bar 'byung ba tsam du zad de/_rten cing 'brel bar 
[\[63b.5\]]'byung ba las rnam par grol ba'i chos gang yang med do/_/gang rten nas 'byung ba'i chos de gang zhe na/_gang rten te byung ba ni ma skyes pa ste ngo bo nyid kyis yongs su grub pa'i chos de gang yang med de/_gzhan du na bstan pa tsam dang /_tha snyad tsam dang /_btags pa tsam dang /_brda tsam 
[\[63b.6\]]dang /_don dam par mngon par byed pa tsam ni med pa ma yin no snyam mo/_/'di ni ston pa po'i chos yang dag par 'dzin pa ste/_sangs rgyas thams cad kyi chos bstan pa'i snying po lags so/_/bcom ldan 'das byang chub sems dpa' kha cig ni 'di snyam du sems te/_skye ba zhes bya ba 
[\[63b.7\]]'di chos gang gi ming du skye ba zhes bya snyam nas/_des gang 'di skye ba zhes bgyi ba'i chos de yang dag par rjes su mi mthong ngo /_/de 'di snyam du sems pa dang ldan pas chos thams cad ni ma skyes so snyam du bzod pa skyes so/_/kha cig ni 'di snyam du sems te/_gang 'chi ba zhes 
[\[64a\]]
[\[64a.1\]]bya ba 'di 'dir chos ci zhig 'gags/_gang 'gags pas 'chi ba zhes bya snyam ste/_de de ltar so sor rtog pa na gang 'gags pas 'chi ba zhes bgyi ba'i chos de dag yang dag par rjes su mi mthong ngo /_/'di ni chos yang dag par 'dzin pa ste/_bdud rtsi khong du chud 
[\[64a.2\]]par 'gyur ba'o/_/bcom ldan 'das sangs rgyas bcom ldan 'das rnams kyi thugs ni chos thams cad la mi chags pa lags te/_de dag ni yid dang gnas pa ma mchis pa rnams kyis mnyes par bgyi'o/_/bcom ldan 'das chos ni sgrib pa ma mchis pa lags te/_de ni 
[\[64a.3\]]sems sgrib pa ma mchis pa rnams kyis 'thob bo/_/bcom ldan 'das chos mnyam pa ni byang chub lags te/_de ni sems mi mnyam pa ma mchis pa rnams kyis rtogs pa'o/_/bcom ldan 'das ji tsam du tshol ba de tsam du 'ching ba'o/_/mi tshol ba ni thar pa'o/_/de bas na thar 
[\[64a.4\]]pa tshol bas tshol ba thams cad mi btsal bar bgyi ste/_bcom ldan 'das 'di ni chos yang dag par brjod pa lags so/_/bcom ldan 'das gzhan yang chos yang dag par brjod pa zhes bgyi ba 'di ni mnyam pa'i tshig go/_/'di ni zab pa'i tshig go/_/'di ni len pa ma mchis 
[\[64a.5\]]pa'i tshig go/_/'di ni gzhi ma mchis pa'i tshig go/_/'di ni kun gzhi ma mchis pa'i tshig go/_/'di ni rten ma mchis pa'i tshig go/_/'di ni de kho na dang /_de bzhin nyid dang /_ma nor ba de bzhin nyid kyi tshig ste/_bcom ldan 'das 'di ni chos yang dag par brjod pa lags so/_/
[\[64a.6\]]de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das ji ltar bcom ldan 'das kyis gsungs pa'i don bdag gis 'tshal ba ltar na byang chub sems dpa' sems dpa' chen po gang dag de bzhin gshegs pa dang /_byang chub sems 
[\[64a.7\]]dpa' sems dpa' chen po 'di dag gis bshad pa rnams thos sam/_thos nas kyang dad cing de bzhin nyid du sgrub pa de dag la chos yang dag par brjod pa ma mchis snyam bgyid do/_/de ci'i slad du zhe na/_mi mos pa mang ba la ni chos yang dag par brjod pa ma mchis/_bgyi ba 
[\[64b\]]
[\[64b.1\]]ma brtsams pa la ni chos yang dag par brjod pa ma mchis kyi/_gang 'phags pas bshad pa'i chos rnams la dkon par 'du shes pa dang /_rin po cher 'du shes pa dang /_sman du 'du shes pa de dag la ni chos yang dag par brjod pa mchis/_bcom ldan 'das gang bdag la mi stod pa dang /_
[\[64b.2\]]gzhan la mi smod pa de dag la chos yang dag par brjod pa mchis/_bcom ldan 'das gang 'phags pa rnams la byams pa'i sems dang /_'phags pa ma yin pa rnams la rjes su 'dzin pa'i sems dang ldan pa de dag la chos yang dag par brjod pa mchis/_gang bdag rgya che bar yang 
[\[64b.3\]]dag par rjes su mi mthong /_gzhan dman par yang dag par rjes su mi mthong ba de dag la chos yang dag par brjod pa mchis/_bcom ldan 'das gang mnyam pa rnams la yang mnyam/_mi mnyam pa rnams la yang mnyam/_mnyam pa dang mi mnyam pa rnams la yang mnyam 
[\[64b.4\]]zhing /_mnyam pa dang mi mnyam par yang mi rtog pa de dag la chos yang dag par brjod pa mchis/_bcom ldan 'das gang tshig gcig thos pas tshig brgya stong gi don dang le'u la 'jug cing khong du chud de/_don dang gzhung la gnyis su 'du shes mi 'gyur ba de dag la chos yang 
[\[64b.5\]]dag par brjod pa mchis/_bcom ldan 'das gang chos thos nas zhi bar yang mi 'gyur/_g.yeng bar yang mi 'gyur ba dang /_gang chos thos nas 'ching bar yang mi 'gyur/_thar par yang mi 'gyur ba dang /_gang chos thos nas 'jug par yang mi 'gyur/_ldog par yang mi 'gyur ba 
[\[64b.6\]]dang /_gang chos thos nas bri bar yang mi 'gyur/_gang bar yang mi 'gyur ba dang /_gang chos thos nas dad par yang mi 'gyur/_khro bar yang mi 'gyur ba dang /_gang chos thos nas 'khor bar yang mi 'gyur/_yongs su mya ngan las 'das par yang mi 'gyur ba dang /_bcom ldan 
[\[64b.7\]]'das gang chos yang dag par brjod pas chos nyid 'di rjes su rtogs pa de dag la chos yang dag par brjod pa mchis pa snyam bgyid na/_bcom ldan 'das bdag mchi ba lta bu chos yang dag par brjod pa dang 'thun pa lta lags sam/_bcom ldan 'das kyis bka' stsal pa/_shA ri'i 
[\[65a\]]
[\[65a.1\]]bu khyod kyi 'di ni chos yang dag par rjod pa dang 'thun pa yin no/_/shA ri'i bu gang khyod kyis bshad pa 'di ni 'das pa dang /_ma 'ongs pa dang /_da ltar byung ba'i de bzhin gshegs pa rnams kyi chos rnams rjes su shes pa yin no/_/de nas bcom ldan 'das la tshe 
[\[65a.2\]]dang ldan pa maud gal gyi bu chen pos 'di skad ces gsol to/_/bcom ldan 'das byang chub sems dpa' gang 'di snyam du bdag gis chos yang dag par brjod par bya'o snyam du sems pa de ni chos yang dag par brjod pa bgyi bar rngo mi thogs so/_/de ci'i slad du zhe na/_bdag tu lta bar 
[\[65a.3\]]gyur nas 'di snyam du bdag ni 'chad do/_/'di ni nyan no snyam du sems pa'i slad du'o/_/gang bdag tu 'du shes pa dang bral ba de dag ni bdag tu sgro btags nas chos ston pa ma lags/_gzhan du sgro btags nas ma lags/_gnyi gar sgro btags nas ma lags/_bag la nyal 
[\[65a.4\]]du btags nas ma lags so/_/de ci'i slad du zhe na/_bcom ldan 'das sgro btags pa thams cad ni ma mchis pa las sgro btags pa'i slad du'o/_/bcom ldan 'das chos gang sgro btags pa de ni rdzas su ma mchis pa lags so/_/de la sgro btags pa rnams yongs su 'tshal 
[\[65a.5\]]ba'i byang chub sems dpa' sems dpa' chen po rnams kyis gang sgro btags pa de ni chos so/_/de ci'i slad du zhe na/_bcom ldan 'das 'di lta ste/_dper na sgyu ma sprul pa'i brjod pa bzhin du sgro btags pa yongs su 'tshal ba'i byang chub sems dpa'i sgro btags pa yang 
[\[65a.6\]]de bzhin no/_/bcom ldan 'das sgro btags pa sgro btags pa zhes bgyi ba bcom ldan 'das ji tsam gyis na sgro btags pa zhes bgyi zhe na/_sgro btags pa gang stong pa nyid dang /_rten cing 'brel par 'byung ba mi spong ba dang /_mi skye ba dang mi 'gag pa dang 'thun pa rtog pa dang rnam par 
[\[65a.7\]]rtog pa dang /_yongs su rtog par 'dor ba/_ngar 'dzin pa dang /_nga yir 'dzin pa yang dag par gcod pa/_lta bar gyur pa thams cad sel ba de ni sgro btags pa yongs su 'tshal ba'i byang chub sems dpa' sems dpa' chen po rnams kyi sgro btags pa lags so/_/gang sgro btags 
[\[65b\]]
[\[65b.1\]]pa 'di de ltar khong du chud pa de ni chos yang dag par brjod pa lags so/_/bcom ldan 'das gang chos yang dag par brjod pa dang /_gang chos yang dag par brjod pa po dang /_gang dag la chos yang dag par brjod pa de dag thams cad ni 'di lta ste/_chos kyi dbyings kyi mtshan nyid du 
[\[65b.2\]]mtshan nyid gcig go/_/gang 'di ltar chos yang dag par brjod pa 'di ni chos yang dag par brjod pa lags pa snyam bgyid na/_bcom ldan 'das bdag gi chos yang dag par brjod pa dang 'thun pa lta lags sam/_bcom ldan 'das kyis bka' stsal pa/_maud gal gyi bu khyod 
[\[65b.3\]]kyi 'di ni chos yang dag par brjod pa dang 'thun no/_/de nas bcom ldan 'das la tshe dang ldan pa byams ma'i bu gang pos 'di skad ces gsol to/_/bcom ldan 'das gang bsod nams tshol bas chos yang dag par brjod par bgyid pa de ni de'i chos yang dag par brjod par skyon 
[\[65b.4\]]chags pa lags so/_/de ci'i slad du zhe na/_bcom ldan 'das bdag tu mngon par chags pas mngon par zhen pa ni bsod nams dang /_bsod nams ma lags pa dang /_mi g.yo ba'i 'du byed mngon par 'du bgyid do/_/bdag tu mngon par chags pas mngon par zhen pa 
[\[65b.5\]]ni lta ba rnams dang /_lta bar gyur pa rnams las rnam par ma grol te/_bdag la sman pa dang /_gzhan la sman par bgyid pa rngo mi thogs so/_/bcom ldan 'das gang bdag la yang mi sman/_gzhan la yang mi sman pa ji ltar chos yang dag par brjod par bgyid par 'gyur/_
[\[65b.6\]]bcom ldan 'das gang chos 'tshal ba de ni bsod nams dang /_bsod nams ma lags pa dang /_mi g.yo ba'i 'du byed tshol ba yang ma lags/_mi tshol ba yang ma lags so/_/gang chos kun 'tshal ba de ni phung po rnams tshol ba yang ma lags/_mi tshol ba yang ma 
[\[65b.7\]]lags so/_/khams rnams tshol ba yang ma lags/_mi tshol ba yang ma lags so/_/skye mched rnams tshol ba yang ma lags/_/mi tshol ba yang ma lags so/_/de ni sems can rnams tshol ba yang ma lags/_mi tshol ba yang ma lags so/_/de ni chos 
[\[66a\]]
[\[66a.1\]]rnams tshol ba yang ma lags/_mi tshol ba yang ma lags so/_/de ni bden pa tshol ba yang ma lags/[ {]brdzun [,]rdzun [}]pa tshol ba yang ma lags so/_/de ni yul tshol ba yang ma lags/_yul rnams las 'byung ba tshol ba yang ma lags so/_/de ni 'dod chags 
[\[66a.2\]]dang /_zhe sdang dang /_gti mug tshol ba yang ma lags/_'dod chags dang /_zhe sdang dang /_gti mug spong ba tshol ba yang ma lags so/_/de ni 'khor ba tshol ba yang ma lags/_mya ngan las 'das pa tshol ba yang ma lags so/_/de ni 'thab pa dang rtsod pa dang 'gyed pa tshol 
[\[66a.3\]]ba yang ma lags/_cang mi smra ba tshol ba yang ma lags so/_/stong pa nyid tshol ba yang ma lags/_lta bar gyur pa rnams tshol ba yang ma lags so/_/mtshan ma ma mchis pa tshol ba yang ma lags/_rnam par rtog pa tshol ba yang ma lags so/_/smon pa tshol ba yang ma 
[\[66a.4\]]lags/_smon pa ma mchis pa tshol ba yang ma lags so/_/sangs rgyas kyi chos rnams tshol ba yang ma lags/_so so'i skye bo'i chos rnams tshol ba yang ma lags so/_/chos tshol ba yang ma lags/_chos ma lags pa tshol ba yang ma lags so/_/'phags pa'i 
[\[66a.5\]]dge 'dun tshol ba yang ma lags/_mu stegs can gyi dge 'dun tshol ba yang ma lags so/_/bcom ldan 'das chos yongs su 'tshal ba dang ldan pa'i byang chub sems dpa' sems dpa' chen po ni/_'byung ba kun du mi tshol te/_chos thams cad de'i 'byung ba lags so/_/
[\[66a.6\]]thar pa yang kun du mi tshol te/_chos thams cad de'i shin tu rnam par grol ba lags so/_/gang du yang dag par rjes su chags pa yang ma mchis/_khong khro ba yang ma mchis te/_chos thams cad bdag gi'am/_gzhan gyi yang ma lags so/_/chos gang yang yongs su 
[\[66a.7\]]'dzin pa yang ma mchis/_'dor ba yang ma mchis te/_yongs su 'dzin pa dang /_'dor ba de gnyi ga skyon chags pa lags so/_/'jug pa yang ma mchis/_ldog pa yang ma mchis te/_'jug pa dang ldog pa de gnyi ga skyon chags pa lags so/_/gang du yang dga' ba 
[\[66b\]]
[\[66b.1\]]yang ma mchis/_yid mi bde ba yang ma mchis te/_dga' ba dang yid mi bde ba de gnyi ga skyon chags pa lags so/_/bcom ldan 'das 'di ni chos yang dag par brjod pa lags pa snyam bgyid na/_bcom ldan 'das bdag chos yang dag par brjod pa dang 'thun par 
[\[66b.2\]]bgyid pa lags sam/_bcom ldan 'das kyis bka' stsal pa/_gang po khyod kyi 'di ni chos yang dag par brjod pa dang 'thun no/_/de nas bcom ldan 'das la tshe dang ldan pa kA t+yA'i bu chen pos 'di skad ces gsol to/_/bcom ldan 'das gang chos dang chos ma lags pa'i 
[\[66b.3\]]'du shes la spyod cing chos yang dag par brjod pa bgyid pa'i sems can de ni ma rig pas khengs pa lags pa snyam bgyid do/_/de ci'i slad du zhe na/_bcom ldan 'das chos tshol ba'i rigs kyi bus ni chos ma lags pa yang dag pa ji lta ba bzhin du blta bar bgyi'o/_/bcom ldan 
[\[66b.4\]]'das byang chub sems dpa' chos ma lags pa yang dag pa ji lta ba bzhin du mthong ba de nyid de'i chos lags so/_/bcom ldan 'das chos ni gang nas kyang blangs pa ma lags/_gang du yang bkur ba ma lags so/_/chos ni su la yang rag las pa yang ma lags/_rang 
[\[66b.5\]]dbang can yang ma lags so/_/bcom ldan 'das chos ni gang dang yang ring ba yang ma lags/_gang dang yang nye ba yang ma lags so/_/chos ni yul na yang ma lags/_phyogs na yang ma lags so/_/chos ni rgya chen po rnams la 'jug gi tha ma dang 'bring rnams 
[\[66b.6\]]la mi 'jug pa yang ma lags/_chos ni tha ma dang 'bring rnams la 'jug gi rgya chen po rnams la mi 'jug pa yang ma lags so/_/bcom ldan 'das chos ni 'du shes kyis rab tu phye ba yang ma lags/_'du shes ma mchis pas rab tu phye ba yang ma lags so/_/
[\[66b.7\]]de ci'i slad du zhe na/_'phags pa rnams kyis ni 'du shes 'ching ba dang /_'du shes ma mchis pa 'ching ba dang bral bar mi mthong ba'i slad du'o/_/bcom ldan 'das chos ni spang bar bgyi ba yang ma lags/_bsgom par bgyi ba yang ma lags te/_spang ba dang /_bsgom 
[\[67a\]]
[\[67a.1\]]pa'i chos yang dag par 'das pa ni chos dang ldan pa'o/_/bcom ldan 'das chos ni gang gi slad du sbyin par bgyi ba'ang ma lags/_sbyin par mi bgyi ba yang ma lags te/_bdag po ma mchis pa'i slad du ji lta ji lta bur 'tshal ba de lta de lta bur sgrub pa'o/_/bcom 
[\[67a.2\]]ldan 'das chos ni sangs rgyas bcom ldan 'das rnams dang mdza' ba'i dngos por yang mi 'jug_/byis pa so so'i skye bo rnams dang mi mdza' ba'i dngos por yang mi 'jug ste/_bcom ldan 'das chos ni rnam par mi rtog pa spros pa ma mchis pas rab tu phye ba'o/_/chos ni sangs rgyas 
[\[67a.3\]]rnams dang nye ba yang ma lags/_so so'i skye bo rnams dang ring ba yang ma lags te/_gang ji lta ji lta bur 'tshal ba de lta de lta bur chos khong du chud do/_/bcom ldan 'das 'di ni chos yang dag par brjod pa lags pa snyam bgyid na/_bcom ldan 'das bdag chos yang dag par brjod 
[\[67a.4\]]pa dang 'thun par bgyid pa lags sam/_bcom ldan 'das kyis bka' stsal pa/_kA t+yA'i bu khyod kyi 'di ni chos yang dag par brjod pa dang 'thun no/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das gang dben pa tshol 
[\[67a.5\]]bas chos yang dag par brjod par bgyid pa de ni chos yang dag par brjod pa ma lags so/_/bcom ldan 'das chos thams cad ni gnyis su ma mchis pas dben pa la gnas pa'o/_/sems dang /_yid dang /_yid kyi rnam par shes pa dang bral bas gcig gis cig shos 'tshal 
[\[67a.6\]]ba ma lags so/_/tshol ba dang bral bas gcig gis cig shos tshol ba ma lags so/_/bgyi ba ma mchis pas gcig la cig shos kyis bstang ba ma lags so/_/bcom ldan 'das gzhan yang dben pa dben pa zhes bgyi ba 'di ni mi gnyis pa'i tshig [{]bla dgas [,]bla dwags [}]te/_mi gnyis pa 
[\[67a.7\]]las gud na chos gang yang ma mchis so/_/bcom ldan 'das chos thams cad ni gnyis su ma mchis pa stong pa nyid kyi rang bzhin/_mtshan ma ma mchis pa'i rang bzhin smon pa ma mchis pa'i rang bzhin mngon par 'du mi bgyid pa'i rang bzhin/_ma skyes ma byung ba'i rang bzhin 
[\[67b\]]
[\[67b.1\]]te/_rnam par dag pa'i mtshan nyid kyis thob pa yang ma lags/_rnam par ma dag pa'i mtshan nyid kyis kyang ma lags/_ser sna can rnams kyis thob pa yang ma lags/_sbyin pa la mos pa rnams kyis kyang ma lags/_tshul khrims 'chal pa rnams kyis thob pa yang ma lags/_
[\[67b.2\]]tshul khrims dang ldan pa rnams kyis kyang ma lags/_gnod sems can rnams kyis kyang ma lags/_bzod pa phun sum tshogs pa rnams kyis kyang ma lags/_le lo can rnams kyis kyang ma lags/_brtson 'grus brtsams pa rnams kyis kyang ma lags/_sems rnam par 
[\[67b.3\]]g.yengs pa rnams kyis kyang ma lags/_mnyam par gzhag pa rnams kyis kyang ma lags/_shes rab 'chal pa rnams kyis kyang ma lags/_shes rab dang ldan pa rnams kyis kyang thob pa ma lags te/_gang chos thams cad thob pa ma mchis pa de dag chos rnams kyi thob 
[\[67b.4\]]pa zhes bgyi'o/_/thob pa 'di 'dra ba 'di ni 'du byed spyod yul ba rnams kyis ma lags/_sems spyod yul ba rnams kyis ma lags/_gnyis pa la spyod yul ba rnams kyis ma lags/_dmigs pa la gnas pa rnams kyis ma lags/_mngon par rtogs pa 'dod pa rnams 
[\[67b.5\]]kyis ma lags/_spong ba 'dod pa rnams kyis ma lags/_'byung ba'i sems dang ldan pa rnams kyis ma lags/_sangs rgyas su dmigs pa can rnams kyis ma lags/_chos dang dge 'dun du dmigs pa can rnams kyis ma lags/_'khor ba dang mya ngan las 
[\[67b.6\]]'das pa gnyis su lta ba can rnams kyis ma lags so/_/bcom ldan 'das gzhan yang chos tshol ba gang lags pa de ni ci yang tshol ba ma lags so/_/bcom ldan 'das chos thams cad mi tshol ba ni chos tshol ba'o/_/yang dag par zhugs pa'i byang chub sems dpa' ni 
[\[67b.7\]]chos sam/_chos ma lags pa mi dmigs so/_/de bzhin du 'di snyam du sems te/_gang rlom sems thams cad dang bral ba de ni chos so/_/gang chos su sgro btags pa thams cad dang bral ba de ni chos so/_/gang yid kyis smon pa thams cad dang bral ba de ni chos so/_/
[\[68a\]]
[\[68a.1\]]gang spros pa thams cad nye bar zhi ba de ni chos so snyam mo/_/gang 'di skad du smra ba 'di ni chos yang dag par brjod pa lags pa snyam bgyid na/_bcom ldan 'das bdag chos yang dag par brjod pa dang 'thun par bgyid lags sam/_bcom ldan 'das kyis bka' 
[\[68a.2\]]stsal pa/_'od srung chen po khyod kyi 'di ni chos yang dag par brjod pa dang 'thun no/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das chos chos zhes bgyi ba ni sgra ma mchis pa'i tshig [{]bla dgas [,]bla dwags [}]te/_gang sgra mi 'byin pa ni de'i 
[\[68a.3\]]chos so/_/bcom ldan 'das de la mig gis gzugs rnams la sgra mi 'byin/_rna bas sgra rnams dang /_snas dri rnams dang /_lces ro rnams dang /_lus kyis reg bya rnams dang /_yid kyis chos rnams la sgra mi 'byin pa de ni chos so/_/de la ji ltar na mig gis gzugs rnams la 
[\[68a.4\]]sgra mi 'byin ce na/_phrad pa ma mchis pa'i slad du'o/_/mig ni gzugs la phrad par mi bgyid/_rna bas sgra la ma lags/_snas dri la ma lags/_lces ro la ma lags/_lus kyis reg bya la ma lags/_yid kyis chos la phrad par mi bgyid do/_/gang phrad par mi bgyid pa 
[\[68a.5\]]de ni sgra mi 'byin pa'o/_/bcom ldan 'das gnyis su ma mchis na chos la sgra 'byin pa ma mchis so/_/bcom ldan 'das chos thams cad ni gnyis su ma mchis pa ste/_gcig gis gcig ma 'tshal/_rnam par ma 'tshal/_mi rtog rnam par mi rtog_/'byung bar mi 
[\[68a.6\]]bgyid/_'jig par mi bgyid/_'bri bar mi bgyid/_'phel bar mi bgyid/_chags par mi bgyid/_mi chags par mi bgyid/_'khor bar mi bgyid/_yongs su mya ngan las 'da' bar mi bgyid de/_'di dag ni su'i yang ma lags/_'di dag ni ci yang ma lags so/_/
[\[68a.7\]]bcom ldan 'das chos 'di dag ni skyo bar yang mi bgyid/_chags par yang mi bgyid de/_bcom ldan 'das chos 'di dag ni kun nas nyon mongs par yang mi 'gyur/_rnam par byang bar yang mi 'gyur ro/_/bcom ldan 'das bdag gis de ltar 'tshal to/_/bdag gis 
[\[68b\]]
[\[68b.1\]]de ltar rtogs so/_/bcom ldan 'das gang bdag gis 'di ltar 'tshal/_'di ltar rtogs so zhes de skad mchi ba 'di ni skye mched rnams kyi 'gyur ba'o/_/bcom ldan 'das skye mched rnams ni 'di snyam du 'di ni bdag cag gi 'gyur ba'o snyam du mi sems so/_/gang de 
[\[68b.2\]]ltar 'tshal ba de ni su dang yang mi rtsod do/_/gang mi rtsod pa de ni dge slong gi chos kyi rjes su 'jug pa'o/_/gang dge sbyong gi chos kyi rjes su 'jug pa de ni gang nas kyang 'jug par yang mi bgyid/_mi 'jug par yang mi bgyid/_sbyor bar yang mi bgyid/_mi sbyor bar 
[\[68b.3\]]yang mi bgyid/_'gro bar yang mi bgyid/_sdod par yang mi bgyid/_'bri bar yang mi bgyid/_'phel bar yang mi bgyid de/_thams cad chos kyi tshul du mthong ngo /_/thams cad rnam par rig pa'i tshul du mthong ngo /_/chos kyi dbyings nyid du mthong ngo /_/de ltar 
[\[68b.4\]]thams cad 'byung bar mthong ste/_gang 'byung ba de yang dag par rjes su mi mthong ngo /_/gzhan du na ming tsam dang /_btags pa tsam dang /_tha snyad tsam du mthong ba ni ma mchis pa ma lags so/_/ming de yang ming ma mchis pa'o/_/btags pa yang btags pa ma 
[\[68b.5\]]mchis pa'o/_/tha snyad kyang tha snyad ma mchis pa'o/_/chos mthong bas sangs rgyas mthong ngo /_/sangs rgyas mthong bas sems can thams cad mthong ngo /_/sems can thams cad mthong bas rgyu dang rkyen mthong ngo /_/rgyu dang rkyen mthong bas stong pa nyid mthong ngo /_/stong pa nyid 
[\[68b.6\]]mthong ba ni mthong ba ma mchis pa'o/_/bcom ldan 'das chos thams cad ma mthong ba ni yang dag pa mthong ba'o/_/bcom ldan 'das gang de ltar mthong ba dang ldan pa de ni sangs rgyas rnams mnyes par yang mi bgyid/_mi mnyes par yang mi bgyid do/_/de chos mnyes par yang 
[\[68b.7\]]mi bgyid/_mi mnyes par yang mi bgyid do/_/de dge 'dun mnyes par yang mi bgyid/_mi mnyes par yang mi bgyid do/_/bcom ldan 'das bzod pa de lta bu dang ldan pa'i byang chub sems dpa' ni bdud rnams dang yang mi rtsod na/_chos 'thun pa rnams dang mi rtsod pa lta 
[\[69a\]]
[\[69a.1\]]smos kyang ci 'tshal te de ni gnas ma lags so/_/brjod pa thams cad bdag gi phyogs su 'grub par mthong bas gang dang yang rtsod par mi 'gyur ro/_/rtsod pa ma mchis pas su dang yang lhan cig sgra 'byin par mi 'gyur ro/_/sgra ma mchis pa'i chos dang ldan pa ni 
[\[69a.2\]]chos thams cad dang ldan pa'o/_/chos thams cad dang ldan pa zhes bgyi ba ni chos thams cad bdag bzhin du gyur pa/_mnyam par gnas pa mnyam par bzod pa ste/_de bas na chos thams cad dang ldan pa zhes bgyi'o/_/gang du yang mi mchi/_gang nas kyang ma mchis pas de'i slad 
[\[69a.3\]]du ldan pa zhes bgyi'o/_/bcom ldan 'das de ltar chos thams cad dang ldan pa'i byang chub sems dpa'i gang cung zad smra ba dang /_kun smra ba de thams cad ni chos yang dag par brjod pa ste/_sems can thams cad la phan pa thob par bgyid pa'o/_/bcom ldan 'das bdag 
[\[69a.4\]]mchi ba 'di lta bu chos yang dag par brjod pa dang 'thun pa lta lags sam/_bcom ldan 'das kyis bka' stsal pa/_rab 'byor khyod kyi 'di ni chos yang dag par brjod pa dang 'thun no/_/rab 'byor gyis chos yang dag par brjod pa 'di brjod pa na dge slong lnga stong ni chos rnams 
[\[69a.5\]]la chos kyi mig rdul dang bral zhing dri ma med pa rnam par dag go/_/lha'i bu lnga stong ni bla na med pa yang dag par rdzogs pa'i byang chub tu sems skyes so/_/gang khyod kyi chos yang dag par brjod pa 'di thos pa'i byang chub sems dpa' de dag ni chos kyi rgya mtsho thob bo snyam du 
[\[69a.6\]]bdag nyid kyis shes so/_/don yod cing 'bras bu dang bcas par bdag nyid kyis mthong ngo /_/rab 'byor 'di ni de bzhin gshegs pa thams cad kyi chos yang dag par brjod pa dam pa yin no/_/de nas bcom ldan 'das la tshe dang ldan pa ma 'gags pas 'di skad ces gsol 
[\[69a.7\]]to/_/bcom ldan 'das chos thams cad yi ger yang dag par brjod pa ni chos yang dag par brjod pa lags so/_/de ci'i slad du zhe na/_yi ge ni mi 'gyur bas de'i slad du yi ge zhes bgyi'o/_/bcom ldan 'das gang brjod pa de ni yi ge tsam du bas te/_bcom ldan 'das 
[\[69b\]]
[\[69b.1\]]yi ge'i 'bru de dag ni khong nas kyang sgra mi 'byin/_slad rol nas kyang sgra mi 'byin te/_sgra 'byin pa de dag kyang 'di ltar bdag cag ni sgra 'byin to snyam du mi sems so/_/bcom ldan 'das yi ge'i 'bru rnams ni zad par yang mi 'gyur/_'phel bar yang mi 'gyur te/_byang chub 
[\[69b.2\]]sems dpas yi ge mnyam pa nyid kyis chos thams cad mnyam pa nyid du khong du chud par bgyi'o/_/de ltar chos thams cad mnyam pa nyid du khong du chud pa'i byang chub sems dpa' ni sgra thams cad la khong khro ba ma mchis te/_gzhan du na sgra thams cad chos kyi sgrar thos pa dang /_stong 
[\[69b.3\]]pa nyid kyi sgra dang /_mtshan ma med pa'i sgra dang /_smon pa med pa'i sgra dang /_chos kyi dbyings kyi sgra dang /_yang dag pa'i mtha'i sgrar thos so/_/de'i chos gang yang thams cad mkhyen pa rtogs par 'gyur ba dang 'gal ba ma lags so/_/de chos gang yang sangs rgyas kyi byang chub 
[\[69b.4\]]dang 'gal bar mi mthong gi_/de chos thams cad sgrib pa ma mchis par mthong /_sangs rgyas kyi byang chub dang skal ba mnyam pa dang ma 'gags par mthong ngo /_/de gang las ldog pa dang /_gang du 'jug pa'i chos de yang dag par rjes su mi mthong ngo /_/de sems can de dag 
[\[69b.5\]]kyang yang dag par rjes su mi mthong la/_sems can gyi don bgyi ba la mi phyogs pa yang ma lags so/_/bcom ldan 'das bzod pa de lta bu dang ldan pa'i byang chub sems dpa' sems dpa' chen po ni spobs pa zab mo 'thob ste/_spobs pa zab mo de gang zhe na/_gang nyan 
[\[69b.6\]]thos dang /_rang sangs rgyas rnams kyis kyang mi rtogs pa'o/_/phan pa'i spobs pa yang 'thob ste/_phan pa'i spobs pa gang zhe na/_gang gis sems can thams cad la phan pa nyid du 'gyur gyi/_mi phan par mi 'gyur ba'o/_/ran pa'i spobs pa yang 'thob ste/_ran pa'i 
[\[69b.7\]]spobs pa gang zhe na/_gang ji tsam gyi gtam gyis sems can bde bar 'gyur ba de tsam gyi gtam bgyis pa 'di ni ran pa'i spobs pa zhes bgyi'o/_/myur ba'i spobs pa yang 'thob ste/_myur ba'i spobs pa gang zhe na/_gang gis myur du sems can rnams 'dul ba'o/_/'bras 
[\[70a\]]
[\[70a.1\]]bu mchis pa'i spobs pa yang 'thob ste/_'bras bu mchis pa'i spobs pa gang zhe na/_gang gis rgyun mi 'chad par sems can thar bar bgyid pa'o/_/lhan cig pa'i spobs pa yang 'thob ste/_lhan cig pa'i spobs pa gang zhe na/_gang gis sangs rgyas rnams 
[\[70a.2\]]dang lhan cig smra ba'o/_/skye ba'i spobs pa yang 'thob ste/_skye ba'i spobs pa gang zhe na/_gang gis tshig gcig bstan pas tshig brgya stong las lhag pa'i spobs pa skye ba'o/_/yang ba'i spobs pa yang 'thob ste/_yang ba'i spobs pa gang zhe na/_gang gis brda bgyis pa 
[\[70a.3\]]tsam gyis thams cad shes nas ston pa'o/_/bde ba'i spobs pa yang 'thob ste/_bde ba'i spobs pa gang zhe na/_bde ba'i spobs pa gang gis 'dul ba rnams nyan pas ngoms par mi 'gyur ba'o/_/cang shes kyi spobs pa yang 'thob ste/_cang shes kyi spobs pa gang zhe na/_
[\[70a.4\]]gang gis sangs rgyas kyi dgongs pa las mi 'da' ba'o/_/dul ba'i spobs pa yang 'thob ste/_dul ba'i spobs pa gang zhe na/_gang gis rgyags pa dang /_bag med pa mi skyed pa'o/_/zhi ba'i spobs pa yang 'thob ste/_zhi ba'i spobs pa gang zhe na/_gang gis bdag dang gzhan 
[\[70a.5\]]rnams zhi bar bgyid pa'o/_/sgra'i spobs pa yang 'thob ste/_sgra'i spobs pa gang zhe na/_gang gis sems can rnams nyan thos kyi theg pa la 'dul ba'o/_/dben pa'i spobs pa yang 'thob ste/_dben pa'i spobs pa gang zhe na/_gang gis sems can rnams rang sangs 
[\[70a.6\]]rgyas kyi theg pa la 'dul ba'o/_/mtho ba'i spobs pa yang 'thob ste/_mtho ba'i spobs pa gang zhe na/_gang gis sems can rnams theg pa chen po la 'dul ba'o/_/thun mong ma lags pa'i spobs pa yang 'thob ste/_thun mong ma lags pa'i spobs pa gang zhe na/_gang 
[\[70a.7\]]gis ma 'dres pa dang /_stobs dang /_mi 'jigs pa'i gtam yang dag par rab tu ston pa'o/_/zhi gnas kyi spobs pa yang 'thob ste/_zhi gnas kyi spobs pa gang zhe na/_gang gis byang chub kyi phyogs kyi gtam rnams bgyid pa'o/_/ma smad pa'i spobs pa yang 'thob ste/_ma smad pa'i 
[\[70b\]]
[\[70b.1\]]spobs pa gang zhe na/_gang gis sems can thams cad tshim par bgyid pa'o/_/rgyu dang rkyen gyi spobs pa yang 'thob ste/_rgyu dang rkyen gyi spobs pa gang zhe na/_gang gis phas kyi rgol ba thams cad tshar gcod pa'o/_/ston pa'i spobs pa yang 'thob ste/_ston pa'i spobs pa gang zhe na/_
[\[70b.2\]]gang gis 'khor bzhi la bag mi tsha bar chos ston pa'o/_/bcom ldan 'das 'di ni chos yang dag par brjod pa lags pa snyam bgyi na/_bcom ldan 'das bdag chos yang dag par brjod pa dang 'thun par bgyid dam/_bcom ldan 'das kyis bka' stsal pa/_ma 'gags 
[\[70b.3\]]pa khyod kyi 'di ni chos yang dag par brjod pa dang 'thun no//_//bam po drug pa/_de nas bcom ldan 'das la tshe dang ldan pa sgra gcan zin gyis 'di skad ces gsol to/_/bcom ldan 'das chos yang dag par brjod pa tshol ba'i byang chub sems dpa' chos 'dzin 
[\[70b.4\]]pa btsal bar bgyi'o/_/de ci'i slad du zhe na/_bcom ldan 'das chos 'dzin pa rnams las chos rtogs par 'gyur ro/_/de bas na chos btsal ba de la brtson par gyur pas chos 'dzin pa rnams las btsal bar bgyi'o/_/de ci'i slad du zhe na/_bcom ldan 'das chos lhur 
[\[70b.5\]]len pa rnams las chos skye'i zang zing lhur len pa rnams las ma lags so/_/lus dang srog la mi lta ba rnams dang /_'jig rten pha rol la lta ba dang bcas pa rnams dang /_dben pa 'dod pa rnams las skye'i/_grong dang /_grong khyer dang /_grong rdal la mngon par dad 
[\[70b.6\]]pa rnams las ma lags so/_/'grogs na bde ba rnams las skye'i/_'grogs na mi bde ba rnams las ma lags so/_/nga rgyal ma mchis pa rnams las skye'i/_nga rgyal gyis khengs pa rnams las ma lags so/_/des pa rnams las skye'i/_mgu dka' ba rnams 
[\[70b.7\]]las ma lags so/_/sems mnyen zhing 'jam pa rnams las skye'i/_sems kyi rgyud rman can du gyur pa rnams las ma lags so/_/sems dben pa rnams las skye'i/_sems chags pa rnams las ma lags so/_/sdig pa rnam par 'byed pa rnams las skye'i/_sdig 
[\[71a\]]
[\[71a.1\]]pa 'chab pa rnams las ma lags so/_/bcom ldan 'das sbyin pa la mngon par dga' ba rnams las chos skye'i/_ser sna can rnams las ma lags so/_/tshul khrims dang ldan pa rnams las skye'i/_tshul khrims 'chal pa rnams las ma lags so/_/
[\[71a.2\]]bzod pa dang ldan pa rnams las skye'i/_gnod sems can rnams las ma lags so/_/brtson 'grus brtsams pa rnams las skye'i/_le lo can rnams las ma lags so/_/sems rtse gcig pa rnams las skye'i/_sems rnam par g.yengs pa rnams las ma 
[\[71a.3\]]lags so/_/shes rab dang ldan pa rnams las skye'i/_shes rab 'chal pa'i rnams las ma lags so/_/mang du thos pa rnams las skye'i/_thos pa nyung ba rnams las ma lags so/_/tshul bzhin yid la brtson pa rnams las skye'i/_ngan pa'i bsam pa sems 
[\[71a.4\]]pa rnams las ma lags so/_/legs par bgyid pa'i las bgyid pa rnams las skye'i/_ngan par bgyid pa'i las bgyid pa rnams las ma lags so/_/legs par bshad pa la dga' ba rnams las skye'i/_'jig rten rgyang pa na pa'i gsang tshig la mngon par dga' ba 
[\[71a.5\]]rnams las ma lags so/_/stong pa nyid la mngon par dga' ba rnams las skye'i/_lta bar gyur pas rnam par bsgribs pa rnams las ma lags so/_/bslab pa 'tshal ba rnams las skye'i/_bstan bcos 'tshal ba rnams las ma lags so/_/bcom ldan 'das gzhan 
[\[71a.6\]]yang gang bslab pa 'tshal ba ni de'i chos lags so/_/bslab pa de dag kyang gang zhe na/_bcom ldan 'das bslab pa thams cad kyi nang na bslab pa gsum du bslab pa thams cad 'du bar 'gyur ro/_/gsum gang zhe na/_lhag pa'i tshul khrims kyi bslab pa dang /_lhag pa'i sems 
[\[71a.7\]]kyi bslab pa dang /_lhag pa'i shes rab kyi bslab pa'o/_/bcom ldan 'das byang chub sems dpa' sems dpa' chen po gang bslab pa gsum po 'di dag la slob pa de ni theg pa chen po thams cad la slob pa lags so/_/bcom ldan 'das de la byang chub sems dpa' sems dpa' 
[\[71b\]]
[\[71b.1\]]chen po'i lhag pa'i tshul khrims kyi bslab pa gang zhe na/_byang chub sems dpa' ni gang so sor thar pa'i sdom pas bsdams pa yang lags la/_so sor thar pa tsam gyis dag par yang mi sems te/_byang chub sems dpa'i sdom pa la rton pa lags so/_/cho ga dang spyod yul 
[\[71b.2\]]phun sum tshogs pa yang lags la/_cho ga dang spyod yul tsam gyis dag par yang mi sems te/_byang chub sems dpa'i cho ga dang spyod yul la rton pa yang lags so/_/kha na ma tho ba rab tu phra ba dag la 'jigs par lta ba yang lags la/_byang chub sems dpa'i ye shes la 
[\[71b.3\]]rton pa yang lags so/_/de la byang chub sems dpa'i ye shes gang zhe na/_byang chub sems dpa' rnams chos thams cad kyi de kho na 'tshal bas las dang nyon mongs pas 'jigs shing skrag pa ma mchis pa de ni byang chub sems dpa'i de kho na 'tshal ba lags so/_/de la byang 
[\[71b.4\]]chub sems dpa'i spyod yul gang zhe na/_byang chub sems dpa' ni stong pa nyid spyod yul ba rnams lags te/_rtog pa dang /_rnam par rtog pa dang /_yongs su rtog pa spyod yul ba ma lags so/_/yang dag par blangs nas bslab pa'i gzhi rnams la slob ste/_stong pa 
[\[71b.5\]]nyid du mnyam pa nyid yang dag par blangs nas slob pa 'di ni yang dag par blangs nas slob pa zhes bgyi'o/_/mtshan ma ma mchis par mnyam pa nyid dang /_smon pa ma mchis par mnyam pa nyid dang /_mngon par 'du mi bgyid par mnyam pa nyid dang /_ma skyes pa dang /_ma byung bar 
[\[71b.6\]]mnyam pa nyid yang dag par blangs nas slob pa 'di ni yang dag par blangs nas/_bslab pa'i gzhi rnams la slob pa zhes bgyi'o/_/bcom ldan 'das gzhan yang byang chub sems dpa' 'di snyam du sems te/_so sor thar pa'i sdom pa'i tshul khrims 'di la sems can 
[\[71b.7\]]rnams dgod par bya'o/_/snyam pa 'di ni byang chub sems dpa'i lhag pa'i tshul khrims kyi bslab pa lags so/_/de la byang chub sems dpa'i lhag pa'i sems kyi bslab pa gang zhe na/_gang rnam par thar pa brgyad rnams la slob pa lags so/_/de la byang chub 
[\[72a\]]
[\[72a.1\]]sems dpa' 'di snyam du sems te/_bdag gis lhag pa'i sems kyi bslab pa 'di la sems can thams cad bsgrub par bgyi'o snyam pa 'di ni byang chub sems dpa'i lhag pa'i sems kyi bslab pa lags so/_/de la byang chub sems dpa'i lhag pa'i 
[\[72a.2\]]shes rab kyi bslab pa gang zhe na/_gang stong pa nyid rnam pa [{]bcwa [,]bco [}]brgyad la slob pa lags so/_/de la byang chub sems dpa' 'di snyam du sems te/_stong pa nyid rnam pa [{]bcwa [,]bco [}]brgyad 'di sems can thams cad kyi khong du chud par bya'o snyam pa 'di ni byang chub sems dpa'i 
[\[72a.3\]]lhag pa'i shes rab kyi bslab pa lags te/_bslab pa gsum po 'di dag tu byang chub sems dpa'i bslab pa thams cad 'dus lags so/_/bcom ldan 'das gzhan yang byang chub sems dpa' gang sems can rnams srung ba de ni tshul khrims srung ba lags so/_/
[\[72a.4\]]gang tshul khrims srung ba de ni tshul khrims mi snyems pa ste/_de tshul khrims des sems can thams cad kyi bsam pa yongs su rdzogs par bgyid do/_/bcom ldan 'das byang chub sems dpa' ni mngon par 'byung ba'i ngang tshul can te/_yongs su 'dzin pa thams cad la mi 
[\[72a.5\]]chags so/_/byang chub sems dpa' ni dben pa'i ngang tshul can te/_'du 'dzi thams cad la mi chags so/_/byang chub sems dpa' ni nang du yang dag 'jog pa'i ngang tshul can te/_bya ba thams cad la mi chags so/_/byang chub sems dpa' ni bsam gtan gyi ngang tshul 
[\[72a.6\]]can te/_yul thams cad la mi chags so/_/byang chub sems dpa' ni rnam par grol ba'i ngang tshul can te/_skye ba'i skye mched thams cad la mi chags so/_/byang chub sems dpa' ni chos nyan pa'i ngang tshul can te/_'jig rten pa'i gtam thams cad la mi chags so/_/
[\[72a.7\]]byang chub sems dpa' ni chos ston pa'i ngang tshul can te/_dpag tshad brgyar yang song nas chos ston pas yongs su mi skyo ba'o/_/byang chub sems dpa' ni dam pa'i chos yongs su 'dzin pa'i ngang tshul can te/_sdug bsngal dang yid mi bde ba'i log par lta ba thams 
[\[72b\]]
[\[72b.1\]]cad kyis yongs su mi skyo ba'o/_/byang chub sems dpa' ni byang chub kyi sems kyi ngang tshul can te/_sems can thams cad la phan pa'i phyir rtsol gyi/_bdag la phan pa'i phyir ma lags so/_/byang chub sems dpa' ni bsam pa'i ngang tshul can te/_thog ma kho nar 
[\[72b.2\]]sems can rnams byang chub par 'tshal gyi bdag ni ma lags so/_/byang chub sems dpa' ni lhag pa'i bsam pa'i ngang tshul can te/_gzhan yang don phun sum tshogs pas rab tu nor dang ldan pa lags kyi/_bdag gi phun sum tshogs pas ni ma lags so/_/byang chub 
[\[72b.3\]]sems dpa' ni sbyor ba'i ngang tshul can te/_byang chub kyi phyogs kyi chos kyi dge ba re re'i phyir yang bskal pa grangs ma mchis par yongs su sgrub par spro zhing yongs su mi skyo ba'o/_/byang chub sems dpa' ni sbyin pa'i ngang tshul can te/_yan lag gi dam pa mgo yang yongs su 
[\[72b.4\]]gtong zhing sems can gyi don yang bgyid do/_/byang chub sems dpa' ni tshul khrims kyi ngang tshul can te/_sems can tshul khrims 'chal pa rnams yongs su mi gtong ngo /_/byang chub sems dpa' ni bzod pa'i ngang tshul can te/_bdud thams cad kyis mi 'jigs so/_/
[\[72b.5\]]byang chub sems dpa' ni brtson 'grus kyi ngang tshul can te/_sems can thams cad la byang chub yang dag par sgrub pas yongs su mi skyo'o/_/byang chub sems dpa' ni bsam gtan gyi ngang tshul can te/_sgra thams cad dang bya ba'i brtsam pa thams cad kyis mi 'khrugs 
[\[72b.6\]]so/_/byang chub sems dpa' ni shes rab kyi ngang tshul can te/_chos thams cad sangs rgyas kyi byang chub dang mtshungs par mthong ngo /_/byang chub sems dpa' ni stong pa nyid kyi ngang tshul can te/_'khor ba la mi gnas so/_/byang chub sems dpa' ni snying rje chen po'i ngang 
[\[72b.7\]]tshul can te/_yongs su mya ngan las mi 'da'o/_/bcom ldan 'das 'di ni chos yang dag par brjod pa lags pa snyam bgyid na/_bcom ldan 'das bdag chos yang dag par brjod pa dang 'thun par bgyid dam/_bcom ldan 'das kyis bka' stsal pa/_sgra 
[\[73a\]]
[\[73a.1\]]gcan zin khyod kyi 'di chos yang dag par brjod pa dang 'thun no/_/de nas bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das byang chub sems dpa' gang bdag dul ba de sems can gzhan 'dul ba'i slad du 
[\[73a.2\]]sems can gyi khams ji tsam pa dang /_chos kyi dbyings ji tsam pa dang /_'dod chags dang /_zhe sdang dang /_gti mug gi khams su gdags pas btags pa ji tsam pa de srid kyi dus su sems can 'dul yang yongs su mi skyo'o/_/de 'di snyam du sems te/_chos thams 
[\[73a.3\]]cad ni shin tu dul ba yin na/_de dag sems can rnams kyi khong du mi chud do snyam mo/_/de ci'i slad du zhe na/_chos thams cad ni stong pa nyid kyis dul ba ste/_de la lta bar gyur pa thams cad dang /_brtson pa thams cad mi spyod do/_/chos thams cad ni mtshan ma ma mchis 
[\[73a.4\]]pas dul ba ste/_de la rnam par rtog pa dang dpyod pa mi spyod do/_/chos thams cad ni smon pa ma mchis pas dul ba ste/_de la yid kyis smon pa dang /_smon lam thams cad mi spyod do/_/chos thams cad ni bdag ma mchis pas dul ba ste/_de la chags pa thams cad 
[\[73a.5\]]mi spyod do/_/chos thams cad ni sems can ma mchis pas dul ba ste/_de la sems can tha dad pa mi spyod do/_/chos thams cad ni srog ma mchis pas dul ba ste/_de la 'chi 'pho dang /_skye ba mi 'jug go/_/chos thams cad ni bden pas dul ba ste/_de la slu ba thams 
[\[73a.6\]]cad mi 'jug go/_/chos thams cad ni rten cing 'brel bar 'byung bas dul ba ste/_de la bdag po mi 'jug go/_/chos thams cad ni dran pa nye bar gzhag pas dul ba ste/_de la dran pa dang yid la bgyid pa mi 'jug go/_/chos thams cad ni yang dag pa'i spong bas dul ba ste/_
[\[73a.7\]]de la blang ba dang dor ba mi 'jug go/_/chos thams cad ni rdzu 'phrul gyi rkang pas dul ba ste/_de la 'ong ba dang 'gro ba mi 'jug go/_/chos thams cad ni dbang pos dul ba ste/_de la dman pa mi 'jug go/_/chos thams cad ni stobs kyis dul ba ste/_de la 'joms pa 
[\[73b\]]
[\[73b.1\]]mi 'jug go/_/chos thams cad ni byang chub kyi yan lag gis dul ba ste/_de la mi shes pa mi 'jug go/_/chos thams cad ni lam gyis dul ba ste/_de la bya ba ngan pa dang /_sems pa ngan pa mi 'jug go/_/chos thams cad ni stobs bcus dul ba ste/_de la bag 
[\[73b.2\]]chags thams cad mi 'jug go/_/chos thams cad ni mi 'jigs pas dul ba ste/_de la 'jigs pa dang skrag pa thams cad ma mchis so/_/chos thams cad ni ma 'dres pas dul ba ste/_de la rtsol ba thams cad mi 'jug go/_/chos thams cad ni ye shes kyis 
[\[73b.3\]]dul ba ste/_de la ma rig pa mi 'jug go/_/chos thams cad ni byed pa po ma mchis pas dul ba ste/_de la 'du byed mi 'jug go/_/chos thams cad ni dmigs pa ma mchis pas de la rnam par shes pa mi 'jug go/_/chos thams cad ni sems pa ma mchis pas de la 
[\[73b.4\]]ming dang gzugs mi 'jug go/_/chos thams cad gnas ma mchis pas de la skye mched drug mi 'jug go/_/chos thams cad ni mi gnyis pas de la reg pa mi 'jug go/_/chos thams cad ni rnam par reg pa ma mchis pas de la tshor ba mi 'jug go/_/chos thams cad 
[\[73b.5\]]ni nga'i ma mchis pas de la sred pa mi 'jug go/_/chos thams cad ni mthu rtsal ma mchis pas de la len pa mi 'jug go/_/chos thams cad ni lus ma mchis pas de la srid pa mi 'jug go/_/chos thams cad ni 'chi 'pho ma mchis pas de la skye ba mi 'jug go/_/
[\[73b.6\]]chos thams cad ni snying po can lags pas de la rga ba mi 'jug go/_/chos thams cad ni mi zad pas de la 'chi ba mi 'jug ste/_bcom ldan 'das 'di ni byang chub sems dpa' rnams kyi sgrib pa ma mchis pa'i lam lags so/_/lam 'di la rnam par gnas pa'i 
[\[73b.7\]]byang chub sems dpa' ni bdud thams cad kyis mi 'phrogs pa lags so/_/phas kyi rgol ba thams cad kyis mi thul ba lags so/_/nyon mongs pa thams cad kyis mi rdzi ba lags so/_/sangs rgyas thams cad kyis bsngags pa lags so/_/lha thams cad 
[\[74a\]]
[\[74a.1\]]kyis phyag bgyi ba lags so/_/bcom ldan 'das byang chub sems dpa' sems dpa' chen po ye shes de lta bu dang ldan pa ni chos kyi gter chen po rnyed pa zhes bgyi'o/_/mi dbul ba zhes bgyi'o/_/de bzhin gshegs pa rnams kyis thugs brtan 
[\[74a.2\]]pa zhes bgyi'o/_/de bzhin gshegs pa rnams kyi mdzod 'dzin pa zhes bgyi'o/_/bya ba byas pa dang /_byed pa byas pa dang /_bdag gi don rjes su thob pa zhes bgyi'o/_/rgya mtsho ltar gting tshod yas pa dang /_ri rab ltar mi g.yo ba zhes bgyi'o/_/bcom ldan 'das 
[\[74a.3\]]'di ni chos yang dag par brjod pa lags pa snyam bgyid na/_bcom ldan 'das bdag chos yang dag par brjod pa dang 'thun par bgyid lags sam/_bcom ldan 'das kyis bka' stsal pa/_nye bar 'khor khyod kyi 'di chos yang dag par brjod pa dang 'thun te/_chos yang 
[\[74a.4\]]dag par brjod pa 'di la brten nas byang chub sems dpa' sems dpa' chen po mngon par rdzogs par 'tshang rgya'o/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das dam pa'i chos yongs su 'dzin pa ni byang chub 
[\[74a.5\]]sems dpa' rnams kyi chos kyi gtso bo lags so/_/dam pa'i chos yongs su 'dzin pa la brtson pa'i byang chub sems dpa' ni byang chub sems dpa' sangs rgyas mnyes par bgyid pa'o/_/de ci'i slad du zhe na/_sangs rgyas bcom ldan 'das rnams ni chos bla mar gyur pa'o/_/
[\[74a.6\]]bcom ldan 'das dam pa'i chos yongs su 'dzin pa gang zhe na/_'di lta ste/_de bzhin gshegs pas gsungs pa'i mdo sde zab pa rnams lung nod pa dang /_kha ton bgyid pa dang /_don dang tshig sems pa ni byang chub sems dpa'i dam pa'i chos yongs su 'dzin pa lags 
[\[74a.7\]]so/_/bcom ldan 'das gzhan yang sgrub pa yongs su 'dzin pa ni byang chub sems dpa'i dam pa'i chos yongs su 'dzin pa lags so/_/de la byang chub sems dpa' rnams kyi sgrub pa gang zhe na/_bcom ldan 'das byang chub sems dpa' rnams kyi lus kyi las gang ci 
[\[74b\]]
[\[74b.1\]]yang rung /_ngag gi las gang ci yang rung /_yid kyi las gang ci yang rung ste/_de thams cad ni sems can thams cad la lta bas 'jug go/_/snying rje chen po sngon du 'gro'o/_/snying rje chen po chen po'i dbang du gyur pa'o/_/sems can thams cad la phan pa'i gnas kyi rgyu'o/_/
[\[74b.2\]]sems can thams cad la phan pa dang bde ba'i lhag pa'i bsam pa las byung ngo /_/de la phan pa'i bsam pa 'di lta bus 'du shes 'di ltar 'gyur te/_gang sems can thams cad la phan pa sgrub pa dang /_bde ba sgrub pa'i sgrub pa de bdag gis bsgrub bo snyam mo/_/de phung 
[\[74b.3\]]po rnams la sgyu ma lta bur so sor rtog pa sgrub kyang phung po yongs su dor bar yang mi 'tshal lo/_/khams rnams la sbrul gdug pa lta bur sa sor rtog pa sgrub kyang /_khams yongs su dor bar yang mi 'tshal lo/_skye mched rnams la grong stong lta bur so sor rtog pa sgrub 
[\[74b.4\]]kyang skye mched yongs su dor bar yang mi 'tshal lo/_/de bzhin du gzugs la dbu ba rdos pa lta bur so sor rtog pa sgrub kyang de bzhin gshegs pa'i gzugs kyi sku rnam par sgrub pa yang mi 'dor ro/_/tshor ba la chu'i chu bur lta bur so sor rtog pa sgrub kyang de bzhin gshegs 
[\[74b.5\]]pa'i bsam gtan dang /_ting nge 'dzin dang /_snyoms par 'jug pa'i bde ba sgrub pa'i sbyor ba la mi rtsom pa yang ma lags so/_/'du shes la smig rgyu lta bur so sor rtog pa sgrub kyang de bzhin gshegs pa'i ye shes sgrub pa mi sgrub pa yang ma lags so/_/'du byed rnams 
[\[74b.6\]]la chu shing lta bur so sor rtog pa sgrub kyang /_sangs rgyas kyi chos mngon par 'du bya ba mi sgrub pa yang ma lags so/_/rnam par shes pa la sgyu ma lta bur so sor rtog pa sgrub kyang ye shes sngon du 'gro ba'i lus dang /_ngag dang /_yid kyi las sgrub pa mi sgrub pa yang ma 
[\[74b.7\]]lags so/_/sbyin pas rnam par smin pa la mi re ba sgrub bo/_/tshul khrims kyis sems can tshul khrims 'chal pa yongs su skyob pa sgrub bo/_/bzod pas dul ba dang zhi ba sgrub bo/_/brtson 'grus kyis dge ba'i chos sgrub pa thams cad sgrub bo/_/bsam gtan 
[\[75a\]]
[\[75a.1\]]rnams kyis lus dang sems yongs su las su rung ba sgrub bo/_/shes rab kyis chos thams cad snang ba sgrub bo/_/dran pa nye bar gzhag pa rnams kyis rnam par gzhag pa sgrub bo/_/yang dag par spong ba rnams kyis lus dang sems dri ma med pa sgrub 
[\[75a.2\]]bo/_/rdzu 'phrul gyi rkang pa rnams kyis chags pa med pa'i ye shes sgrub bo/_/dbang po rnams kyis theg pa'i mchog sgrub bo/_/stobs rnams kyis phyir mi ldog pa'i byang chub sems dpa' sgrub bo/_/byang chub kyi yan lag rnams kyis the tsom med pa sgrub bo/_/lam gyis 
[\[75a.3\]]kha na ma tho ba med pa sgrub bo/_/tshangs pa'i gnas pa rnams kyis drang po sgrub bo/_/bcom ldan 'das gzhan yang gang stong pa nyid sgom pa de dam pa'i chos yongs su 'dzin pa lags so/_/de la stong pa nyid ni spros pa ma mchis pa'o/_/bcom ldan 'das spros pa la dga' ba 
[\[75a.4\]]ni dam pa'i chos yongs su 'dzin pa la dga' ba ma lags so/_/stong pa nyid ni mtshan ma ma mchis pa'o/_/bcom ldan 'das mtshan ma ma mchis pa la spyod pa ni dam pa'i chos yongs su 'dzin pa lags te/_mtshan ma la spyod pa ni dam pa'i chos yongs su 'dzin pa ma 
[\[75a.5\]]lags so/_/stong pa nyid ni smon lam yang dag par chad pa'o/_/bcom ldan 'das smon pa ma mchis pa la spyod pa ni dam pa'i chos yongs su 'dzin pa lags te/_smon lam la gnas pa ni dam pa'i chos yongs su 'dzin pa ma lags so/_/bcom ldan 'das dmigs 
[\[75a.6\]]pa can ni dam pa'i chos yongs su 'dzin pa ma lags so/_/ngar 'dzin pa dang /_nga yir 'dzin pa la gnas pa ni dam pa'i chos yongs su 'dzin pa ma lags so/_/mngon pa'i nga rgyal can ni dam pa'i chos yongs su 'dzin pa ma lags so/_/rnyed pa dang bkur sti dang /_tshigs 
[\[75a.7\]]su bcad pa la gnas pa la ni dam pa'i chos yongs su 'dzin pa ma lags so/_/phrag dog dang /_ser sna la gnas pa ni dam pa'i chos yongs su 'dzin pa ma lags so/_/'dod pa dang gnod sems dang rnam par 'tshe ba med pa ni dam pa'i chos yongs su 'dzin pa ma lags 
[\[75b\]]
[\[75b.1\]]so/_/bcom ldan 'das gang dag sems can rnams la tha dad pa'i 'du shes ma mchis pa de dag dam pa'i chos yongs su 'dzin pa lags so/_/bcom ldan 'das gang dag chos rnams skye ba ma mchis pa dang /_'gag pa ma mchis par mthong ba de dag dam pa'i chos yongs su 
[\[75b.2\]]'dzin pa lags so/_/bcom ldan 'das gang dag sems can rnams 'ong ba ma mchis pa dang /_'gro ba ma mchis par mthong ba de dag dam pa'i chos yongs su 'dzin pa lags so/_/bcom ldan 'das gang dag bdag kun nas nyon mongs pa yang ma lags/_rnam par byang 
[\[75b.3\]]ba yang ma lags par mthong ba de dag dam pa'i chos yongs su 'dzin pa lags so/_/gang dag sangs rgyas kyi chos rnams la rjes su chags pa yang ma mchis/_mu stegs can gyi chos rnams la khong khro ba yang ma mchis pa de dag dam pa'i chos yongs su 'dzin pa lags so/_/gang 
[\[75b.4\]]dag chos kyi phung po brgyad khri bzhi stong 'dzin kyang chos su 'du shes pa yang ma mchis pa de dag dam pa'i chos yongs su 'dzin pa lags so/_/gang dag nyon mongs pa dang /_nye ba'i nyon mongs pa thams cad dang /_sdig pa mi dge ba'i chos thams cad dang lhan cig mi gnas kyang chos ma 
[\[75b.5\]]lags pa'i 'du shes kyang ma mchis pa de dag dam pa'i chos yongs su 'dzin pa lags so/_/gang dag sems rnam par grol yang bdag gi sems can rnam par grol ba'o snyam du rlom sems ma mchis pa de dag dam pa'i chos yongs su 'dzin pa lags so/_/gang dag sangs 
[\[75b.6\]]rgyas thams cad la bsnyen bkur bgyid kyang lus dang /_ngag dang /_sems kyi brtul ba yang ma lags pa de dag dam pa'i chos yongs su 'dzin pa lags so/_/gang dag chos thams cad la dbang sgyur yang chos dang chos ma lags pa'i 'du shes la mi spyod pa de dag dam pa'i chos yongs 
[\[75b.7\]]su 'dzin pa lags so/_/gang dag chos thams cad gzung ba'i slad du'am/_spang ba'i slad du yang ma zhugs pa de dag dam pa'i chos yongs su 'dzin pa lags so/_/gang dag thob par bgyi ba'i slad du'am/_mngon sum du bgyi ba'i slad du yang ma zhugs pa de dag dam pa'i chos 
[\[76a\]]
[\[76a.1\]]yongs su 'dzin pa lags so/_/gang dag yongs su 'dzin pa thams cad la sems mi 'dzin pa de dag dam pa'i chos yongs su 'dzin pa lags so/_/gang dag so so'i skye bo yang ma lags/_slob pa yang ma lags/_dgra bcom pa yang ma lags/_gang 
[\[76a.2\]]la yang gnas pa ma lags la/_'dod chags dang /_zhe sdang dang /_gti mug kyang zad pa de dag dam pa'i chos yongs su 'dzin pa lags so/_/gang dag byang chub tu lung bstan kyang sangs rgyas nyid du yang mi smon pa de dag dam pa'i chos yongs su 'dzin pa lags so/_/gang 
[\[76a.3\]]dag byang chub kyi snying por mchi yang thams cad du yang byang chub kyi snying por 'du shes pa ma mchis pa de dag dam pa'i chos yongs su 'dzin pa lags so/_/gang dag bdud las rnam par rgyal bar bgyid kyang bdud dang bdud kyi ris rnams kyang mi dmigs pa de dag dam pa'i chos yongs 
[\[76a.4\]]su 'dzin pa lags so/_/gang dag byang chub mngon par rdzogs par 'tshang rgya yang snga na ma mchis pa'i chos kyang mi 'thob pa de dag dam pa'i chos yongs su 'dzin pa lags so/_/gang dag chos kyi 'khor lo rab tu bskor yang sems can dang chos gang yang 'jug pa ma mchis 
[\[76a.5\]]ldog pa yang ma mchis pa de dag dam pa'i chos yongs su 'dzin pa lags so/_/gang dag mu stegs byed pa thams cad tshar gcod kyang rtsod pa yang de ma mchis pa de dag dam pa'i chos yongs su 'dzin pa lags so/_/gang dag skye ba yang gsar pa yang ma lags/_
[\[76a.6\]]rnying pa yang ma lags pa de dag dam pa'i chos yongs su 'dzin pa lags so/_/gang dag 'chi ba yang ma mchis/_zad pa yang ma mchis pa de dag dam pa'i chos yongs su 'dzin pa lags so/_/gang dag khams gsum pa las yang dag par 'da' yang gang du yang 
[\[76a.7\]]mi 'chi ba de dag dam pa'i chos yongs su 'dzin pa lags so/_/gang dag brjod pa thams cad rjod kyang mngon par rjod pa yang ma mchis pa de dag dam pa'i chos yongs su 'dzin pa lags so/_/bcom ldan 'das gang dag chos thams cad la yang mi chags la gang dag 
[\[76b\]]
[\[76b.1\]]kyang slar mi phyogs pa de dag dam pa'i chos yongs su 'dzin pa lags so/_/bcom ldan 'das 'di ni chos yang dag par brjod pa lags pa snyam bgyid na/_bcom ldan 'das bdag chos yang dag par brjod pa dang 'thun par bgyid pa lags sam/_bcom ldan 'das 
[\[76b.2\]]kyis bka' stsal pa/_kun dga' bo khyod kyi 'di ni chos yang dag par brjod pa dang 'thun no/_/kun dga' bos chos yang dag par brjod pa 'di brjod na lha'i bu brgyad khri ni bla na med pa yang dag par rdzogs pa'i byang chub tu sems skyes so/_/byang chub sems dpa' sum khri nyis 
[\[76b.3\]]stong ni mi skye ba'i chos la bzod pa thob bo/_/dge slong lnga brgya ni len pa med par zag pa las sems rnam par grol lo/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das 'di lta ste/_
[\[76b.4\]]dper na phub ma bor nas 'bras len pa de bzhin du chos ma lags pa bor nas chos 'dzin to/_/de la byang chub sems dpa' ser sna bor nas sbyin pa dang /_'chal pa'i tshul khrims bor nas tshul khrims dang /_gnod sems bor nas bzod pa dang /_le lo bor nas 
[\[76b.5\]]brtson 'grus dang /_rnam par g.yeng ba bor nas bsam gtan dang /_'chal pa'i shes rab bor nas shes rab 'dzin pa 'di ni chos yang dag par brjod pa lags so/_/bcom ldan 'das gzhan yang yid kyis smon pa ni chos ma lags so/_/gang mi smon pa de ni mi 
[\[76b.6\]]'dzin to/_/gang mi 'dzin pa de mi srung ngo /_/gang mi srung ba de kun nas nyon mi mongs so/_/gang kun nas nyon mi mongs pa de mi rtsod do/_/gang mi rtsod pa de mi bzod do/_/gang mi bzod pa de rma mi phyin to/_/gang rma mi phyin pa de mi 'jug mi ldog ste/_de ni phyir mi ldog 
[\[76b.7\]]pa lags so/_/bcom ldan 'das byang chub sems dpa' phyir mi ldog pa la de bzhin gshegs pa rnams kyis bla na med pa yang dag par rdzogs pa'i byang chub tu lung ston pa 'di ni bcom ldan 'das chos lags te/_bcom ldan 'das 'di ni chos yang dag par brjod pa 
[\[77a\]]
[\[77a.1\]]lags so/_/bcom ldan 'das gzhan yang byang chub sems dpa' sems dpa' chen po 'di snyam du sems te/_bdag ni phyir mi ldog pa ste bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam pa 'di ni de bzhin gshegs 
[\[77a.2\]]pas lung mi ston to/_/de ci'i slad du zhe na/_bcom ldan 'das 'dod pa ni nyon mongs pa thams cad kyi rtsa ba lags pa'i slad du'o/_/bcom ldan 'das 'dod pa dang bral na nyon mongs pa dang bral te/_nyon mongs pa dang bral ba la lung ston to/_/bcom ldan 'das gzhan 
[\[77a.3\]]yang byang chub sems dpa' 'di snyam du 'jig rten dang mi 'thun pa smra ba ni lung bstan pa'o snyam du sems so/_/de ci'i slad du zhe na/_gang lung bstan pa de ni 'di la ma mchis te/_gang lung ston pa de yang de bzhin du ma mchis so/_/gal te gang lung bstan pa de yang ma 
[\[77a.4\]]mchis/_gang lung ston pa de yang de bzhin du ma mchis na 'di la lung bstan par ga la 'gyur/_gzhan du na bcom ldan 'das thugs rje chen po dang ldan pa 'jig rten dang 'thun par 'jug pa ni 'di skad du/_sangs rgyas su 'gyur zhes gsung ngo snyam du byang chub sems 
[\[77a.5\]]dpa' gang de ltar shes pa de la lung ston to/_/bcom ldan 'das 'di lta ste/_dper na sgyu ma sprul pas sgyu ma sprul pa la lung bstan kyang sgyu ma sprul pa de 'di ltar bdag sangs rgyas su 'gyur bar lung bstan to snyam du mi sems pa de bzhin du/_bcom ldan 'das byang chub 
[\[77a.6\]]sems dpa' sgyu ma sprul pa yang 'gyur ba ma mchis pa lags so/_/de yang 'di snyam du sems te/_byang chub ni thob pa'i mtshan nyid kyang ma lags/_dor ba'i mtshan nyid kyang ma lags/_byang chub ni skye ba'i mtshan nyid kyang ma lags/_'gog pa'i mtshan nyid kyang 
[\[77a.7\]]ma lags/_byang chub ni lus kyis kyang mngon par rdzogs par 'tshang mi rgya ste/_sems kyis kyang ma lags/_byang chub ni nang nas kyang ma lags/_slad rol nas kyang ma lags/_gnyi ga ma mchis pa'i bar nas kyang mi dmigs te/_byang chub ni 'di snyam du bdag 
[\[77b\]]
[\[77b.1\]]byang chub bo/_/bdag la byang chub sems dpa' mngon par rdzogs par 'tshang rgya'o snyam du mi sems so snyam pa 'di ni bcom ldan 'das chos yang dag par brjod pa lags so/_/bcom ldan 'das gzhan yang byang chub sems dpa' sa rab tu dga' ba la ni dga' ba yang ma 
[\[77b.2\]]lags/_mi dga' ba yang ma lags so/_/dri ma med pa'i sa la ni mi 'phel mi 'bri'o/_/'od byed pa'i sa la ni mi rmongs mi lta'o/_/'od 'phro can gyi sa la ni mi spong mi 'thob bo/_/shin tu sbyang dka' ba'i sa la ni mi skye mi dga'o/_/mngon du gyur gyi sa la ni chags par 
[\[77b.3\]]yang mi 'gyur/_mi chags par yang mi 'gyur ro/_/ring du song ba'i sa la ni mi 'gro mi ldog go/_/mi g.yo ba'i sa la ni mi 'gul mi skyod do/_/legs pa'i blo gros kyi sa la ni mi 'grub mi sgrub bo/_/chos kyi sprin gyi sa la ni mi rtogs rtogs par mi bgyid do/_/sangs rgyas 
[\[77b.4\]]kyi sa la ni thams cad mdzad kyang rtsom pa thams cad mi mnga' ste/_de bas na de bzhin gshegs pa ni lhun gyis grub pa spros pa thams cad mi mnga' ba zhes bgyi'o/_/bcom ldan 'das 'di ni chos yang dag par brjod pa lags so/_/bcom ldan 'das ye shes de lta bu dang ldan 
[\[77b.5\]]pa'i byang chub sems dpa' ston pa la dbang 'thob ste/_ston pa la dbang ba des brjod pa thams cad la mi chags so/_/rnam par dag pa la dbang 'thob ste/_des thams cad du kun nas nyon mi mongs so/_/spobs pa la dbang 'thob ste/_des rgyun du chos kyi tshul re re 
[\[77b.6\]]brtsams nas bskal pa brgya stong du ston kyang yongs su mi bas so/_/ye shes la dbang 'thob ste/_des chos kyi tshig re re las rnam pa brgya stong du ston to/_/skye ba la dbang 'thob ste/_des gang dang gang du sems can gyi don du 'gyur ba de dang der skye'o/_/ting nge 'dzin 
[\[77b.7\]]la dbang 'thob ste/_des sems kyi skad cig gi sems kyi skad cig la ji lta ji lta bur 'tshal ba de lta de lta bur snyoms par 'jug go/_/byin gyis rlabs la dbang 'thob ste/_des [{]ri dgas [,]ri dwags [}]dang /_bya dang rtswa dang shing dang rtsig pa yang rung ste/_ji ltar byin gyis brlabs pa 
[\[78a\]]
[\[78a.1\]]de thams cad sangs rgyas kyi chos rnams ston to/_/g.yog la dbang 'thob ste/_des g.yog mang po dang /_g.yog mi phyed par 'gyur ro/_/lta ba la dbang 'thob ste/_des yid du mi mchi ba mi mthong ngo /_/nyan pa la dbang 'thob ste/_des rnar 
[\[78a.2\]]mi mchi ba mi thos so/_/mnom pa la dbang 'thob ste/_des dri thams cad chos kyi dri nyid du mnom mo/_/lce la dbang 'thob ste/_des chos kyi zas su 'gyur gyi/_zang zing gi zas su ni ma lags so/_/lus la dbang 'thob ste/_des chos kyi skur 'gyur gyi/_zang zing 
[\[78a.3\]]gi lus su ma lags so/_/sems la dbang 'thob ste/_des sems can thams cad la tha na sbrang bu dang /_grog ma rnams kyi sems dang spyod pa yang rab tu 'tshal te/_bcom ldan 'das 'di ni chos yang dag par brjod pa zhes bgyi'o/_/de nas bcom ldan 'das 
[\[78a.4\]]la byang chub sems dpa' mthong dgas 'di skad ces gsol to/_/bcom ldan 'das byang chub sems dpas gang sems can rnams kyis mthong ma thag tu dga' bar 'gyur ba de lta de ltar bsgrub par bgyi'o/_/de ci'i slad du zhe na/_bcom ldan 'das byang chub 
[\[78a.5\]]sems dpa'i bgyi ba gzhan ma mchis kyi/_sems can yongs su smin par bgyi bar bas te/_bcom ldan 'das 'di ni byang chub sems dpa'i rtsa ba'i chos yang dag par brjod pa lags so/_/bcom ldan 'das de bas na byang chub sems dpa' dga' bar 
[\[78a.6\]]bgyi ba'i chos rnams la 'jug par bgyi'o/_/bcom ldan 'das de la byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_lan du phan 'dogs pa la mi re ba'i sbyin pa dang /_sems can thams cad la mnyam pa'i sems kyis 
[\[78a.7\]]snyan par smra ba dang /_sems can thams cad kyi don ma lags pa sel cing don sgrub pa'i don sbyor ba dang /_sems can thams cad la dga' ba'i bdag nyid kyi don 'thun pa ste/_chos bzhi po de dag ni byang chub sems dpa' rnams kyi dga' bar bgyi ba'o/_/
[\[78b\]]
[\[78b.1\]]gzhan yang byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_nga rgyal ma mchis pa'i mang du thos pa dang /_zang zing ma mchis pa'i sems kyis chos ston pa dang /_ye shes tshol bas bla ma la gus pa dang /_sems can thams cad yongs su 
[\[78b.2\]]smin par bgyid pa don du gnyer bas brtson 'grus brtsams pa ste/_chos bzhi po de dag ni byang chub sems dpa' rnams kyi dga' bar bgyi ba'o/_/gzhan yang byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_tshul khrims phun 
[\[78b.3\]]sum tshogs pas chos sbyin pa dang /_'dod pa nyung bas dben pa la gnas pa dang /_dben par gnas pas bsam gtan thob pa dang /_grong dang /_grong khyer dang /_grong rdal du 'jug pas spyod lam mi 'khrugs pa ste/_chos bzhi po de dag ni byang chub sems dpa' rnams 
[\[78b.4\]]kyi dga' bar bgyi ba'o/_/gzhan yang byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_bden par smra bas spobs pa dang /_chos smra bas stong pa nyid brjod pa dang /_bzod pa smra bas sems can thams cad la sems mnyam pa 
[\[78b.5\]]dang /_'dul ba smra bas dbang po sdom pa ste/_chos bzhi po de dag ni byang chub sems dpa' rnams kyi dga' bar bgyi ba'o/_/gzhan yang byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_legs dgu mchis pas gsong por smra ba dang /_
[\[78b.6\]]ngan ngon tsam gyis chog par 'dzin pas mgu sla ba dang /_ji skad smras pa de bzhin bgyid pas g.yo ma mchis pa dang /_sems can thams cad la mi slu bas sgyu ma mchis pa ste/_chos bzhi po de dag ni byang chub sems dpa' rnams kyi dga' bar bgyi ba'o/_/gzhan yang 
[\[78b.7\]]byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_nang zhi bas gnod par mi sems pa dang /_phyi rol tu phyin ci ma log pas ma rmongs pa dang /_dngos po thams cad la mi rtag par so sor rtog pas mi brkam pa dang /_yang dag pa ji 
[\[79a\]]
[\[79a.1\]]lta ba bzhin du yongs su shes pa dang ldan pas ma khengs pa ste/_chos bzhi po de dag ni byang chub sems dpa' rnams kyi dga' bar bgyi ba'o/_/gzhan yang byang chub sems dpa' rnams kyi dga' bar bgyi ba'i chos bzhi ste/_bzhi gang zhe na/_zab pa yang lags 
[\[79a.2\]]la gsong por yang smra ba dang /_sred pa yang ma mchis la mnyen zhing snyan par yang smra ba dang /_lta ba yang ma mchis la byang chub kyi sems kyang mi 'dor ba dang /_don dam pa spyod yul ba yang lags la kun rdzob kyi bslab pa'i rjes su yang 'jug pa ste/_chos bzhi 
[\[79a.3\]]po de dag ni byang chub sems dpa' rnams kyi dga' bar bgyi ba'o/_/bcom ldan 'das 'di ni chos yang dag par brjod pa lags so/_/bcom ldan 'das gzhan yang byang chub sems dpa' ni don dam pa'i stong pa nyid kyis nges par byung ba/_mngon par shes pa chen po 
[\[79a.4\]]dang rig pas nges par byung ba/_dbang chen po thob pa/_chos yang dag par rjod pa la mkhas pa/_chos zab mo la dga' ba/_sems can thams cad dang 'thun par 'jug pa/_bsam gyis mi khyab cing rmad du byung ba'i chos dang ldan pa/_cang shes kyi chos thob pa/_
[\[79a.5\]]mngon par shes pa chen po/_chos smra ba chen po/_chos kyi rgyal po chen po/_bgyi ba chen po bgyid pa/_skye bo chen po rten pa/_mngon par shes pa chen pos rnam par rtsen pa/_sems can yongs su smin par bgyi ba'i slad du 'chi 'pho ma mchis kyang skye la/_
[\[79a.6\]]skye ba ma mchis kyang 'chi ba/_bgyi ba bgyis kyang mngon par rdzogs par 'tshang rgya ba/_sems grol yang brtson 'grus rtsom pa/_yongs su mya ngan las 'das kyang spyod pa ngoms kyang tshol ba/_don du gnyer ba ma mchis kyang sbyor ba thams cad shes kyang gzhan 
[\[79a.7\]]la 'dri ba lags so/_/bcom ldan 'das rgya mtsho thams cad kyi gting ni rtogs par rngo thogs kyi/_sems can chen po de dag gi theg pa chen po'i ye shes kyi rgya mtsho'i gting ni rtogs par rngo mi thogs so/_/bcom ldan 'das nam mkha' ni gzhal bar rngo thogs 
[\[79b\]]
[\[79b.1\]]kyi/_sems can chen po de dag gi sems ni gzhal bar rngo mi thogs so/_/bcom ldan 'das rlung ni gzung bar rngo thogs kyi/_sems can chen po de dag gi yul ni spyod par rngo mi thogs so/_/bcom ldan 'das smig rgyu la ni chu rnyed par rngo thogs kyi/_sems can chen po de 
[\[79b.2\]]dag las ngar 'dzin pa dang /_nga yir 'dzin pa ni rnyed par rngo mi thogs te/_bcom ldan 'das 'di ni chos yang dag par brjod pa lags so/_/de nas bcom ldan 'das la byang chub sems dpa' mig [{]bzangs kyis [,]bzang gis [}]'di skad ces gsol to/_/bcom ldan 'das byang chub 
[\[79b.3\]]kyi sems las chos thams cad khong du chud par bgyi'o/_/de ci'i slad du zhe na/_bcom ldan 'das chos thams cad ni yongs su rtog pa'i snying po tsam du bas te/_sems tsam mo rdzas ma lags pa'o/_/rdzas ma mchis pa'o/_/sgyu ma ltar rtsa ba ma mchis pa'o/_/'dod pas 
[\[79b.4\]]rnam par bsgrubs pa'o/_/byed pa po dang tshor ba po dang bral ba'o/_/mi gnas pa'o/_/gnas pa dang bral ba'o/_/bcom ldan 'das chos thams cad ni thog ma dang ldan pa ma lags pa'o/_/gnyis su ma mchis pa'o/_/gnyis dang bral ba'o/_/bcom ldan 'das 
[\[79b.5\]]chos thams cad ni nga'i ba ma mchis pa/_yongs su 'dzin pa ma mchis pa'o/_/chos thams cad ni bdag po ma mchis pa/_chos kyi dbyings dang mnyam pa'o/_/chos thams cad ni glo bur du byung ba/_mi gnas pa/_'dod chags dang bral ba'o/_/chos thams cad 
[\[79b.6\]]ni kun du rtog pa dang /_rnam par rtog pa dang bral ba/_rtog pa sel ba dang bral ba'o/_/chos thams cad ni shes par bgyi ba tsam dang /_shes pa po stong pa'i phyir blang du ma mchis/_bkur du ma mchis te/_yongs su 'tshal bar bgyi ba tsam du bas na/_'di la byis pa so so'i 
[\[79b.7\]]skye bo bdag ma mchis pa rnams la bdag tu 'du shes/_sems can ma mchis pa rnams la sems can du 'du shes pa 'di dag chos nyid 'di lta bu 'di khong du chud par bya'o snyam nas/_byang chub sems dpa' gang sems skye ba de ni byang chub sems 
[\[80a\]]
[\[80a.1\]]dpa'i byang chub kyi sems zhes bgyi'o/_/sems can thams cad la phan pa'i sems dang /_bde ba'i sems dang /_bla na med pa'i sems dang /_chos kyi dbyings las skyes pa'i sems dang /_sems can gyi khams thams cad la brten nas skyes pa 'di ni byang chub kyi sems zhes bgyi'o/_/
[\[80a.2\]]bcom ldan 'das gzhan yang sbyin pa'i pha rol tu phyin pas nye bar zhi ba'i sems dang /_tshul khrims kyi pha rol tu phyin pas zhi ba'i sems dang /_bzod pa'i pha rol tu phyin pas rma mi phyin pa'i sems dang /_brtson 'grus kyi pha rol tu phyin pas phyir mi ldog pa'i sems dang /_
[\[80a.3\]]bsam gtan gyi pha rol tu phyin pas rnam par mi g.yeng ba'i sems dang /_shes rab kyi pha rol tu phyin pas rnam par rtog pa'i sems dang /_byams pas mnyan pa'i sems dang /_snying rje chen pos mi zlog pa'i sems dang /_dga' ba chen pos 'gyod pa ma mchis pa'i sems dang /_
[\[80a.4\]]btang snyoms chen pos dri ma ma mchis pa'i sems dang /_sbyin pas 'jungs pa ma mchis pa'i sems dang /_snyan par smra bas thibs po ma mchis pa'i sems dang /_don spyod pas mnyam pa'i sems dang /_don 'thun pas ltag nam mchis pa'i sems dang /_stong pa nyid 
[\[80a.5\]]kyis mi 'gyur ba'i sems dang /_mtshan ma ma mchis pas sgrib pa ma mchis pa'i sems dang /_smon pa ma mchis pas mi g.yeng ba'i sems dang /_byang chub kyi phyogs kyi chos rnams kyis nges par 'byung ba'i sems dang /_sangs rgyas rjes su dran pas mi phyed pa'i sems 
[\[80a.6\]]dang /_chos rjes su dran pas chos kyi dbyings kyi sems dang /_dge 'dun rjes su dran pas smon pa ma mchis pa'i sems dang /_tshul khrims rjes su dran pas mchog tu 'dzin pa ma mchis pa'i sems dang /_gtong ba rjes su dran pas chags pa ma mchis pa'i sems 
[\[80a.7\]]dang /_lha rjes su dran pas dge ba'i tshogs thams cad yang dag par 'grub pa'i sems 'di ni byang chub sems dpa' rnams kyi byang chub kyi sems zhes bgyi'o/_/bcom ldan 'das bdag gis byang chub kyi sems las brtsams te/_bskal pa'am bskal pa las lhag 
[\[80b\]]
[\[80b.1\]]par bstan kyang mtha' rtogs par mi 'gyur ro/_/bcom ldan 'das de ltar na byang chub sems dpa' rnams kyi byang chub kyi sems bskyed pa ni tshad ma mchis pa'i rgyu las byung ba lags so/_/bcom ldan 'das de lta bas na byang chub sems dpas byang chub kyi sems las dge ba'i 
[\[80b.2\]]chos thams cad gzung bar bgyi ste/_bcom ldan 'das 'di ni chos yang dag par brjod pa lags so/_/de nas bcom ldan 'das la byang chub sems dpa' legs par skyes kyis 'di skad ces gsol to/_/bcom ldan 'das chos thams cad ni rtsa ba yongs su dag pas 
[\[80b.3\]]ma skyes pa'o/_/bcom ldan 'das de la chos rnams kyi rtsa ba ci lags zhe na/_mngon par ma zhen pa ni chos rnams kyi rtsa ba'o/_/bcom ldan 'das stong pa nyid ni chos thams cad kyi rtsa ba ste/_de la lta bar gyur pa thams cad ma mchis so/_/mtshan ma ma mchis pa ni 
[\[80b.4\]]chos thams cad kyi rtsa ba ste/_de la rnam par rtog pa thams cad ma mchis so/_/smon pa ma mchis pa ni chos thams cad kyi rtsa ba ste/_de la khams gsum pa rnams kyi nyon mongs pa rnams ma mchis so/_/mngon par 'du mi bgyid pa ni chos thams cad kyi rtsa ba ste/_
[\[80b.5\]]de la byed pa po ma mchis so/_/bdag ma mchis pa ni chos thams cad kyi rtsa ba ste/_de la bdag tu lta ba mi 'byung ngo /_/sems can ma mchis pa ni chos thams cad kyi rtsa ba ste/_de la sems can du lta ba kun tu mi 'byung ngo /_/srog ma mchis pa ni chos thams cad 
[\[80b.6\]]kyi rtsa ba ste/_de la srog tu lta ba kun du mi 'byung ngo /_/chos thams cad ni ma skyes pa ste/_de la ther zug tu lta ba kun tu mi 'byung ngo /_/chos thams cad ni ma 'gags pa ste/_de la chad par lta ba kun tu mi 'byung ngo /_/chos thams cad ni dngos po ma mchis pa ste/_
[\[80b.7\]]de la 'byung bar lta ba kun tu mi 'byung ngo /_/chos thams cad ni mya ngan las 'das pa dang mnyam pa ste/_de la 'jig par lta ba kun tu mi 'byung ngo /_/chos thams cad ni byang chub pa ste/_de la sangs rgyas su lta ba kun tu mi 'byung ngo /_/chos thams cad ni ma 
[\[81a\]]
[\[81a.1\]]bgyis pa ste/_de la chos su lta ba kun tu mi 'byung ngo /_/chos thams cad ni 'dus pa ma mchis pa ste/_de la dge 'dun du lta ba kun tu mi 'byung ngo /_/bcom ldan 'das 'di ni chos yang dag par brjod pa lags so/_/byang chub sems dpa' 
[\[81a.2\]]ded dpon gyis gsol pa/_bcom ldan 'das byang chub sems dpa' ni thog ma kho nar sems can thams cad byang chub par 'tshal gyi bdag nyid ni ma lags so/_/gang sems can gyi slad du thams cad rtsom yang sems can yang mi dmigs la/_byams pa chen po dang /_
[\[81a.3\]]snying rje chen po yang mi 'dor ro/_/de la byang chub sems dpa' rnams kyi byams pa chen po gang zhe na/_gang byang chub sems dpa' sems can yang mi dmigs la dge ba'i rtsa ba thams cad mngon par 'du bya ba'i go cha yang mi 'dor zhing /_dge ba'i rtsa ba de dag kyang byang chub tu 
[\[81a.4\]]yongs su bsngo ba 'di ni byams pa chen po zhes bgyi'o/_/gang sems can gyi bgyi ba rgyun mi gcod pa 'di ni de'i snying rje chen po lags so/_/gang 'khor ba nyid mya ngan 'das par yang dag par rjes su mthong la yang dag par sgrib pa'i brtson 'grus kyang mi 'dor ba 'di ni de'i 
[\[81a.5\]]byams pa chen po lags so/_/gang sems can mi gtong ba 'di ni de'i snying rje chen po lags so/_/gang bdag byang chub tu go bgos pa 'di ni de'i byams pa chen po lags so/_/gang sems can gzhan yang go cha 'tshal bar bgyid pa 'di ni de'i snying rje chen po lags so/_/
[\[81a.6\]]gang bdog pa thams cad yongs su gtong bar bgyid pa 'di ni de'i byams pa chen po lags so/_/gang bdog pa thams cad yongs su gtong ba la dge ba'i rtsa ba sems can thams cad sangs rgyas nyid thob par bgyi ba'i slad du yongs su sngo ba 'di ni de'i snying rje chen po lags so/_/
[\[81a.7\]]gang tshul khrims dang bslab pa dang /_dam bcas pa thams cad mi nyams pa 'di ni de'i byams pa chen po lags so/_/gang bdag gi tshul khrims kyis sems can gzhan gyi tshul khrims srung bar bgyid pa 'di ni de'i snying rje chen po lags so/_/gang bdag nyid bzod pa dang des 
[\[81b\]]
[\[81b.1\]]pa phun sum tshogs pa 'di ni de'i byams pa chen po lags so/_/gang bzod pa dang des pas sems can 'dul ba 'di ni de'i snying rje chen po lags so/_/gang sangs rgyas kyi byang chub thob par bgyi ba'i slad du bdag nyid brtson 'grus shin tu brtsams pa 'di ni de'i byams pa chen 
[\[81b.2\]]po lags so/_/gang brtson 'grus des sems can gzhan dag kyang brtson 'grus la rab tu dgod pa 'di ni de'i snying rje chen po lags so/_/gang bdag nyid sems nges par rtog pa la gnas pa 'di ni de'i byams pa chen po lags so/_/gang nges par rtog pa des gzhan 
[\[81b.3\]]yang nges par rtog tu 'jug pa 'di ni de'i snying rje chen po lags so/_/gang bdag shes rab yongs su rtog par bgyi ba'i slad du rtsol ba 'di ni de'i byams pa chen po lags so/_/gang rang gi shes rab kyis sems can gzhan rnams kyi shes rab 'phel bar bgyid pa 'di ni 
[\[81b.4\]]de'i snying rje chen po lags so/_/gang brtson pa yang ma lags/_mi brtson pa yang ma lags pa 'di ni de'i byams pa chen po lags so/_/gang bgyid pa yang ma lags/_mi bgyid pa yang ma lags pa de ni de'i snying rje chen po lags so/_/gang skye yang mi 'pho ba 'di ni de'i 
[\[81b.5\]]byams pa chen po lags so/_/gang 'pho ba yang mi g.yo ba 'di ni de'i snying rje chen po lags so/_/gang smra yang brjod pa ma mchis pa 'di ni de'i byams pa chen po lags so/_/gang grol yang 'ching ba yang mi 'dor ba 'di ni de'i snying rje chen po lags so/_/gang 'tshang rgya yang 
[\[81b.6\]]khong du chud pa yang ma mchis pa 'di ni de'i byams pa chen po lags so/_/gang yongs su mya ngan las kyang 'da' la nub par yang mi 'gyur ba 'di ni de'i snying rje chen po lags so/_/gang lus kyi ring bsrel phye mar 'gyur la/_rus pa dang /_rgyus pa dang /_khrag dang /_lus 
[\[81b.7\]]kyang ma mchis pa 'di ni de'i byams pa chen po lags so/_/gang ring bsrel de dag bas par yang mi 'gyur/_'phel bar yang mi 'gyur ba 'di ni de'i snying rje chen po lags so/_/gang sbyin pa yang sbyin la gtong ba yang mchis pa 'di ni de'i byams pa chen po lags so/_/gang 
[\[82a\]]
[\[82a.1\]]smon lam yang 'debs la 'jog pa yang ma mchis pa 'di ni de'i snying rje chen po lags so/_/gang srung yang sgrub par yang mi bgyid pa 'di ni de'i byams pa chen po lags so/_/gang 'phel ba yang 'phel la lhag par yang mi 'gyur ba 'di ni de'i snying rje chen po lags 
[\[82a.2\]]te/_bcom ldan 'das 'di ni chos yang dag par brjod pa lags so/_/byang chub sems dpa' 'od rtog gis gsol pa/_bcom ldan 'das byang chub sems dpa' nges par rtog par bgyi'o/_/bcom ldan 'das nges par rtog pa'i byang chub sems dpa' la sangs rgyas 
[\[82a.3\]]kyi chos gzhan rnams bdag nyid kyis mngon sum du 'gyur ro/_/nges par rtog pa gtso bor bgyid pa'i byang chub sems dpa' ni bde bar mngon par rdzogs par 'tshang rgya ba 'thob ste/_de ni gzungs lags so/_/de la byang chub sems dpa' rnams kyi gzungs gang zhe na/_gang 
[\[82a.4\]]gis ji ltar thos pa'i chos rnams chud mi gzon pa dang /_ji ltar thos pa'i chos rnams 'dzin pa dang /_ji ltar thos pa'i chos rnams khong du chud pa dang /_gzhan dag kyang khong du chud par bgyid pa 'di ni gzungs zhes bgyi'o/_/gang gis mi g.yo ba dang /_mi rtog pa 
[\[82a.5\]]dang /_gang gis chos kyi phung po brgyad khri bzhi stong 'dzin pa dang /_dran par yang mi bgyid/_bskyud par yang mi bgyid pa dang /_gang gis sems can thams cad kyi spyod pa 'tshal te/_'tshal nas kyang sems can de dag la de bzhin du 'jug pa dang /_gang gis sems 
[\[82a.6\]]can thams cad kyis smras pa thos te/_thos nas kyang 'phags pa ma lags pa'i sgra rnams la snying rje chen po rnyed pa dang /_'phags pas smras pa rnams la byams pa chen po rnyed pa dang /_gang gis chos kyi tshig gcig bzung nas bskal par bstan kyang de'i spobs pa 
[\[82a.7\]]mthar mi phyin cing bas par mi 'gyur ba dang /_gang gis brjod pa dang mi brjod pa thams cad 'tshal ba dang /_gang gis smras pa thams cad sangs rgyas kyis gsungs par 'tshal ba dang /_gang gis phyogs bcu'i 'jig rten gyi khams dag na bzhugs pa'i de bzhin gshegs 
[\[82b\]]
[\[82b.1\]]pa dgra bcom pa yang dag par rdzogs pa'i sangs rgyas rnams kyis gsungs pa thos te/_thos nas kyang thams cad yongs su 'dzin pa dang /_de bzhin gshegs pa gcig gi thad na chos nyan kyang de bzhin gshegs pa gnyis kyis chos bstan pa la sgrib par yang mi 'gyur 
[\[82b.2\]]ba 'di ni byang chub sems dpa' rnams kyi gzungs zhes bgyi'o/_/mngon par bsgrub pa'i gzungs kyang 'thob ste/_des chos thams cad mngon du ston pa dang /_chos kyi tshig gcig ji lta ba de bzhin du chos kyi dbyings ma lus par ston kyang des de rgyags par mi 'gyur/_bag ma 
[\[82b.3\]]mchis par mi 'gyur ro/_/lhag par bsdu ba'i gzungs kyang 'thob ste/_des 'jig rten thams cad kyi bla mar gyur pa'i gtam brjod cing /_'jig rten thams cad kyi bla mar gyur pa yang lags so/_/sel ba'i gzungs kyang 'thob ste/_des sems can thams cad kyi the 
[\[82b.4\]]tsom thams cad dang /_nye ba'i nyon mongs pa thams cad sel to/_/lhag par bsdu ba dang /_sel ba'i gzungs kyang 'thob ste/_des dkar po'i chos rnams 'phel bar bgyid cing nag po rnams zad par bgyid do/_/sgrub pa'i gzungs kyang 'thob ste/_des chos thams 
[\[82b.5\]]cad kyi sgrub pa yang 'tshal cing de sgrub kyang /_rnam par rtog par yang mi bgyid/_spyod kyang lus dang sems kyis brtson par yang mi bgyid/_'chad kyang yi ge rnams sgro 'dogs par yang mi bgyid/_spong bar yang sel bar yang mi bgyid/_yongs su rdzogs par bgyid kyang 
[\[82b.6\]]gang du chos gang yang sdud par yang mi bgyid/_nyung ngur yang bgyid la 'grib par yang mi bgyid/_rjod par yang bgyid la mngon par brjod pa yang ma mchis/_mya ngan las kyang 'da' la 'khor ba las kyang mi g.yo/_'phags pa nyid kyang 'thob la so so'i skye bo'i 
[\[82b.7\]]sa las kyang mi g.yo/_bdud las rnam par rgyal bar yang bgyid la lus dang sems dang ngag gis pha rol kyang mi gnon pa 'di ni bcom ldan 'das byang chub sems dpa' rnams kyi chos yang dag par brjod pa lags so/_/byang chub sems dpa' rnam par grol ba'i zla bas 
[\[83a\]]
[\[83a.1\]]gsol pa/_bcom ldan 'das chos thams cad ni rnam par grol ba'i mtshan nyid de/_de la byang chub sems dpas bcings pa'am grol bar yongs su brtag par mi bgyi'o/_/de ci'i slad du zhe na/_bcom ldan 'das rnam par grol ba ni gang gi yang 
[\[83a.2\]]ma lags so/_/rnam par grol ba yang gang yang ma lags so/_/bcom ldan 'das rnam par grol ba ni chos gang yang 'phel bar yang mi bgyid 'bri bar yang mi bgyid do/_/bcom ldan 'das rnam par grol ba ni gang nas kyang mi mchi/_bcings pa ni gang du yang mi 
[\[83a.3\]]mchi'o/_/bcom ldan 'das dge slong sems rnam par grol ba 'di ltar bdag ni sems rnam par grol ba'o snyam du mi sems te/_gzhan du na ji ltar rnam par grol ba de bzhin du chos thams cad 'tshal to/_/bcom ldan 'das gang 'di ltar 'khor ba ni skyon chags 
[\[83a.4\]]pa mya ngan las 'das pa ni rnam par grol ba'o snyam du sems pa 'di ni sems rnam par grol ba ma lags so/_/de ci'i slad du zhe na/_bdag tu 'dzin pa ni de ltar sems pa'i slad du'o/_/bcom ldan 'das gang 'di ltar bdag gi phung po dang /_khams dang /_skye mched 
[\[83a.5\]]kyis chog gis yongs su mya ngan las 'da'o snyam pa de ni sems rnam par grol ba ma lags so/_/de ci'i slad du zhe na/_bdag tu 'dzin pa ni de ltar sems pa'i slad du'o/_/bcom ldan 'das sems rnam par grol ba'i dge slong ni 'di ltar chos thams cad ni rnam 
[\[83a.6\]]par grol ba'i mtshan nyid ni byis pa so so'i skye bo rnams kyis mi shes te/_bdag gis de ltar chos nyid khong du chud par bya'o snyam du sems lags so/_/bcom ldan 'das sems rnam par grol ba'i dge slong ni bdag gis sems rnam par grol ba thob par bya'o snyam du 
[\[83a.7\]]mi sems mod kyi/_de yang 'di ltar shin tu rnam par grol ba'i chos thams cad la rnam par grol ba kun du tshol ba de rnams la snying rje chen po bya'o snyam du sems lags so/_/de ci'i slad du zhe na/_gang rnam par grol ba kun du tshol ba de dag ni rnam par grol ba mi 'thob pa'i 
[\[83b\]]
[\[83b.1\]]slad du'o/_/bcom ldan 'das de bas na rnam par grol ba tshol ba'i dge slong gis bcings pa btsal bar bgyi'o/_/gang gis bcings pa yang dag pa ji lta ba bzhin du mthong ba de rnam par grol ba la mi rtog ste/_de sems rnam par grol ba zhes bgyi'o/_/bcom ldan 
[\[83b.2\]]'das 'di ni byang chub sems dpa' rnams kyi chos yang dag par brjod pa lags so/_/de nas bcom ldan 'das la byang chub sems dpa' blo gros rgya mtshos 'di skad ces gsol to/_/bcom ldan 'das byang chub sems dpas nyon mongs pa rnams la 'jigs par mi 
[\[83b.3\]]bgyi'o/_/de ci'i slad du zhe na/_gang na nyon mongs pa mchis pa de na byang chub mchis shing nyon mongs pa ma mchis pa la byang chub kyang ma mchis pa'i slad du'o/_/stong pa nyid dang nyon mongs pa ni mi gnyis te gnyis su dbyer ma mchis so/_/bcom ldan 'das byang chub dang 
[\[83b.4\]]nyon mongs pa ni mi gnyis te gnyis su dbyer ma mchis so/_/gzhan du na phyin ci log tu lhung ba'i sems kyi rgyun gyis byis pa so so'i skya bo rnams bdag ni nyon mongs so/_/rnam par dag go snyam du 'tshal ba ni ma mchis pa lags so/_/bcom ldan 'das yang 
[\[83b.5\]]dag par bzhugs pa'i byang chub sems dpa' ni nyon mongs pa yang mi sel nyon mongs pa ma mchis pa yang mi sgrub bo/_/byang chub sems dpa' nyon mongs pa'i sgo la so sor rtog pa ni ting nge 'dzin dang gzungs kyi sgo 'thob bo/_/bcom ldan 'das de bas na nyon mongs 
[\[83b.6\]]pa nyid byang chub sems dpa' dag gi sangs rgyas kyi chos rnams kyi rigs lags so/_/nyon mongs pa de dag la g.yengs shing phyin ci log tu gyur pa'i blo can byis pa de dag ni ngan song du gzhol ba sdug bsngal myong bar 'gyur ba'o/_/byang chub sems dpa' ni yang dag par 
[\[83b.7\]]so sor rtog pas sangs rgyas kyi byang chub khong du chud do/_/bcom ldan 'das de bas na byang chub sems dpas rgyun las bzlog ste/_'jug par bgyi rgyun gyi rjes su 'jug par mi bgyi'o/_/bcom ldan 'das byang chub sems dpa' ni mya ngan las 'das pa las rnam 
[\[84a\]]
[\[84a.1\]]par grol gyi/_'khor ba las ni ma lags so/_/de ci'i slad du zhe na/_byang chub sems dpa' mya ngan las 'das pa la 'jigs par bgyi'o/_/'khor ba la ni ma lags so/_/'khor ba la so sor brtags na sems can rnams la snying rje chen po 'thob bo/_/
[\[84a.2\]]sangs rgyas kyi byang chub kyang 'thob bo/_/mya ngan las 'das pa la yongs su brtags na 'khor ba la zhe 'gras par 'gyur ro/_/byang chub sems dpa' 'khor ba la zhe 'gras pa ni sangs rgyas kyi byang chub las yongs su nyams so/_/'khor ba na gnas pa rnams la byang chub sems 
[\[84a.3\]]dpa'i byams pa chen po dang snying rje chen po skye'i/_mya ngan las 'das pa la gnas pa rnams la ni ma lags so/_/bcom ldan 'das mya ngan las 'das pa mya ngan las 'das pa zhes bgyi ba ni yang dag pa ma lags pa yongs su rtog pa rab tu zhi ba'i tshig [{]bla dgas [,]bla dwags [}]lags so/_/
[\[84a.4\]]bcom ldan 'das de bas na mya ngan las 'das pa tshol ba'i byang chub sems dpas yongs su rtog pa nye bar zhi ba btsal bar bgyi ste/_de las mya ngan las 'da' ba 'thob par 'gyur ro/_/bcom ldan 'das 'di ni chos yang dag par brjod pa lags so//_//bam po 
[\[84a.5\]]bdun pa ste tha ma/_de nas bcom ldan 'das la byang chub sems dpa' spyan ras gzigs dbang phyug gis 'di skad ces gsol to/_/bcom ldan 'das byang chub sems dpa' chos shin tu mang po la bslab par mi bya'o/_/bcom ldan 'das byang chub sems dpas chos 
[\[84a.6\]]gcig rab tu bzung zhing rab tu rtogs par bgyis na/_bcom ldan 'das sangs rgyas kyi chos thams cad de'i lag mthil du mchis pa lags so/_/chos gcig po gang zhe na/_'di lta ste snying rje chen po'o/_/bcom ldan 'das snying rje chen pos ni sangs rgyas kyi chos thams 
[\[84a.7\]]cad byang chub sems dpa' rnams kyi lag mthil du mchis pa lags so/_/bcom ldan 'das 'di lta ste/_dper na 'khor los sgyur ba'i rgyal po'i 'khor lo rin po che gang du mchi ba der dpung gi tshogs thams cad mchi'o/_/bcom ldan 'das de bzhin du byang chub 
[\[84b\]]
[\[84b.1\]]sems dpa'i snying rje chen po gang du mchi ba der sangs rgyas kyi chos thams cad mchi'o/_/bcom ldan 'das 'di lta ste/_dper na gdugs shar na sems can rnams kyi bgyi ba thams cad shin du mang bar 'gyur ro/_/bcom ldan 'das de bzhin du snying rje chen po gang du shar bar 
[\[84b.2\]]gyur pa der byang chub bgyid pa'i chos kyi bgyi ba gzhan rnams kyang shin du mang bar 'gyur ro/_/bcom ldan 'das 'di lta ste/_dper na srog gi dbang po mchis na dbang po gzhan rnams 'byung bar 'gyur ro/_/bcom ldan 'das de bzhin du snying rje chen po mchis na byang chub bgyid 
[\[84b.3\]]pa'i chos gzhan rnams kyang 'byung bar 'gyur te/_bcom ldan 'das 'di ni chos yang dag par brjod pa lags so/_/byang chub sems dpa' blo gros brtan pas gsol pa/_bcom ldan 'das bsam pa phun sum tshogs pa ni chos rnams kyi rtsa ba ste/_gang la bsam pa ma 
[\[84b.4\]]mchis pa de la sangs rgyas kyi chos thams cad ring ba lags so/_/bcom ldan 'das bsam pa phun sum tshogs pa la ni gal te sangs rgyas mi bzhugs na yang nam mkha'i dkyil dang /_rtsig pa dang /_shing rnams las chos 'byung ngo /_/byang chub sems dpa' bsam pa dag pa ni 
[\[84b.5\]]rang gi yid kyi dpyod pa nyid las gdams ngag dang rjes su bstan pa thams cad 'byung ngo /_/bcom ldan 'das de bas na byang chub sems dpas bsam pa phun sum tshogs par bgyi'o/_/bcom ldan 'das 'di lta ste/_dper na gang la rkang pa mchis pa de la 'gro ba mchis so/_/
[\[84b.6\]]bcom ldan 'das de bzhin du gang la bsam pa mchis pa de la sangs rgyas kyi chos rnams mchis so/_/bcom ldan 'das 'di lta ste/_dper na yan lag gi dam pa mgo gang la mchis pa de la 'tsho ba mchis so/_/bcom ldan 'das de bzhin du bsam pa gang la mchis pa de 
[\[84b.7\]]la sangs rgyas kyi byang chub mchis so/_/bcom ldan 'das 'di lta ste/_dper na gang la 'tsho ba mchis pa de la rnyed pa mchis so/_/bcom ldan 'das de bzhin du gang la bsam pa mchis pa de la sangs rgyas rnyed pa mchis so/_/bcom ldan 'das 'di lta ste/_dper na zhugs 
[\[85a\]]
[\[85a.1\]]shing mchis na zhugs 'bar gyi zhugs shing ma mchis na zhugs mi 'bar ro/_/bcom ldan 'das de bzhin du bsam pa mchis pa'i byang chub sems dpa' la sangs rgyas kyi chos rnams 'bar gyi bsam pa ma mchis pa la mi 'bar ro/_/bcom ldan 'das 'di 
[\[85a.2\]]lta ste/_dper na sprin chags na char 'bab kyi/_sprin ma chags na char mi 'bab po/_/bcom ldan 'das de bzhin du bsam pa mchis na sangs rgyas kyi chos rnams 'byung gi bsam pa ma mchis na mi 'byung ngo /_/bcom ldan 'das 'di lta ste/_dper na zhugs shing gang rtsa 
[\[85a.3\]]ba nyams pa de la me tog dang 'bras bu rnams mi 'khrung ngo /_/bcom ldan 'das de bzhin du gang bsam pa log par zhugs pa de dag la dge ba'i chos thams cad mi 'byung ngo /_/bcom ldan 'das de bas na byang chub sems dpa' sangs rgyas kyi byang chub tshol bas rang gi 
[\[85a.4\]]bsam pa shin tu gzung ba dang /_shin tu bsrung ba dang /_shin tu sbyang bar bgyi ste/_bcom ldan 'das 'di ni chos yang dag par brjod pa lags so/_/byang chub sems dpa' tshul bzang gis gsol pa/_bcom ldan 'das byang chub sems dpas chos gang yang 'khrugs 
[\[85a.5\]]par mi bgyi'o/_/bcom ldan 'das byang chub sems dpas rang gi sems shin tu gzung bar bgyi'o/_/bcom ldan 'das byang chub sems dpa'i sangs rgyas kyi chos thams cad ni rang gi sems la rag las pa'o/_/bcom ldan 'das byang chub sems dpa' gang chos 
[\[85a.6\]]'ga' zhig 'khrugs par bgyid na/_de tshegs chen pos mi skye ba'i chos la bzod pa 'thob par 'gyur ro/_/bcom ldan 'das byang chub sems dpa' gang chos gang yang 'khrugs par mi bgyid pa dang /_bsam gtan du bgyid pa de ma nyams par gnas pa ste/_de bzhin 
[\[85a.7\]]gshegs pa rnams la nongs pa ma mchis par 'gyur ro/_/rang gi sems las sangs rgyas kyi chos thams cad rab tu rtogs te/_sems de yang 'khrugs par mi bgyid do/_/ji ltar sems de rten cing 'brel bar 'byung ba de bzhin du chos thams cad kyang rten cing 'brel 
[\[85b\]]
[\[85b.1\]]bar 'byung bar mthong ngo /_/ji ltar sems de sgyu ma lta bur mthong ba de bzhin du chos thams cad kyang sgyu ma lta bur mthong ngo /_/ji ltar sems de nang dang /_phyi rol dang /_gnyi ga ma mchis par yang yang dag par rjes su mi mthong ba de bzhin du chos thams cad yang dag par rjes 
[\[85b.2\]]su mi mthong ngo /_/ji ltar sems de gzugs ma mchis/_bstan du ma mchis/_thogs pa ma mchis/_snang ba ma mchis/_rnam par rig pa ma mchis/_rten pa ma mchis/_gnas ma mchis par mthong ba de bzhin du chos thams cad kyang mthong ngo /_/de ltar mthong ba'i byang 
[\[85b.3\]]chub sems dpa' ni sems snyoms pa nyid thob bo/_/de sems snyoms pa nyid thob pas yang mi rtog_/mi ldog mi 'dor/_mi 'dzin mi smon to/_/gang mi smon pa de mi 'dzin to/_/gang mi 'dzin pa de yongs su mi 'dzin te/_yang nyon mongs par mi 'gyur ro/_/nyon mongs pa 
[\[85b.4\]]ma mchis pa'i byang chub sems dpa' ni sangs rgyas kyi chos thams cad kyis ston te/_bcom ldan 'das 'di ni chos yang dag par brjod pa lags so/_/byang chub sems dpa' nam mkha' mdzod kyis gsol pa/_bcom ldan 'das byang chub sems dpas gang gis sems 
[\[85b.5\]]can rnams la gnod par 'gyur ba'i tshig de smra bar mi bgyi'o/_/gang gis gzhan la gdung bar 'gyur ba'i tshig de smra bar mi bgyi'o/_/byang chub sems dpa' gang gzhan gyis 'tshal bar mi 'gyur ba'i tshig de smra bar mi bgyi'o/_/gang gzhan gyi don ma lags pa dang /_don ma mchis 
[\[85b.6\]]pa'i tshig de smra bar mi bgyi'o/_/gang gis rig pa mi skyed pa'i tshig de smra bar mi bgyi'o/_/gang sems can rnams kyi snying la mi 'bab pa dang /_'khor go ba ma lags pa dang /_rnar mi snyan pa'i tshig de smra bar mi bgyi'o/_/gang gnyis la spyod par 'gyur ba'i tshig de smra bar mi 
[\[85b.7\]]bgyi'o/_/bcom ldan 'das byang chub sems dpas gang stong pa nyid khong du chud par mi 'gyur ba'i tshig de smra bar mi bgyi'o/_/de ci'i slad du zhe na/_gang stong pa nyid khong du chud par bgyid pa'i tshig de ni tshig thams cad kyi mchog go/_/bcom ldan 'das gang chos thams cad 
[\[86a\]]
[\[86a.1\]]stong pa dang /_g.yo ba ma mchis pa dang /_mi gnyis pa dang /_gnyis dang bral bar mthong yang sems can gyi bgyi ba thams cad kyang mi 'dor ba 'di ni de'i sgrib pa ma mchis pa'i snying rje chen po lags so/_/yang sgrib pa ma mchis pa'i snying rje chen pos spyod 
[\[86a.2\]]pa de sangs rgyas kyi bslab pa rnams la slob bo/_/gang sangs rgyas kyi bslab pa rnams la slob pa de ni nam mkha'i mdzod 'thob bo/_/de nas nam mkha'i mdzod thob pas ci 'tshal ba rnams yongs su gtong bar bgyid kyang gtong ba dang ser sna la gnyis su 'du shes pa ma 
[\[86a.3\]]lags/_tshul khrims la ma lags/_'chal ba'i tshul khrims la ma lags/_bzod pa la ma lags/_gnod sems la ma lags/_brtson 'grus la ma lags/_le lo la ma lags/_bsam gtan la ma lags/_rnam par g.yeng ba la ma lags/_shes rab 
[\[86a.4\]]la ma lags/_'chal ba'i shes rab la ma lags te/_de sangs rgyas kyi chos la yang mi smon/_so so'i skye bo'i chos kyang yongs su mi 'dor ro/_/bcom ldan 'das 'di lta ste/_dper na rgya mtsho chen por chab 'bab po 'tshal ba ni 'di lta ste/_lan tshwa'i ror ro gcig 
[\[86a.5\]]go/_/de bzhin du byang chub sems dpa' don dam pa la mkhas pa la chos gang dag snang bar 'gyur ba de dag thams cad ni 'di lta ste/_rnam par grol ba'i ror ro gcig par 'gyur ro/_/bcom ldan 'das 'di lta ste/_dper na gdugs ni dngos po thams cad snang bar 
[\[86a.6\]]bgyid do/_/bcom ldan 'das de bzhin du byang chub sems dpa' yang shes rab kyis chos thams cad snang bar bgyid do/_/bcom ldan 'das chos thams cad ni stong pa nyid du 'gal ba ma mchis te/_bcom ldan 'das byang chub sems dpa' gang de ltar 'tshal ba de 
[\[86a.7\]]chos thams cad byang chub tu yang dag par rjes su mthong ngo /_/gang chos thams cad byang chub tu yang dag par rjes su mthong ba de gang cung zad smra ba de thams cad sangs rgyas kyi gsung du 'tshal to/_/gang de ltar 'tshal ba de chags pa ma mchis par ston to/_/gang chags 
[\[86b\]]
[\[86b.1\]]pa ma mchis par ston pa de spobs pa thogs pa ma mchis pa zhes bgyi ste/_bcom ldan 'das 'di ni chos yang dag par brjod pa lags so/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das byang chub sems dpas 
[\[86b.2\]]pha rol tu phyin pa rab tu phye ba lags na/_bcom ldan 'das 'jig rten log par 'dzin pa ni 'di skad du pha rol tu phyin pas byang chub sems dpa' rab tu phye'o zhes mchi'o/_/bcom ldan 'das gal te pha rol tu phyin pas byang chub sems dpa' rab tu phye ba lags na ni sems 
[\[86b.3\]]can thams cad kyang byang chub sems dpar 'gyur ro/_/bcom ldan 'das byang chub sems dpa' ni pha rol tu phyin pa skyed pa dang khong du chud pa lags te/_bskyed nas kyang gzhan dag la yang yang dag par rab tu ston te/_de'i slad du bcom ldan 'das byang chub sems 
[\[86b.4\]]dpa' ni ma skyes pa'i lam skyed pa/_ma byung ba'i lam 'byin pa/_ma brjod pa rjod pa'o zhes bgyi'o/_/bcom ldan 'das byang chub sems dpa' dag ni pha rol tu phyin pa rnams kyis bsrung ba ma lags kyi/_byang chub sems dpa' rnams pha rol tu phyin pa srung ba bgyid de/_
[\[86b.5\]]de'i slad du byang chub sems dpa' rnams dam pa'i chos 'dzin pa zhes bgyi'o/_/bcom ldan 'das byang chub sems dpa' dag ni pha rol tu phyin pa rnams kyis kun du bzung ba ma lags kyi/_byang chub sems dpa' rnams pha rol tu phyin pa kun tu 'dzin par bgyid de/_de'i slad 
[\[86b.6\]]du chos 'dzin pa zhes bgyi'o/_/bcom ldan 'das chos thams cad ni ngo bo nyid kyis dri ma ma mchis pas skyon ma mchis pa'o/_/bcom ldan 'das chos thams cad ni sems can dang bdag dben pas gnas pa ma mchis pa'o/_/bcom ldan 'das chos thams cad ni blang ba dang 
[\[86b.7\]]dor ba ma mchis pas sems ma mchis pa'o/_/bcom ldan 'das chos thams cad ni brtsams pa ma mchis pas yid ma mchis pa'o/_/bcom ldan 'das chos thams cad ni brtsams pa dang bral bas rnying pa ma lags pa'o/_/bcom ldan 'das chos thams cad ni mi 
[\[87a\]]
[\[87a.1\]]g.yo zhing g.yo ba ma mchis pas 'gro ba dang bral ba'o/_/chos thams cad ni srog ma mchis pas mi 'chi ba'o/_/chos thams cad ni zas ma mchis pas gso ba ma mchis pa'o/_/chos thams cad ni 'dus nas 'grub pas rdzas ma mchis pa'o/_/chos 
[\[87a.2\]]thams cad ni chos kyi dbyings dang dbyer ma mchis pas dman pa ma lags so/_/chos thams cad ni lus ma mchis pas dbyer ma mchis pa'o/_/chos thams cad ni yang dag pa'i mtha' dang mtshungs pas rdo rje lta bu'o/_/bcom ldan 'das byang chub sems dpa' gang 
[\[87a.3\]]'di ltar 'tshal ba de chos thams cad kyi chos nyid 'tshal to/_/gang chos rnams kyi chos nyid 'tshal ba de stong pa nyid 'tshal ba'o/_/gang stong pa nyid 'tshal ba de su dang yang mi rtsod do/_/gang su dang yang mi rtsod pa de dge sbyong gi chos la gnas pa'o/_/gang dge sbyong gi 
[\[87a.4\]]chos la gnas pa de gnas pa ma mchis pa'i gang gnas pa ma mchis pa de yul rnams la mi zag go/_/gang yul rnams la mi zag pa de skyon ma mchis pa'o/_/gang skyon ma mchis pa de chos kyi sku'o/_/chos kyi sku gang lags pa de de bzhin gshegs pa'o/_/de bzhin 
[\[87a.5\]]gshegs pa gang lags pa de mi gnyis pa gsung ba'o/_/gang mi gnyis pa gsung ba de 'khor ba yang mi spong /_mya ngan las 'das pa yang mi sgrub ste/_gzhan du na yongs su rtog pa thams cad spang ba ston te/_bcom ldan 'das 'di ni chos yang dag par brjod 
[\[87a.6\]]pa'o/_/phyin ci ma log pa yang dag par brjod pa'o/_/stong pa nyid yang dag par brjod pa'o/_/mtshan ma ma mchis pa dang /_smon pa ma mchis pa dang /_mngon par 'du mi bgyid pa dang /_ma skyes pa dang /_ma byung ba yang dag par brjod pa'o/_/skye ba ma mchis 
[\[87a.7\]]pa yang dag par brjod pa'o/_/theg pa chen po yang dag par brjod pa'o/_/chos kyi 'khor lo rab tu bskor ba chen po yang dag par brjod pa'o/_/pha rol tu phyin pa chen po yang dag par brjod pa'o/_/sa chen po yang dag par brjod pa'o/_/chos thams cad phyin ci ma 
[\[87b\]]
[\[87b.1\]]log pa yang dag par brjod pa'o/_/bcom ldan 'das chos yang dag par brjod pa 'di thob pa'i byang chub sems dpa' ni gang du dge ba bcu'i las kyi lam la rab tu 'god pa'i 'khor los sgyur bar 'gyur ro/_/sems can thams cad dge bar bgyid pa'i tshong 
[\[87b.2\]]dpon du 'gyur ro/_/khyim gyi skyon rnam par brjod pa'i khyim bdag chen por 'gyur ro/_/lha rnams bag mchis pa la rab tu sbyor ba'i lha'i rgyal po brgya byin du 'gyur ro/_/bsam gtan dang tshad ma mchis pa rnams la rab tu 'god pa'i tshangs par 'gyur ro/_/
[\[87b.3\]]'jig rten gyi chos rnams kyis yid mi gos pa'i 'jig rten skyong bar 'gyur ro/_/mchog tu rtsod pa ma mchis pa'i dge sbyong du 'gyur ro/_/tshangs pa'i yul la mkhas pa'i bram zer 'gyur ro/_/dul zhing g.yog kyang dul bar 'gyur ro/_/zhi zhing g.yog kyang zhi bar 'gyur 
[\[87b.4\]]ro/_/cang shes shing g.yog kyang cang shes par 'gyur ro/_/dbang chen po thob pa'i thams cad du 'gro bar 'gyur ro/_/the tshom thams cad gcod pa'i chos smra ba chen por 'gyur ro/_/nyon mongs pa zad pas mi 'jigs par 'gyur ro/_/bcom ldan 'das 'di ni chos 
[\[87b.5\]]yang dag par brjod pa lags so/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal khyod dang byang chub sems dpa' 'di dag dang nyan thos chen po rnams kyis smras pa 'di sems can gang dag gis khong du chud pa de dag 
[\[87b.6\]]ni dge ba'i rtsa ba chung ngu dang ldan pa ma yin no/_/sangs rgyas gcig la bsnyen bkur byas pa ma yin no/_/dge ba'i rtsa ba gcig gi rgyu las byung ba ma yin no/_/de ci'i phyir zhe na/_'jam dpal de bzhin gshegs pa rnams kyi byang chub ni zab ste/_brtags pa'i mkhas 
[\[87b.7\]]pa dang mdzangs pas rig pa'o/_/'jam dpal chos kyi rnam grangs 'di ni sems can dge ba'i rtsa ba chung ngu rnams kyis thos par mi 'gyur te/_gang dag gis thos kyang dad par mi 'gyur ro/_/'di la gang lus mngon sum du 'gyur ba dang /_gang dge ba'i bshes gnyen 
[\[88a\]]
[\[88a.1\]]gyis yongs su zin pa de dag gis thos par 'gyur/_'dzin par 'gyur te/_bzod pa yang thob par 'gyur ro/_/'jam dpal chos kyi tshul 'di la ma brten par sangs rgyas pa gang yang med do/_/'jam dpal sangs rgyas bcom ldan 'das gang 
[\[88a.2\]]dag byang chub mngon par rdzogs par sangs rgyas pa gang gA'i klung gi bye ma snyed po de dag thams cad kyang chos kyi rnam grangs 'di la brten nas mngon par rdzogs par sangs rgyas so/_/'jam dpal gang chos kyi rnam grangs 'di la ma brten par byang chub 'dod pa de dag ni nam 
[\[88a.3\]]mkha' la rnyeb pas rnyeb par rig par bya'o/_/chos kyi rnam grangs 'di la ma brten par rjes su 'thun pa'i bzod pa yang thob par mi nus na/_bla na med pa yang dag par rdzogs pa'i byang chub lta smos kyang ci dgos/_nga'i nyan thos gang gnyi ga'i cha las rnam par grol ba/_rnam 
[\[88a.4\]]par thar pa brgyad la bsam gtan pa/_so so yang dag par rig pa thob pa de dag kyang chos kyi tshul 'di la brten nas so/_/'jam dpal chos kyi rnam grangs 'di thos nas ngan du bsams te ngan song du skye ba ni sla'i gtam gzhan rnams la dad par byas te mtho ris su skye ba 
[\[88a.5\]]ni de lta ma yin no/_/de ci'i phyir zhe na/_'jam dpal gang tshul 'di thos nas sems can dmyal bar skyes pa de dag ni rab tu myur ba de rnam par thar bar 'gyur te/_mtho ris su skyes pa de dag ni de lta ma yin no/_/'jam dpal chos bzhi dang ldan na byang chub sems 
[\[88a.6\]]dpas tshul 'di thos par 'gyur te/_bzhi gang zhe na/_des sngon yang tshul 'di thos par gyur la/_thos nas kyang rjes su yi rang ba dang /_dge ba'i rtsa ba chen pos brten par 'gyur ba dang /_dge ba'i bshes gnyen gyis yongs su zin par 'gyur ba dang /_thos pa dang tshul 
[\[88a.7\]]khrims phun sum tshogs par 'gyur ba ste/_'jam dpal byang chub sems dpa' chos bzhi po de dag dang ldan na tshul 'di thos par 'gyur ro/_/'jam dpal gzhan yang byang chub sems dpa' chos bzhi dang ldan na tshul 'di thos par 'gyur te/_bzhi gang zhe na/_tshul 'di 
[\[88b\]]
[\[88b.1\]]ni yid la byed pa la rab tu brtson par 'gyur ba dang /_las kyis 'jigs pa dang ldan par 'gyur ba dang /_smon lam btab par 'gyur ba dang /_rang bzhin gyis drang zhing mnyen la 'grogs na bde bar 'gyur ba ste/_'jam dpal byang chub sems dpa' chos bzhi po de dag 
[\[88b.2\]]dang ldan na tshul 'di thos par 'gyur ro/_/'jam dpal chos bzhi dang ldan na tshul 'di thos nas spong bar mi 'gyur te/_bzhi gang zhe na/_byang chub tu smon lam btab pa yin/_bzod pa thob pa yin/_lta ba yang dag par zhugs pa yin/_bla na med pa yang dag 
[\[88b.3\]]par rdzogs pa'i byang chub las phyir mi ldog pa yin te/_chos bzhi po de dag dang ldan na/_tshul 'di thos nas spong bar mi 'gyur ro/_/'jam dpal chos bzhi dang ldan na tshul 'di thos nas dad par 'gyur te/_bzhi gang zhe na/_thos pa phun sum tshogs pa yin/_shes 
[\[88b.4\]]rab phun sum tshogs pa yin/_stong pa nyid kyi bsam gtan pa yin/_gzungs thob pa yin te/_chos bzhi po de dag dang ldan na tshul 'di thos nas dad par 'gyur ro/_/chos bzhi dang ldan na tshul 'di thos nas rab tu rtogs par 'gyur te/_bzhi gang zhe na/_bsod 
[\[88b.5\]]nams kyi tshogs bsags pa yin/_thos pa'i tshogs bsags pa yin/_ye shes kyi tshogs bsags pa yin/_bsam gtan rnams kyis sems las su rung ba yin te/_chos bzhi po de dag dang ldan na tshul 'di thos nas rab tu rtogs par 'gyur ro/_/
[\[88b.6\]]chos bzhi dang ldan na tshul 'di thos nas bla na med pa yang dag par rdzogs pa'i byang chub tu lung bstan pa thob ste/_bzhi gang zhe na 'di lta ste/_gzugs thams cad sangs rgyas kyi gzugs su yang dag par rjes su mthong ba dang /_tshul thams cad sangs rgyas kyi 
[\[88b.7\]]tshul du thos pa dang /_'dod pa thams cad dang bral te chad na sangs rgyas kyi byang chub 'dod par 'gyur ba yang med pa dang /_snying rje chen po las kyang rnam par mi ldog pa ste/_'jam dpal byang chub sems dpa' chos bzhi po de dag dang ldan na bla na med pa yang dag 
[\[89a\]]
[\[89a.1\]]par rdzogs pa'i byang chub tu lung ston to/_/'jam dpal de bas na byang chub sems dpas tshul 'di rgyun mi 'chad par mnyan par bya'o/_/myur du nges par 'byung bar 'dod pas kyang tshul 'di mnyan par bya'o/_/lung bstan pa'i sa 'dod pa'i byang chub sems 
[\[89a.2\]]dpas kyang tshul 'di mnyan par bya'o/_/las kyi sgrib pa byang bar 'dod pa dang /_nyon mongs pa'i sgrib pa dang /_shes bya'i sgrib pa dang /_'gro ba'i sgrib pa byang bar 'dod pas kyang tshul 'di mnyan par bya'o/_/de bzhin gshegs pa la bla na med pa'i mchod pa byed par 'dod pas kyang 
[\[89a.3\]]tshul 'di mnyan par bya'o/_/dam pa'i chos yongs su gzung bar 'dod pas kyang tshul 'di nyid mnyan par bya'o/_/'jam dpal gang chos kyi tshul 'di thos nas 'jug pa dang /_mi spong ba dang /_mi smod par 'gyur ba'i sems can de dag ngas bla na med pa yang dag par rdzogs pa'i 
[\[89a.4\]]byang chub tu lung bstan par bya'o/_/de nas byang chub sems dpa' sems dpa' chen po rtsom pa med kyis de'i tshe mu tig gi do shal brgya stong ri ba mgul nas bkrol te/_bcom ldan 'das ga la ba de logs su gtor nas tshig 'di skad du bcom ldan 'das sbyin pa'i chos 'dis 
[\[89a.5\]]sems can thams cad de bzhin gshegs pa dgra bcom pa yang dag par rdzogs pa'i sangs rgyas ci 'dra ba de 'dra bar gyur cig ces smras so/_/de nas mu tig gi do shal de bcom ldan 'das kyi dbu'i gtsug gi drang thad na khang pa brtsegs pa rnam par bkra ba/_gru bzhi lha ma pa/_
[\[89a.6\]]lha dang mis lta bar byed pa/_nyan thos chen po de dag dang /_byang chub sems dpa' de dag dang /_brgya byin dang /_tshangs pa dang /_'jig rten skyong ba rnams kyis sngon ma mthong ma thos pa 'dug par gyur te/_de bcom ldan 'das gshegs pa'i rjes su 'gro zhing bzhugs pa'i rjes 
[\[89a.7\]]su gnas so/_/de'i tshe lha dang mi phal cher ngo mtshar du gyur rmad du byung bar gyur te/_ya mtshan du bya ba skyes nas spyi bor thal mo sbyar te/_bcom ldan 'das la phyag 'tshal nas mig mi 'dzums par gnas par gyur to/_/de nas byang chub sems dpa' sems dpa' chen po rtsom 
[\[89b\]]
[\[89b.1\]]pa med ngo mtshar du gyur nas dga' ba skyes te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das kyi zhabs la gtugs nas phyag 'tshal te/_bcom ldan 'das ga la ba de logs su thal mo sbyar ba btud nas bcom ldan 'das 
[\[89b.2\]]la mngon sum du tshigs su bcad pa 'di dag gis mngon par bstod do/_/yon tan mang po kun gyi snod gyur pa/_/sa dang lha yul 'gro ba'i mgon gcig pu/_/bde gshegs zhi zhing rab tu zhi la dgyes/_/khyod mtshungs 'jig rten ma mchis ga la lhag_/blo gros mnyam 
[\[89b.3\]]zhing g.yo med mtshungs par sbyor/_/bdag po thugs rjes rab tu zin pa'i thugs/_/nam mkha'i dkyil ltar thugs ni ma gos te/_/phan ran yang dag bka' mchid gsung zhing spyod/_/khyod la dgra dang zin ni mi mnga' ste/_/bdag po dgyes dang mi dgyes yong mi mnga'/_/
[\[89b.4\]]sman pa bzhin du 'gro ba gso mdzad cing /_/thugs rje bskyed nas rnam par mi rtog spyod/_/lha min lha dang klu dang nam mkha' lding /_/gnod sbyin khyod la skyabs mchis zhi ba thob/_/mgon po srid pa gsum na phan mdzad pa/_/thub pa khyod la bdag ni skyabs su mchi/_/
[\[89b.5\]]bde gshegs khyod ni 'dus ma bgyis mi gzigs/_/zhi thugs zhi la'ang yon tan mi gzigs te/_/gnyi ga'i tshul spangs rnam rtog mi mnga' bar/_/bdag po mya ngan 'das nas 'jig rten spyod/_/rab zhi'i yon tan rgya mtsho gting tshod yas/_/stobs bcu nyid du 
[\[89b.6\]]yon tan mkhyen par gyur/_/sa dang nam mkha' lta bur tshad med chos/_/mgon la thal mo sbyar te mgos phyag 'tshal/_/srid pa'i chu bor mi rkyal mi nub cing /_/sems can mchog ni me khyer mi bzhugs so/_/khyod mi gcig pu srid mtsho'i pha rol gshegs/_/
[\[89b.7\]]dpe med rgya mtsho'i blo la phyag 'tshal lo/_/pad ma bzhin du chu yis mi gos pa/_/sa la 'jig rten chos grol rab tu gsung /_/khyod kyi mkhyen pa su dang mi mtshungs te/_/mtshungs med blo gros khyod la bdag skyabs mchi/_/khyod ni mi mkhyen cung zad 'dir mi mnga'/_/
[\[90a\]]
[\[90a.1\]]stobs bcu ldan pas kun du yong mi bsnyengs/_/'khor la nga 'dra su yang med ces gsung /_/de slad khyod ni dpa' bo gcig pu rgyu/_/mi gang khyod bka' bdud rtsi snod gyur pa/_/de dag mdor na srid pa'i 'jigs dang bral/_/sman pa dam pa mchod 'os 'jig 
[\[90a.2\]]rten mgon/_/thugs rje ldan pa khyod la bdag skyabs mchi/_/de nas bcom ldan 'das la byang chub sems dpa' rtsom pa med kyis 'di skad ces gsol to/_/bcom ldan 'das kyis bdag gi bsam pa mkhyen te/_bcom ldan 'das bdag ni bdag gi slad du mchod pa mi 
[\[90a.3\]]bgyid kyi/_gang bdag gis de bzhin gshegs pa dgra bcom pa yang dag par rdzogs pa'i sangs rgyas la mu tig gi do shal phul zhing bstod pa dang /_mchod pa'i dge ba'i rtsa ba 'dis bcom ldan 'das sems can thams cad sangs rgyas nyid thob par gyur cig_/bcom ldan 
[\[90a.4\]]'das 'di ni bdag gi bsam pa lags so/_/de nas bcom ldan 'das kyis de'i tshe 'dzum pa mdzad do/_/'di ni sangs rgyas bcom ldan 'das rnams kyi chos nyid de gang gi tshe sangs rgyas bcom ldan 'das 'dzum pa mdzad pa de ni/_bcom ldan 'das kyi zhal gyi sgo nas 'od zer 
[\[90a.5\]]kha dog tha dad pa kha dog du ma 'di lta ste/_sngon po dang /_ser po dang /_dmar po dang /_dkar po dang /_btsod kha dang /_shel gyi kha dog lta bu byung ste/_de dag gis 'jig rten gyi khams mtha' yas mu med pa 'od kyis snang bar byas nas ngan song du skyes pa'i sems can rnams 
[\[90a.6\]]kyi gdung ba yang rab tu zhi bar byas/_lha dang mi rnams kyang sim par byas nas slar log ste/_bcom ldan 'das la lan du mar bskor ba byas nas/_bcom ldan 'das kyi dbu'i gtsug tu nub par gyur to/_/'od zer de dag mthong ba'i 'khor de thams cad kyang yid 'dun cing rab tu 
[\[90a.7\]]dga' ba dang /_bde ba dang /_yid bde ba skyes nas thal mo sbyar te/_bcom ldan 'das ga la ba de logs su lus btud nas 'dug ste/_/bcom ldan 'das 'dzum pa mdzad pa'i rgyu ci yin snyam mo/_/de nas tshe dang ldan pa kun dga' bo stan las langs te/_bla gos phrag pa 
[\[90b\]]
[\[90b.1\]]gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas tshigs su bcad pa 'di dag gis bcom ldan 'das la 'dzum pa mdzad pa'i don zhus pa/_dpa' chen khyod kyis 'dzum mdzad pas/_/lha 
[\[90b.2\]]dang mir bcas 'jig rten 'di/_/khyod kyis 'dzum pa mdzad pa la/_/the tshom 'tshal nas lta zhing mchis/_/'dod chags bral ba dpa' bo khyod/_/thams cad mkhyen pa rnam par 'dren/_/rgyu ma mchis par 'dzum mi mdzad/_/skyon mi mnga' ba 'dzum don gsungs/_/thub pa'i 
[\[90b.3\]]zhal nas 'od btang ba/_/gsal zhing dag la yid du mchi/_/lha mi ngan song mchis pa rnams/_/de yis reg pas bde bar gyur/_/sems can chen po khyod zhal nas/_/'od zer dag ni rab/_/btang ba/_/de ni ci zhig don du bstan/_/thugs rje can gyis lung bstan gsol/_/
[\[90b.4\]]'od zer kha dog dkar po dag_/tshems kyi phrag nas mdzes byung ba/_/de dag gis ni nyi ma'i zer/_/shin tu mdzes par shar ba dag_/gang slad 'jig rten dgar 'gyur bar/_/deng du snag tsha'i mdog bzhin bgyis/_/mgon khyod gang la thugs rje zhing /_/su yi bskal 
[\[90b.5\]]pa nye bar gnas/_/rgyu dang don ni ma mchis par/_/'dod chags bral ba 'dzum mi mdzad/_/thugs rje thugs kyis lung ston te/_/the tshom rnam par bsal bar mdzod/_/ji ltar khyod kyi zhal nas su/_/'od zer byung nas slar log ste/_/'od ni 'jig rten mgon po yi/_/
[\[90b.6\]]dbu yi gtsug tu nub gyur pa/_/glog ris bzhin du nam mkha' la/_/dge ba dpag med bkra bgyid pa/_/rnam par 'dren pa de dag gis/_/thams cad mkhyen pa'i spyod pa ston/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' 
[\[90b.7\]]bo byang chub sems dpa' sems dpa' chen po rtsom pa med pa 'di bskal pa bcu gnyis na/_lhas mngon par bstod pa'i bskal pa la dga' ba chen po'i 'jig rten gyi khams su 'od chen po zhes bya ba'i sangs rgyas su 'gyur te/_rig pa dang zhabs su ldan pa bde bar gshegs 
[\[91a\]]
[\[91a.1\]]pa 'jig rten mkhyen pa skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das su 'gyur ro/_/kun dga' bo de bzhin gshegs pa 'od chen po'i tshe'i tshad ni bskal pa gcig thub par 'gyur ro/_/byang chub 
[\[91a.2\]]sems dpa' de dag gi tshe'i tshad ni bar gyi bskal pa bcu gnyis thub par 'gyur ro/_/kun dga' bo 'di lta ste/_dper na gzhan 'phrul dbang byed kyi lha rnams kyi longs spyod dang kun spyod pa ltar/_sangs rgyas kyi zhing de'i sems can rnams kyi longs spyod dang kun spyod pa yang 
[\[91a.3\]]de 'dra bar 'gyur ro/_/de nas tshe dang ldan pa rab 'byor gyis byang chub sems dpa' sems dpa' chen po rtsom pa med la 'di skad ces smras so/_/rigs kyi bu khyod bcom ldan 'das kyis sangs rgyas su 'gyur ro zhes lung bstan pa ni khyod kyis rnyed pa legs par rnyed do/_/byang chub 
[\[91a.4\]]sems dpa' rtsom pa med kyis smras pa/_btsun pa rab 'byor 'di la su zhig sangs rgyas su 'gyur shes sam/_rab 'byor gyis smras pa/_rigs kyi bu kho bos ni gang sangs rgyas su 'gyur ba'i chos de yang dag par rjes su mi mthong ngo /_/smras pa/_btsun pa rab 'byor gal 
[\[91a.5\]]te gang sangs rgyas su 'gyur ba'i chos de yang dag par rjes su mi mthong na khyod sangs rgyas su 'gyur bar lung bstan to zhes bya bar de mi bsting ngam/_rab 'byor gyis smras pa/_rigs kyi bu khyod bcom ldan 'das kyis sangs rgyas su 'gyur ro zhes lung ma bstan tam/_smras pa/_
[\[91a.6\]]btsun pa rab 'byor don yongs su mkhyen pa bcom ldan 'das kyis 'di skad du sangs rgyas su 'gyur ro zhes gsungs so/_/de la de bzhin gshegs pa'i don yongs su mkhyen pa gang zhe na/_byang chub sems dpa' gang byang chub tu smon pa de de bzhin gshegs pa rnams kyis lung 
[\[91a.7\]]mi ston to/_/byang chub sems dpa' gang byang chub tu mi smon pa de de bzhin gshegs pa rnams kyis lung ston to/_/de bas na don yongs su mkhyen pa bcom ldan 'das kyis ni sems can rnams kyi dge ba'i rtsa ba bskyed pa'i phyir 'di skad du sangs rgyas su 'gyur ro zhes 
[\[91b\]]
[\[91b.1\]]gsungs na/_khyod ci zhig la ltos bsams nas 'di skad du sangs rgyas su 'gyur ro zhes smra/_smras pa/_rigs kyi bu bcom ldan 'das kyi nyan thos kyi tha snyad 'di ni 'jig rten gyi tha snyad do/_/smras pa/_btsun pa rab 'byor 'phags pa rnams la 'jig rten gyi tha snyad kyis 
[\[91b.2\]]gdags su med do/_/de ci'i phyir zhe na/_'phags pa tha snyad 'dogs pa ni bden pa'o/_/'jig rten tha snyad 'dogs pa ni log pa'o/_/btsun pa rab 'byor de bas na 'jig rten gyi tha snyad log pa 'phags pa rnams la rjod par mi 'os so/_/btsun pa rab 'byor 'jig 
[\[91b.3\]]rten ni bsrung bar bya ba yin te/_don dam pas dngangs su 'ong zhes de la 'phags pa rnams snying rje chen pos bden pa yang dag pa btang nas byis pa rnams la log par tha snyad 'dogs kyi/_'phags pa rnams la ma yin te/_'phags pa rnams ni bden pa yang dag pa la 
[\[91b.4\]]dga' ba'o zhes 'phags pa rnams la bden pa brjod do/_/'phags pa rnams kyi bden pa gang zhe na/_btsun pa rab 'byor shin tu mngon par rdzogs par byang chub pa ni 'phags pa rnams kyi bden pa'o/_/chos thams cad ni byang chub kyi rang bzhin te/_'di ni 'phags pa 
[\[91b.5\]]rnams kyi bden pa'o/_/smras pa/_rigs kyi bu sdug bsngal 'phags pa'i bden pa dang /_kun 'byung ba 'phags pa'i bden pa dang /_'gog pa'i bden pa dang /_lam gyi bden pa dang /_bden pa bzhi med dam/_byang chub sems dpa' rtsom pa med kyis smras pa/_btsun pa 
[\[91b.6\]]rab 'byor sdug bsngal 'dus byas ma yin nam/_smras pa/_de de bzhin te sdug bsngal ni 'dus byas so/_/byang chub sems dpa' rtsom pa med kyis smras pa/_btsun pa rab 'byor bcom ldan 'das kyis 'dus byas thams cad [{]brdzun [,]rdzun [}]pa slu ba'i chos so zhes ma gsungs sam/_
[\[91b.7\]]smras pa/_rigs kyi bu de lta bu'o/_/byang chub sems dpa' rtsom pa med kyis smras pa/_gal te sdug bsngal ni 'dus byas te de [{]brdzun [,]rdzun [}]pa yin na/_khyod 'di ltar ci zhig las sdug bsngal 'phags pa'i bden pa'o snyam du sems/_rab 'byor gyis smras pa/_rigs kyi bu sdug 
[\[92a\]]
[\[92a.1\]]bsngal ni 'dus byas te [{]brdzun [,]rdzun [}]pa'o/_/sdug bsngal yongs su shes pa ni bden pa'o/_/smras pa/_gal te sdug bsngal ni 'dus byas [{]brdzun [,]rdzun [}]pa slu ba'i chos can te yang dag pa ma yin na de yongs su shes pa yang bden par rung ngam/_rab 'byor gyis smras pa/_
[\[92a.2\]]rigs kyi bu de lta'o/_/byang chub sems dpa' rtsom pa med kyis smras pa/_btsun pa rab 'byor khyod kyi sdug bsngal yongs su shes pa 'phags pa'i bden par ga la 'gyur/_rab 'byor gyis smras pa/_rigs kyi bu 'gog pa ni 'dus ma byas pa yin na/_de ci'i phyir 'phags 
[\[92a.3\]]pa'i bden par mi 'gyur/_byang chub sems dpa' rtsom pa med kyis smras pa/_btsun pa rab 'byor ci 'gog pa de nyid 'gog pa'i bden pa'am 'on te chos gzhan 'ga' zhig 'gags pa lags sam/_ci zhig 'gags pas 'gog pa'i bden par yid ches/_rab 'byor 
[\[92a.4\]]gyis smras pa/_rigs kyi bu sdug bsngal 'gog pas 'gog pa'i bden pa zhes brjod do/_/byang chub sems dpa' rtsom pa med kyis smras pa/_gnas brtan rab 'byor gyis sdug bsngal ni 'dus byas te/[ {]brdzun [,]rdzun [}]pa slu ba'i chos so zhes ma smras sam/_rab 'byor gyis smras 
[\[92a.5\]]pa/_rigs kyi bu de lta'o/_/byang chub sems dpa' rtsom pa med kyis smras pa/_btsun pa rab 'byor chos gang [{]brdzun [,]rdzun [}]pa yang dag par ma yin pa de la ni 'gog pa med na khyod kyi sdug bsngal de 'gog par ga la 'gyur/_de skad ces smras pa dang /_tshe dang ldan pa rab 
[\[92a.6\]]'byor gyis byang chub sems dpa' sems dpa' chen po rtsom pa med la 'di skad ces smras so/_/rigs kyi bu khyod kyi spobs pa la bdag rjes su yi rang ngo /_/sems can thams cad kyis kyang khyod kyi spobs pa thob par gyur cig_/rigs kyi bu byang chub sems dpa' 
[\[92a.7\]]rnams kyi bden pa ni gang /_bden pa mngon par rtogs pa ni gang /_byang chub sems dpa' rtsom pa med kyis smras pa/_btsun pa rab 'byor chos thams cad ni bden pa'i tshul dang 'gal ba ma yin no/_/de bas na chos thams cad mngon par rtogs pa ni bden pa mngon par rtogs 
[\[92b\]]
[\[92b.1\]]pa'o/_btsun pa rab 'byor chos thams cad ni rten cing 'brel bar 'byung ba ste/_rten cing 'brel bar 'byung ba mngon par rtogs pa ni bden pa mngon par rtogs pa'o/_/chos thams cad ni stong pa ste/_stong pa nyid khong du chud pa ni bden pa'o/_/stong pa nyid mngon par rtogs pa ni bden pa 
[\[92b.2\]]mngon par rtogs pa'o/_/chos thams cad ni ma skyes pa ste mi skye ba khong du chud pa ni bden pa'o/_/mi skye ba mngon par rtogs pa ni bden pa mngon par rtogs pa'o/_/btsun pa rab 'byor gang du bden pa mngon par rtogs pa de la chos gang yang sgrub pa'am spang ba med do/_/btsun 
[\[92b.3\]]pa rab 'byor byang chub sems dpa' rnams kyi bden pa mngon par rtogs pa ni chos gang yang mngon par mi sgrub ste/_btsun pa rab 'byor 'di ni byang chub sems dpa' rnams kyi bden pa mngon par rtogs pa'o/_/btsun pa rab 'byor bden pa bden pa zhes bya ba 'di ni 'gyur ba med 
[\[92b.4\]]pa'i chos kyi tshig [{]bla dgas [,]bla dwags [}]so/_/btsun pa rab 'byor ci tsam du rtog pa de tsam du log pa ste/_rtog pa dang bral ba ni thar pa'o/_/btsun pa rab 'byor gang gi phyir bcom ldan 'das kyis sangs rgyas su 'gyur ro zhes lung bstan pas khyod rnyed pa legs par rnyed do zhes smras pa ni 
[\[92b.5\]]btsun pa rab 'byor gang dag rnyed pa legs par rnyed pa de dag la ni lung mi ston to/_/gang dag rnyed pa legs par ma rnyed cing rnyed pa med pa de dag la ni lung ston to/_/gang dag rnyed pas dga' bar mi sems shing ma rnyed pas sro shi bar mi 'gyur ba de dag la lung ston to/_/
[\[92b.6\]]gang dag 'khor ba las kyang mi g.yo la mya ngan las 'das pa yang thob par 'gyur ba de dag la lung ston to/_/gang dag so so'i skye bo'i chos rnams las kyang mi g.yo la nges par gyur pa yang thob par 'gyur ba de dag la lung ston to/_/gang dag lung bstan pa thos na dga' 
[\[92b.7\]]bar mi sems pa de dag la lung ston to/_/rab 'byor gyis smras pa/_rigs kyi bu khyod kyis khong du chud pa 'di zab po/_/smras pa/_btsun pa rab 'byor gang dag rtogs pas khong du chud pa mthong ba de dag gi khong du chud pa zab po/_/rab 'byor gyis smras pa/_khong du chud 
[\[93a\]]
[\[93a.1\]]pa 'di blta dka'o/_/smras pa/_btsun pa rab 'byor lta 'dod pa rnams kyis so/_/rab 'byor gyis smras pa/_khong du chud pa 'di rtogs par dka'o/_/smras pa/_btsun pa rab 'byor mi brtson pa rnams kyis so/_/smras pa/_rigs kyi bu tshul 'di la su zhig 
[\[93a.2\]]'jug par 'gyur/_smras pa/_gang dag sangs rgyas mang po la bsnyen bkur byas par 'gyur ba dang /_dge ba'i rtsa ba ma bskyed pa ma yin pa dang sangs rgyas byung ba la bsnyen bkur byas pa rnams kyi rna lam du chos kyi rnam grangs 'di grag par 'gyur ro/_/rab 'byor gyis smras pa/_
[\[93a.3\]]rigs kyi bu ji ltar na sangs rgyas la bsnyen bkur byas pa yin/_smras pa gang sgrub pa sten pa'o/_/smras pa/_rigs kyi bu sgrub pa la gnas pa ji ltar rig par bya/_smras pa/_gang sems can rnams la log par mi sgrub pa'o/_/smras pa/_sems can rnams la log 
[\[93a.4\]]par mi sgrub pa ji lta bu/_smras pa/_gang byams pa chen po dang /_snying rje chen po mi 'dor ba'o/_/rab 'byor gyis smras pa/_byang chub sems dpa' rnams kyi byams pa chen po gang /_smras pa/_gang lus dang srog dang /_dge ba'i rtsa ba thams cad sems can thams cad la 
[\[93a.5\]]byin yang lan du phan 'dogs pa la mi re ba'o/_/smras pa/_byang chub sems dpa' rnams kyi snying rje chen po gang /_smras pa/_gang thog ma kho nar sems can rnams byang chub par 'dod kyi bdag ni ma yin no/_/bstan pa 'di bshad pa na srog chags bdun khri drug stong ni/_bla na 
[\[93a.6\]]med pa yang dag par rdzogs pa'i byang chub tu sems bskyed do/_/dge slong nyis brgya ni len pa med par zag pa las sems rnam par grol lo/_/yang de'i tshe lha'i bu bzang sems zhes bya ba 'khor de nyid du 'dus par gyur nas 'dug pa des/_bcom ldan 'das la 'di skad 
[\[93a.7\]]ces gsol to/_/bcom ldan 'das byang chub sems dpa'i sangs rgyas kyi byang chub kyi rtsa ba'i rten gyi gnas gang lags/_bcom ldan 'das kyis bka' stsal pa/_lha'i bu sangs rgyas kyi byang chub kyi rtsa ba'i rten gyi gnas ni bsam pa phun sum tshogs pa'i sems bskyed pa'o//_
[\[93b\]]
[\[93b.1\]]lha'i bu bzang sems kyis gsol pa/_de ltar byang chub tu sems bskyed pa'i spyod yul gang lags/_bcom ldan 'das kyis bka' stsal pa/_gang sbyin pa yang spyod yul la rnam par smin pa la re ba med pa la yang mngon du phyogs pa yin/_tshul khrims ma nyams pa 
[\[93b.2\]]yang spyod yul la rnam par mi rtog pa'i tshul khrims la yang mngon du phyogs pa yin/_bzod pa yang spyod yul la mi gnyis pa'i chos la yang mngon du phyogs pa yin/_brtson 'grus kyang spyod yul la brtsam pa med pa la yang mngon du phyogs pa yin/_bsam 
[\[93b.3\]]gtan yang spyod yul la shin tu snyoms par zhugs pa'i chos thams cad la yang mngon du phyogs pa yin/_shes rab kyang spyod yul la spros pa med pa la yang mngon du phyogs pa yin/_thos pa yongs su tshol ba la yang spyod yul la brjod du med pa yang mngon du phyogs 
[\[93b.4\]]pa yin/_zhi gnas kyang spyod yul la shin tu zhi ba dang /_rab tu zhi ba la yang mngon du phyogs pa yin/_lhag mthong yang spyod yul la chos thams cad bstan du med pa la yang mngon du phyogs pa yin/_dran pa nye bar gzhag pa yang spyod yul la dran pa med cing yid la 
[\[93b.5\]]byed pa med pa la yang mngon du phyogs pa yin/_yang dag par spong ba yang spyod yul la mngon par 'du mi byed pa la yang mngon du phyogs pa yin/_rdzu 'phrul gyi rkang pa yang spyod yul la smon pa thams cad yang dag par chad pa la yang mngon du phyogs pa yin/_dbang po 
[\[93b.6\]]yang spyod yul la dbang po las 'das pa'i chos rnams la yang mngon du phyogs pa yin/_stobs kyang spyod yul la dbyer med pa'i chos la yang mngon du phyogs pa yin/_byang chub kyi yan lag kyang spyod yul la sangs rgyas kyi byang chub la yang mngon du phyogs pa yin/_
[\[93b.7\]]lam yang spyod yul la lam ngan par zhugs pa'i sems can yongs su bskyab pa la yang mngon du phyogs pa yin/_sems can yongs su smin par bya ba yang spyod yul la chos thams cad la yang mngon du phyogs pa yin/_'dul ba yang spyod yul la chos thams cad 
[\[94a\]]
[\[94a.1\]]shin tu dul bar bsgom pa la yang mngon du phyogs pa yin/_pha rol tu phyin pa yang spyod yul la pha rol dang tshu rol la mi chags pa la yang mngon du phyogs pa yin/_'khor ba yang spyod yul la mya ngan las 'das pa la yang mngon du phyogs pa yin 
[\[94a.2\]]mya ngan las 'das pa yang spyod yul la mngon par 'du byed pa la yang mngon du phyogs pa yin/_skye ba yang spyod yul la ma skyes pa dang ma byung ba yang mngon du phyogs pa yin/_phung po yang spyod yul la nyon mongs pa med pa la yang mngon du phyogs pa yin/_khams 
[\[94a.3\]]kyang spyod yul la dbyer med pa la yang mngon du phyogs pa yin/_skye mched kyang spyod yul la 'phags pa'i skye mched la yang mngon du phyogs pa yin/_chos nyan pa yang spyod yul la nges par sems pa la yang mngon du phyogs pa yin/_chos ston pa yang spyod yul la brjod du 
[\[94a.4\]]med pa la yang mngon du phyogs pa yin/_gzugs kyi sku rnam par sgrub pa yang spyod yul la chos kyi sku la yang mngon du phyogs pa yin/_chos kyi 'khor lo rab tu skor ba yang spyod yul la 'jug pa med pa dang /_ldog pa med pa la yang mngon du phyogs pa yin/_nyan thos 
[\[94a.5\]]kyang spyod yul la sangs rgyas kyi chos rnams la yang mngon du phyogs pa yin/_rang sangs rgyas kyang spyod yul la sangs rgyas dang byang chub sems dpa'i spyod pa la mngon du phyogs pa yin te/_lha'i bu 'di ni byang chub sems dpa'i spyod yul zhes bya'o/_/lha'i bu bzang sems 
[\[94a.6\]]kyis gsol pa/_byang chub sems dpa'i cho ga gang lags/_bcom ldan 'das kyis bka' stsal pa/_bdag bde ba la mi lta ba dang /_sems can gzhan bde ba la gtong ba dang /_'khor ba na gnas shing tshul khrims dang /_thos pa dang /_bag yod pa dang /_mya ngan las 
[\[94a.7\]]'das pa la gnas shing snying rje chen po las phyir mi ldog pa dang /_mya ngan las 'das pa lag mthil du 'ongs kyang thob par mi byed pa dang /_sems can yongs su smin par bya ba'i phyir 'khor ba nyid kyi rjes su 'brang ba dang /_sems can thams cad rjes su srung ba dang /_sems 
[\[94b\]]
[\[94b.1\]]can thams cad la dang ba mtshungs pa dang /_sems can thams cad mtshungs par dad par byed pa dang /_sems can thams cad la bsam pa mtshungs pa dang /_bged pa'i rang bzhin can dang /_zang zing med pa'i chos ston pa dang /_rung ba la tshod shes pa dang /_dben pa la mngon 
[\[94b.2\]]par dga' zhing tshul bzhin yid la byed pa dang /_skye bo mang po'i drung du gnas shing chos yang dag par ston pa la snyom las med pa dang /_grong dang /_grong khyer du zhugs nas byams pa la mngon par phyogs pa dang /_rnyed pa dang bkur sti la mngon par mi dga' ba dang /_'jig rten 
[\[94b.3\]]pa'i 'du 'dzi las 'byol ba dang /_rigs pa dang bcas shing snyan pa dang /_'jam por smra ba dang /_sangs rgyas dang /_chos dang /_dge 'dun rnams la dngos po thams cad kyis phyag 'tshal ba dang /_gsong por smra ba dang /_khro gnyer med pa dang /_rtag tu gzhan gyi don la dga' ba 
[\[94b.4\]]dang /_thams cad du sems chags pa med pa dang /_yongs su 'dzin pa thams cad la mngon par mi dga' ba dang /_'phags pa'i skye bo dang 'grogs pa dang /_'phags pa ma yin pa'i skye bo rnam par spong ba dang /_sangs rgyas la bdag nyid tsam du phangs par sems 
[\[94b.5\]]pa dang /_chos la srog tsam du gces par 'dzin pa dang /_sgrub pa la yan lag gi dam pa mgo tsam du gces par sems pa dang /_chos gos dang /_bsod snyoms dang /_mal cha dang /_na ba'i gsos sman dang /_yo byad ngan ngon gyis chog par sems pa dang /_slob dpon 
[\[94b.6\]]dang mkhan po rnams la ston pa tsam du phangs par sems shing srog gi phyir yang yongs su mi gtong ba dang /_lung nod pa dang /_kha don la brtson pa dang /_nam gyi cha stod dang /_nam gyi cha smad la mi nyal bar rnal 'byor la brtson pa dang /_bsam gtan dang /_ting nge 'dzin dang /_
[\[94b.7\]]snyoms par 'jug pa mngon du byed pa dang /_ji ltar thos pa'i chos rnams tshul bzhin so sor rtog pa dang /_shes rab kyis rab tu rtogs par byed pa dang /_sems la rnyog pa med pa dang /_bdog pa thams cad yongs su gtong ba dang /_nang du so sor rtog pa dang /_phyi rol du 
[\[95a\]]
[\[95a.1\]]mi rgyug pa dang /_lus yongs su gtong ba dang /_zhe sdang rnam par spong ba dang /_gti mug rnam par 'joms pa dang /_shes rab 'bar bar byed pa dang /_so sor thar pa'i sdom pa dang /_'dul ba las phyir mi 'da' ba dang /_thams cad du sems cang shes pa 
[\[95a.2\]]dang /_thams cad du shes bzhin dang ldan pa dang /_sems phyin ci ma log pa dang /_sems dri ma med cing 'od gsal ba dang /_rtag tu pha rol tu phyin pa rnams la rab tu brtson pa dang /_brtson pa mi 'dor ba dang /_rtag tu dge ba gang yin tshol zhing ji ltar thos pa'i chos rnams 
[\[95a.3\]]chud mi gzon pa dang /_gzhan dag la yang yang dag par rab tu ston pa dang /_sems zang zing med pa dang /_rtag tu dbang po bsdams pa dang /_rtag tu sems mnyam par bzhag pa dang /_mya ngan las 'das pa la gzhol ba dang /_'khor ba mi gtong ba dang /_rnyed pa dang ma 
[\[95a.4\]]rnyed pa dang /_grags pa dang /_ma grags pa dang /_bstod pa dang /_smad pa dang /_bde ba dang /_sdug bsngal gyis mi sgul ba dang /_thams cad du tshod shes pa dang /_thams cad du dran pa nye bar gzhog pa dang /_sbyin pas longs spyod che ba dang /_tshul khrims kyis lha dang mir skye 
[\[95a.5\]]ba dang /_bzod pas mdzes pa dang /_brtson 'grus kyis nyon mongs pa yongs su 'dor ba dang /_bsam gtan rnams kyis sems las su rung ba dang /_shes rab kyis 'jig rten pa dang 'jig rten las 'das pa'i chos rnams rab tu rtog pa dang /_bsdu ba'i dngos po 
[\[95a.6\]]rnams kyis kha na ma tho ba med pa dang /_tshangs pa'i gnas pa rnams kyis dul ba dang /_bden pa dang /_gtong ba dang /_nye bar zhi ba dang /_shes rab kyi byin gyi rlabs rnams kyis sems shin tu dul ba dang /_bsam gtan rnams kyis sems yid du 'ong ba dang /_ting nge 'dzin 
[\[95a.7\]]rnams kyis zab pa dang /_'phags pa'i bden pa rnams kyis yang dag pa ji lta ba bzhin du yongs su shes pa dang /_stong pa nyid sgom pas lta ba dang bral ba dang /_mtshan ma med pa sgom pas rnam par mi rtog pa dang /_smon pa med pa sgom pas yongs su 'dzin pa med pa dang /_
[\[95b\]]
[\[95b.1\]]pha rol tu phyin pa sgom pas theg pa chen po rtogs par khong du chud pa dang /_thabs kyi pha rol tu phyin pas thams cad mkhyen pa'i ye shes la gtod pa dang /_byang chub sems dpa'i sa bcu po rnams kyis byang chub sems dpa'i spyod pa yongs su skong ba dang /_dge 
[\[95b.2\]]ba'i bshes gnyen yongs su tshol bas yon tan thams cad skye ba'i sgo dang /_slob dpon dang /_mkhan po dang /_bla ma la sri zhu byed pas sangs rgyas thams cad mnyes par byed pa dang /_rang gi lus dang sems yongs su shes pas thams cad shes pa nyid dang /_nga 
[\[95b.3\]]rgyal med pas gzi brjid dang ldan pa dang /_sems can thams cad la 'dud cing phyag 'tshal bas spyi gtsug bltar mi mthong ba dang /_cho ma cho dgu byin pas mtshan yongs su rdzogs pa dang /_sems can thams cad dang 'thun par 'jug pas dpe byad bzang po yongs 
[\[95b.4\]]su rdzogs pa dang /_theg pa chen po yang dag par rab tu ston pas cang shes pa'i sa dang /_byang chub kyi sems yang dag par rab tu ston pas phyir mi ldog pa'i sa dang /_stong pa nyid rab tu ston pas bag chags yang dag par 'joms pa dang /_chos byin pas so so yang dag 
[\[95b.5\]]par rig pa thob pa dang /_dran pa rab tu byin pas gzungs thob pa dang /_chos khong du chud pas spobs pa thob pa dang /_spobs pa nye bar sgrub pas phyad par lung ston pa dang /_nyam chung ba rnams la bzod pas sred med kyi bu'i lus thob pa dang /_tshul khrims 'chal 
[\[95b.6\]]ba rnams la bzod pas mthong ma thag tu sems can thams cad dang bar 'gyur ba dang /_gzhan dag gis gnod sems rab tu zhi bar byed pa dang /_rtag tu mnyam par bzhag pa dang /_brtson 'grus brtsams pa mngon par shes par 'gyur ba dang /_ting nge 'dzin rab 
[\[95b.7\]]tu 'byin pas mdoms kyi sba ba sbubs su nub pa dang /_spyod lam yang dag par rab tu byin pas kun du mdzes pa dang /_dge ba'i bshes gnyen la sbyor bas sangs rgyas dang byang chub sems dpa' dang /_nyan thos dang rang sangs rgyas rnams dang 'grogs pa dang /_'dod pa 
[\[96a\]]
[\[96a.1\]]yongs su gtong bas 'jig rten thams cad yid ches pa dang /_khro ba yongs su 'dor bas 'jig rten thams cad dga' ba dang /_phrag dog yongs su 'dor bas rnyed pa thams cad kyi mchog dang grags pa'i mchog dang /_gnas byin pas 'jig rten 
[\[96a.2\]]thams cad rton pa dang /_rnyed pa dang /_bkur sti dang /_tshigs su bcad pa rab tu byin pas chos la rab tu dga' ba dang /_grags pa'i sgra dang /_gsong por smra bas ngag yongs su dag pa dang /_snyan par smra bas tshangs pa'i sgra dang /_'jam por smra bas bya ka la ping 
[\[96a.3\]]ka'i sgra skad dang /_khong khro ba med pa'i sems kyis 'jig rten thams cad du grags pa dang /_sems can thams cad la mi slu bas dpang gcig por 'gyur ba dang /_ltung ba mi gleng bas mngal gyi gnas las yang dag par 'da' ba dang /_srog gcod pa spong bas tshe dpag 
[\[96a.4\]]tu med pa dang /_rkun po yongs su spong bas nam mkha'i mdzod dang /_sdug pa'i dngos po yongs su gtong bas lag na rin po che dang /_byang chub tu yongs su sngo bas longs spyod mi zad pa dang /_'dod pas log par g.yem pa yongs su spong bas skyes bu chen po dang /_
[\[96a.5\]{]brdzun [,]rdzun [}]du smra ba yongs su spong bas ngag gi gsang ba thob pa dang /_phra ma yongs su spong bas 'jig rten thams cad kyi ston pa dang /_ngag rtsub po yongs su spong bas 'jig rten gyis bstod pa'i snod dang /_tshig kyal pa mi smra bas g.yog mi phyed pa dang /_brnab sems 
[\[96a.6\]]yongs su spong bas gter chen po rnyed pa dang /_gnod sems yongs su spong bas stegs su gyur pa dang /_log par lta ba yongs su spong bas 'jig rten thams cad rton pa dang /_chos rgya chen po la spyod pas stobs bcu nyid dang /_sbyin pa thams cad kyi rnam par smin 
[\[96a.7\]]pa la mi re bas/_sangs rgyas kyi chos phyir mi ldog pa thob pa dang /_kun du 'dzin pa thams cad yongs su gtong bas/_mi 'jigs pa thob pa ste/_rigs kyi bu ngas bskal pa'am/_bskal pa las lhag par byang chub sems dpa'i cho ga bstan kyang mthar 
[\[96b\]]
[\[96b.1\]]phyin par mi 'gyur ro/_/de ltar byang chub sems dpa' rnams kyi cho ga tshad med de/_'di ni byang chub sems dpa'i cho ga zhes bya'o/_/rigs kyi bu de ltar na cho ga dang spyod yul phun sum tshogs pa yin no/_/de ltar cho ga dang spyod yul phun sum tshogs pa'i byang chub sems 
[\[96b.2\]]dpa' ni sangs rgyas kyi byang chub rnyed par dka' ba'i 'du shes can ma yin no/_/lha'i bu bzang sems kyis gsol pa/_bcom ldan 'das ji ltar na/_byang chub sems dpa' shes bzhin dang ldan pa zhes bgyi/_bcom ldan 'das kyis bka' stsal pa/_lha'i bu gang byang chub sems 
[\[96b.3\]]dpa' rtag tu ting nge 'dzin mi 'dor la/_ting nge 'dzin gyi dbang gis kyang mi skye ba dang /_ting nge 'dzin las log nas/_gang du sems can gyi don bya ba der skye ba ste/_rigs kyi bu de ltar na byang chub sems dpa' shes bzhin dang ldan pa zhes bya'o/_/lha'i bu bzang sems kyis gsol 
[\[96b.4\]]pa/_bcom ldan 'das ji ltar na byang chub sems dpa' dben pa zhes bgyi/_bcom ldan 'das kyis bka' stsal pa/_lha'i bu byang chub sems dpa' gang thams cad de bzhin nyid dang /_yang dag pa'i mtha' dang /_chos kyi dbyings su mthong ba de skye bo mang po'i nang du 
[\[96b.5\]]song yang dben par shes par bya ste/_rigs kyi bu de ltar na byang chub sems dpa' dben pa zhes bya'o/_/gang gnyis la blo mi 'jug pa de ni shin tu dben pa zhes bya'o/_/lha'i bu bzang sems kyis gsol pa/_bcom ldan 'das ji ltar na/_byang chub sems dpa' 
[\[96b.6\]]mnyam par bzhag pa zhes bgyi/_bcom ldan 'das kyis bka' stsal pa/_lha'i bu nam byang chub sems dpa'i yid kyis smon pa thams cad bral zhing /_chos gang yang gzung bar ram/_spang bar yang yang dag par rjes su mi mthong la/_de gang dang gang yang 
[\[96b.7\]]dag par rjes su mthong ba de dang de stong pa dang /_yang dag pa ma yin par mthong ba ste/_lha'i bu de ltar na/_byang chub sems dpa' mnyam par bzhag pa zhes bya'o/_/lha'i bu bzang sems kyis gsol pa/_bcom ldan 'das ji ltar na/_byang chub 
[\[97a\]]
[\[97a.1\]]sems dpa' thams cad du 'gro ba zhes bgyi/_bcom ldan 'das kyis bka' stsal pa/_lha'i bu byang chub sems dpas gang bdag dang sems can thams cad stong pa nyid du mnyam par yang dag par rjes su mthong ba'o/_/lha'i bu 
[\[97a.2\]]de ltar na/_byang chub sems dpa' thams cad du 'gro ba zhes bya'o/_/lha'i bu bzang sems kyis gsol pa/_bcom ldan 'das ji ltar na/_byang chub sems dpa' dul ba zhes bgyi/_bcom ldan 'das kyis bka' stsal pa/_gang rnam par rtog pa 
[\[97a.3\]]rnams kyis mi 'phrogs pa'o/_/lha'i bu bzang sems kyis gsol pa/_ji ltar na zhi ba zhes bgyi/_bcom ldan 'das kyis bka' stsal pa/_gang kun nas nyon mongs par yang mi 'gyur/_rnam par byang bar yang mi 'gyur ba de zhi ba zhes bya'o/_/lha'i 
[\[97a.4\]]bu bzang sems kyis gsol pa/_ji ltar bcom ldan 'das kyis gsungs pa'i don bdag gis 'tshal ba ltar na/_byang chub sems dpa'i byang chub ni rang gi kha na las pa lags so/_/byang chub sems dpa' ni ji lta ji ltar kun nas nyon mongs pa yongs 
[\[97a.5\]]su spong ba de lta de ltar sangs rgyas kyi chos rnams yongs su 'dzin to/_/bcom ldan 'das sangs rgyas kyi chos rnams ni/_gang nas kyang blang ba ma lags/_gang du yang bskur ba ma lags so/_/bcom ldan 'das chos thams cad la ye shes rnam par dag 
[\[97a.6\]]pa ni byang chub ste/_bcom ldan 'das de ltar bzod pa'i rjes su zhugs pa ni byang chub kyi spyod pa lags so/_/gang 'di ltar 'tshal ba de ni/_thams cad mkhyen pa lags so/_/bcom ldan 'das gang dag mnyam pa nyid 'di la zhugs pa de dang de dag ni/_bcom ldan 
[\[97a.7\]]'das sbyin pa phun sum tshogs pa lags so/_/gang dag chos mnyam pa nyid 'di la sten pa de dang de dag ni/_tshul khrims phun sum tshogs pa lags so/_/gang dag chos mnyam pa nyid 'di nyid la bzod pa de dang de dag ni/_bzod pa phun sum tshogs pa lags 
[\[97b\]]
[\[97b.1\]]so/_/gang dag chos kyi rnam grangs 'di la thos pa dang /_sems pa dang /_sgom pa la brtson pa de dang de dag ni/_brtson 'grus phun sum tshogs pa lags so/_/gang dag chos mnyam pa nyid 'di la nges par rtog pa de dang de dag ni/_bsam gtan phun 
[\[97b.2\]]sum tshogs pa lags so/_/gang dag chos mnyam pa nyid 'di rnam par dpyod pa de dang de dag ni/_shes rab dang ldan pa lags so/_/bcom ldan 'das chos kyi rnam grangs 'di la gang dad pa rnyed pa de dag gis de bzhin gshegs pa mthong ngo /_/de dag gis 
[\[97b.3\]]chos mngon sum du bgyis so/_/bcom ldan 'das de dag gis bdud btul to/_/bcom ldan 'das gang dag chos kyi rnam grangs 'di rab tu ston pa de dag de bzhin gshegs pa'i chos kyi 'khor lo rab tu bskor ba lags so/_/bcom ldan 'das gang 
[\[97b.4\]]dag gis chos kyi rnam grangs 'di khong du chud pa de dag chos rtogs pa lags so/_/de nas bcom ldan 'das kyis lha'i bu bzang sems la legs so zhes bya ba byin te/_bzang sems legs so legs so/_/de de bzhin no/_/ji skad smras pa de bzhin te/_
[\[97b.5\]]bzang sems gang de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub ni/_chos kyi rnam grangs 'di las rab tu bstan to/_/gang de bzhin gshegs pa thams cad kyi dgongs pa de thams cad kyang /_chos kyi rnam 
[\[97b.6\]]grangs 'di las bshad do/_/byang chub sems dpa' gang dag chos kyi rnam grangs 'di thos par 'gyur ba de dag ni/_rnyed pa chen po 'byor par 'gyur ro/_/chos kyi rnam grangs 'di gang dag gi lag tu song ba de dag ni/_chos kyi gter chen po thob par 'gyur 
[\[97b.7\]]ro/_/gang dag chos kyi rnam grangs 'di yongs su 'dzin pa de dang de dag ni/_de bzhin gshegs pas yid brtan pa'o/_/de dang de dag ni gsang ba 'dzin pa'o/_/de dang de dag ni de bzhin gshegs pa la bla na med pa'i mchod pas mchod par byed pa'o/_/
[\[98a\]]
[\[98a.1\]]de dag ni dam pa'i chos yongs su 'dzin pa'o/_/gang dag chos kyi rnam grangs 'di thos shing thos nas kyang mos pa de dang de dag ni lha'i bu nga la lan du phan 'dogs pa'o/_/lha'i bu de dag ni phyogs thams cad du mun pa med par byed par 
[\[98a.2\]]'gyur ba'o/_/de'i tshe bcom ldan 'das kyis 'khor thams cad la bka' stsal pa/_khyed las su dag phyi ma'i tshe phyi ma'i dus/_lnga brgya pa tha ma la chos kyi rnam grangs 'di yang dag par rab tu ston par su spro/_de nas byang chub sems dpa' rtsom 
[\[98a.3\]]pa med stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag ni slad ma'i dus na/_chos kyi 
[\[98a.4\]]rnam grangs 'di yang dag par rab tu bshad par spro'o/_/bcom ldan 'das rtsom pa mang pos ni/_dam pa'i chos yongs su 'dzin par rngo mi thogs so/_/bdag ni sems 'dzin pa ma mchis/_rtsom pa ma mchis shing /_sems can thams cad la sems 
[\[98a.5\]]snyoms pa ste/_zang zing ma mchis pa'i sems dang /_rnyed pa dang /_bkur sti dang /_tshigs su bcad pa thams cad la re ba ma mchis pas/_chos zab mo la bzod pa 'di yang dag par bshad par bgyi'o/_/de ci'i slad du zhe na/_bcom ldan 'das 
[\[98a.6\]]rnyed pa dang /_bkur sti la gnas pas ni/_dam pa'i chos yongs su 'dzin par rngo mi thogs pa'i slad du'o/_/bcom ldan 'das/_sems can gang dag bcom ldan 'das yongs su mya ngan las 'das nas/_chos kyi rnam grangs 'di nyan pa dang /_'dzin 
[\[98a.7\]]pa dang /_'chang ba dang /_yi ger 'dri ba dang /_klog pa dang /_bris te glegs bam du bgyis nas 'chang bar 'gyur ba de dag ni/_bcom ldan 'das byang chub sems dpa' rtsom pa med kyi byin gyi brlabs su rig par bya'o/_/de nas bcom ldan 'das kyis 
[\[98b\]]
[\[98b.1\]]byang chub sems dpa' rtsom pa med la legs sa zhes bya ba byin te/_rigs kyi bu legs so legs so/_/sems de 'dra bas dam pa'i chos yongs su gzung bar nus so/_/byang chub sems dpa' spyan ras gzigs dbang phyug gis gsol pa/_bcom 
[\[98b.2\]]ldan 'das gang snying rje chen po dang /_ma bral ba des/_dam pa'i chos yongs su 'dzin par rngo thogs so/_/bdag ni snying rje chen po la dmigs nas/_chos kyi rnam grangs 'di bshad par bgyi'o/_/byang chub sems dpa' byams pas gsol pa/_
[\[98b.3\]]bcom ldan 'das byams pa'i sems kyis dam pa'i chos yongs su 'dzin par rngo thogs so/_/de ci'i slad du zhe na/_gnod sems mang po la dam pa'i chos yongs su 'dzin pa ma mchis pa'i slad du'o/_/bcom ldan 'das bdag ni byams pa'i 
[\[98b.4\]]sems kyis/_chos kyi rnam grangs 'di bshad par bgyi'o/_/byang chub sems dpa' mthong na dgas gsol pa/_bcom ldan 'das byang chub sems dpa' gang sems can rnams kyis mthong na ngoms par mi 'gyur ba des/_dam pa'i chos yongs su 
[\[98b.5\]]'dzin par rngo thogs te/_bcom ldan 'das bdag ni sems can thams cad la khong khro ba ma mchis pa'i sems kyis chos kyi rnam grangs 'di yongs su gzung bar bgyi'o/_/byang chub sems dpa' ded dpon gyis gsol pa/_bcom ldan 'das 
[\[98b.6\]]byang chub sems dpa' gang sems can rnams kyi don du sdug bsngal thams cad la spro ba dang /_gang yang sems can rnams sangs rgyas nyid yang dag par bsgrub par 'tshal zhing /_sems can thams cad bsgral nas slad kyis bdag rgal bar 'tshal 
[\[98b.7\]]ba de chos kyi rnam grangs 'di 'dzin par 'gyur te/_bcom ldan 'das bdag ni sems can thams cad kyi don du sangs rgyas nyid yang dag par bsgrub par 'tshal lo/_/bcom ldan 'das bdag ni sems can thams cad bsgral nas/_slad kyis 
[\[99a\]]
[\[99a.1\]]bdag rgal bar 'tshal lo/_/bsgral bar bgyi ba dang /_sgrol ba po dang /_bsgral ba yang mi dmigs par bgyi'o/_/bcom ldan 'das bdag ni de lta bu'i sems dang ldan pas/_chos kyi rnam grangs 'di gzung bar bgyi'o/_/
[\[99a.2\]]'jam dpal gzhon nur gyur pas gsol pa/_bcom ldan 'das gang 'di ltar bdag gis dam pa'i chos yongs su gzung ngo snyam pa 'di ni/_'jig rten gyi phyin ci log go/_/bcom ldan 'das byang chub sems dpas ni/_re zhig bdag nyid dul bar 
[\[99a.3\]]bgyi/_bdag nyid zhi bar bgyi'o/_/de bdag nyid dul zhing zhi la nye bar zhi nas/_chos kyi ngo bo nyid kyis dam pa'i chos yongs su gzung bar rngo thogs te/_bcom ldan 'das bdag ni bdag nyid dul zhing zhi la nye bar zhi nas/_chos kyi ngo bo nyid kyis 
[\[99a.4\]]dam pa'i chos yongs su gzung bar bgyi'o/_/de nas bcom ldan 'das kyis/_byang chub sems dpa' dam pa'i chos yongs su zin pa de dag la legs so zhes bya ba byin te/_skyes bu dam pa dag 'di ltar khyod cag sems can thams cad la 
[\[99a.5\]]phan pa dang bde ba'i phyir/_dam pa'i chos yongs su gzung bar spro ba ni/_legs so legs so/_/'di ni khyod dang 'tsham mo/_/dam pa'i chos yongs su 'dzin pa ni/_byang chub sems dpa' rnams kyi yang dag phul gyi chos so/_/
[\[99a.6\]]byang chub sems dpa' rtag tu dam pa'i chos yongs su gzung ba la brtson par bya'o/_/rigs kyi bu dag_/chos yang dag par brjod pa dang rab tu ldan pa'i chos kyi rnam grangs 'di bzung ba dang /_bklags pa dang /_kun chub 
[\[99a.7\]]par byas pa'i byang chub sems dpa' sems dpa' chen po ni skye ba med pa/_'gag pa med pa'i sku ni chos kyi sku'o/_/chos kyi sku ni sangs rgyas kyi sku'o zhes/_sangs rgyas la snang ba chen po thob par 'gyur ro/_/chos thams 
[\[99b\]]
[\[99b.1\]]cad ni ma byas pa 'dus ma byas pa'o zhes chos la snang ba chen po thob par 'gyur ro/_/nga'i ba med pa dang /_yongs su 'dzin pa med pa ni/_bcom ldan 'das kyi slob ma'i dge 'dun no zhes dge 'dun la snang ba chen po thob par 'gyur ro/_/snying rje 
[\[99b.2\]]chen po ni/_byang chub sems dpa'i bslab pa'i rtsa ba'o zhes/_byang chub sems dpa'i bslab pa rnams la snang ba thob par 'gyur ro/_/nges pa'i tshig thams cad ni skye ba med pa'i ngo bo nyid do zhes spobs pa'i snang ba thob par 'gyur ro/_/rigs kyi bu 
[\[99b.3\]]dag chos kyi rnam grangs 'di ni/_klu'i rgyal po rgya mtsho'i gnas dang /_brgya byin gyi gnas dang /_klu'i rgyal po ma dros pa'i gnas su spyod par 'gyur/_de'i 'og tu 'dzam bu'i gling du spyod par 'gyur te/_sems can gang dag sangs rgyas kyis yongs 
[\[99b.4\]]su bzung ba dang /_byang chub sems dpas yongs su gzung bar 'gyur ba/_drang ba/_g.yo med pa/_des pa/_chos zab mo la mos pa/_de dag gi lag tu 'gro bar 'gyur ro/_/bcom ldan 'das kyis de skad ces bka' stsal nas/_byang chub sems dpa' rtsom pa med dang /_byang chub 
[\[99b.5\]]sems dpa' blo gros rnam par gnon dang /_byang chub sems dpa' de dag dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom 
[\[99b.6\]]ldan 'das kyis gsungs pa la mngon par bstod do//_//'phags pa chos thams cad yang dag par sdud pa stong phrag brgya pa'i mdo las rtsom pa med kyi le'u ste bcu gnyis pa rdzogs so//_//rgya gar gyi mkhan po many+dzu shrI 
[\[99b.7\]]gar+b+ha dang /_bi dza ya shI la dang /_shI len dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te/_skad gsar [(]chad [,]cad [)]kyis kyang bcos nas gtan la phab pa//_
[\[100a\]]
[\[100a.1\]{D239}]@##/_/rgya gar skad du/_da sha tsakra k+Shi ti gar b+ha nA ma ma hA yA na sU tra/_bod skad du/_'dus pa chen po las sa'i snying po'i 'khor lo bcu pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 
[\[100a.2\]]'tshal lo/_/'di skad bdag gis thos pa dus gcig na/_bcom ldan 'das ri kha la de ya zhes bya ba drang srong thub pa mang po'i spyod yul gyi gnas na/_dge slong gi dge 'dun chen po tshad med grangs med pa dang thabs cig tu bzhugs te/_thams cad kyang nyan thos kyi 
[\[100a.3\]]dge 'dun chen po sha stag go/_/gzhan yang byang chub sems dpa' sems dpa' chen po tshad med grangs med pa dang thabs cig pa thams cad kyang byang chub sems dpa'i dge 'dun chen po sha stag ste/_zla ba'i snying po zhes bya ba bshad ma thag tu/_de'i tshe lho phyogs nas bsung 
[\[100a.4\]]gi sprin chen po 'dus pa las bsung gi char chen po rab tu 'bab bo/_/me tog gi sprin chen po 'dus pa las me tog gi char chen po rab tu 'bab bo/_/rin po che'i lha rdzas kyi rgyan gyi sprin chen po 'dus pa las/_rin po che'i lha rdzas kyi rgyan gyi char chen po rab tu 'bab 
[\[100a.5\]]bo/_/lha rdzas kyi gos kyi sprin chen po 'dus pa las lha rdzas kyi gos kyi char chen po rab tu 'bab bo/_/de lta bu'i sprin dang char chen pos drang srong thub pa mang po'i spyod yul gyi gnas kyi ri de la khyab par gyur to/_/bsung dang /_me tog dang /_rin po che'i 
[\[100a.6\]]rgyan dang /_gos de dag las chos chen po'i sgra dbyangs rnam pa sna tshogs brgya stong snyed grags par gyur pa ni 'di lta ste/_dkon mchog la skyabs su 'gro ba'i sgra dang /_bslab pa'i gnas 'dzin pa'i sgra dang /_ngang des shing bzod pa can gyi sgra dang /_brtson 'grus 
[\[100a.7\]]rtsom pa'i sgra dang /_bdud bzhi btul ba'i sgra dang /_shes rab la gzhol zhing 'jug pa'i sgra dang /_grags pa chen pos 'jig rten gsum du rgya cher grags pa'i sgra dang /_dran pa dang /_ting nge 'dzin dang /_gzungs kyi khyad par la nan tan bya ba'i sgra dang /_stong 
[\[100b\]]
[\[100b.1\]]pa nyid dang /_mtshan ma med pa dang /_smon pa med pa'i sgra dang /_'dod chags kyis yongs su skyo ba'i sgra dang /_gzugs ni chu'i lbu ba lta bu'o zhes pa'i sgra dang /_tshor ba ni chu'i chu bur lta bu'o zhes pa'i sgra dang /_'du shes ni smig rgyu lta bu'o zhes pa'i sgra dang /_'du byed ni chu 
[\[100b.2\]]shing lta bu'o zhes pa'i sgra dang /_rnam par shes pa ni sgyu ma lta bu'o zhes pa'i sgra dang /_mi rtag pa'i sgra dang /_sdug bsngal ba'i sgra dang /_bdag med pa'i sgra dang /_stong pa'i sgra dang /_'dzem pa dang /_ngo tsha bar ldan pa'i sgra dang /_kun spong ba'i sgra dang /_dran pa nye bar 
[\[100b.3\]]gzhag pa'i sgra dang /_byams pa dang /_snying rje dang /_dga' ba dang /_btang snyoms kyi sgra dang /_chos kun chub pa'i sgra dang /_mtho ris su skye ba dang /_mya ngan las 'da' ba'i sgra dang /_theg pa gsum la 'bab pa'i sgra dang /_chos chen po'i 'khor lo bskor ba'i sgra dang /_
[\[100b.4\]]chos chen po'i char rab tu 'bebs pa'i sgra dang /_sems can yongs su smin par bya ba'i sgra dang /_ngan song gsum las yongs su sgrol ba'i sgra dang /_pha rol tu phyin pa drug yongs su rdzogs par nan tan bya ba'i sgra dang /_thabs mkhas pa'i sgra dang /_sa bcu la 
[\[100b.5\]]'bab pa'i sgra dang /_mngon par shes pas rnam par rol pa'i sgra dang /_bla na med pa'i theg pa chen po rnam par dag pa la rnam par rol pa'i sgra dang /_sa las phyir mi ldog pa'i sgra dang /_mi skye ba'i chos kyi bzod pa'i sgra dang /_spyi bo nas dbang bskur ba'i sgra dang /_sangs 
[\[100b.6\]]rgyas thams cad kyi rgya mtsho chen po la 'jug pa'i sgra'i nga ro grags par gyur to/_/de'i tshe 'khor gyi dkyil 'khor mang po de dag thams cad kyis de lta bu'i sprin dang char rnam pa sna tshogs mthong zhing de ltar chos kyi sgra'i nga ro yang thos par gyur nas de dag gi so so'i yid ci la 
[\[100b.7\]]mos pa bzhin du so so'i lus la rnam pa sna tshogs kyi bsung dang /_me tog dang /_rin po che'i rgyan dang /_lha rdzas kyi gos dam pas yongs su brgyan par mthong ngo /_/yang so so'i lag mthil gnyis na yid bzhin gyi nor bu rin po che thogs shing yid bzhin gyi nor 
[\[101a\]]
[\[101a.1\]]bu rin po che de dag re re las kyang rin po che rnam pa sna tshogs char bzhin du 'bab par mthong ngo /_/gzhan yang nor bu rin po che de dag las 'od zer rnam pa sna tshogs su byung ste/_'od zer de dag gi dbang gis sems can de dag so so nas phyogs bcu'i 
[\[101a.2\]]chu klung gang gA'i klung gi bye ma snyed kyi sangs rgyas kyi zhing yang mthong ngo /_/yang 'od zer de dag gi dbang gis sangs rgyas kyi zhing de dag na de bzhin gshegs pa de re re la yang 'khor mang po tshad med pas bsti stang dang bcas te yongs su bskor bar mthong ngo /_/gzhan 
[\[101a.3\]]yang 'od zer de'i dbang gis sangs rgyas kyi zhing de dag na sems can gang nad kyis gzir ba thams cad kyang 'od zer de dag gis reg ma thag tu nad kyi sdug bsngal dang bral bar gyur to/_/gang bsad pa la thug pa dang /_btson du bzung zhing bcings pa dag kyang 'od 
[\[101a.4\]]zer de dag gis reg ma thag tu de dag las yongs su thar bar gyur to/_/gang lus dang ngag dang yid mi bde bar spyod pa'i gnas ngan len lci ba dag kyang 'od de'i dbang gis shin tu yang zhing rnam par dag par gyur to/_/gang bkres shing skom pa dag kyang 'grangs 
[\[101a.5\]]shing ngoms par gyur to/_/gang bsad pa dang /_chad pa rnam pa sna tshogs kyis nyon mongs par gyur pa dag kyang 'od zer de dag gis reg ma thag tu sdug bsngal ba dang bral bar gyur to/_/gang bgo ba dang /_rin po che'i rgyan dang /_dbyig dang /_nor rdzas kyis brel cing 
[\[101a.6\]]phongs pa dag kyang bsams pa bzhin du 'byor cing ldan par gyur to/_/sems can gang srog gcod pa la dga' zhing mos pa nas log par lta ba'i bar du dga' zhing mos pa dag kyang 'od zer des reg ma thag tu srog gcod pa yongs su spong ba la dga' zhing mos 
[\[101a.7\]]pa nas log par lta ba'i bar du yongs su spong ba la dga' zhing mos par gyur to/_/sems can gang 'dod pa mi rnyed pa rnam pa sna tshogs kyis sdug bsngal bar gyur pa dag kyang 'od zer des reg ma thag tu ji ltar re ba bzhin du rnyed par gyur to/_/gzhan yang 'od 
[\[101b\]]
[\[101b.1\]]zer de'i dbang gis sangs rgyas kyi zhing thams cad kyi sems can gang sdug bsngal gyis gdungs pa dag thams cad zhi nas rab tu bde ba dang ldan par mthong ngo /_/gzhan yang sangs rgyas kyi zhing de dag thams cad du 'od kyis snang bar byas pas sprin dang /_rdul dang /_na bun dang /_
[\[101b.2\]]rlung dang /_rdzi char dang /_bkra mi shis pa'i sgra dang /_dri mi zhim pa dang /_kha ba dang tsha ba la sogs pa'i ro ngan pa dang /_yid du mi 'ong ba'i reg bya dang /_'jigs skrag pa dang /_gnod pa mang po rnams med par gyur to/_/gzhan yang las ngan pa dang /_log pa'i 
[\[101b.3\]]ngag dang /_log pa'i bsam pa dang /_log par phyogs pa dang yongs su bral te lhag par mi grang ba dang /_lhag par mi tsha ba dang /_rab tu zhi zhing bde ba dang /_sa gzhi lag mthil ltar mnyam pa dang /_bde ba'i yo byad dam pa thams cad kyis yongs su gang bar 
[\[101b.4\]]gyur to/_/de'i tshe na 'khor mang po rnams kyi so so'i lus kyi sa'i khams lhag par lci zhing mi theg pa tsam du gyur to/_/ltas 'di lta bur gyur pa mthong nas thams cad kyang dngangs te/_de ci'i rgyu ci'i rkyen gyis ltas 'di lta bur gyur snyam du rtog pa skyes so/_/de'i tshe 'khor 
[\[101b.5\]]gyi dkyil 'khor de'i nang na brgya byin lha'i dbang po dri ma med par skyes zhes bya ba bcom ldan 'das dang ha cang yang mi ring ba zhig na 'dug pa las langs nas/_bcom ldan 'das kyi zhabs la spyi bos phyag 'tshal te/_bcom ldan 'das gang na ba de logs su thal mo sbyar 
[\[101b.6\]]nas tshigs su bcad pa 'di skad ces gsol to/_/bden par gsung zhing bden gzigs pa/_/bden la rab gnas thub pa khyod/_/'dus pa'i 'khor mang thams cad la/_/mthar phyin bden pa'i chos gsungs shig_/so so'i skye bo mang po dag_/sdug bsngal 
[\[101b.7\]]rgyu dang sdug bsngal sel/_/ci yi slad du 'khor 'dir ni/_/sprin dang char rnams gda' bar gyur/_/'khor rnams rab tu dga' rangs nas/_/shin tu dad pa'i bsam pa skyes/_/theg pa chen por thams cad gzhol/_/yang dag lta skye som nyi rgal/_/'khor mang 
[\[102a\]]
[\[102a.1\]]lha dang mi yi lus/_/lhag par sa yi khams lci bas/_/rang gis mi theg gyur pa 'di/_/ci yi rkyen gyis ltas 'di byung /_/lag mthil gnyis na nor bu'i las/_/rin chen char 'bab 'od kyang 'gyed/_/phyogs bcur snang byas sdig pa bsal/_/
[\[102a.2\]]sdug bsngal zhi nas bde ba thob/_/'dren pas gsungs shig ci yi rkyen/_/'khor gyi dkyil 'khor thams cad la/_/spos dang phreng ba sna tshogs kyis/_/so so'i lus la brgyan pa gda'/_/lha dang mi kun the tsom skyes/_/ci yi rgyu dang ci yi rkyen/_/su zhig 
[\[102a.3\]]gang nas 'dir mchi na/_/rdzu 'phrul mthu 'di ston par gyur/_/sangs rgyas byang chub sems dpa' 'am/_/'on te tshangs pa'am bdud lags sam/_/brgya byin lags sam su mchi ba/_/'dren pa chen pos bshad du gsol/_/de'i tshe bcom ldan 'das 
[\[102a.4\]]kyis brgya byin dri ma med par skyes pa la 'di skad ces bka' stsal to/_/khyed kyis 'di ltar shes par byos shig_/byang chub sems dpa' sems dpa' chen po sa'i snying po zhes bya ba yod de/_sngon bskal pa chen po tshad med grangs med pa'i bar du rnyog pa lnga'i tshe/_
[\[102a.5\]]sangs rgyas mi bzhugs pa'i 'jig rten gyi khams su sems can yongs su smin par byed pa de/_da ltar 'khor byang chub sems dpa' bye ba khrag khrig stong phrag brgyad cu dang bcas te 'jig rten gyi khams 'dir nga la phyag 'tshal ba dang /_bsnyen bkur dang mchod 
[\[102a.6\]]pa bya ba dang /_gzhan yang 'khor gyi dkyil 'khor rnams la blta ba dang /_rjes su yi rang ba bskyed pa'i phyir 'khor dang bcas te dge sbyong gi gzugs kyis 'dir 'ong bas mngon par shes pa'i mthus cho 'phrul 'di dag bstan to/_/byang chub sems dpa' sems 
[\[102a.7\]]dpa' chen po sa'i snying po zhes bya ba de tshad med grangs med bsam gyis mi khyab pa'i yon tan gyi khyad par gyis yongs su brgyan pas nyan thos dang /_rang sangs rgyas dang /_'jig rten du bcas pa thams cad kyis dpog nus pa med do/_/byang chub sems dpa' 
[\[102b\]]
[\[102b.1\]]de ni yon tan phul du gyur pa thams cad kyi gter du gyur pa'o/_/rnam par grol ba'i rin po che'i 'byung gnas yin no/_/byang chub sems dpa' rnams kyi mig yongs su dag par byed pa'o/_/mya ngan las 'da' bar 'gro ba'i ded dpon du gyur pa'o/_/yid bzhin gyi nor bu rin po 
[\[102b.2\]]che ltar rin po che thams cad char bzhin du 'bab pas ji ltar re zhing 'dod pa thams cad yongs su tshim par byed pa'o/_/tshong pa mang po'i rin po che'i gling lta bu'o/_/dge ba'i rtsa ba 'phel zhing skye ba'i phyir zhing gshin pa lta bu'o/_/rnam par grol ba'i bde ba la 'jog pa'i 
[\[102b.3\]]phyir snod lta bu'o/_/rin po che dam pa'i 'byung gnas su gyur pa'i phyir yon tan gyi bum pa bzang po lta bu'o/_/dge ba'i nan tan can la snang bar byed pa'i phyir nyi ma gsal ba lta bu'o/_/lam stor ba rnams la snang bar byed pa'i phyir sgron ma lta bu'o/_/nyon mongs pa'i 
[\[102b.4\]]gdung ba sel ba'i phyir zla ba ltar sim pa lta bu'o/_/rkang med pa la theg par gyur pa lta bu'o/_/lam ring por 'gro ba la tshogs kyi stegs bu lta bu'o/_/'brog bslad pa la lam ston pa lta bu'o/_/smyos shing 'khrugs pa la sman dam pa lta bu'o/_/nad kyis gzir 
[\[102b.5\]]ba la sman pa mkhas pa dang phrad pa lta bu'o/_/rgas shing 'khogs pa la rten dang khar ba lta bu'o/_/ngal ba dang dub pa la khri dang stan lta bu'o/_/chu bo bzhi rgal ba la zam pa lta bu'o/_/pha rol du 'gro ba la gru dang gzings lta bu'o/_/dge ba'i rtsa ba rnam gsum 
[\[102b.6\]]gyi 'bras bu khyad par can smin par byed pa'o/_/dge ba rnam gsum gyi gzhi 'dren cing rgyun du 'bebs pa'o/_/sbyin pa gtong ba'i rgyun mi 'chad pa 'khor lo ltar 'jug pa'o/_/tshul khrims srung ba brtan pas ri rab lhun po lta bu'o/_/brtson 'grus gzhig par dka' 
[\[102b.7\]]ba ni rdo rje rin po che lta bu'o/_/bzod pa mi g.yo ba ni sa chen po lta bu'o/_/bsam gtan zab pa ni gter gsang ba lta bu'o/_/mnyam par 'jog pas mdzes pa ni me tog gi phreng ba dam pa lta bu'o/_/shes rab zab cing yangs pa ni rgya mtsho chen po lta bu'o/_/cis kyang 
[\[103a\]]
[\[103a.1\]]mi chags pa ni nam mkha' lta bu'o/_/'bras bu dam pa'i rgyu dang nye ba ni me tog rgyas pa lta bu'o/_/mu stegs can 'dul ba la seng ge'i rgyal po lta bu'o/_/lha'i bdud yongs su 'joms pa ni klu'am glang po che lta bu'o/_/nyon mongs pa'i dgra 
[\[103a.2\]]thams cad gcod pa ni lha'i ral gri lta bu'o/_/'du 'dzi mang pos skyo ba ni rang sangs rgyas kyi theg pa pa lta bu'o/_/nyon mongs pa'i dri ma 'khru ba ni chu dang ba lta bu'o/_/mi gtsang ba'i nyal nyil sel ba ni rlung drag po lta bu'o/_/kun nas nyon mongs pas glags pa 
[\[103a.3\]]gcod pa ni mtshon rnon po lta bu'o/_/'jigs pa dang bag tsha ba kun las srung ba ni gnyen nam mdza' bo lta bu'o/_/phas kyi rgol ba'i dgra las skyob pa ni 'obs sam mkhar lta bu'o/_/nyam nga ba thams cad las grol bar byed pas pha ma lta bu'o/_/zhan cing nyam chung ba 
[\[103a.4\]]rnams sbed pa ni nags stug po lta bu'o/_/dbyar lam ring por 'gro ba la bsil grib kyi shing chen po lta bu'o/_/tsha ba dang skom gyis gdungs pa rnams la chu grang lta bu'o/_/bkres pa rnams la 'bras bu zhim po lta bu'o/_/gcer bu rnams la bgo ba'i gos byed 
[\[103a.5\]]pa'o/_/tsha bas nyen pa rnams la sprin stug por gyur pa'o/_/dbul phongs pa la yid bzhin gyi nor bu rin po cher gyur pa'o/_/'jigs skrag pa dag la skyabs dang gnas su gyur pa'o/_/lo tog rnams la char par gyur pa'o/_/chu rnyog ma can rnams la nor 
[\[103a.6\]]bu chu 'dang du gyur pa'o/_/sems can mang po'i dge ba'i rtsa ba mi 'gong bar byed pas spyod yul dam pa ston cing 'khor spro ba dang tshim par byed pa'o/_/sems can rnams lhag pa'i 'dzem pa dang ngo tsha ba la skul zhing 'dzud pa'o/_/bsod nams dang ye shes kyi 
[\[103a.7\]]tshogs sogs pa la de'i rgyan dang ldan par byed pa'o/_/nyon mongs pa yongs su sel ba la skyug pa dang 'khru ba'i sman lta bur gyur pa'o/_/sems 'khrugs pa sdud pa ni mnyam par 'jog pa'i spyod yul lta bur gyur pa'o/_/spobs pa thogs pa med pa ni zo chun rgyud 
[\[103b\]]
[\[103b.1\]]pa'i 'khor lo lta bu'o/_/dmigs pa la sems sdud pa ni gzugs bzang po la rtog pa lta bu'o/_/bzod pa brtan pa ni ri rab lhun po lta bu'o/_/gzugs zab cing rgya che ba ni rgya mtsho chen po lta bu'o/_/rdzu 'phrul gyi rkang pa thogs pa med pa ni nam mkha' lta bu'o/_/sgrib 
[\[103b.2\]]pa'i bag chags thams cad yongs su sel ba ni ji ltar nyi ma tsha bas 'khyag pa cham chom bzhu ba lta bu'o/_/rtag tu bsam gtan dang /_gzugs med pa dang /_yang dag pa'i lam la rol cing thams cad mkhyen pa'i ye shes kyi rin po che dam pa'i gling lta bur gyur pas ched du 
[\[103b.3\]]ma brtsams kyang chos chen po'i 'khor lo rab tu bskor ro/_/rigs kyi bu de ltar byang chub sems dpa' sems dpa' chen po sa'i snying po de ni de lta bu'i yon tan gyi khyad par tshad med grangs med pa bsam gyis mi khyab pa dang ldan pa de 'khor dang bcas te gnas 'dir phyin 
[\[103b.4\]]du nye bas 'od las 'di lta bu'i cho 'phrul dang ltas sngar bstan pa yin no/_/bcom ldan 'das kyis byang chub sems dpa' sa'i snying po'i yon tan mang po bshad ma thag tu/_de'i tshe byang chub sems dpa' sems dpa' chen po sa'i snying po 'khor byang chub sems dpa' bye 
[\[103b.5\]]ba khrag khrig brgya stong phrag brgyad cu dang bcas te/_rdzu 'phrul gyi mthus dge sbyong gi gzugs su ston cing lho phyogs nas bcom ldan 'das kyi spyan sngar lhags te/_'khor mang po dang bcom ldan 'das kyi zhabs gnyis la spyi bos gtugs te phyag 'tshal nas lan gsum 
[\[103b.6\]]bskor ba byas te/_de bzhin gshegs pa'i spyan sngar thal mo sbyar nas/_'greng bzhin du tshigs su bcad pa 'di dag gis mngon par bstod do/_/rnam par 'dren pa rkang gnyis mchog_/byams pa'i thugs kyis kun la skyob/_/sa chen ltar ni shin tu bzod/_/zhe sdang 
[\[103b.7\]]khro ba'i sems kun bsal/_/mtshan dang dpe byad mchog ldan pas/_/sangs rgyas kun gyi zhing rab brgyan/_/bden pa'i byams dang snying rje yis/_/rgyal ba'i zhing kun rab tu 'gengs/_/sred pa'i dra ba kun bcad nas/_/yang dag ci bzhin bde bar gnas/_/yongs 
[\[104a\]]
[\[104a.1\]]su dag pa'i zhing spangs nas/_/rnyog pa can gyi sems can dgrol/_/rnyog pa'i zhing 'dir dam bcas te/_/ngan 'gro sems can smin par mdzad/_/yang dag brtan pa'i rtsol ba yis/_/ring mo zhig nas dka' thub spyad/_/yun [{]rings [,]ring [}]dka' thub 
[\[104a.2\]]spyad pa dag_/thos nas 'jigs pa'i sems kyang skye/_/sbyin pa tshul khrims bzod pa dang /_/brtson 'grus bsam gtan shes rab bskyed/_/sangs rgyas byang chub sems dpa' dang /_/tshad med nyan thos bsnyen bkur mchog_/gzhan yang skye bo mang po dag_/
[\[104a.3\]]bkres skom na 'chi kun las bsgral/_/so so'i skye bo gzhan gyi phyir/_/lus srog ma chags mang du btang /_/yang dag dam pa'i chos tshol phyir/_/sha dang rus pa'ang mang du btang /_/bdag gi bde ba kun btang nas/_/skye bo rnams la thugs brtser dgongs/_/
[\[104a.4\]]so so'i skye bo mang po'i phyir/_/the tsom dra ba gcod la brtson/_/dbang po drug rnams rab bsdams nas/_/'dod pa thams cad ring du spangs/_/'dus byas mi rtag sdug bsngal te/_/bdag med stong pa nyid du rtogs/_/sdug bsngal las kun skye ba yi/_/rgyu ni 'dod 
[\[104a.5\]]chags sred pa'o/_/de phyir dbang po drug pas sngar/_/'dod chags yongs su gcad par bya/_/sems can gnas pa'i khams kun du/_/rtag par thugs rje chen pos gnas/_/byang chub mchog tu sangs rgyas kyang /_/sngon gyi smon lam kun mi gtong /_/sems 
[\[104a.6\]]can gang zhig sdug bsngal gyis/_/rnam par gzir ba dag gzigs nas/_/shin tu 'bab pa'i brtson 'grus kyis/_/de las sgrol phyir rab tu brtson/_/sbyin pa tshul khrims bzod brtson 'grus/_/bsam gtan shes rab kun bsgoms nas/_/ji ltar ma ni bu 
[\[104a.7\]]gcig la/_/byams pa'i sems kyis gso bzhin du/_/sngon yang sems can ris kun la/_/rtag tu byams pa'i thugs bskyed pas/_/de phyir myur du sangs rgyas nas/_/tshad med pa yi 'khor rnams sgrol/_/ji tsam byang chub spyod bsgoms pa/_/sems can don du 
[\[104b\]]
[\[104b.1\]]ma bsngos med/_/de bas sems can thams cad la/_/pha rol phyin pa drug mi gtong /_/rtag tu dus ngan tha ma'i tshe/_/bla med byang chub bsgrubs pas na/_/da yang dus ngan tha ma'i tshe/_/bla med byang chub mngon sangs rgyas/_/ngan par lta ba'i lha klu mi/_/gnod 
[\[104b.2\]]sbyin dag ni kun btul te/_/the tsom gcod cing bder bkod pa/_/rdo rje lta bu'i lam la'o/_/tshad med pa yi skye bo dag_/byang chub mchog tu lung yang ston/_/mchod 'os 'dren pa'i gtsor gyur te/_/mchog gi bsod nams zhing du gyur/_/dpe zla med pa'i 
[\[104b.3\]]bcom ldan 'das/_/byams pas 'gro ba kun la skyob/_/tshad med grags pa chen po yis/_/phyogs bcu'i 'jig rten yongs su khyab/_/de bas byang chub sems dpa' rnams/_/bdag gi don du bsgrub pa'i phyir/_/kun nas lhan cig 'dir 'dus nas/_/thub 
[\[104b.4\]]pa chen po spyan sngar lhags/_/dam pa'i chos rnams thos nas ni/_/rab tu dga' ba'i sems skyes te/_/lhag par yang dag brtson bskyed nas/_/byang chub spyod la nan tan bgyid/_/rnam par 'dren pa'i chos kyi mthus/_/thams cad mngon par 'tshang rgya bas/_/
[\[104b.5\]]de bas deng 'dir 'dren khyod kyis/_/bsdus pa'i 'khor ni sngon ma byung /_/gnod sbyin khri phrag bcu gsum snyed/_/rtag tu sha za khrag 'thung ba/_/thams cad sdig pa'i las btang nas/_/byang chub chen por 'bab cing gzhol/_/kha cig khyad par gzugs mchog 
[\[104b.6\]]dang /_/bzod pa ting nge 'dzin yang thob/_/kha cig zag pa kun zad nas/_/'jig rten mchog gi dgra bcom gyur/_/kha cig tshad med bzhi bsgoms shing /_/kha cig bsdu ba bzhi la gnas/_/kha cig yang dag rig bzhi thob/_/kha cig 'thun pa'i bzod la gnas/_/kha cig 
[\[104b.7\]]dpa' 'gro'i ting 'dzin thob/_/kha cig shes rab mig dang ldan/_/kha cig mi skye bzod la gnas/_/de kun 'dren pas byin gyis brlabs/_/bcom ldan gzi brjid chen po'i mthus/_/bdud kyi 'khor rnams bcom nas su/_/rnam pa dgu bcu rtsa lnga yi/_/mu stegs 
[\[105a\]]
[\[105a.1\]]can gyi ris kun btul/_/sems can dmyal ba byol song dang /_/[{]yi dgas [,]yi dwags [}]lha min rgyud kun bcom/_/bde bas sems can bden pa rnams/_/thams cad rgyal ba'i spyan sngar lhags/_/nad dang mtshon gyis 'jigs pa dang /_/mu ges 'jigs pa'ang deng 
[\[105a.2\]]'dir bcil/_/sems can mdongs shing 'thom pa dang /_/yang dag lam ni stor ba bsgral/_/nyon mongs myos shing 'khrugs pa dag_/thams cad zhi ba'i lam la bkod/_/bdag gis bya ba kun spangs te/_/lhags nas bcom ldan zhabs la thug_/dpag tu med 
[\[105a.3\]]pa'i zhing rnams na/_/bcom ldan da ltar bzhugs pa'i rnams/_/thams cad khyod la kun bsngags pas/_/thos nas thams cad 'di ru lhags/_/thams cad mkhyen pa rgya mtsho yi/_/yang dag yon tan tshad ma mchis/_/sems can mang po'i don mdzad pa/_/mos 
[\[105a.4\]]pa'i sems kyis phyag 'tshal lo/_/tshad med bsod nams rdzogs bgyis pas/_/bcom ldan zhabs la phyag 'tshal gyur/_/tshad med bskal pa'i bar du yang /_/mchod pa mang pos mchod par shog_/bdag kyang bcom ldan ji bzhin du/_/de lta bu yi dam bcas/_/
[\[105a.5\]]rnyog pa can gyi 'jig rten 'dir/_/bla med byang chub thob par shog_/de'i tshe byang chub sems dpa' sems dpa' chen po sa'i snying pos tshigs su bcad pa dam pa 'di dag gis/_bcom ldan 'das la mngon par bstod nas 'khor dang bcas te gzhan yang lha rdzas kyi bsung 
[\[105a.6\]]dang me tog rnam pa sna tshogs kyi rin po che'i rgyan tshad med pa snyed kyis/_bcom ldan 'das la mngon par gtor nas steng gi bar snang la rin po che'i gdugs su gyur te/_dam pa'i chos mnyan pa'i phyir bcom ldan 'das kyi spyan sngar ci yang mi smra bar 'dug go/_/de'i tshe 'khor 
[\[105a.7\]]gyi dkyil 'khor der 'dus pa'i 'khor thams cad kyis byang chub sems dpa' sems dpa' chen po sa'i snying po mthong nas ngo mtshar rmad du gyur te/_so so nas rnam pa sna tshogs kyi lha rdzas kyi spos dang /_me tog rin po che'i rgyan dang /_na bza' dang /_rgyal mtshan dang /_ba dan 
[\[105b\]]
[\[105b.1\]]dang /_gdugs la sogs pa phul te/_byang chub sems dpa' sems dpa' chen po sa'i snying po la mchod pa byas nas 'di skad ces smras so/_/bdag cag gis rnyed pa rab tu rnyed do/_/bcom ldan 'das kyi byin gyi rlabs kyis mngon sum du skyes bu chen po khyod mthong nas 
[\[105b.2\]]bsti stang dang bcas te mchod pa byas par gyur to zhes smra'o/_/de nas 'khor gyi dkyil 'khor de'i nang na byang chub sems dpa' sems dpa' chen po rigs par the tsom 'dri zhes bya ba zhig 'dug pa stan las langs nas gos tshags bcos te phrag pa g.yas pa phyung nas/_bcom 
[\[105b.3\]]ldan 'das kyi zhabs la spyi bos phyag 'tshal nas pus mo g.yas pa'i lha nga sa la btsugs te/_bcom ldan 'das gang na ba de logs su thal mo sbyar nas bcom ldan 'das la 'di skad ces gsol to/_/bcom ldan 'das rigs kyi bu 'di gang nas mchis/_gnas pa'i 
[\[105b.4\]]sangs rgyas kyi zhing 'di nas ji srid cig na mchis/_yon tan dang dge ba'i rtsa ba ji tsam zhig dang ldan na bcom ldan 'das kyis bstod pa rnam pa sna tshogs kyis bsngags la phyir yang bcom ldan 'das kyi yon tan gyi rgya mtsho bsam gyis mi khyab pa la mngon par bstod 
[\[105b.5\]]par gyur/_bdag cag gis sngon ma mthong bas ngo mtshar du gyur na bcom ldan 'das kyis bdag cag la bshad du gsol/_bcom ldan 'das kyis bka' stsal pa/_rigs kyi bu thong shig_/skyes bu chen po 'di'i yon tan dang dge ba'i rtsa ba ji tsam pa de 'jig rten du 
[\[105b.6\]]bcas pa lha dang mi'i 'khor thams cad kyis rtogs par nus pa ma yin no/_/gal te de bzhin gshegs pas skyes bu chen po de'i yon tan dang dge ba'i rtsa ba rgyas par bshad na 'jig rten du bcas pa lha dang mi thams cad kyi mgo rmongs te yid mi ches par 'gyur ro/_/de nas 
[\[105b.7\]]byang chub sems dpa' rigs par the tsom 'dri bas yang /_gsol pa/_bcom ldan 'das bdag cag la thugs brtse ba'i slad du bshad du gsol/_bcom ldan 'das kyis bka' stsal pa/_legs par shin tu nyon la yid la zung shig dang /_ngas khyod la phyogs tsam 
[\[106a\]]
[\[106a.1\]]zhig bshad par bya'o/_/ji ltar skyes bu chen po de'i yon tan gyi khyad par tshad med bsam gyis mi khyab pa dang ldan no/_/'di lta ste/_dpa' bar 'gro ba'i ting nge 'dzin gyi khyad par la bde bar gnas pa'o/_/de bzhin gshegs pa'i spyod yul yang shin 
[\[106a.2\]]tu rtogs par 'jug pa'o/_/mi skye ba'i chos kyi bzod pa'i khyad par yang thob pa'o/_/sangs rgyas kyi chos thams cad la dbang du gyur pa'o/_/thams cad mkhyen pa'i ye shes kyis la bzod pa thob pa'o/_/thams cad mkhyen pa'i ye shes kyi rgya mtsho'i pha rol tu phyin pa'o/_/
[\[106a.3\]]seng ge rab tu bsgyings pa'i rgyal mtshan gyi ting nge 'dzin la yang shin tu gnas pa'o/_/thams cad mkhyen pa'i ye shes kyi ri la yang rab tu 'dzegs pa'o/_/mu stegs can dang phas kyi rgol ba thams cad shin tu choms pa ste/_sems can thams cad yongs su smin par 
[\[106a.4\]]bya ba'i phyir sangs rgyas kyi zhing ji snyed pa thams cad du de gnas par byed do/_/skyes bu chen po de ji ltar gnas pa bzhin du sangs rgyas kyi zhing rnams kyang de bzhin du gnas te/_gang ting nge 'dzin rnams kyis tshad med pa'i yon tan gyi khyad par skyed par gyur pas gdul ba'i sems 
[\[106a.5\]]can tshad med pa dag yongs su smin par byed do/_/skyes bu chen po de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te ye shes mngon par skyed pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing 
[\[106a.6\]]de na gnas pa'i sems can thams cad 'thun par ting nge 'dzin rnams kyi spyod yul kun mthong bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te dpag tu med pa'i ye shes dang ldan pa zhes bya ba'i ting nge 'dzin la snyoms 
[\[106a.7\]]par zhugs na ting nge 'dzin de'i mthus sangs rgyas kyi zhing de dag na gnas pa'i sems can thams cad ci nus pa bzhin du tshad med pa'i mchod pa'i yo byad dam pas sangs rgyas bcom ldan 'das de la bsti stang dang bcas pas mchod par 'gyur ro/_/de ji ltar gnas pa bzhin du 
[\[106b\]]
[\[106b.1\]]sangs rgyas kyi zhing rnams kyang de bzhin du 'gyur te/_gal te rnam par dag pa'i ye shes phun sum tshogs pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na gnas pa'i sems can thams cad kyis 'thun par 'dod pa'i spyod yul gyi 
[\[106b.2\]]nyes pa'i skyon tshad med pa mthong nas sems rnam par dag par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te khrel ba dang ngo tsha ba dang ldan pa'i ye shes zhes bya ba'i ting nge 'dzin la snyoms par zhugs na ting nge 'dzin de'i 
[\[106b.3\]]mthus sangs rgyas kyi zhing de dag na gnas pa'i sems can thams cad lhag pa'i 'dzem pa dang ngo tsha ba dang ldan zhing sdig pa mi dge ba'i chos dang yongs su bral nas bsam pa mi nyams par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur 
[\[106b.4\]]te/_gal te theg pa thams cad dang ldan pa gsal ba zhes bya ba'i ting nge 'dzin la snyoms par zhugs nas sangs rgyas kyi zhing de dag na gnas pa'i sems can thams cad thabs mkhas pa'i rdzu 'phrul gyi mig gi mngon par shes pa dang /_sngon gyi gnas dran pa'i mngon par shes 
[\[106b.5\]]pa dang /_'chi 'pho dang skye ba mngon par shes pa dang /_'jig rten 'di dang 'jig rten pha rol gyi rgyu dang 'bras bu mngon par rtogs par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te mya ngan med pa'i mngon par shes pas 
[\[106b.6\]]rig pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na gnas pa'i sems can thams cad mya ngan dang /_yi mug pa dang /_rmugs pa thams cad dang bral bar 'gyur ro/_/de ji ltar gnas pa bzhin du sangs rgyas kyi zhing 
[\[106b.7\]]rnams kyang de bzhin du 'gyur te/_gal te mngon par shes pa'i khyad par dang ldan pa zhes bya ba'i ting nge 'dzin la snyoms par zhugs na/_sangs rgyas kyi zhing de dag na gnas pa'i sems can thams cad thabs mkhas pa'i mngon par shes pa dang ldan par 'gyur ro/_/de ji 
[\[107a\]]
[\[107a.1\]]ltar gnas pa bzhin du sangs rgyas kyi zhing rnams kyang de bzhin du 'gyur te/_gal te 'jig rten kun du snang ba zhes bya ba'i ting nge 'dzin la snyoms par zhugs na ting nge 'dzin de'i mthus phyogs bcu'i 'jig rten gyi khams thams cad mun pa dang bral te/_sangs 
[\[107a.2\]]rgyas kyi zhing de na gnas pa thams cad kyang phyogs bcu'i sangs rgyas kyi zhing kun mngon sum du mthong bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te sangs rgyas kyi sgron ma zhes bya ba'i ting nge 'dzin la snyoms par zhugs 
[\[107a.3\]]na ting nge 'dzin de'i mthus sangs rgyas kyi zhing de dag na gnas pa'i sems can thams cad log par lta ba yongs su spangs nas/_dkon mchog gsum la skyabs su 'gro bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du gyur te/_
[\[107a.4\]]gal te rdo rje'i 'od ces bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag gi ri khor yug dang /_khor yug chen po dang /_ri rab lhun po dang /_de ma yin pa'i ri gzhan dang /_lung pa dang /_lung phran dang /_gcong rong dang /_
[\[107a.5\]]gseg ma dang /_gyo mo dang /_tsher ma dang /_rtswa dang /_shing ngan pa thams cad mi snang ngo /_/sangs rgyas kyi zhing de na ji tsam du ngan par gdags pa dug dang /_byad stems dang /_gcan gzan ma rungs pa dang /_ye 'drog dang /_glo bur dang /_rims nad dang /_yul 
[\[107a.6\]]ngan dang /_nam rmus pa dang /_rdul dang /_dri ma dang /_mi gtsang ba'i nyal nyil thams cad kyang zhi zhing med par 'gyur ro/_/sangs rgyas kyi zhing de'i sa gzhi yang lag mthil bzhin du mnyam zhing bkra shis pa rnam pa sna tshogs rang 'byung ba dang /_rnam par dag par 'gyur 
[\[107a.7\]]ba dang /_phul du 'gyur ba dang /_dam par 'gyur ba dang /_mtshan ma bzang po du mas yongs su brgyan par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te ye shes kyi stobs gdul dka' ba zhes bya ba'i ting nge 'dzin 
[\[107b\]]
[\[107b.1\]]la snyoms par zhugs na ting nge 'dzin de'i mthus sangs rgyas kyi zhing de na gnas pa'i bdud kyi rgyal po 'khor dang bcas te thams cad 'jigs skrag nas/_dkon mchog gsum la skyabs su 'gro bar 'gyur ro/_/de ji ltar gnas pa bzhin du sangs rgyas kyi zhing rnams kyang 
[\[107b.2\]]de bzhin du 'gyur te/_gal te glog gi 'od zer zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na gnas pa'i sems can thams cad 'jig rten pha rol gyi 'jigs pa dang bral zhing chos kyis spro bar 'gyur ro/_/de ji ltar 
[\[107b.3\]]gnas pa bzhin du sangs rgyas kyi zhing rnams kyang de bzhin du 'gyur te/_gal te mchog dam pa'i ro dang ldan pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de na gnas pa'i sems can thams cad bsams pa bzhin du zas dang 
[\[107b.4\]]skom gyis tshim par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te mchog gi mdangs dang ldan pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na gnas pa'i sems can 
[\[107b.5\]]thams cad gang yang lhag pa'i mthu stobs dang mi ldan pa med de nad kyi sdug bsngal thams cad dang bral bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te mchog dam pa'i yo byad ces bya ba'i ting nge 'dzin la snyoms par 
[\[107b.6\]]zhugs na/_ting nge 'dzin de'i mthus sangs rgyas kyi zhing de dag na gnas pa'i sems can thams cad ci la mos pa bzhin du khri stan dang /_gding ba dang /_gos dang /_rin po che'i rgyan dang /_ci tsam du 'tsho ba'i yo byad du gtogs pa de dag thams cad kyis brel zhing phongs pa 
[\[107b.7\]]med de rab tu mdzes pa shin tu yid du 'ong ba dang ldan par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te rtsod pa med pa'i ye shes zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing 
[\[108a\]]
[\[108a.1\]]de dag na gnas pa'i sems can thams cad lus dang /_sems zo mdog bde zhing yang ba dang /_dgra sdang ba dang /_'ching ba thams cad dang bral ba dang /_'dum zhing dga' ba dang /_spro ba dang /_sbyin pa dang /_tshul khrims dang /_bzod pa dang /_brtson 
[\[108a.2\]]'grus rtsom pa dang /_sems mi 'khrug pa dang /_shes rab yongs su rdzogs pa la dga' zhing mos par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te phul du gyur pa'i spro ba zhes bya ba'i ting nge 'dzin la snyoms par zhugs 
[\[108a.3\]]na ting nge 'dzin de'i mthus sangs rgyas kyi zhing de dag na gnas pa'i sems can thams cad khyad par can gyi rab tu dga' ba tshad med pa dang ldan par 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te 'jig rten pa'i lam gyi 'od ces bya ba'i ting nge 
[\[108a.4\]]'dzin la snyoms par zhugs na ting nge 'dzin de'i mthus sangs rgyas kyi zhing de na gnas pa'i sems can thams cad thogs pa med pa'i ye shes thob cing rnam par dag pa'i las rnam pa sna tshogs sbyong bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin 
[\[108a.5\]]du 'gyur te/_gal te rgyal ba'i rdo rje la shin tu gnas pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de na gnas pa'i sems can thams cad dbang po kun dang ldan zhing dbang po mi nyams pa dang /_rtag tu yang dag par 'byung ba'i 
[\[108a.6\]]lam la mos shing sems rab tu zhi bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te lhag pa'i rgyal mtshan rtog pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na 
[\[108a.7\]]gnas pa'i sems can thams cad bdag sdig pa mi dge ba'i chos la shin tu skyo zhing mi 'dod pa dang /_thams cad kyang dge ba srung ba dang /_dge ba bcu'i las kyi lam gyis mtho ris kyi lhar skye bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin 
[\[108b\]]
[\[108b.1\]]du 'gyur te/_gal te byams pa dang /_snying rjer ldan pa zhes bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na gnas pa'i sems can thams cad byams pa'i sems dang /_snying rje'i sems dang /_gnod pa'am/_'tshe ba med 
[\[108b.2\]]pa'i sems dang /_kun la snyoms pa'i sems dang /_gcig la gcig phan pa dang bde bar byed pa'i sems skye bar 'gyur ro/_/de ji ltar gnas pa bzhin du sangs rgyas kyi zhing rnams kyang de bzhin du 'gyur te/_gal te bsod nams thams cad shin tu sdud pa zhes bya ba'i ting 
[\[108b.3\]]nge 'dzin la snyoms par zhugs na ting nge 'dzin de'i mthus sangs rgyas kyi zhing de dag na gnas pa'i sems can thams cad 'thab pa dang /_rtsod pa dang /_nad dang /_mu ge dang yongs su bral te/_dus ma yin pa'i rlung dang /_char pa dang /_kha ba dang /_rtsub pa dang /_tsha ba dang /_
[\[108b.4\]]sdug bsngal ba la sogs pa'i reg bya'i yul yid du mi 'ong ba thams cad yongs su zhi bar 'gyur ro/_/de ltar skyes bu chen po de gal te rgya mtsho glog 'od ces bya ba'i ting nge 'dzin la snyoms par zhugs na ting nge 'dzin de'i mthus sangs rgyas kyi zhing de dag gi sa chen po thams 
[\[108b.5\]]cad rin po che rnam pa sna tshogs las byas par 'gyur zhing nyes pa'i skyon thams cad dang yongs su bral te rnam pa sna tshogs kyi rin po che'i shing dang /_gos kyi shing dang /_snod kyi shing dang /_rgyan gyi shing dang /_me tog gi shing dang /_'bras bu'i shing dang /_rol mo sna tshogs kyi 
[\[108b.6\]]shing la sogs pa 'tsho ba'i yo byad dam pa tshad med pa snyed kyis yongs su brgyan par gyur to/_/de bzhin du ma dor na rigs kyi bu de ni sems can mang po yongs su smin par bya ba'i phyir nyin re zhing snga dro'i dus su ting nge 'dzin gang gA'i klung gi bye ma snyed dag gi ting nge 'dzin la snyoms 
[\[108b.7\]]par 'jug ste/_ting nge 'dzin de las langs nas phyogs bcu'i sangs rgyas kyi zhing kun na gdul ba'i sems can thams cad la ci dang cis 'dul ba bzhin du phan pa dang bde ba'i don de dang de dag gis yongs su smin par byed do/_/rigs kyi bu 'di ni sngon bskal pa chen po 
[\[109a\]]
[\[109a.1\]]tshad med dpag tu med pa'i bar du rnyog pa lnga'i tshe de bzhin gshegs pa mi bzhugs pa'i 'jig rten gyi khams su sems can yongs su smin par byed do/_/phyi ma ma 'ongs pa'i dus su 'jig rten gyi khams la lar gal te mtshon gyis 'jigs pa byung ste/_
[\[109a.2\]]sems can dag yongs su gdungs par gyur pa na/_rigs kyi bu 'di de lta bu dag mthong nas snga dro'i dus kyi tshe ting nge 'dzin rnams kyi mthus mtshon gyis 'jigs pa de dag yongs su bcil nas sems can rnams gcig la gcig byams pa'i sems kyis snying brtse bar 
[\[109a.3\]]byed do/_/'jig rten gyi khams la lar nad kyis 'jigs pa byung ste/_sems can kha btag pa na rigs kyi bu 'dis de lta bu dag mthong nas snga dro'i dus kyi tshe ting nge 'dzin rnams kyi mthus nad kyis 'jigs pa yongs su bcil nas sems can rnams rab tu bde ba thob par 
[\[109a.4\]]byed do/_/'jig rten gyi khams la lar gal te mu ges 'jigs pa byung ste sems can kha btag pa na/_rigs kyi bu 'dis de lta bu dag mthong nas snga dro'i dus kyi tshe ting nge 'dzin gyi mthus mu ges 'jigs pa yongs su bcil te/_sems can rnams kha zas kyis yongs 
[\[109a.5\]]su tshim par byed do/_/rigs kyi bu 'dis de ltar ting nge 'dzin mang po'i shugs kyis de lta bu la sogs pa tshad med dpag tu med/_bsam gyis mi khyab pa'i phan pa dang bde ba'i don gyis sems can gyi dbugs 'byin to/_/rigs kyi bu 'di de ltar nan tan gyi khyad par tshad med grangs 
[\[109a.6\]]med pa/_bsam gyis mi khyab pa dang ldan pas sems can thams cad la phan pa dang /_bde bar byed pa'i don la rab tu brtson pa'o/_/sngon 'das pa'i dus na skye bo mang po la phan pa dang bde ba dang yongs su smin par bya ba'i phyir sangs rgyas bcom ldan 'das tshad med grangs med 
[\[109a.7\]]pa gang gA'i klung gi bye ma snyed las zad mi shes pa'i yi dam chen po bcas te/_snying rje chen po dang mi 'phrogs pa'i brtson 'grus chen po rab tu bskyed do/_/de ltar snying rje chen po dang mi 'phrogs pa'i brtson 'grus bskyed de zad mi shes pa'i yi dam bcas pas gong nas gong du 
[\[109b\]]
[\[109b.1\]]'phags pa'i shugs kyis nyin zhag gcig gam/_skad cig thang cig tsam gyis kyang so so'i skye bo tshad med pa bye ba khrag khrig btul te/_sdug bsngal rnam pa sna tshogs las bsgral nas thams cad ci dang ci 'dod pa de dang de dag gis re ba yongs su rdzogs par byed do/_/gnas gang 
[\[109b.2\]]dag na sems can gang 'dod pa rnam pa sna tshogs kyis sdug bsngal te/_'dod pas yongs su gdungs par gyur pa dag sems rtse gcig tu byang chub sems dpa' sems dpa' chen po sa'i snying po'i mtshan nas brjod cing /_dmigs pas bsti stang dang bcas pas mchod pa byas na ci dang 
[\[109b.3\]]ci 'dod pa thams cad 'thob cing sdug bsngal dang bral te/_skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can gang bza' ba dang /_btung bas phongs par gyur pa dag gis sems rtse gcig tu byang 
[\[109b.4\]]chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas te mchod pa byas na ci dang ci 'dod pa thams cad 'thob cing bza' ba dang btung ba dang ldan te mtho ris kyi lhar skye ba nas mya ngan las 'da' ba'i bar du 'thob par 'gyur ro/_/
[\[109b.5\]]gnas gang dag na sems can gang bgo ba'am/_rin po che'i rgyan nam/_nad kyi rkyen sman nam/_gding ba'am/_khri stan nam/_'tsho ba'i yo byad kyis brel cing phongs par gyur pa dag gis sems rtse gcig tu byang chub sems dpa' sems dpa' chen po sa'i snying po'i mtshan 
[\[109b.6\]]nas brjod cing dmigs pas bsti stang dang bcas pas mchod pa byas na ci dang ci 'dod pa rnyed cing bgo ba dang /_rin po che'i rgyan dang /_nad kyi rkyen sman dang /_gding ba dang /_khri dang /_'tsho ba'i yo byad thams cad 'byor cing skal ba ji lta ba bzhin mtho ris kyi lhar skye ba nas mya 
[\[109b.7\]]ngan las 'da' ba'i bar du 'thob par 'gyur ro/_/gnas gang dag na sems can gang dag byams sdug pa dang bral te/_dgra sdang bar gyur pa dang phrad par gyur pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing 
[\[110a\]]
[\[110a.1\]]dmigs pas bsti stang dang bcas te mchod pa byas na/_byams sdug pa dang phrad cing dgra sdang ba dang bral te/_skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can gang dag lus dang 
[\[110a.2\]]sems nad dang sdug bsngal mang pos gzir bar gyur pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas pas mchod pa byas na de kun lus dang sems bde zhing nad thams cad dang bral te skal 
[\[110a.3\]]ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can gang 'thab cing rtsod par gyur pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas 
[\[110a.4\]]bsti stang dang bcas pas mchod pa byas na zhe 'gras pa'i sems dang bral te gcig la gcig dga' ba dang /_bzod pa dang /_gcig la gcig byams pa'i sems kyis 'gyod cing chags par 'gyur te skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob 
[\[110a.5\]]par 'gyur ro/_/gnas gang dag na sems can gang btson du bzung ste/_btson rar bcug gam/_lcags dang /_khong sgril dang /_shing gi gdos kyis bcings sam/_yan lag bcings te sdug bsngal bar gyur pa dag gis sems rtse gcig tu byang chub sems dpa' sems dpa' 
[\[110a.6\]]chen po sa'i snying po'i mtshan nas brjod cing dmigs pas bsti stang dang bcas pas mchod pa byas na/_de kun btson ra dang /_lcags dang /_khong sgril dang /_lcags sgrog las thar te bag yangs su gyur nas dga' ba dang /_skal ba ji lta ba bzhin du mtho ris kyi lhar skye ba nas mya ngan 
[\[110a.7\]]las 'da' ba'i bar du 'thob par 'gyur ro/_/gnas gang dag na sems can gang dag btson du bzung nas gzhu ba'am/_'tshog pa'am/_nan la bor ba dang /_gsod pa la thug pa dag gis sems rtse gcig tu byang chub sems dpa' sems dpa' chen po sa'i snying po'i 
[\[110b\]]
[\[110b.1\]]mtshan nas brjod cing dmigs pas bsti stang dang bcas pas mchod pa byas na/_de kun btson du bzung ba dang /_gzhu 'tshog pa dang /_nan la bor ba las thams cad thar te skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas 
[\[110b.2\]]gang dag na sems can gang dag lus dang sems dub pa dang /_mthu stobs dang mi ldan cing /_nyam chung bdag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas pas mchod pa byas na 
[\[110b.3\]]de kun lus dang sems yang zhing bde ba dang mthu stobs bskyed de cis 'dul ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can dbang po nyams pa dang ma tshang bar gyur pa dag gis sems rtse gcig tu byang chub 
[\[110b.4\]]sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas pas mchod pa byas na/_de kun dbang po ma tshang ba med cing dbang po dang ldan te skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur 
[\[110b.5\]]ro/_/gnas gang dag na sems can gang dag smyos shing sems 'khrugs sam/_'byung po'i gdon gyis brlams pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas te 
[\[110b.6\]]mchod pa byas na/_de kun smyos shing sems 'khrugs pa dang bral te rab tu bde ba dang skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can gang dag 'dod chags dang /_zhe sdang dang /_gti 
[\[110b.7\]]mug dang /_khong khro ba dang /_phrag dog dang /_nga rgyal dang /_ngan par lta ba dang /_gnyid dang /_bag med pa dang /_the tsom la sogs pas lus dang sems gdungs te mi 'pho bar gyur pa dag gis sems rtse gcig tu byang chub sems dpa' sems dpa' chen po sa'i snying po'i 
[\[111a\]]
[\[111a.1\]]mtshan nas brjod cing dmigs pas bsti stang dang bcas te mchod pa byas na/_de kun 'dod chags la sogs pa dang bral te lus dang sems rab tu bde ba dang skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/
[\[111a.2\]]gnas gang dag na sems can gang dag mes tshig par gyur pa'am/_chus khyer ba'am/_rlung gis khyer ba'am/_rbab tu lhung ba'am/_shing ka'am/_khang thog nas lhung ste sems dngangs shing 'khums par gyur pa dag gis sems rtse gcig tu byang chub sems dpa' sems dpa' 
[\[111a.3\]]chen po sa'i snying po'i mtshan nas brjod cing dmigs pas bsti stang dang bcas pas mchod pa byas na/_de kun mi bde ba'i bgegs dang /_g.yang sa de dag thams cad las thar te skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/
[\[111a.4\]]gnas gang dag na sems can gang dag sbrul gdug pa'am/_gcan gzan gdug pas zin tam/_dug rnam pa sna tshogs kyis phog par gyur pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang 
[\[111a.5\]]dang bcas pas mchod pa byas na/_de kun 'tshe zhing gnod pa thams cad dang bral te skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can gang 'byung po'i gdon gyis btab ste/_rtag pa'i rims dang /_
[\[111a.6\]]zhag gcig pa dang /_zhag gnyis pa dang /_zhag gsum pa dang /_zhag bzhi pa dang /_smyos nas lus dang sems 'dar zhing 'khrugs te/_dran pa nyams shing shes pa med par gyur pa dag gis sems rtse gcig tu byang chub sems dpa' sems dpa' chen po sa'i snying po'i 
[\[111a.7\]]mtshan nas brjod cing dmigs pas bsti stang dang bcas pas mchod pa byas na/_de kun 'jigs pa las rnam par grol te lus dang sems rab tu bde ba dang skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang 
[\[111b\]]
[\[111b.1\]]dag na sems can gang gnod sbyin dang /_srin po dang /_'byung po dang /_sha za dang /_srul po dang /_lus srul po dang /_grul bum dang /_mdangs za ba dang /_de ma yin pa gzhan yang seng ge dang /_stag dang /_spyang ki la sogs pa gcan gzan gdug pas nyen pa dang /_sngags 
[\[111b.2\]]dang /_byad dang /_g.yul ngor lhags pa dang /_gzhan yang 'jigs par gyur pa rnam pa sna tshogs kyis dkris shing glags te/_lus dang sems rab tu dngangs par gyur nas shi bas 'jigs shing 'tsho bar 'dod pa dang /_bde ba tshol zhing sdug bsngal mi 'dod pa dag gis sems 
[\[111b.3\]]rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas pas mchod pa byas na/_de kun 'jigs pa thams cad dang bral te lus dang srog la mi dma' ba dang skal ba ji lta ba bzhin du mtho ris kyi lhar skye ba nas 
[\[111b.4\]]mya ngan las 'da' ba'i bar du 'thob par 'gyur ro/_/gnas gang dag na sems can gang mang du thos par 'dod pa'am/_mos pa dag par 'dod pa'am/_tshul khrims dag par 'dod pa'am/_bsam gtan bsgrub par 'dod pa'am/_mngon par shes pa 'dod pa'am/_
[\[111b.5\]]shes rab 'dod pa'am/_rnam par grol ba 'dod pa'am/_gzugs dam pa 'dod pa'am/_sgra snyan pa 'dod pa'am/_dri zhim po 'dod pa'am/_ro zhim po 'dod pa'am/_reg bya mchog 'dod pa'am/_khe dang rnyed pa 'dod pa'am/_grags pa 'dod pa'am/_
[\[111b.6\]]bsod nams 'dod pa'am/_bzos 'tsho bar 'dod pa'am/_me tog dang 'bras bu 'dod pa'am/_skyed mos tshal 'dod pa'am/_khri stan 'dod pa'am/_gding ba 'dod pa'am/_yul rgyu bar 'dod pa'am/_nor dang 'bru 'dod pa'am/_nad kyi rkyen sman 'dod pa'am/_khang khyim 
[\[111b.7\]]'dod pa'am/_bran khol 'dod pa'am/_tshon rtsi 'dod pa'am/_char pa 'dod pa'am/_chu 'dod pa'am/_lo thog 'dod pa'am/_bsil yab 'dod pa'am/_rlung bsil ba 'dod pa'am/_me 'dod pa'am/_theg pa 'dod pa'am/_bu pho dang bu mo 'dod pa'am/_thabs 
[\[112a\]]
[\[112a.1\]]mkhas par 'dod pa'am/_bsod nams bya bar 'dod pa'am/_dro bar 'dod pa'am/_bsil bar 'dod pa'am/_yid gzhungs par 'dod pa'am/_de ma yin pa 'jig rten dang 'jig rten las 'das pa'i don gyi dngos po rnam pa sna tshogs 'dod pa'i phyir nyon mongs 
[\[112a.2\]]shing sdug bsngal gyis gdungs par gyur pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas te mchod pa byas na/_rigs kyi bu de'i ting nge 'dzin dam pa'i yon tan dang /_mthu dang gzi brjid 
[\[112a.3\]]kyi shugs kyis de dag thams cad sdug bsngal gyis gdungs pa dang bral te/_re ba thams cad yongs su rdzogs nas skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/gnas gang dag na sems can gang dag zhing gshin pa'am/_
[\[112a.4\]]zhing mi gshin pa la sa bon btab nas/_gal te nan tan byas kyang rung /_nan tan ma byas kyang rung ste/_sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas te mchod pa byas na/_rigs kyi bu 
[\[112a.5\]]de'i ting nge 'dzin dam pa'i yon tan dang /_mthu dang /_gzi brjid kyi shugs kyis de dag gi lo thog thams cad legs shing 'bras bu smin cing legs par 'gyur ro/_/de ci'i phyir zhe na/_rigs kyi bu 'di ni sngon bskal pa chen po tshad med grangs med pa'i bar du sangs rgyas 
[\[112a.6\]]bcom ldan 'das tshad med grangs med pa dag la brtson 'grus chen po'i sbyor ba dang /_brtan pa'i yi dam bcas pa'i smon lam gyi dbang gis sems can yongs su smin par bya ba'i phyir rtag tu sa chen po thams cad yongs su 'dzin pa dang /_rtag tu sa bon gyi tshogs thams cad 
[\[112a.7\]]yongs su 'dzin cing rtag tu sems can thams cad kyis yid bzhin du spyod par byed do/_/rigs kyi bu de'i rdzu 'phrul gyi mthus sa chen po 'di las skye ba'i rtswa dang /_shing gi rtsa ba dang /_yal ga dang /_myu gu dang /_lo ma dang /_sdong po dang /_'dab ma dang /_me tog dang /_'bras 
[\[112b\]]
[\[112b.1\]]bu la sogs pa thams cad rgyas par skye zhing /_rtsi shing dang /_lo tog la sogs pa'i me tog dang /_'bras bu yang smin cing grung ba dang /_mngar ba dang /_snum pa dang /_dri zhim par byed do/_/gnas gang dag na sems can gang dag 'dod chags dang /_zhe sdang dang /_gti mug la 
[\[112b.2\]]sogs pa drag la rno bas srog gcod pa dang /_ma byin par len pa dang /_'dod pas log par g.yem pa dang /[ {]brdzun [,]rdzun [}]du smra ba dang /_ngag rtsub por smra ba dang /_phra ma byed pa dang /_tshig kyal par smra ba dang /_'dod chags can dang /_zhe sdang can dang /_log par lta ba dang /_mi 
[\[112b.3\]]dge ba bcu'i las kyi lam mngon du spyod pa dag gis sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas te mchod pa byas na nyon mongs pa thams cad zhi zhing mi dge ba bcu dang yongs su bral te dge ba 
[\[112b.4\]]bcu'i las kyi lam dang ldan zhing sems can thams cad la byams pa dang /_snying rje ba dang /_phan pa dang /_bde ba'i sems skye bar 'gyur ro/_/de ltar rigs kyi bu 'di ni de lta bu'i yon tan dam pa dang /_ting nge 'dzin dang /_mthu dang /_gzi brjid kyi shugs dang /_shin tu 
[\[112b.5\]]brtson pa'i ting nge 'dzin gyis skad cig thang cig tu sangs rgyas kyi zhing tshad med grangs med par phyin cing /_sangs rgyas kyi zhing de re rer yang skad cig thang cig gis sems can snod du gyur pa/_tshad med grangs med pa gang gA'i klung gi bye ma snyed sdug bsngal las bsgral nas 
[\[112b.6\]]bde ba thob par byas te skal ba ji lta ba bzhin du mtho ris kyi lhar skye ba nas mya ngan las 'da' ba'i bar du 'thob par 'gyur ro/_/de ltar rigs kyi bu de ni de lta bu'i yon tan dang /_smon lam brtan pa dang /_shin tu 'bad pa'i brtson 'grus bsam gyis mi khyab pa dang ldan te/_
[\[112b.7\]]sems can yongs su smin par bya ba'i phyir phyogs bcu'i 'jig rten gyi khams su kha cig la ni tshangs pa chen po'i rgyal po'i lus su ston te/_sems can rnams cis 'dul ba'i chos ston to/_/kha cig la ni dbang phyug chen po'i lha'i lus su ston to/_/kha cig la ni 'dod 
[\[113a\]]
[\[113a.1\]]pa'i khams kyi gzhan 'phrul dbang byed gnam gyi lha'i lus su ston to/_/kha cig la ni 'phrul dga' gnam gyi lha'i lus su ston to/_/kha cig la ni dga' ldan gnam gyi lha'i lus su ston to/_/kha cig la ni ra ba mtshe ma gnam gyi lha'i lus su ston to/_/kha 
[\[113a.2\]]cig la ni sum cu rtsa gsum gnam gyi lha'i lus su ston to/_/kha cig la ni rgyal chen bzhi'i lha'i lus su ston to/_/kha cig la ni sangs rgyas kyi skur ston to/_/kha cig la ni byang chub sems dpa'i lus su ston to/_/kha cig la ni rang sangs rgyas kyi lus su ston to/_/kha cig la 
[\[113a.3\]]ni nyan thos kyi lus su ston to/_/kha cig la ni 'khor los sgyur ba'i rgyal po'i lus su ston to/_/kha cig la ni rgyal rigs kyi lus su ston to/_/kha cig la ni bram ze'i lus su ston to/_/kha cig la ni dmangs rigs kyi lus su ston to/_/kha cig la ni rje'u rigs kyi lus su 
[\[113a.4\]]ston to/_/kha cig la ni skyes pa'i lus su ston to/_/kha cig la ni bud med kyi lus su ston to/_/kha cig la ni gzhon nu'i lus su ston to/_/kha cig la ni bu mo'i lus su ston to/_/kha cig la ni dri za'i lus su ston to/_/kha cig la ni lha ma yin gyi lus su ston to/_/kha cig 
[\[113a.5\]]la ni mi'am ci'i lus su ston to/_/kha cig la ni lto 'phye chen po'i lus su ston to/_/kha cig la ni klu'i lus su ston to/_/kha cig la ni gnod sbyin gyi lus su ston to/_/kha cig la ni srin po'i lus su ston to/_/kha cig la ni grul bum gyi lus su ston to/_/kha cig la ni sha 
[\[113a.6\]]za'i lus su ston to/_/kha cig la ni [{]yi dgas [,]yi dwags [}]kyi lus su ston to/_/kha cig la ni srul po'i lus su ston to/_/kha cig la ni lus srul po'i lus su ston to/_/kha cig la ni gnon po'i lus su ston to/_/kha cig la ni seng ge'i lus su ston to/_/kha cig la ni spos kyi ba lang 
[\[113a.7\]]gi lus su ston to/_/kha cig la ni rta'i lus su ston to/_/kha cig la ni khyu mchog gi lus su ston to/_/kha cig la ni gcan gzan sna tshogs kyi lus su ston to/_/kha cig la ni gshin rje'i lus su ston to/_/kha cig la ni sems can dmyal ba'i srung ma'i lus su ston to/_/kha 
[\[113b\]]
[\[113b.1\]]cig la ni sems can dmyal ba ba'i sems can gyi lus su ston to/_/de dag la sogs pa tshad med grangs med pa'i rnam pa sna tshogs kyi lus ston cing skye bo mang po la skal ba ji lta ba bzhin du chos ston pas theg pa gsum las phyir mi ldog pa'i sa la 'dzud do/_/rigs kyi bu 
[\[113b.2\]]skyes bu chen po de ni de ltar de lta bu'i bsam gyis mi khyab pa'i yon tan gyi khyad par dang ldan te/_de ni yon tan mchog tu gyur pa phul du gyur pa'i gter yin no/_/rnam par grol ba rin po che thams cad 'byung ba'i 'byung gnas yin no/_/byang chub sems dpa' mang po'i mig yongs su 
[\[113b.3\]]dag pa yin no/_/mya ngan las 'da' ba'i grong khyer chen por 'gro ba'i ded dpon yin no/_/de ltar ched du ma byas par gong du rgyas par bshad pa'i yon tan chen pos chos kyi 'khor lo chen po rab tu bskor ba yin no/_/'di lta ste/_rigs kyi bu gal te 'ga' zhig gis byams pa'am/_
[\[113b.4\]]'jam dpal lam/_kun du spyan ras gzigs sam/_kun du bzang po la sogs pa byang chub sems dpa' sems dpa' chen po gang gA'i klung gi bye ma snyed la bskal pa brgya'i bar du sems rtse gcig tu skyabs su song nas de dag gi mtshan nas brjod cing dmigs pas bsti stang dang 
[\[113b.5\]]bcas pas mchod cing phyag 'tshal ba dang /_'dod pa'i re ba'i phyir smon lam btab pa bas 'ga' zhig gis skad cig thang cig yud tsam sems rtse gcig tu byang chub sems dpa' sems dpa' chen po sa'i snying po'i mtshan nas brjod cing dmigs pas bsti stang dang bcas pas 
[\[113b.6\]]mchod pa dang phyag byas na re ba'i smon lam thams cad myur du 'grub cing rdzogs par 'gyur ro/_/de ci'i phyir zhe na/_byang chub sems dpa' sems dpa' chen po sa'i snying po 'di sems can thams cad la phan pa dang bde ba'i don gyi phyir/_sems can rnams kyi smon lam yongs su 
[\[113b.7\]]rdzogs par byed na dper na yid bzhin gyi nor bu rin po che'i gter dang 'dra'o/_/de ltar skyes bu chen po 'di ni sems can yongs su smin par bya ba'i phyir yun ring po nas smon lam chen po shin tu brtan pa dang /_snying rje chen po dang shin tu 'bad pa'i brtson 'grus bsgoms pa'i phyir byang 
[\[114a\]]
[\[114a.1\]]chub sems dpa' kun pas khyad par du 'phags pa yin pas khyed kyis bsti stang dang bcas pas mchod par bya'o/_/de nas phyogs bcu nas 'dus pa'i byang chub sems dpa' sems dpa' chen po dang /_nyan thos dang /_lha dang /_mi dang /_gnod sbyin dang /_
[\[114a.2\]]dri za la sogs pa 'khor gyi dkyil 'khor thams cad 'dug pa las langs nas ci nus su so so nas gser dang /_dngul dang /_rin po che rnam pa sna tshogs kyi me tog dang /_spos kyis byang chub sems dpa' sems dpa' chen po sa'i snying po la mchod pa'i phyir mngon par gtor to/_/de 
[\[114a.3\]]ma yin pa gzhan yang lha rdzas kyi na bza' dang /_nor bu dang /_nor bu rin po che dang /_mu tig gi phreng ba dang /_mu tig gi se mo do dang /_gser dang /_dngul dang /_rin po che'i phreng ba dang /_rgyal mtshan dang /_ba dan dang /_gdugs la sogs pas kyang byang chub sems dpa' sems 
[\[114a.4\]]dpa' chen po sa'i snying po la mchod pa'i phyir phul lo/_/gzhan yang tshad med pa'i lha rdzas kyi rol mo snyan pa dang /_tshigs su bcad pa'i bstod pa rnam pa sna tshogs kyis byang chub sems dpa' sems dpa' chen po sa'i snying po la bsti stang dang bcas pas mchod pa byas so/_/de nas 
[\[114a.5\]]byang chub sems dpa' sems dpa' chen po sa'i snying pos rnam pa sna tshogs kyi lha rdzas kyi mchod pa'i yo byad de dag slar bcom ldan 'das la phul nas tshigs su bcad pa 'di dag smras so/_/lha dang klu dang gnod sbyin mi rnams dang /_/phyogs bcu'i byang chub sems dpa'i mchod pa 
[\[114a.6\]]rnams/_/yon tan chen po 'jig rten gtso la dbul/_/mchog gi mchod pa 'di dag bzhes su gsol/_/de nas byang chub sems dpa' sems dpa' chen po sa'i snying pos tshigs su bcad pa de smras nas/_bcom ldan 'das kyi zhabs la spyi bos phyag 'tshal ba dang /_de la bcom 
[\[114a.7\]]ldan 'das kyis tshigs su bcad pas 'di skad ces bka' stsal to/_/brtan pa'i blo dang rnam dag sems bskyed nas/_/sems can tshad med pa yi sdug bsngal bcil/_/rin chen dag ltar bde ba 'byung bar mthong /_/rdo rje bzhin du the tsom dra ba gcod/_/snying rje chen po'i blo can 
[\[114b\]]
[\[114b.1\]]brtson 'grus kyis/_/mchod pa dam pa bcom ldan 'das la dbul/_/rgya mtsho ye shes sems can sdug bsngal sgrol/_/'jigs pa med pas srid pa'i pha rol phyin/_/de nas byang chub sems dpa' sems dpa' chen po sa'i snying po 'dug pa las langs nas bcom ldan 'das la 'di 
[\[114b.2\]]skad ces gsol to/_/bcom ldan 'das bdag gis chu bo bzhi las sgrol ba'i bcom ldan 'das kyi nye gnas dge slong dang /_dge slong ma dang /_dge bsnyen dang /_dge bsnyen ma la sogs pa dran pa 'phel ba dang /_bsrung ba'i dran pa 'phel ba dang /_'tsho ba 'phel ba dang /_lus bde 
[\[114b.3\]]ba 'phel ba dang /_nad ma mchis pa 'phel ba dang /_gzugs dang stobs 'phel ba dang /_grags pa 'phel ba dang /_'tsho ba'i yo byad 'phel ba dang /_gnyen bshes 'phel ba dang /_slob ma 'phel ba dang /_tshul khrims 'phel ba dang /_mang du thos pa 'phel ba dang /_sbyin pa 
[\[114b.4\]]'phel ba dang /_ting nge 'dzin 'phel ba dang /_bzod pa 'phel ba dang /_thabs mkhas pa 'phel ba dang /_byang chub kyi yan lag dag dang /_'phags pa'i bden pa 'phel ba dang /_theg pa chen po'i yang dag pa'i lam la gzhol ba'i 'phel ba dang /_chos kyi sgron ma 'phel ba dang /_
[\[114b.5\]]sems can yongs su smin par bgyi ba 'phel ba dang /_byams pa chen po dang /_snying rje chen po 'phel ba dang /_rnam par dkar ba'i chos 'phel ba dang /_khams gsum du grags pa 'phel ba dang /_khams gsum du chos kyi char 'phel ba dang /_sa chen po thams cad kyi ro bro ba 
[\[114b.6\]]'phel ba dang /_sems can thams cad kyi mdangs dang dge ba'i las 'phel ba dang /_chos kyi dga' ba dang dge ba spyod pa 'phel ba dang /_shes rab kyi 'od 'phel ba dang /_pha rol tu phyin pa drug 'phel ba dang /_spyan lnga 'phel ba dang /_dbang bskur ba 'thob pa dang /_
[\[114b.7\]]lhar skye ba dang /_mya ngan las 'da' ba 'phel ba la sogs pa thob par byed pa nas/_'di lta ste/_me dang chur ldan pa dang /_bkra shis kyi 'od snang ba dang /_thos pa 'dzin pa'i rig sngags chen po dang /_gzungs kyi tshig 'di bdag gis 'das pa'i sangs rgyas bcom ldan 'das 
[\[115a\]]
[\[115a.1\]]chu klung gang gA'i bye ma snyed la bsnyen bkur bgyis nas gzungs 'di thos te/_gzungs 'dis ni rnam par dkar ba'i chos thams cad 'phel zhing skye ba dang /_sa bon gyi tshogs dang /_rtsa ba dang /_myu gu dang /_yal ga dang /_sdong po dang /_lo ma dang /_'dab ma dang /_me 
[\[115a.2\]]tog dang /_'bras bu dang /_rtsi shing dang /_lo thog gi bro ba dang /_bsung 'phel zhing skye ba dang /_char chu dang ldan pa dang /_phan par 'gyur ba'i sa dang /_chu dang /_me dang /_rlung 'phel zhing skye ba dang /_dga' ba dang /_bde ba 'phel zhing skye ba dang /_rin po che dang nor rdzas 'phel zhing skye ba dang /_
[\[115a.3\]]mthu stobs 'phel zhing skye ba dang /_'tsho ba'i yo byad thams cad 'phel zhing skye bar 'gyur ro/_/yang gzungs 'dis ni shes rab skye bas nyon mongs pa'i dgra yang yongs su bcom par 'gyur ba'i sngags la 'di lta ste/_tshim b+ho tshim b+ho/_tsim tshim b+ho/_A kA Sha tshim b+ho/_ba ka ra 
[\[115a.4\]]tshim b+ho/_a ma bar tshim b+ho/_bar tshim b+ho/_ba tsir tshim b+ho/_a ro ga tshim b+ho/_d+harma tshim b+ho/_sa te ba tshim b+ho/_sa te ni ha la tshim b+ho/_bi ba ro ka sha ba tshim b+ho/_u pa sha ma tshim b+ho/_nA yan tshim b+ho/_pradz+nyA sa ma mo ne rat+na tshim b+ho/_k+Sha Na tshim b+ho/_bi She ma ba ri yA tshim 
[\[115a.5\]]b+ho/_shA sI ta la ma ba tshim b+ho/_bi a dra so ta ma he le/_dam be ya ma be/_tsakrA se/_tsakrA ba si le/_k+Shi le phi le ka ra b+ha/_bA ra ba rI te/_ha se re pra rA be/_pa re tsa rA b+han dA ne/_a ra dA ne/_phAn ra/_tsa tsa tsa tsa/_hi le mi le/_a kha ta thA ge khe/_thag khI lo/_th+hA re th+hA re/_
[\[115a.6\]]mi le ma d+he/_nan te ku le mi le/_ang ku tsi ta b+he/_A rai gyi re/_ba ra gyi re/_ku ta sha ma ma le/_ton gye ton gye/_ton gU le/_hu rU hu rU hu rU/_ku lo sto mi le/_me ri to/_me ri te/_b+han d+ha ta/_ha ra kha ma re ma/_hu ru hu ru/_srid pa'i dri ma sbyong ba dge bar gsungs/_/'thab 
[\[115a.7\]]rtsod bskal pa zhi ba'ang dge bar gsungs/_/mi dge bsam pa sbyong ba dge bar gsungs/_/'byung ba chen po sbyong ba'ang dge bar gsungs/_/ngan par 'gro ba sbyong ba dge bar gsungs/_/sdig pa'i bag chags sbyong ba'ang dge bar gsungs/_/re ba rdzogs par byed pa dge bar gsungs/_/lo 
[\[115b\]]
[\[115b.1\]]thog smin par byed pa'ang dge bar gsungs/_/sangs rgyas kun gyis dge bar gsungs pa 'di/_/de bzhin gshegs pa kun gyis byin brlabs pa/_/dge bar gsungs 'dis byang chub sems dpa'i rnams/_/byin gyis rlob mdzad rjes su yi rang ngo /_/bcom ldan 'das de ltar me dang chu dang 
[\[115b.2\]]ldan pa dang /_bkra shis kyi 'od snang ba dang /_thos pa 'dzin pa'i rig sngags chen po gzungs kyi tshig 'di ni bdag gis 'das pa'i sangs rgyas bcom ldan 'das chu klung gang gA'i bye ma snyed la bsnyen bkur bgyis pas thos so/_/gzungs 'di ni rnam par dkar ba'i chos thams cad 'phel 
[\[115b.3\]]zhing skye bar bgyid pa nas de bzhin du rgyas pa'i longs spyod pa'i yo byad thams cad kyi bar du 'phel zhing skye bar bgyid do/_/btsun pa bcom ldan 'das gzungs 'dis ni chu bo bzhi las sgrol bar byed do/_/bcom ldan 'das kyi nye gnas su gyur pa dge slong dang /_dge slong ma dang /_
[\[115b.4\]]dge bsnyen dang /_dge bsnyen ma la sogs pa'i dmigs pa 'phel bar bgyid pa nas/_de bzhin du rgyas par 'tsho ba'i yo byad thams cad kyi bar du 'phel zhing skye bar bgyid do/_/gzungs 'di ni bcom ldan 'das kyis 'phags pa'i gsung rab bdud rtsi lta bu yongs su rgyas pa dang /_
[\[115b.5\]]yun du gnas shing khams gsum gyi sems can thams cad la phan pa dang bde ba'i don du 'gyur ro/_/de nas byang chub sems dpa' sems dpa' chen po sa'i snying pos thos pa 'dzin pa'i rigs sngags chen po dang /_gzungs kyi tshig 'di smras pa na/_ri kha la te ya rab tu g.yos nas 
[\[115b.6\]]lha'i rol mo bye ba khrag khrig kyang ma dkrol bar rang 'khrol te/_lha'i spos dang /_me tog dang /_rin po che tshad med pa rnam pa sna tshogs char bzhin du babs nas de'i tshe 'khor mang po de dag thams cad kyang ngo mtshar rmad du gyur to/_/de'i tshe na 'khor gyi dkyil 'khor de na lha mo 
[\[115b.7\]]bkra shis chen mo dang /_dpal ldan lha mo chen mo dang /_mchod dbyangs lha mo chen mo dang /_brtan pa lha mo chen mo dang /_chu can lha mo chen mo dang /_'od chen lha mo chen mo la sogs pa lha mo 'byung ba chen po bzhi la dbang du gyur pa stong phrag [{]bcwa [,]bco [}]brgyad 'dug pa las langs nas/_
[\[116a\]]
[\[116a.1\]]bcom ldan 'das kyi zhabs la spyi bos phyag 'tshal te thal mo sbyar nas bsti stang dang bcas pas/_bcom ldan 'das la 'di skad ces gsol to/_/ngo mtshar che'o/_/bcom ldan 'das ngo mtshar che'o/_/bde bar gshegs pa bdag gis 'byung ba chen po bzhi dag la dbang sgyur mod kyi 
[\[116a.2\]]'byung ba chen po bzhi'i thog ma dang /_bar ma dang /_tha ma'i skye ba dang /_'gag pa dang /_'thun pa dang /_mi 'thun pa'i phyogs mi 'tshal te/_skyes bu chen po 'di ni shes rab kyi pha rol tu phyin pa phra ba shin tu zab mo thob nas 'byung ba chen po bzhi'i thog ma dang /_bar ma dang /_tha ma'i mtshan nyid 
[\[116a.3\]]dang /_skye ba dang /_'gag pa dang /_'thun pa dang /_mi 'thun pa'i phyogs la shin tu mkhas so/_/bcom ldan 'das kyis bka' stsal pa/_de de bzhin no/_/de de bzhin te/_rigs kyi bu 'di ni shes rab kyi pha rol tu phyin pa phra ba shin tu zab mo thob pas 'byung ba chen po bzhi'i thog ma dang /_bar 
[\[116a.4\]]ma dang /_tha ma'i mtshan nyid skye ba dang /_'gag pa dang /_'thun pa dang /_mi 'thun pa'i phyogs la shin tu mkhas so/_/lha mo 'di ltar shes par bya'o/_/'di lta ste/_yid bzhin gyi nor bu rin po che ni yon tan mang po dang ldan pas rin po che rnam pa sna tshogs char 
[\[116a.5\]]bzhin du 'bab ste/_sems can mang po la sbyin pa byed do/_/rigs kyi bu 'di yang de bzhin du byang chub kyi yan lag gi rin po che rnam pa sna tshogs char bzhin du 'bebs te sems can la sbyin pa byed do/_/'di lta ste/_rin po che'i gling ltar rin po che rnam pa sna tshogs kyis yongs su 
[\[116a.6\]]gang ba bzhin du rigs kyi bu 'di yang byang chub kyi yan lag gi rin po che rnam pa sna tshogs dang ldan no/_/'di lta ste/_lha rdzas kyi shing pa ri tsi tra la bsung dang me tog gis mdzes pa bzhin du rigs kyi bu 'di yang sangs rgyas kyi chos rin po che rnam pa sna tshogs kyis rab tu mdzes so/_/
[\[116a.7\]]'di lta ste/_seng ge'i rgyal po ni [{]ri dgas [,]ri dwags [}]thams cad kyi zil gyis mi non cing mi skrag pa bzhin du rigs kyi bu 'di yang sems can thams cad kyis bag tsha ba'am zil gyis non pa med do/_/'di lta ste/_ji ltar nyi ma gsal bas 'jig rten gyi mun pa thams cad yongs su sel ba 
[\[116b\]]
[\[116b.1\]]bzhin du rigs kyi bu 'di yang sems can thams cad kyi ngan par lta ba'i ma rig pa'i mun pa thams cad sel ba'o/_/'di lta ste/_nam thang ba'i zla ba ni mtshan mo'i dus su lam stor ba'i sems can thams cad la bde ba'i lam ston te/_gar 'gro bar dga' ba bzhin du phyin par 'gyur 
[\[116b.2\]]ba ltar/_rigs kyi bu 'di yang ma rig pa'i mtshan mor theg pa gsum las 'brog bslad de 'khor ba'i 'brog dgon par 'khyam pa'i sems can thams cad la theg pa gsum gyis yang dag pa'i lam ston cing skal ba ji lta ba bzhin du thabs kyis yang dag par 'byung ba'i lam la 'god 
[\[116b.3\]]par byed do/_/'di lta ste/_sa chen po la ni sa bon gyi tshogs thams cad dang /_rtsi shing dang /_lo thog dang /_sa'i khams su gtogs pa'i sems can thams cad kyi rten du 'gyur ba ltar/_rigs kyi bu 'di la yang byang chub kyi yan lag khyad par can gyi chos thams cad ston pa'i 
[\[116b.4\]]gnas so/_/'di lta ste/_rin po che chen po'i ri rab ri'i rgyal po ni shin tu brtan zhing ma god ma nyams pa bzhin du rigs kyi bu 'di yang sangs rgyas kyi ma 'dres pa'i chos thams cad la shin tu gnas shing sems can thams cad mi gtong ba'i phyir mi nyams pa dang /_dge ba'i rtsa 
[\[116b.5\]]ba thams cad la gtong ba'i phyir ma god pa'o/_/'di lta ste/_nam mkha' la sems can thams cad spyod pa bzhin du/_rigs kyi bu 'di yang sems can thams cad de la longs spyod do/_/rigs kyi bu 'di ni de ltar yon tan tshad med dpag tu med pa dang ldan no/_/de'i tshe 
[\[116b.6\]]'khor mang po rnams kyis byang chub sems dpa' sems dpa' chen po sa'i snying po'i yon tan tshad med pa dang ldan pa bstod pa thos nas ngo mtshar rmad du gyur te/_bkur sti dang rim gro byas nas rab tu dga' bas sems rtse gcig tu byang chub sems dpa' sa'i snying po la mig mi 
[\[116b.7\]]'dzums par lta'o/_/de nas bcom ldan 'das kyis don de dag gsal bar bzlas pa'i phyir tshigs su bcad de bka' stsal pa/_skyes bu yang dag sa yi snying po ni/_/yon tan mang po phun sum tshogs par ldan/_/dge sbyong cha lugs 'dzin cing ston byed pa/_/ston pa chen 
[\[117a\]]
[\[117a.1\]]po la ni phyag 'tshal lhags/_/sems can kun la bde ba rab tu byin/_/srid pa gsum gyi sdug bsngal kun la sgrol/_/tshad med rnam pa sna tshogs char phab nas/_/ston pa chen po la ni mchod pa byed/_/brgya byin dri ma med par skyes pa des/_/phyogs bzhi kun 
[\[117a.2\]]du bltas shing brtags nas su/_/thal mo sbyar nas bsti stang rab bcas te/_/ston pa chen po la ni bsngags shing bstod/_/bdag gis bcom ldan 'das kyi 'khor mthong ba/_/nor bu rin po che yi 'od zer ltar/_/sangs rgyas mang po'i zhing kun snang byas te/_/thams cad gsal 
[\[117a.3\]]bar ma gyur gang yang med/_/mngon shes drug gis 'jig rten snang bar byed/_/deng 'dir 'dus shing lhags par 'gyur ba ni/_/shin tu dpa' ba sa yi snying po ste/_/rab tu byung ba'i spyod lam mngon par ston/_/'phags pa'i nor bdun 'byung ba'i gter yin te/_/'jigs 
[\[117a.4\]]pa med pa'i sangs rgyas nga ro dbyangs/_/byang chub sems dpa' mang po'i rgyal mtshan te/_/sems can mang po 'dren pa'i gtso bo'o/_/rnam par grol ba'i rin chen 'byung khung ste/_/brtson 'grus brtan pa'i bsod nams rgya mtsho yin/_/byams pa'i blo gros snying rje brtse la mos/_/
[\[117a.5\]]sdug bsngal ba yi sems can mang po sgrol/_/'jigs pa srung ba'i 'obs dang mkhar yin te/_/nam mkha' dang ba'i zla bzhin lam yang ston/_/sa ltar dge ba'i rtsa ba thams cad skyed/_/rdo rje ltar ni the tsom yongs su gcod/_/rnam par grol ba'i rin chen kun la gtor/_/
[\[117a.6\]]chu ltar sgrib pa thams cad 'dag par byed/_/nyon mongs tsha bas gdungs pa'i gdugs su 'gyur/_/sman pa ltar ni nad kun 'tsho bar byed/_/zhag gcig sa yi snying po'i ming brjod pa'i/_/grags pa chen po'i bsod nams thob pa ni/_/bskal pa bye ba khrag khrig bar du yang /_/blo 
[\[117a.7\]]can gzhan gyi ming nas brjod pas lhag_/so so'i skye bo grol bar byed pa ni/_/nyon mongs thams cad rnam par 'ching byed pa'o/_/dpa' bar 'gro ba'i ting 'dzin mthar phyin cing /_/ting 'dzin gzhan dag gi yang pha rol phyin/_/rkyen mang bcu gsum po yang rnam dag pas/_/
[\[117b\]]
[\[117b.1\]]mang po kun la ye shes nam mkha' bzhin/_/dpag tu med pa'i sangs rgyas zhing rnams kyi/_/skye bo mang po'i mun pa'i tshogs kyang bcom/_/zhing rnams ji bzhin ting 'dzin der 'jug cing /_/bsam gtan bzhi po la yang rgyun du 'jug_/ting nge 'dzin du zhugs nas sems can 
[\[117b.2\]]gyi/_/nyon mongs pa yi gdung ba rab tu sel/_/so so'i skye bo sngon gyi sdig pa'i las/_/mtshon dang nad dang mu ges 'jigs pa dang /_/rnam pa mang pos 'tshe zhing gsod gyur pa/_/de dag kun nas rnam par grol bar byed/_/sems can nye bar len pa'i phung po lnga/_/sdug bsngal 
[\[117b.3\]]mang pos 'tshe zhing gdungs gyur pa/_/sa yi snying po de la skyabs gsol na/_/srid pa'i sdug bsngal thams cad zhi bar 'gyur/_/sems can sdug bsngal 'khor lo rab bskor te/_/gcig gis gcig la 'tshe zhing gnod gyur pa/_/sa yi snying po de la skyabs gsol na/_/bzod 
[\[117b.4\]]cing byams pa'i sems la gnas par 'gyur/_/bcu gsum rkyen gyis rab 'jigs skrag byed cing /_/tshol ba mi rnyed rkyen gyis sdug pa dag_/sa yi snying po de la skyabs gsol na/_/'jigs pa med la bde bar gnas par 'gyur/_/bsod nams byed la mos shing dran pa dang /_/
[\[117b.5\]]tshul khrims mang thos shes rab 'dod pa dag_/sa yi snying po de la skyabs gsol na/_/re ba bzhin du thams cad rdzogs par 'gyur/_/yon tan so sor smos pa'i bzod rtsal dang /_/sman dang sa bon tshogs la mos pa dag_/sa yi snying po de la skyabs gsol na/_/re ba 
[\[117b.6\]]kun dang ldan zhing rdzogs par 'gyur/_/lo thog rtsi shing legs par 'dod pa dang /_/khye'u dang bu mo gos dang bran khol phyir/_/sa yi snying po de la skyabs gsol na/_/re ba bzhin du thams cad rdzogs par 'gyur/_/yon tan mang po kun dang ldan pas na/_/sa chen 'di yang 
[\[117b.7\]]mi gtong rab tu 'dzin/_/de yi rkyen gyis sman dang lo thog rnams/_/snum zhing 'jam la ro dang ldan par 'gyur/_/nyon mongs mang pos bsgribs par gyur nas su/_/mi dge bcu yi las la mos pa dag_/sa yi snying po de la skyabs gsol na/_/mi dge nyon mongs thams cad 
[\[118a\]]
[\[118a.1\]]zhi bar 'gyur/_/rnam pa sna tshogs kun gyi lus ston cing /_/skye bo mang po dag la chos kyang ston/_/sbyin pa'i yon tan thams cad rdzogs pas ni/_/sems can kun la snying brtse bde bar gyur/_/gal te bskal pa mang po brgya yi bar/_/de yi yon tan 
[\[118a.2\]]bsngags shing rab bstod de/_/mthar phyin rdzogs par 'gyur ba shin tu dka'/_/de bas kun gyis bsti stang bcas pas mchod/_/'dus pa chen po las byang chub sems dpa' sa'i snying po'i 'khor lo bcu pa zhes bya ba las gleng gzhi'i le'u ste dang po'o//_//
[\[118a.3\]]bam po gnyis pa/_de nas byang chub sems dpa' sems dpa' chen po sa'i snying po stan las langs te bla gos phyogs gcig tu byas te/_bcom ldan 'das kyi zhabs la spyi bos gtugs te/_pus mo g.yas pa'i lha nga sa la btsugs te thal mo sbyar ba btud de bcom ldan 'das 
[\[118a.4\]]la 'di skad ces gsol to/_/yon tan tshad med rgya mtsho can/_/bcom ldan 'das la zhu gsol ba/_/the tsom nem nur ci mchis pa/_/bdag la rgyas par bshad du gsol/_/bcom ldan 'das kyis bka' stsal pa/_skyes bu yang dag pa khyod ni chos thams cad ye shes 
[\[118a.5\]]kyis mthong ba la thogs pa med do/_/'on kyang sems can la phan pa dang bde bar 'dod pa'i phyir khyod de bzhin gshegs pa la ci dang ci 'dod pa dris shig dang /_bcom ldan 'das kyis dris pa de dang de'i lung bstan pas khyod kyi sems rangs par bya'o/_/de nas byang chub sems 
[\[118a.6\]]dpa' sems dpa' chen po sa'i snying pos tshigs su bcad de gsol pa/_bdag sngon bskal pa bcu gsum du/_/spyod pa dka' ba shin du spyad/_/so so'i skye bo kun don du/_/'jigs pa gsum dang rnyog lnga bsal/_/sangs rgyas bye ba khrag khrig la/_/tshad ma mchis pa'i 
[\[118a.7\]]mchod bgyis pas/_/bsam pa dag pa'i 'khor 'di dang /_/tshogs chen 'dus pa'ang sngon mthong ngo /_/blo can brtson 'grus rtsol ba dag_/thams cad 'dus shing tshogs 'dir lhags/_/shin tu skyon med 'khor 'di dag_/mthong bar gyur pa ngo mtshar rmad/_/ci slad sangs 
[\[118b\]]
[\[118b.1\]]rgyas zhing 'di kun/_/sdig pas dge ba nyams bgyis shing /_/blo can dag gis spangs pa yi/_/ngan par spyod kun lhan cig gnas/_/mtshams med sdig pa bgyid pa dang /_/yang dag dam pa'i chos la skur/_/'phags la smod cing log lta bas/_/rtag dang chad pa'i gtsug 
[\[118b.2\]]lag 'chad/_/sdig pa bcu yi las bgyid cing /_/'jig rten phyi mas mi 'jigs pa/_/theg pa rnam gsum ring spangs shing /_/sdig can dag la ngan 'gror gzhol/_/ma rig pas ni bsgribs pa'i mig_/'dod chags phrag dog sgyus 'tsho ba/_/sangs rgyas 'khor lo rab 
[\[118b.3\]]bskor te/_/sems can 'di dag sgrol bar mdzad/_/ji ltar nying mtshams sbyor ba yi/_/nyon mongs rdo rje lta bus bcad/_/ji lta bur na gzungs dag 'thob/_/de bzhin bzod pa'ang nges par 'gyur/_/bdag gis 'dren pa tshogs chen dag_/mthong bar gyur pa ngo mtshar che/_/
[\[118b.4\]]'di 'dra'i yon tan kun tshogs pa/_/phyogs gzhan dag na ma mthong ngo /_/yon tan mang po kun ldan zhing /_/byang chub lam la rab brtson pas/_/ji ltar byis pa'i 'khor dag la/_/sangs rgyas 'khor lo bskor ba mdzad/_/bcom ldan 'das kyis bka' stsal pa/_legs 
[\[118b.5\]]so legs so/_/rigs kyi bu khyod kyi sngon 'das pa'i dus na yang chu klung gang gA'i bye ma snyed kyi sangs rgyas dag gi zhing na rnyog pa lnga'i tshe/_sangs rgyas bcom ldan 'das chu klung gang gA'i bye ma snyed la sngon 'di lta bu'i don dag zhu ba zhus so/_/khyod kyis dris pa'i don 'di dag la 
[\[118b.6\]]sngon yang nan tan shin tu byas pas shin tu rtogs shing khong du chud do/_/spyod pa mang po phun sum tshogs pa pha rol tu phyin pas shin tu thabs mkhas pa'i shes rab dang ldan te/_sems can thams cad yongs su smin par bya ba dang /_phan pa dang bde ba'i don thob par bya ba dang /_byang chub sems 
[\[118b.7\]]dpa' sems dpa' chen po thams cad thabs mkhas pas 'phags pa'i spyod pa'i gter sbyin pa la sogs pa pha rol tu phyin pa drug gis sems can thams cad yongs su smin par bya ba'i spyod pa'i khyad par dang /_thams cad mkhyen pa'i ye shes kyi yon tan rgya mtsho yongs su rdzogs 
[\[119a\]]
[\[119a.1\]]par bya ba dang /_rgyal rigs spyi bo nas dbang bskur ba'i rgyal po spyod pa mi dge ba la gnas pa thams cad ngan song gsum las bzlog cing mi ltung bar bya ba dang /_zhing 'dir dkon mchog gsum gyi gdung shin tu rgyas shing yun ring du gnas par bya ba'i phyir 'di lta bu'i don 
[\[119a.2\]]dris pa legs so/_/shin tu legs par nyon la yid la zung shig dang /_ngas bstan par bya'o/_/bcom ldan 'das de ltar bgyi'o zhes gsol nas/_bcom ldan 'das la slar nyan to/_/de nas bcom ldan 'das kyis byang chub sems dpa' sems dpa' chen po sa'i snying 
[\[119a.3\]]po la 'di skad ces bka' stsal to/_/rigs kyi bu de bzhin gshegs pa ni sngon gyi smon lam gyi shugs kyis sangs rgyas kyi 'khor lo rnam pa bcu dang ldan te/_sangs rgyas kyi zhing rnyog pa lnga can gyi sems can thams cad rnam par dkar ba'i chos thams cad las phyir ldog pa dang /_
[\[119a.4\]]'phags pa'i nor rin po che bdun gyis brel ba dang /_mkhas pa dag dang ring du gyur pa chad pa dang /_rtag pa'i dra bas kun nas glags pa dang /_ngan song du 'gro ba'i shing rta la spro zhing dga' ba dang /_skye ba phyi ma'i sdug bsngal la 'jigs par mi lta ba dang /_ma rig pa'i mun nag 
[\[119a.5\]]thibs po la gnas pa la dad pa dang /_mi dge ba bcu'i las kyi lam rdzogs par byed pa dang /_mtshams med pa lnga byed pa dang /_dam pa'i chos la skur cing 'phags pa la dbang za ba/_dge ba'i chos thams cad ring du spong zhing mi dge ba'i chos rdzogs par byed pa'i gnas na 
[\[119a.6\]]bzhugs so/_/de lta bu'i sdug bsngal rnam pa sna tshogs dang ldan pa'i zhing na bzhugs kyang rab tu bde bar bzhugs te/_bag tsha ba med pa dang /_'jigs skrag pa med pas drang srong chen po'i gnas su phyin te/_sangs rgyas kyi 'khor lo bskor nas lha dang bdud du bcas pa'i mu 
[\[119a.7\]]stegs can log par smra ba thams cad btul nas/_so so'i skye bo thams cad kyi rigs la nyon mongs pa shin tu sra ba rdo rje lta bu dag bsal nas ci la mos pa bzhin du so sor bkod do/_/mthu dang ldan pa'i sems can dag ni theg pa gsum las phyir mi ldog par yang mdzad do/_/
[\[119b\]]
[\[119b.1\]]rigs kyi bu 'di lta ste/_yul kha cig tu srid med par 'gyur ba na de na gnas pa'i mi thams cad bdag gi dmag dang /_gzhan gyi dmag gis yongs su gtses shing nyon mongs pa dang sdug bsngal bar gyur te/_de na gnas pa'i mi mang po yang mi bde bas 'thab pa dang /_rtsod 
[\[119b.2\]]pa dang /_gcig la gcig smod pa tshad med pa snyed 'byung ste/[ {]brdzun [,]rdzun [}]du smra ba dang /_g.yo sgyu dang /_tshig rtsub por smra ba dang /_skur klang 'debs shing 'khrug pa dang /_dmus long dang /_ling tog can du 'gyur ba dang /_nad rnam pa sna tshogs kyis gzir ba dang /_grang ba dang /_tsha ba'i 
[\[119b.3\]]nad ma rungs pa dang /_rims rnam pa mang po dang /_smyo ba dang /_skem byed dang /_kha zas mi 'ju ba dang /_sems 'khrug cing myos pa dang /_dbang po ma tshang zhing yan lag dang nying lag nyams pa dang /_bgo ba dang /_bza' ba dang /_'tsho ba'i yo byad rnam pa sna tshogs kyis phongs shing 
[\[119b.4\]]brel te/_bdog pa thams cad yid du mi 'ong ba dang /_skye bo thams cad mu stegs can dang /_'jig rten gyi lha la skyabs su song zhing lta ba ngan pa dang /_bsam pa ngan pa dang /_mos pa ngan pa yongs su rgyas te/_yang dag pa'i lam stor nas ngan song du ltung bar 'gyur ba 
[\[119b.5\]]na/_de'i tshe yul de na gnas pa'i rgan po blo dang ldan zhing yid gzhungs pa/_mang du thos pa/_drang dkan che ba 'dus nas gros su bgros te/_yul dang grong mi kun bsdus nas thams cad kyis 'thun par rgyal bu gcig btus pa ni sngon sbyin pa rab tu byas pa/_tshul khrims shin 
[\[119b.6\]]tu bsrungs pa/_brtson 'grus la brtun pa/_shin tu dka' ba spyod pa dang ldan pa/_mchog tu gyur pa'i bsod nams kyi mtshan dang ldan pa/_dbang po yongs su rdzogs shing yan lag ma nyams pa/_lus byad che chung ran pa/_mtshan dang dpe byad bzang pos brgyan pa/_phul du 
[\[119b.7\]]gyur pa'i mdog dam pa dang ldan pa/_thams cad kyis bkur sti dang rim gro byed pa/_yul de na gnas pa'i mi thams cad kyi yid du 'ong zhing lta 'dod pa/_rang bzhin gyis drang zhing brtan pa/_byams pa dang snying rjer ldan pa/_mang du thos pa/_rtsal thams cad dang ldan pa dang /_des 
[\[120a\]]
[\[120a.1\]]pa'i bzod pas sems rab tu brgyan pa/_btsun mo dam pa'i sras thu bor gyur pa/_spos dam pa rnam pa sna tshogs rnam par dag pa'i chus lus bkrus nas/_rin po ches brgyan pa'i gos dam pa spos kyis bdugs pa rnam pa sna tshogs gyon zhing /_nor bu rin po che spyi 
[\[120a.2\]]bo'i gtsug phud la btags pa/_rin po che'i me tog gi phreng bas brgyan pa'i gser gyi cod pan mgo la thogs pa/_rab tu yang la 'jam pa'i dar gyis bcings pa/_gzhan yang nor bu rin po che dang /_mu tig dang /_gser dang /_dngul la sogs pa rin po che rnam pa sna tshogs las 
[\[120a.3\]]byas pa'i rna cha dang /_se mo do dang /_dpung rgyan dang /_gdu bu la sogs pa thogs pa/_rin po che rnam pa sna tshogs las byas pa'i lham gyis rkang pa bteg pa/_rin po che rnam pa sna tshogs las byas pa'i gdugs kyis steng gi bla res bres pa/_sngon lha dang drang srong thams cad kyis 
[\[120a.4\]]bsrung zhing 'dzin pa'i khri bshams pa/_brgya byin la sogs pa thams cad kyis bsrung zhing skyob pa/_bzo shin tu mkhas pas las su byas pa'i gzhal med khang chen por sngon rgyal po snga ma 'dug 'dug pa'i khri la bzhag nas rgyal por bcug go/_/rgyal sar zhugs nas lha'i dbang po 
[\[120a.5\]]dang /_klu'i dbang po dang /_gnod sbyin gyi dbang po dang /_lha ma yin gyi dbang po dang /_grul bum gyi dbang pos bsrung zhing 'dzin pa'i dril bu dang /_rnga chen po brdungs nas de'i sgras yul khams kun du grags par gyur te/_rgyal rigs la sogs pa rigs chen po bzhi la gtogs 
[\[120a.6\]]pa'i mi tshad med pa snyed lus yang dag par bkrus nas gos gtsang ma gyon te/_lag na rnam pa sna tshogs kyi rin po che'i gdugs dang /_rgyal mtshan dang /_ba dan dang /_nor bu rin po che dang /_mu tig dang /_gser dang /_dngul dang /_dung dang /_man shel dang /_byi ru dang /_bai dUr+ya 
[\[120a.7\]]la sogs pa tshad med pa snyed thogs te rgyal po de la phul lo/_/gzhan yang rigs mtho zhing btsun pa tshangs par spyod pa/_thos pa dang ldan zhing shes pa che ba'i bram ze thams cad kyis kyang tshigs su bcad pas bstod pa dang /_glu dang dbyangs dam pa tshad med pa snyed kyis rgyal po de la 
[\[120b\]]
[\[120b.1\]]bstod pa byas so/_/legs par 'gyur ba rnam pa sna tshogs thob par gyur cig ces smon lam yang btab bo/_/bkra shis pa rnam pa sna tshogs kyis rgyal po'i spyi bor gtor to/_/rgyal po snga ma'i blon po'i rigs la gtogs pa thos pa dang ldan zhing shes pa che ba/_drang ba/_g.yo 
[\[120b.2\]]med pa/_mdzangs pa dag kyang ci rigs su blon por rim par phye ste bcug nas/_rgyal po'i las byed pas sngon yul de na bdag dang gzhan gyi dmag thams cad kyis gtse bar 'gyur ba dang /_phyir rgol ba dang grogs po ngan pa thams cad med par byas nas phas rgol ba'i dgra dang /_
[\[120b.3\]]gnod pa byed pa thams cad zhi bar gyur nas/_nag po'i phyogs thams cad byang zhing rnam par dkar ba'i phyogs thams cad skyes te 'phel bar gyur to/_/rigs kyi bu rgyal rigs rgyal thabs spyi bo nas dbang bskur ba'i rgyal po chen po de lta bu'i 'khor lo gcig dang ldan na/_'khor 
[\[120b.4\]]lo de'i dbang gis bdag gi rgyal srid rab tu che zhing phas rgol ba'i dgra thams cad shin tu thul ba las tshe yang ring bar 'gyur ro/_/rigs kyi bu de bzhin du rnyog pa lnga'i 'jig rten gyi khams mi mjed kyi sangs rgyas kyi zhing 'dir sangs rgyas mi bzhugs pa'i tshe/_de na gnas pa'i 
[\[120b.5\]]sems can thams cad rang gi sems kyi bag la nyal ba'i nyon mongs pas yongs su bcings nas nang gi dgra dang /_phyi rol gyi dgras rnam par gtses te/_kun nas nyon mongs pas nyon mongs nas gti mug gis ldongs te/_mi bde bar gyur pas rtag pa dang chad pa la rnam par zhen 
[\[120b.6\]]cing chags pa tshad med pa bskyed nas phan tshun rtsod cing 'gal bar byed de/_gcig la gcig dbang za zhing smod pas 'dod chags dang /_zhe sdang dang /_gti mug bskyed de g.yo dang sgyu'i tshul du smra zhing mi dge ba bcu'i las kyi lam rdzogs par byed pa dang /_rnam par zhen cing chags 
[\[120b.7\]]pa'i skye bo dag nyon mongs pa'i 'jig rten gyi khams 'dir rnam pa sna tshogs kyi nyon mongs pa'i nad kyis gzir ba dang ldan pas yang dag pa'i chos kyi mig ldongs te/_zhe sdang dang khong khro bas gdungs shing 'khrugs kyang yang dag pa bden pa'i chos cung zad kyang yid la mi byed de/_
[\[121a\]]
[\[121a.1\]]yang dag pa'i chos kyi ro yongs su btang nas dge ba byed pa la dbang za zhing smod do/_/de sngar bde zhing skyid pas ni brel cing phongs par 'gyur gyi rtag tu nyon mongs pa'i dra ba rnam pa mang pos dkris shing glags nas mu stegs can gyi ston pa rnam pa drug po la skyabs 
[\[121a.2\]]su song ste/_'phags pa'i lam las phyir log cing ngan song gsum las gzhol bar gyur to/_/de'i tshe zhing de na byang chub sems dpa' sems dpa' chen po sngon sangs rgyas tshad med pa snyed la mchod cing bsnyen bkur byas pa/_sangs rgyas kyi yon tan gyi rgya mtshor zhugs pa/_snga ma 
[\[121a.3\]]'das pa'i sangs rgyas kyi spyod yul la gnas pa thams cad 'dus shing tshogs nas nga'i spyan sngar lhags te tshig 'thun par 'di skad zer ro/_/khyod sngon 'das pa'i dus na sbyin pa tshad med pa la nan tan byas pa dang /_tshul khrims rab tu bsrungs pa dang /_shin tu 'bad pa'i 
[\[121a.4\]]brtson 'grus kyis shin tu spyad dka' ba spyad de/_thams cad yongs su rdzogs par bsgoms so/_/de lta bu'i bsod nams dang ye shes kyi tshogs dang /_shes rab dang /_thabs mkhas pa dang /_snying rje chen po la sogs pas yongs su brgyan pas yon tan chen po'i 
[\[121a.5\]]gter du gyur pa/_ting nge 'dzin thams cad dang gzungs rnams las rab tu bzod pa/_sa'i yon tan thams cad yongs su rdzogs pa'i rgya mtshor gyur pa'o/_/g.yo dang sgyu med cing lus byad shin tu ring la mtshan dang dpe byad phun sum tshogs par gyur pa dang des pa'i bzod 
[\[121a.6\]]pa dang ldan zhing shin tu mdzes par gyur pa/_gzhan gyi dring la mi 'brang bas byang chub kyi lam bsgom par ye shes kyi rgya mtsho thams cad yongs su rdzogs par gyur pa/_phul du gyur pa'i mdog mchog dam pa dang ldan par gyur pa/_nyan thos dang rang sangs rgyas thams 
[\[121a.7\]]cad kyi ston pa chen por gyur pa/_'khor bas 'jigs skrag pa'i sems can thams cad kyi dpung gnyen du gyur pa/_byams pa dang snying rje chen po la sogs pa yon tan tshad med pas yongs su brgyan pa/_bcom ldan 'das log par dad sel dang /_gser thub dang /_'od 
[\[121b\]]
[\[121b.1\]]srung la sogs pa'i sras yang dag pa bskal pa bzang po 'dir mngon par 'tshang rgya ba/_byang chub sems dpa' thams cad kyi nang na gtso bor gyur pa/_yon tan rnam pa sna tshogs kyi spos can/_zhi gnas dang lhag mthong gi chu yongs su dag pas khrus byas pa/_khrel ba dang 
[\[121b.2\]]'dzem pa'i gos gyon pa/_rnam par dag pa'i chos kyi dbyings gtsug gi nor bur thogs pa/_sangs rgyas thams cad kyi spyod yul rgya chen po'i me tog gi phreng ba'i cod pan thogs pa/_rnam par grol ba'i srad bus bcings pa/_gzhan yang rnam pa thams cad mkhyen pa'i ye 
[\[121b.3\]]shes dang /_mi skye ba'i bzod pa la sogs pa yon tan gyi rin po che sa yongs su brgyan pa/_byams pa chen po dang /_snying rje dang /_dga' ba dang /_btang snyoms kyi lham rin po che gyon pa/_khams gsum yongs su khebs pa'i spyod pa rnam gsum gyis 'phags pa'i 
[\[121b.4\]]rgyu yongs su rdzogs par 'gyur ba'i gdugs kyis bkab pa/_sngon gyi sangs rgyas dang /_lha dang /_drang srong gis yongs su bzung ba'i rdo rje lta bu'i ting nge 'dzin gyi gdan bshams pa/_nyan thos dang /_rang sangs rgyas thams cad kyis bkur sti dang bcas te yongs su bzung ba'i dran 
[\[121b.5\]]pa nye bar gzhag pa bzhi la bzhugs pa/_sngon gyi sangs rgyas thams cad kyis bting ba'i gdan la bzhugs nas bla na med pa'i byang chub tu mngon par sangs rgyas so/_/thams cad mkhyen pa'i ye shes su gyur pa dkon mchog gsum gyi gdung mi gcad pa'i phyir chos kyi 'khor 
[\[121b.6\]]lo bskor to/_/chos kyi rnga rab tu brdungs nas khams gsum kun du chos kyi sgra bsgrags te/_lha dang /_klu dang /_gnod sbyin dang /_srin po dang /_lha ma yin dang /_nam mkha' lding dang /_mi'am ci dang /_lto 'phye chen po dang /_grul bum dang /_'byung po dang /_sha za dang /_
[\[121b.7\]]srul po dang /_lus srul po dang /_mi dang mi ma yin pa la sogs pa thams cad 'phags pa'i bden pa bzhis grol bar byas so/_/yan lag bcu gnyis dang ldan pa'i chos kyi 'khor lo gang 'jig rten du bcas pa dge sbyong dang /_bram ze dang /_lha dang /_bdud dang /_tshangs pa 
[\[122a\]]
[\[122a.1\]]dang /_mi dang mi ma yin pa la sogs pa gang gis kyang ma bskor ba de/_'jig rten du bcas pa lha dang mi tshad med pa dag la phan pa dang bde ba'i don chen po mchog dam pa thob par bya ba'i phyir sngon gang gis kyang ma bskor ba de rnam pa gsum du rab tu bskor to/_/
[\[122a.2\]]rigs kyi bu nga de lta bu'i sangs rgyas kyi 'khor lo gcig pa de dang ldan te/_'khor lo de'i dbang gis yang dag pa ji lta ba bzhin du 'jig rten 'di dang 'jig rten phyi ma dang /_gnas dang gnas ma yin pa mngon sum du mkhyen pas 'jigs pa med pa thob ste/_bde bar gnas 
[\[122a.3\]]shing lha dang bdud du bcas pa'i mu stegs can log par smra ba thams cad shin tu btul nas tshangs pa chen po'i 'khor lo bskor te/_tshangs pa chen po'i spyad pa shin tu grub pas nga ni rnyog pa lnga'i sdig pa can gyi 'jig rten gyi khams 'dir 'khor gyi dkyil 'khor du seng ge'i sgra yang 
[\[122a.4\]]dag par bsgrags te/_sems can thams cad kyi mtshams med pa lnga'i las zhi bar byas so/_/de bzhin du mi dge ba'i rtsa bar gtogs pa thams cad bsal nas skye bo thams cad kyi nyon mongs pa'i rgyun rdo rje ltar sra bdag kyang zhi bar byed do/_/zag pa thams cad yongs su 
[\[122a.5\]]zad pa rnam par grol ba'i 'bras bu dam pa la rnam par bzhag nas ci dang ci la mos pa bzhin du thams cad bde bar 'jog pa dang /_mthu dang ldan pa'i sems can dag ni theg pa gsum la bzhag ste phyir mi ldog par yang mdzad do/_/rigs kyi bu 'di lta ste/_rgyal rigs 
[\[122a.6\]]rgyal thabs spyi bo nas dbang bskur ba'i rgyal po chen po thog ma rgyal sar zhugs nas rgyal po'i srid bzung ma thag tu 'das pa dang /_ma 'ongs pa dang /_da ltar gyi rgyal po thams cad kyis chos dang khrims la shin tu lta zhing rtog go/_/de ltar rgyal po kun gyi las kyi 'khor 
[\[122a.7\]]lo shin tu rtogs nas rgyu dang 'bras bu smin pa yang shes te/_ci dang cir ldan pa bzhin de dang de lta bu'i thabs byin te las su bcug pas/_yul de na gnas pa'i mdzangs ngan las las kyi 'khor lo rnam pa gsum byed du bcug go/_/las kyi 'khor lo de'i dbang gis 
[\[122b\]]
[\[122b.1\]]de na gnas pa'i sems can thams cad yun ring por 'tsho ba'i yo byad yid du 'ong ba rnam pa sna tshogs la longs spyod pa dang /_bde skyid 'phel zhing skye ba dang /_phas rgol ba'i dgra thams cad kyang thul bar gyur to/_/las kyi 'khor lo rnam pa gsum gang zhe na/_'di lta 
[\[122b.2\]]ste/_rgyal po srid kyi las kyi 'khor lo rnam par bzhag pas gang dgra thabs mkhas par bslabs shing rtsal sbyangs te/_phas rgol ba'i dgra 'dul zhing mi mang po srung bar byed pa dang /_zhing dang gnas byed pa'i las kyi 'khor lo rnam par bzhag pas gang khang khyim brtsigs 
[\[122b.3\]]pa dang zhing gi las lag byad kyis phyin par byed du 'jug cing bde bar byas pas bza' ba dang btung bas mi brel bar byed pa dang /_/nor rin po che tshol ba'i las kyi 'khor lo rnam par bzhag pas gang tshong spogs dang /_bzo rnam pa sna tshogs slob tu gzhug cing 'tsho ba'i 
[\[122b.4\]]yo byad rnam pa sna tshogs yid bzhin du spyad du yod la bde zhing skyid pa 'phel bar byed pa'o/_/rigs kyi bu rgyal rigs rgyal thabs spyi bo nas dbang bskur ba'i rgyal po chen po rgyal po'i 'khor lo gsum po 'di dang ldan na 'khor lo 'di'i dbang gis bdag gi yul rab tu bde 
[\[122b.5\]]zhing skyid pa dang /_phas rgol ba'i dgra dang grogs po ngan pa btul zhing lus srung ba'i nan tan la mkhas pas tshe yang ring bar 'gyur ro/_/rigs kyi bu de bzhin du de bzhin gshegs pa'i yang thog ma mngon par sangs rgyas te bla na med pa'i ye shes thob nas 'das pa dang /_
[\[122b.6\]]ma 'ongs pa dang /_da ltar gyi sangs rgyas thams cad kyi chos kyi mig la shin tu rtog go/_/de ltar shin tu brtags pas las dang chos rnams kyi rgyu dang 'bras bu rab tu mkhyen te/_'dul bar 'gyur ba'i sems can thams cad la las kyi 'khor lo rnam pa gsum rnam par gzhag 
[\[122b.7\]]go/_/las kyi 'khor lo de'i dbang gis dkon mchog gsum gyi gdung dang /_chos kyi mig yun ring du gnas pa dang /_bla na med pa yang dag pa'i chos rgya cher kun du khyab pa dang /_skye bo thams cad rtag tu mtho ris kyi lhar skye ba nas mya ngan las 'da' ba'i bar du shin tu bde 
[\[123a\]]
[\[123a.1\]]ba thob pa dang /_mu stegs can log par smra ba thams cad kyis mi tshugs shing yang dag pa'i chos kyi mig gis phas rgol ba thams cad chos bzhin du thul bar 'gyur ro/_/de la rigs kyi bu las kyi 'khor lo rnam pa gsum gang zhe na/_'di lta ste/_ting nge 
[\[123a.2\]]'dzin bsgom pa'i las kyi 'khor lo rnam par gzhag pa dang /_kha don goms par bya ba'i las kyi 'khor lo rnam par gzhag pa dang /_bsod nams bya ba'i las kyi 'khor lo rnam par gzhag pa dang gsum mo/_/rigs kyi bu de la ji ltar na de bzhin gshegs pa'i ting nge 'dzin 
[\[123a.3\]]bsgom pa'i las kyi 'khor lo gang zhe na/_ting nge 'dzin rnam pa bcu ste/_bcu gang zhe na/_yang dag pa ji lta ba bzhin du rnam par shes pa dang bcas pa'i lus 'di la brtags na yul drug dang /_bdag dang bdag gir zhen cing chags pa'i rgyu dang /_las kyi zhing dang /_ma rig 
[\[123a.4\]]pas bsgribs pa dang /_sred pa'i chus brlan pa'i dbang med par gzhan gyi dbang gis yod par gyur pas rkyen mang po la rag las pa'o/_/las dang nyon mongs pa dang sdug bsngal gyi rgyun rnam pa gsum po dgag pa'i phyir de ltar brtag go/_/las kyi rgyun gang zhe na/_gang sems 
[\[123a.5\]]can rnams ji snyed kyi 'du byed mngon du spyod pa de ma rig pa dang /_sred pa'i rgyu las srid pa skye bas nyon mongs pa'i rgyun ces bya'o/_/nyon mongs pa'i dbang gis rnam par shes pa'i rgyu dang rkyen mang po 'dus pa las ming dang gzugs skye'o/_/ming dang gzugs kyi rgyu dang rkyen mang po 'dus 
[\[123a.6\]]pa las skye mched drug skye'o/_/skye mched drug gi rgyu dang rkyen mang po 'dus pa las reg pa dang /_tshor ba dang /_srid pa phyi ma'i skye ba dang /_rga ba dang /_'chi ba la sogs pa rim gyis 'byung ba ni sdug bsngal gyi rgyun ces bya'o/_/de ltar rgyun gsum po 'di ni las kyi zhing la ma rig pa'i rgyu 
[\[123a.7\]]dang /_sred pa'i brlan gyis skye bar gyur to/_/'di ltar las kyi zhing la ma rig pa'i rgyu dang /_sred pa'i brlan gyis rnam pa gsum po bskam pa'i phyir nye bar len pa'i phung po lnga la mi rtag pa dang /_sdug bsngal ba dang /_bdag med pa dang /_bems po dang /_g.yo ba med pa dang /_sgyu 
[\[123b\]]
[\[123b.1\]]ma lta bu dang /_smig rgyu ba lta bu dang /_chu'i zla ba lta bu dang /_rmi lam lta bu stong pa ci yang med pa/_mtshan ma med pa/_smon pa med pa/_byas pa med pa/_ma byung ba/_ma skyes pa/_gzugs med pa/_zhi ba dang /_dben pa dang /_byung ba dang /_skye ba'i gnas med par rtogs so/_/de ltar 
[\[123b.2\]]nye bar len pa'i phung po lnga la shin tu brtags pas stong pa nyid dang rjes su 'thun pa'i bzod pa dang /_mtshan ma med pa'i rjes su 'thun pa'i bzod pa dang /_smon pa med pa'i rjes su 'thun pa'i bzod pa la phyogs so/_/yang nye bar len pa'i phung po lnga la rjes su brtag par bya ba'i phyir gzhan 
[\[123b.3\]]yang thabs mkhas pas dbugs phyi nang du rgyu ba la rtog ste nang du rgyu ba dang /_phyir rgyu ba'i dran pa goms par byed do/_/de la ji ltar na dran pa'i dbang gis yang dag pa ji lta ba bzhin du dbugs phyi nang du rgyu ba la rtog ce na/_yang dag pa ji lta ba bzhin du bgrang ba dang /_rjes su 'brang 
[\[123b.4\]]ba dang /_zhi gnas dang /_lhag mthong dang /_'jug pa dang /_yongs su dag pa la rtog go/_/de la bgrang bas ni las kyi dngos po rnam pa gnyis byed par 'gyur te/_rten du gyur pas rnam par rtog pa dang /_rnam par dpyod pa rnams thul ba dang /_dbugs phyi nang du rgyu ba'i 
[\[123b.5\]]mtshan nyid 'dzin par nus pa'o/_/rjes su 'brang bas kyang las kyi dngos po rnam pa gnyis byed par 'gyur te/_yang dag par 'byung ba la rten cing rnam par rtog pa dang /_rnam par dpyod pa dang bral ba dang /_dbugs phyi nang du rgyu ba'i 'jug pa'i mtshan nyid la mkhas par gyur 
[\[123b.6\]]pa'o/_/zhi gnas kyis kyang las kyi dngos po rnam pa gnyis byed par 'gyur te/_dbugs phyi nang du rgyu ba bri bar mngon du ston pa dang /_ting nge 'dzin gyi mchog la gnas par nus pa'o/_/lhag mthong gis kyang las kyi dngos po rnam pa gnyis byed par 'gyur te/_dbugs phyi 
[\[123b.7\]]nang du rgyu ba zad par mngon du ston pa dang /_sems dang sems las byung ba'i chos so sor rtogs pa la gnas pa'o/_/'jug pas kyang las kyi dngos po rnam pa gnyis byed par 'gyur te/_nye bar len pa'i phung po spong ba'i sbyor ba la mkhas pa dang /_'phags pa'i sar 'jug 
[\[124a\]]
[\[124a.1\]]pa la sbyor ba'o/_/yongs su dag pas kyang bya ba'i las kyi dngos po gnyis byed par 'gyur te/_kun nas nyon mongs pa spong ba dang /_lta ba yongs su dag pa'o/_/de ltar sbyor ba rnam pa drug gis dbugs phyi nang du rgyu ba la rtog pa bsgoms pas nye 
[\[124a.2\]]bar len pa'i phung po lnga rtogs pa dang rjes su 'thun par 'jug go/_/de ci'i phyir zhe na/_ji ltar dbugs phyi nang du rgyu ba'i rang bzhin ni gzugs nye bar len pa'i phung po'o/_/dbugs phyi nang du rgyu ba len cing myong bar byed pa ni tshor ba nye bar len pa'i phung po'o/_/dbugs phyi nang du rgyu ba'i 
[\[124a.3\]]mtshan nyid len pa ni 'du shes nye bar len pa'i phung po'o/_/dbugs phyi nang du rgyu ba mngon du byed pa ni 'du byed nye bar len pa'i phung po'o/_/dbugs phyi nang du rgyu ba bye brag tu 'byed pa ni rnam par shes pa nye bar len pa'i phung po ste/_de ltar nye bar len pa'i phung po rnam pa lnga bshad pa ni 
[\[124a.4\]]so so ba/_tha dad pa mi 'dra ba/_gsar ma yin pa/_rnying ma yin pa/_gnas med pa/_spungs pa med pa ma yin pa/_brjod du med pa'o/_/de ltar nye bar len pa'i phung po lnga shin tu rtogs pas 'du byed rnam pa gsum yongs su spong bar 'gyur ro/_/gal te de ltar 'du 
[\[124a.5\]]byed rnam pa gsum yongs su zad par rjes su brtags pa'i mthar phyin na rnam par shes pa dang bcas pa'i lus dang /_yul drug rjes su rtogs pa'i mthar phyin par 'gyur ro/_/bdag dang bdag gir zhen pa dang /_las dang /_ma rig pa dang /_srid pa'i rgyu dang /_zhing dang /_
[\[124a.6\]]kun nas 'gebs pa'i rlan pa yang thams cad zad par 'gyur ro/_/de bzhin du dran pa nye bar gzhag pa bzhi bsgom pa yang yongs su rdzogs pa nas 'phags pa'i lam yan lag brgyad pa'i bar du yang bsgom pa yongs su rdzogs par 'gyur ro/_/de bzhin du sangs rgyas kyi 
[\[124a.7\]]chos ma 'dres pa [{]bcwa [,]bco [}]brgyad kyi bar du yang bsgom pa yongs su rdzogs par 'gyur ro/_/de bzhin du rnam pa thams cad mkhyen pa'i ye shes dang /_mi skye ba'i chos kyi bzod pa dang /_dpa' bar 'gro ba'i ting nge 'dzin la sogs pa'i bar du bsgom pa yongs su rdzogs par 'gyur 
[\[124b\]]
[\[124b.1\]]ro/_/de bzhin du 'gro ba dang 'ong ba rjes su dran pas gzung bar bsam gtan dag la zhugs pa ni yang dag pa'i chos don dam pa la gnas pa'i sems can zhes bya'o/_/bsam gtan yang dag pa ji lta ba bzhin du bsgom pa zhes bya'o/_/dus gsum gyi sangs rgyas bcom ldan 'das 
[\[124b.2\]]la yang dag par mchod pa zhes bya'o/_/sangs rgyas thams cad kyi thugs las byung ba'i sras thams cad kyi gsung las skyes pa/_chos kyis grub pa/_chos kyis btul ba zhes bya'o/_/byang chub sems dpa' la las de ltar bsgoms pa las bags kyis phyir nur na yang zag pa 
[\[124b.3\]]zad pa'i dgra bcom par gyur pa nas mngon par shes pa drug dang ldan par 'gyur ro/_/byang chub sems dpa' la la de ltar bsgoms pas gong nas gong du 'phar ba ni yon tan thams cad yongs su rdzogs te/_byang chub sems dpa' sems dpa' chen por gyur pa nas sangs rgyas 
[\[124b.4\]]kyi chos ma 'dres pa [{]bcwa [,]bco [}]brgyad dang /_rnam pa thams cad mkhyen pa'i ye shes kyi bar du yongs su rdzogs par 'gyur te/_ring po mi thogs par bla na med pa'i byang chub tu mngon par rdzogs par 'tshang rgya bar 'gyur ro/_/rigs kyi bu ngas rnam pa de snyed kyi las dang /_chos dang /_
[\[124b.5\]]tshor ba dang /_rgyu dang /_'bras bu dang /_rnam par smin pa la ye shes kyis dus gsum gyi sangs rgyas kyi chos la brtags na sems can dag ting nge 'dzin bsgom pa'i las kyi 'khor lo bcu rnam par bzhag la sgom du 'dzud do/_/rigs kyi bu de dag ni de bzhin gshegs 
[\[124b.6\]]pa'i ting nge 'dzin sgom pa'i las kyi 'khor lo zhes bya'o/_/rigs kyi bu de la ji ltar na de bzhin gshegs pa'i kha ton goms pa'i las kyi 'khor lo zhe na/_gang dge slong dang /_dge slong ma dang /_dge bsnyen dang /_dge bsnyen ma dang /_rigs kyi bu'am/_rigs 
[\[124b.7\]]kyi bu mo dge ba'i rtsa ba chung zhing srab pa dang /_kun rdzob kyi bden pa la gnas pa dbang po yongs su ma smin pa dag la ngas kha ton goms par bya ba la btsud de/_srod dang tho rangs la le lo med par shin tu brtson 'grus rtsom pa dang /_sems can gang bla na med pa'i ye 
[\[125a\]]
[\[125a.1\]]shes tshol ba dag ni ngas rnam par dkar ba'i theg pa chen po la btsud de/_bdag nyid klog pa dang /_pha rol po gzhan klog tu 'jug pa dang /_bdag nyid 'don pa dang /_pha rol po gzhan 'don du 'jug pa dang /_bdag nyid 'chang ba dang /_pha rol po 
[\[125a.2\]]gzhan 'chang du 'jug pa dang /_theg pa chen po la bdag goms par bya ba dang /_pha rol po gzhan goms par byed du 'jug pa dang /_bdag dang gzhan gyi kun nas nyon mongs pa bsal ba dang /_bla na med pa'i thams cad mkhyen pa'i ye shes thob par bya ba dang /_sems 
[\[125a.3\]]can thams cad kyi sdug bsngal zhi bar bya ba dang /_'jigs pa med pa'i grong khyer chen por bzhugs pa'i phyir rtsol lo/_/sems can gang rang sangs rgyas kyi theg pa 'dod pa dag ni ngas rten cing 'brel bar 'byung ba'i chos la btsud nas kha ton goms par byed du bcug go/_/sems 
[\[125a.4\]]can gang nyan thos kyi theg pa 'dod pa dag la ni ngas gzhung tshigs su bcad pa stong phrag brgya pa dang /_'dul ba tshigs su bcad pa stong phrag brgya pa dang /_chos mngon pa dang mngon par smra ba tshigs su bcad pa stong phrag brgya pa la sogs pa kha ton goms par byed du bcug pa 
[\[125a.5\]]de ni rigs kyi bu de bzhin gshegs pa'i kha ton goms par bya ba'i las kyi 'khor lo zhes bya'o/_/rigs kyi bu de la ji ltar na de bzhin gshegs pa'i bsod nams bya ba'i las kyi 'khor lo zhe na/_'di lta ste/_sems can gang dbang po rtul ba/_dge ba'i rtsa ba ma bskyed 
[\[125a.6\]]pa/_shes rab zhan pa dang /_le lo dang bcas pa/_dran pa nyams pa 'tsho ba'i yo byad rnam pa kun la zhen cing chags pa/_dge ba'i bshes gnyen yongs su spong ba dag ni ngas bsod nams bya ba'i las la btsud do/_/'di lta ste/_sangs rgyas dang /_chos dang /_
[\[125a.7\]]dge 'dun la bya ba byed pa dang /_mkhan po dang /_slob dpon la bya ba byed pa ste/_rigs kyi bu de ni de bzhin gshegs pa'i bsod nams sgrub pa'i las kyi 'khor lo zhes bya'o/_/rigs kyi bu de ltar na ni sangs rgyas kyi 'khor lo gnyis pa 'di dang ldan te/_'khor lo de'i 
[\[125b\]]
[\[125b.1\]]dbang gis bla na med pa'i dus gsum gyi las kyi ye shes kyis yang dag pa ji lta ba bzhin du sems can thams cad kyi las dang /_chos dang /_tshor ba dang /_rgyu dang /_'bras bu yongs su smin pa mkhyen te/_cis 'dul ba bzhin du las kyi 'khor lo rnam pa gsum rnam 
[\[125b.2\]]par bzhag nas snod du gyur pa'i sems can thams cad la phan pa dang bde ba'i don dang /_'jigs pa med pa la bde bar bkod do/_/'jigs pa med pas lha dang bdud du bcas pa'i mu stegs can log par smra ba thams cad btul nas tshangs pa chen po'i 'khor lo bskor 
[\[125b.3\]]zhing /_tshangs pa chen po'i spyad pa yongs su grub pas yang dag pa ji lta ba bzhin du sems can gyi rgyu dang 'bras bu kun mngon par mkhyen to/_/rigs kyi bu 'di lta ste/_rgyal rigs rgyal thabs spyi bo nas dbang bskur ba'i rgyal po chen po ni thabs mkhas pa'i blo dang ldan 
[\[125b.4\]]pas dge sbyong dang /_bram ze dang /_rgyal rigs dang /_rje'u rigs dang /_dmangs rigs la sogs pa yon tan rnam pa sna tshogs dang /_mang du thos pa dang /_dpa' bo dang /_bzo bo dang /_rtsal che ba dang /_sems can gang phyug cing yon tan dang ldan pa/_thabs 
[\[125b.5\]]mkhas pa'i blo dang ldan pa/_dpa' zhing rtul phod pa/_brtan pa/_phyir mi ldog pa/_bsod nams rnam pa sna tshogs kyis yongs su brgyan pa de dag la rgyal rigs rgyal thabs spyi bo nas dbang bskur ba'i rgyal po chen pos de dag ci dang ldan pa bzhin ci 'os ci rigs su rin 
[\[125b.6\]]po che dang /_nor gyi dbyig dang /_zhing 'brog dang /_khang khyim dang /_bran dang /_las byed pa'i mi la sogs pa ci rigs su sbyin par byed do/_/yul de na gnas pa'i mi yon tan dang shes pa zhan pa/_las byas pa chung ba dag la ni rgyal thabs spyi bo nas dbang bskur 
[\[125b.7\]]ba'i rgyal po chen pos de dag la yang ci 'os ci rigs su shas kyis sbyin par byed do/_/yul de na gnas pa bsod nams med cing brtson 'grus chung ba/_le lo che ba/_bag med pa/_dran pa nyams pa/_snying rje'i sems med pa/_byas pa mi gzo ba/_'jig rten 
[\[126a\]]
[\[126a.1\]]phyi ma'i sdug bsngal la 'jigs par mi lta ba/_khyim gyi 'dam du bying ba/_sdig pa mang po byed pa de dag la ni rgyal po chen pos ci rigs ci 'os su chad pa rnam pa sna tshogs kyis gcod de/_kha cig la ni tshig na bas spyos shing brgyad pa dag byed do/_/kha cig 
[\[126a.2\]]la ni rin po che dang nor rdzas la sogs pa 'phrog go/_/kha cig la ni 'tsho ba'i yo byad dag kyang 'phrog go/_/kha cig la ni lcag gis gzhu ba dang btson rar bcug go/_/kha cig la ni yan lag dang nying lag gcod do/_/kha cig la ni mgo dang lus kyang gcod de de dag la sogs 
[\[126a.3\]]pa chad pa rnam pa sna tshogs kyis chad pa gcod do/_/rigs kyi bu de ltar rgyal rigs rgyal thabs spyi bo nas dbang bskur ba'i rgyal po chen po rgyal po'i 'khor lo gsum pa 'di dang ldan te/_'khor lo de'i dbang gis bdag gi yul rab tu bde zhing skyid pas phas rgol ba'i dgra 
[\[126a.4\]]thams cad dang /_grogs po ngan pa btul cing lus srung ba'i nan tan mkhas pas tshe yang ring bar 'gyur ro/_/rigs kyi bu de bzhin du de bzhin gshegs pa yang dbang po la shin tu mkhas pa'i ye shes dang ldan pas 'khor gang bsod nams dang ye shes kyi tshogs dang /_thabs 
[\[126a.5\]]dang shes rab las ring du gyur pa/_sbyin pa dang /_dul ba dang /_zhi ba yongs su spangs te dran pa nyams nas sems 'khrugs par gyur pa dag nga gang na ba der 'ongs te nga la skyabs su 'ongs nas de dag gi dbang po dang /_dad pa dang /_bag la nyal ba dang /_mos pa shin tu mkhyen pas 
[\[126a.6\]]ci dang cis 'dul ba bzhin du chad pas gcad pa'i thabs 'dul ba la sogs pa'i chos ston to/_/sems can gang nga rgyal gyi dbang du gyur te/_bslab pa mang po gzungs su mi 'dzin pa dag la ni ngas bstan pa'i dam pa'i chos yun ring du gnas par bya ba'i phyir dngos po 'di 
[\[126a.7\]]dag byed du gzhug go/_/la lar ni dran par bya ba'i dam bca' bas chad pas gcod do/_/la lar ni tshig na bas bsdigs pa dang /_gshe ba dang /_spyo bas gcod do/_/la lar ni skad cig dgar zhing sma dbab pas gcod do/_/la lar ni phyag 'tshal ba dang /_mi smra ba 
[\[126b\]]
[\[126b.1\]]dang /_rnyed pa lhan cig tu mi spyod pas gcod do/_/la lar ni rtsa dgram pa lta bu dang /_la lar ni bskrad pa la sogs pa'i chad pas bcad pa ste/_de ltar gang zag de dag gi dbang po dang /_dad pa dang /_bag la nyal ba dang /_mos pa kun mkhyen pas ci rigs ci 'os su 
[\[126b.2\]]chad pas gcod do/_/de yang don med pa'i mun pa'i tshogs bsags pa gzhom pa dang /_nyon mongs pa'i chu bo bskam pa dang /_mtho ris kyi lhar skye ba nas mya ngan las 'da' ba'i bde ba thob pa'i phyir mi dge ba spyod pa'i gang zag 'dul ba'i phyir ci dang ci rigs su chad pas 
[\[126b.3\]]gcad pa'i chos bstan to/_/mdo sde mang po las kyang mi dge ba spyod pa chad pas gcad pa'i chos ci dang ci rigs pa de dang de'i chos rgya cher bshad do/_/ngas mchog dam pa'i ye shes kyis sems can gang lhag pa'i bsam pa dang /_dad pa dang /_mos pa yongs su 
[\[126b.4\]]dag pa dang ldan pa yang shin tu mkhyen pas ci dang cis 'dul ba bzhin du dge ba'i phyogs kyi khyad par rnam pa sna tshogs bstan te/_bslab cing goms su bcug pa nas dge ba'i rtsa ba thams cad kyi bar du yongs su rdzogs shing 'jigs pa med pa'i grong khyer chen por btsud do/_/
[\[126b.5\]]rigs kyi bu nga ni de ltar sangs rgyas kyi 'khor lo gsum po 'di dang ldan te 'khor lo 'di'i dbang gis sems can thams cad kyi dbang po rnam pa sna tshogs dang /_dad pa dang /_bag la nyal ba dang /_mos pa dang /_bsam pa dang /_las dang /_myong ba'i chos kun 
[\[126b.6\]]mkhyen pas ci dang cis 'dul ba bzhin du phan pa dang bde ba'i don gyis 'jigs pa med pa la bde bar bkod do/_/'jigs pa med pas nga ni drang srong chen po'i gnas su dam bca' zhing sangs rgyas kyi 'khor lo rab tu bskor nas lha dang bdud du bcas pa'i mu stegs can log 
[\[126b.7\]]par smra ba thams cad btul te 'khor mang po'i dkyil 'khor du seng ge'i sgra sgrogs so/_/rigs kyi bu 'di lta ste/_rgyal rigs rgyal thabs spyi bo nas dbang bskur ba'i rgyal po chen po ni bdag gi yul na gang zag ji snyed cig 'jig rten gyi lha dang mu stegs can rnam pa sna tshogs 
[\[127a\]]
[\[127a.1\]]la skyabs su song zhing log pa la dad pa dang /_log par lta ba dang /_log pa la slob pa dang /_log pa'i brtul zhugs la mngon par zhen te/_log pa'i ltas bzang ngan la chags nas don med pa'i sdug bsngal rnam pa sna tshogs kyis sdug bsngal bar gyur 
[\[127a.2\]]pa dag rgyal po chen po des shes nas rtag tu yang dang yang bsdus te/_rgyal po snga ma'i dam pa'i chos lugs kyis rgyas par bstan nas log par lta ba dang /_log par dad pa spongs la/_rgyal po snga ma'i chos lugs bslab pa la nan tan du spyod cig par bkas btags te/_
[\[127a.3\]]yul de na gnas pa'i sems can thams cad 'jug pa gcig_/phyogs pa gcig_/bsam pa gcig_/'dod pa gcig par thams cad 'thun par rgyal po snga ma'i dam pa'i chos bzhin du gnas pa dang /_bka' bzhin du nyan cing rjes su spyod pas de na gnas pa thams cad 
[\[127a.4\]]'thun par gang bya bar rigs pa rnams byed do/_/rgyal rigs rgyal thabs spyi bo nas dbang bskur ba'i rgyal po chen po yang rtag tu blon po rnams dang 'dus nas ston mo byed cing longs spyod de/_dga' bas rol cing gshegs pas gros 'thun pas rgyal po'i las byed do/_/rigs 
[\[127a.5\]]kyi bu rgyal rigs rgyal thabs spyi bo nas dbang bskur ba'i rgyal po chen po de ltar rgyal po'i 'khor lo bzhi po 'di dang ldan te/_'khor lo de'i dbang gis bdag gi yul rab tu bde zhing skyid pa dang /_phas rgol ba'i dgra thams cad dang /_grogs po ngan pa btul zhing lus srung 
[\[127a.6\]]ba'i nan tan la mkhas pas tshe yang ring bar 'gyur ro/_/rigs kyi bu de ltar de bzhin du de bzhin gshegs pa yang shin tu thabs mkhas pa'i mos pa mkhyen pa'i ye shes dang ldan pas 'jig rten na log pa la phyogs pa rnam pa sna tshogs dang /_log par lta ba dang /_log pa'i 
[\[127a.7\]]bsam pa dang /_log pa'i chos la mos pa dang /_log pa'i las spyod pa de'i rgyu de'i rkyen gyis sdug bsngal tshad med pa myong bar de bzhin gshegs pas mkhyen cing gzigs nas rtag tu yang dang yang 'khor mang po bsdus te snga ma 'das pa'i sangs rgyas bcom ldan 'das kyi 
[\[127b\]]
[\[127b.1\]]dkon mchog gsum gyi gdung bsab pa'i rgyu dang /_'bras bu dang /_pha rol tu phyin pa drug dang /_rnal 'byor pa'i rgyu dang /_sdom pa gsum la sogs pa'i rgyu dang 'bras bu'i chos rgyas par phye ste mngon par bstan nas 'khor mang po rnams rnam par grol bar byed do/_/phyin ci 
[\[127b.2\]]log tu lta ba rnams yang dag pa'i lta ba dang /_dge ba bcu'i yang dag pa'i las kyi lam la rnam par 'jug go/_/sems can rnams ni rtag tu 'thun par chos la 'jug_/chos la spyod par thabs kyis drang zhing sgom du 'dzud pas rgyu dang 'bras bu rgyun mi 'chad par 
[\[127b.3\]]byed do/_/sems can rnams 'khor rnam bzhi dang 'thun par dge ba spyod pa'i khyad par la nan tan byed du bcug nas dran pa nye bar gzhag pa bzhi dang /_ting nge 'dzin dang /_rnam par grol ba'i ye shes ston pa dang /_lam gyi yan lag la spro bzhin du rtse'o/_/'phags 
[\[127b.4\]]pa'i bstan pa yun du gnas par bya ba dang /_dkon mchog gsum gyi gdung rgyun mi 'chad par bya ba'i phyir yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan 
[\[127b.5\]]lag brgyad pa dang /_de ma yin pa ting nge 'dzin dang /_rnam par grol ba'i ye shes ston pa dang /_byang chub kyi phyogs kyi khyad par rnam pa sna tshogs la ci da gar rtser bcug go/_/rigs kyi bu nga ni de ltar sangs rgyas kyi 'khor lo bzhi pa 'di dang ldan te/_'khor lo de'i 
[\[127b.6\]]dbang gis so so'i skye bo ci dang ci la mos pa dang /_ci la phyogs pa dang /_ci la dga' ba kun mkhyen pas ci dang cis 'dul ba bzhin du phan pa dang bde ba'i don gyis 'jigs pa med pa la bde bar bkod do/_/'jigs pa med pas nga ni drang srong chen po'i gnas su bzhugs 
[\[127b.7\]]te sangs rgyas kyi 'khor lo bskor nas lha dang bdud du bcas pa'i mu stegs can log par smra ba thams cad btul te 'khor mang po'i nang du seng ge'i sgra bsgrags so zhes gsungs so/_/rigs kyi bu 'di lta ste/_rgyal rigs rgyal thabs spyi bo nas dbang bskur ba'i rgyal po chen po 
[\[128a\]]
[\[128a.1\]]bdag gi yul na gnas pa'am/_pha rol po gzhan gyi yul na gnas pa'i sems can tshad med pa snyed pa dag gi nor dang gzugs la chags shing skyo mi shes pa dang /_pha rol po gzhan gyi nor dang gzugs la chags shing 'dod pas de bsrung ba'i phyir grong dang /_grong 
[\[128a.2\]]khyer dang /_grong 'dab dang /_rgyal po'i pho brang yang 'khor dang ra bas bskor ba nas bya sha la dang /_ne tso'i bar du srung du 'dzud de stor cing god par mi byed do/_/rigs kyi bu rgyal rigs rgyal thabs spyi bo nas dbang bskur ba'i rgyal po chen po 'di ltar rgyal po'i 'khor lo lnga pa 'di dang ldan 
[\[128a.3\]]te/_'khor lo de'i dbang gis bdag gi yul rab tu bde zhing skyid pa dang /_phas rgol ba'i dgra thams cad dang /_grogs po ngan pa btul cing lus srung ba'i nan tan la mkhas pas tshe yang ring bar 'gyur ro/_/rigs kyi bu de bzhin du de bzhin gshegs pa yang rang bzhin la shin 
[\[128a.4\]]tu thabs mkhas pas mkhyen pa'i ye shes dang ldan pas bdud sdig can ma rungs pa dang /_mu stegs can dgu bcu rtsa lnga po dang /_de ma yin pa gzhan yang bdud kyi ris dang /_mu stegs can tshad med pa snyed kyis bslus pa kun mkhyen te/_sems can gang bdag gi nor dang gzugs 
[\[128a.5\]]la mngon par chags pa dang /_pha rol po gzhan gyi nor dang gzugs la yang chags shing 'dod pas tshol lo/_/nga dang nga'i 'khor rnams la phrag dog bskyed de nga gsad pa'i phyir bsod snyoms kyi nang du dug bcug pa dang /_me dong gi steng du gdan bting ba dang /_steng nas dbab 
[\[128a.6\]]btang ba dang /_bal glang smyos pa sbad pa dang /_ral gri phyung ste snyegs pa dang /_sa dang mi gtsang ba 'thor ba dang /_mi tshangs par spyod do zhes skur pa dang /_ma ning yin no zhes btags pa dang /_mi ma yin pa'o zhes brjod pa dang /_sgyu ma'o zhes tshig ngan pa rnam pa sna tshogs 
[\[128a.7\]]kyis kyang nga la smod cing skur to/_/nga'i nyan thos kyi slob ma la yang phrag dog bskyed de de'i rgyu de'i rkyen gyis skur cing smod pa rnam pa mang po byed par mkhyen nas/_de bzhin gshegs pa dbang po drug bsrung ba la mkhas pa dang /_tshangs pa'i gnas bzhi la gnas pa dang /_so so 
[\[128b\]]
[\[128b.1\]]yang dag par rig pa bzhi dang ldan par gyur pa dang /_nyan thos rnams la yang chos kyi mdo rnam par thar pa'i sgo gsum yongs su dag pa rnam par gzhag pa bstan to/_/ngas da ltar 'jig rten dang /_'jig rten las 'das pa'i rang bzhin kun yang dag pa ji lta ba bzhin du mkhyen 
[\[128b.2\]]to/_/de ltar sems can gyi rang bzhin tha dad pa rnam pa sna tshogs kun mkhyen nas/_de dag ci dang cis 'dul ba bzhin du phan pa dang bde ba'i don mdzad do/_/rigs kyi bu ngas de ltar sangs rgyas kyi 'khor lo lnga pa 'di dang ldan te/_'khor lo de'i dbang gis 'jig rten pa dang 
[\[128b.3\]]'jig rten las 'das pa'i rang bzhin mkhyen pa'i ye shes kyis sems can gyi rang bzhin tshad med pa rnam pa sna tshogs kun so sor mkhyen pas ci dang cis 'dul ba bzhin du phan pa dang bde ba'i don gyis 'jigs pa med pa la bde bar bkod do/_/'jigs pa med pas nga ni drang 
[\[128b.4\]]srong chen po'i gnas su bzhugs shing sangs rgyas kyi 'khor lo bskor nas lha dang bdud du bcas pa'i mu stegs can log par smra ba thams cad btul te/_'khor mang po'i dkyil 'khor du seng ge'i sgra rab tu sgrogs so/_/rigs kyi bu 'di lta ste/_rgyal rigs rgyal thabs 
[\[128b.5\]]spyi bo nas dbang bskur ba'i rgyal po chen po ji ltar grong khyer dang /_grong rdal dang /_grong 'dab dang /_rgyal po'i pho brang brtan par bsrung ba'i phyir 'obs kyis bskor ba nas gzhung de bzhin du rgyas par sha ri dang ne tso'i bar du srung ma btsud do/_/pho brang na 'khor dang /_btsun mo 
[\[128b.6\]]dang bu mor bcas pas yongs su bskor cing 'dod pa lnga la rtse zhing longs spyod rnam pa sna tshogs la bag med par dbang po drug nyam rangs su spyod do/_/rigs kyi bu rgyal rigs rgyal thabs spyi bo nas dbang bskur ba'i rgyal po chen po de de ltar rgyal po'i 'khor lo drug pa 'di 
[\[128b.7\]]dang ldan te/_'khor lo de'i dbang gis bdag gi yul rab tu bde zhing skyid pa dang /_phas rgol ba'i dgra dang /_grogs po ngan pa thams cad btul te lus srung ba'i nan tan la mkhas pas tshe yang ring bar 'gyur ro/_/rigs kyi bu de ltar de bzhin du de bzhin 
[\[129a\]]
[\[129a.1\]]gshegs pa yang byang chub sems dpa' sems dpa' chen po rnams dang /_nyan thos chen po rnams kyang thams cad 'phags pas bstan pa'i grong khyer brtan par btsud nas/_de'i 'og tu bsam gtan mchog dam pa la snyoms par 'jug pa nas bsam gtan 
[\[129a.2\]]bzhi'i bar du snyoms par 'jug pa dang /_nam mkha' mtha' yas skye mched kyi ting nge 'dzin la snyoms par 'jug pa nas/_de bzhin du rgyas par 'du shes med 'du shes med min gyi skye mched kyi ting nge 'dzin gyi bar du snyoms par 'jug pa dang /_de bzhin du sangs rgyas thams 
[\[129a.3\]]cad kyi spyod yul gyi ting nge 'dzin gyi bar du snyoms par 'jug par 'gyur ro/_/ting nge 'dzin de dag tu zhugs nas lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_'byung po dang /_sha za dang /_srul po 
[\[129a.4\]]dang /_lus srul po la sogs pa sems can la gnod cing 'tshe ba/_byams pa dang /_snying rje'i sems med pa/_'jig rten phyi ma'i sdug bsngal gyis mi 'jigs pa tshad med pa bye ba brgya stong snyed ngas sangs rgyas thams cad kyi spyod yul gyi ting nge 'dzin du zhugs pa mthong nas thams 
[\[129a.5\]]cad nga la shin tu dga' ba'i sems bskyed de/_bsam pa yongs su dag pas dkon mchog gsum la mchog dam pa'i dga' ba dang dang ba bskyed nas bsti stang dang bcas/_bkur sti dang bcas te/_ngo mtshar rmad du gyur nas nyes pa thams cad so sor bshags te yongs su gcad 
[\[129a.6\]]par dam bca'o/_/de'i rgyu de'i rkyen gyis skad cig yud tsam gyis tshad med dpag tu med pa'i nyon mongs pa'i sgrib pa dang /_las kyi sgrib pa dang /_chos kyi sgrib pa kun byang bar 'gyur te/_tshad med dpag tu med pa'i bsod nams kyi tshogs dang /_ye shes kyi tshogs kun 
[\[129a.7\]]yongs su rdzogs par gyur nas/_'khor ba la rgyab kyis bltas shing mya ngan las 'da' ba la phyogs nas/_de bzhin gshegs pa bla na med pa yang dag pa'i chos srung zhing 'dzin to/_/rigs kyi bu nga yang de ltar sangs rgyas kyi 'khor lo drug pa 'di dang ldan te/_'khor lo de'i 
[\[129b\]]
[\[129b.1\]]dbang gis de bzhin gshegs pa bsam gtan dang /_ting nge 'dzin dang /_rnam par grol ba dang /_snyoms par 'jug pa dang /_mnyam par bzhag pa tshad med pa brgya stong snyed la rnam par dag pa'i ye shes kyis 'jug cing /_sems can gyi nyon mongs pa tshad med pa snyed 
[\[129b.2\]]bsal nas ci dang cis 'dul ba bzhin du phan pa dang bde ba'i don gyis 'jigs pa med pa la bde bar 'god do/_/'jigs pa med pas nga ni drang srong chen po'i gnas su dam bca' zhing sangs rgyas kyi 'khor lo bskor nas/_lha dang bdud du bcas pa'i mu stegs can log par 
[\[129b.3\]]smra ba thams cad btul te 'khor mang po'i dkyil 'khor du seng ge'i sgra bsgrags so zhes gsung ngo /_/rigs kyi bu 'di lta ste/_rgyal rigs rgyal thabs spyi bo nas dbang bskur ba'i rgyal po chen po ni blon po dang /_dmag rnam bzhi dang bcas te bdag gi ris su dbang ba'i 
[\[129b.4\]]grong khyer dang /_grong rdal dang /_grong 'dab dang /_ri dang /_ljongs dang /_lung pa dang /_lung phran dang /_skyed mos tshal dang /_zhing dang /_'brog dang /_'bab chu dang /_rdzing dang /_mtshe'u dang /_chu mig dang /_'brog dgon pa dang /_nags tshal la sogs par kun 
[\[129b.5\]]du byul zhing brtags nas/_yul de phyogs kyi 'jigs pa dang the tsom du bcas pa'i gnas sam/_g.yang za ba bsdur mi rung ba'i gnas sam/_pha rol gyi dgra 'khras shing 'tshe ba'i gnas rnams su rgyal rigs rgyal thabs spyi bo nas dbang bskur ba'i rgyal po chen pos 
[\[129b.6\]]rang gi nyams kyis dpags shing rnam pa thams cad du sbyangs te/_bde bar 'jog pa la sbyor ba dang /_legs par bsrung zhing brtan par byas pas gnas pa'i phyogs de dag mnyam pa las byar rung ba phas kyi dgra dang /_grogs po ngan pa glags lta zhing 'khras pa'i gnas med 
[\[129b.7\]]par byas te/_'jigs pa dang bag tsha ba bsal ba'i phyir yul de na gnas pa'i sems can thams cad mi bde ba'i sdug bsngal dang bral zhing rab tu bde zhing skyid par skyabs so/_/rigs kyi bu de ltar rgyal rigs rgyal thabs spyi bo nas dbang bskur ba'i rgyal po chen po rgyal po'i 
[\[130a\]]
[\[130a.1\]]'khor lo bdun pa de dang ldan te/_'khor lo de'i dbang gis bdag gi yul rab tu bde zhing skyid pa dang /_phas rgol ba'i dgra dang /_grogs po ngan pa thams cad btul zhing lus bsrung ba'i nan tan la mkhas pas tshe yang ring bar 'gyur ro/_/rigs kyi bu de ltar 
[\[130a.2\]]de bzhin du de bzhin gshegs pa yang sangs rgyas kyi spyan gyis yang dag pa ji lta ba bzhin du sems can thams cad kyi 'dod chags dang /_zhe sdang dang /_gti mug gi bsam pa gang dang ldan pa rab tu mkhyen to/_/yang dag pa ji lta ba bzhin du nyon mongs pa rnam pa sna tshogs kyi nad mi 
[\[130a.3\]]'thun pa yang rab tu mkhyen to/_/de bzhin gshegs pas de ltar mkhyen pas shin tu 'bad pa'i brtson 'grus tshad med pa dang /_thabs mkhas pa'i shugs kyis ci dang cis 'dul ba bzhin du ting nge 'dzin rnam pa sna tshogs sgrub pa'i sman dam pa byin pas sems can dag nyon mongs 
[\[130a.4\]]pa'i nad bsal ba la nan tan dang brtson 'grus byed du bcug go/_/sems can gang mi gtsang ba la rtog pa'i nyon mongs pa'i nad zhi bar 'os pa zhig na/_de la mi gtsang ba la rtog pa'i sman sgom du bcug go/_/sems can gang tshangs pa'i gnas la nan tan byas pas nyon mongs pa'i 
[\[130a.5\]]nad zhi bar 'os pa zhig na tshangs pa'i gnas kyi sman sgom du bcug go/_/sems can gang rten cing 'brel te 'byung ba bsgoms pas nyon mongs pa'i nad sel bar 'os pa zhig na/_de la rten cing 'brel te byung ba'i sman sgom du bcug go/_/sems can gang dbugs 'grang ba yid la byas 
[\[130a.6\]]pas nad zhi bar 'os pa zhig na/_de la dbugs 'grang ba yid la bya ba'i sman sgom du bcug go/_/sems can gang rnam par thar pa'i sgo gsum bsgoms pas nyon mongs pa'i nad zhi bar 'os pa zhig na/_de la rnam par thar pa'i sgo gsum gyi sman sgom du bcug go/_/sems can gang 
[\[130a.7\]]bsam gtan bsgoms pas nyon mongs pa'i nad zhi bar 'os pa zhig na/_de la bsam gtan gyi sman sgom du bcug go/_/sems can gang gzugs med pa'i bsam gtan bsgoms pas nyon mongs pa'i nad zhi bar 'os pa zhig na/_de la gzugs med pa'i bsam gtan sgom 
[\[130b\]]
[\[130b.1\]]du bcug go/_/sems can gang dpa' bar 'gro ba'i ting nge 'dzin gyi bar bsgoms pas nyon mongs pa'i nad zhi bar 'os pa zhig na/_de la dpa' bar 'gro ba'i ting nge 'dzin gyi sman sgom du bcug go/_/de bas na de bzhin gshegs pas sems can dag la de lta bu'i chos kyi sman gyi sbyin pa 
[\[130b.2\]]mdzad do/_/snod du gyur pa'i sems can thams cad bdud rnam bzhi'i dbang du 'gyur bar mi mdzad do/_/snod du gyur pa'i sems can thams cad lha dang mi'i theg pa la rgyab kyis phyogs shing ngan song du gzhol bar mi mdzad do/_/de bzhin gshegs pa bla na med pa'i chos kyi sman dang /_
[\[130b.3\]]dkon mchog gsum gyi gdung myur du med par 'gyur bar mi mdzad de/_de ltar na de bzhin gshegs pas sems can rnams la de lta bu'i chos kyi sman gyi sbyin pa mdzad do/_/rigs kyi bu de bzhin gshegs pa de lta bu'i sangs rgyas kyi 'khor lo bdun pa dang ldan te/_'khor lo de'i 
[\[130b.4\]]dbang gis bla na med pa kun du 'gro ba'i ye shes kyi spyod pas sems can thams cad la chos kyi sman rnam pa sna tshogs byin pa de sgom du btsud na nyon mongs pa'i nad kun zhi zhing 'jigs pa med pa la bde bar gnas par 'gyur ro/_/'jigs pa med pas nga ni drang srong chen po'i gnas su 
[\[130b.5\]]bzhugs te sangs rgyas kyi 'khor lo bskor nas lha dang bdud du bcas pa'i mu stegs can log par smra ba thams cad btul te/_'khor mang po'i dkyil 'khor du seng ge'i sgra sgrogs so/_/rigs kyi bu 'di lta ste/_rgyal rigs rgyal thabs spyi bo nas dbang bskur ba'i rgyal 
[\[130b.6\]]po chen po bdag dang gzhan gyi rigs dang /_thog ma btsas pa dang /_gzhon nu'i tshe rtse ba la sogs pa thams cad la dran pa mngon par bzhag zhes sems so/_/'di lta ste/_gnas gang du thog ma btsas pa dang /_khrus byas pa dang /_pang du blangs shing nu zho bsnun pa dang lus 
[\[130b.7\]]dang yan lag gi tshogs mnyes pa dang /_dga' bzhin du rtse ba dang /_sa dang bye ma la rtse ba dang /_'khor dang bcas te bag med pa rnam pa mang pos rtse ba dang /_rtsal sbyong ba dang /_de ma yin pa'i las rnam pa gzhan byed pa dang /_rgyal po gzhan gyi yul du rgyu zhing 'gro ba 
[\[131a\]]
[\[131a.1\]]dang /_rgyal po'i bya ba sgrub pa dang /_rgyal po'i las byed pa dang /_rgyal tshab byed pa dang /_rgyal thabs thob nas dbang du gyur te/_bde ba'i longs spyod chen po myong ba dang /_grags pa chen pos phyogs kun du grags pa dang /_dngos po de dag la sogs 
[\[131a.2\]]pa bsams te dran nas/_rgyal po snga ma'i chos lugs yang dag pa rnam par bzhag nas de na gnas pa'i sems can thams cad la 'tsho skyong ste/_bdag gi srid 'dzin cing pha rol mi 'tshe'o/_/rigs kyi bu rgyal rigs rgyal thabs spyi bo nas dbang bskur ba'i rgyal po 
[\[131a.3\]]chen po de ltar rgyal po'i 'khor lo brgyad pa 'di dang ldan te/_'khor lo de'i dbang gis bdag gi yul rab tu bde zhing skyid pa dang /_phas rgol ba'i dgra dang grogs po ngan pa thams cad btul te/_lus bsrung ba'i nan tan la mkhas pas tshe yang ring bar 'gyur ro/_/rigs 
[\[131a.4\]]kyi bu de ltar de bzhin du de bzhin gshegs pa yang 'khor gyi dkyil 'khor na bzhugs pa'i tshe bdag dang pha rol po gzhan gyi sngon gyi skye ba tshad med pa snyed na ci byas pa'i dngos po kun dgongs so/_/'di lta ste/_skye ba gcig dang /_skye ba gnyis dang /_skye ba gsum nas skye ba 
[\[131a.5\]]tshad med pa brgya stong gi bar gyi ci byas pa'i dngos po kun dgongs so/_/de bzhin du bskal pa 'grub pa dgongs pa nas bskal pa 'jig pa yang dgongs so/_/bskal pa tshad med pa 'grub pa dang /_bskal pa tshad med pa 'jig pa'i bar du thams cad dgongs te/_'di ni sngon 
[\[131a.6\]]'das pa'i dus na che ge mo zhig na 'dug 'dug ste rigs ni 'di zhes bya'o/_/ming ni 'di zhes bya'o/_/rus ni 'di zhes bya'o/_/kha zas ni 'di za za'o/_/bde ba dang sdug bsngal yang 'di dag myong ngo /_/tshe ni 'di snyed cig go/_/'di snyed kyi bar du 'dug 'dug go/_/tshe'i 
[\[131a.7\]]mthar thug pa na che ge mo zhig tu tshe 'phos nas 'di dag tu skyes so/_/'di dag tu tshe 'phos nas che ge mo zhig tu skyes pa la sogs pa dngos po tshad med dpag tu med pa kun dgongs pas sems can gyi dbang po so so ji lta ba bzhin du dam pa'i chos ston te/_phan pa dang 
[\[131b\]]
[\[131b.1\]]bde ba'i don mdzad do/_/rigs kyi bu nga de ltar sangs rgyas kyi 'khor lo brgyad pa 'di dang ldan te/_'khor lo de'i dbang gis sems can tshad med pa la phan pa dang bde ba'i don gyis 'jigs pa med pa la bde bar bkod do/_/'jigs pa med pas nga ni drang srong chen 
[\[131b.2\]]po'i gnas su bzhugs te/_sangs rgyas kyi 'khor lo bskor nas lha dang bdud du bcas pa'i mu stegs can la sogs pa log par smra ba thams cad btul te/_'khor mang po'i dkyil 'khor du seng ge'i sgra sgrogs so/_/rigs kyi bu 'di lta ste/_rgyal rigs rgyal 
[\[131b.3\]]thabs spyi bo nas dbang bskur ba'i rgyal po chen po ni bsams pa bzhin du bdag gi ris na gnas pa'i sems can gyi rigs dang /_rus dang /_rtsal ci yod pa dang /_las kyi dngos po ci byed pa dang /_'di nas tshe 'phos nas gang du skye ba dang /_rgyu dang 'bras bu bzang ngan gyi 
[\[131b.4\]]khyad par mi 'thun pa kun shin tu rtog go/_/sems can gang su'i khyim du skyes na rtul phod cing dpa' ba dang /_zhan cing sdar ba dang /_bzo rtsal bslabs na lobs pa dang /_mi lobs pa dang /_las ci byed pa dang /_dge ba byed pa dang /_sdig pa byed pa dang /_phyug cing btsan pa 
[\[131b.5\]]dang /_dbul zhing nyen pa dang /_mdzes pa dang /_mi mdzes pa la sogs pa kun shes pa nas tshe 'pho ba'i bar du kun shes te gang su zhig las ma zad par 'chi ba dang /_gang ni las zad de 'chi ba dang /_gang ni rgyal po'i khrims dang 'gal nas bsad pa dang /_gang ni 
[\[131b.6\]]dgras bsad pa dang /_gang ni lcag gis gzhus pas 'chi ba dang /_gang ni btson rar bcug pas 'chi ba dang /_gang ni bzo rtsal sbyong ba'i phyir 'chi ba dang /_gang ni phas rgol ba'i dgra'i g.yul ngor 'chi ba dang /_gang ni rtsod cing 'thabs nas 'chi ba dang /_gang ni nor 
[\[131b.7\]]dbyig srung ba'i phyir 'chi ba dang /_gang ni 'dod chags kyi dbang gis 'chi ba dang /_gang ni khong khro zhing 'khon du 'dzin pa'i phyir 'chi ba dang /_gang ni ngal chad nas 'chi ba dang /_gang ni ltogs te 'chi ba dang /_gang ni nyes pa'i skyon dang bcas te 'chi ba dang /_gang ni skyon med 
[\[132a\]]
[\[132a.1\]]par 'chi ba dang /_gang ni rgas 'khogs te 'chi ba pa dang /_gang ni dar la bab ste 'chi ba dang /_gang ni gzhon nu byis pa'i tshe 'chi ba dang /_gang ni dge ba'i las rnam pa mang po byas nas 'chi ba dang /_gang ni mi dge ba'i las rnam pa mang po byas te 
[\[132a.2\]]'chi ba dag kyang rab tu shes so/_/sems can gang ni dge ba spyad pa'i rgyus shi na'ang mtho ris su skye bar 'gyur ba'ang shes te/_sems can gang ni mi dge ba spyad pa'i rgyus tshe 'phos nas ngan song du skye bar 'gyur ba'ang rab tu shes so/_/de ltar dngos po de dag kun rab tu 
[\[132a.3\]]shes pas 'di snyam du bdag kyang brtson pa'i sbyor ba la lus dge ba dang /_ngag dge ba dang /_yid dge ba la spyod pa la shin tu brtson par bya'o snyam du sems so/_/bdag gis thabs rnam pa sna tshogs kyis sbyin pa la goms par bya ba dang /_zhi zhing dul bar bya ste tshe 'phos 
[\[132a.4\]]nas gnas bzang por skye bar bya'i ngan song du ltung bar mi bya'o snyam du sems so/_/de ltar rgyal rigs rgyal thabs spyi bo nas dbang bskur ba'i rgyal po chen po de lta bu'i dngos po bsams nas shin tu 'bad pa'i brtson 'grus kyis lus dang ngag dang yid gsum gyis dge ba 
[\[132a.5\]]spyod pa las shin tu rtsol te/_rtag tu sbyin pa spyod pa ni 'di lta ste/_zas dang /_skom dang /_gos dang /_bal glang dang /_rta dang /_bzhon pa'i theg pa dang /_mal cha dang /_nad kyi gsos sman dang /_khang khyim dang /_mar me dang /_sgron ma dang /_de ma yin pa 'tsho ba'i yo byad 
[\[132a.6\]]thams cad dang /_bran dang las byed pa'i mi dang /_gzhan yang rin po che dang /_nor dbyig rnam pa sna tshogs dang /_mgo dang /_mig dang /_lag pa dang /_rkang pa nas lus dang /_srog gi bar du phangs pa med par thams cad gtong ngo /_/srog gcod pa yongs su spong ba nas 
[\[132a.7\]]ma byin par len pa dang /_'dod pas log par g.yem pa dang /[ {]brdzun [,]rdzun [}]du smra ba dang /_ngag rtsub por smra ba dang /_tshig kyal pa dang /_phra ma dang /_'dod chags dang /_zhe sdang dang /_log par lta ba'i bar du yongs su spong ngo /_/de'i rgyu de'i rkyen gyis rgyal rigs rgyal 
[\[132b\]]
[\[132b.1\]]thabs spyi bo nas dbang bskur ba'i rgyal po chen po yon tan gyi khyad par rnam pa bcu thob bo/_/bcu gang zhe na 'di lta ste/_grags pa chen po dang ldan pa yin/_nor rin po che dang ldan pa yin/_mtshan phun sum tshogs pa dang ldan pa yin/_'khor mang po dang ldan pa yin/_mi 
[\[132b.2\]]bde ba dang nad med pa yin/_'khor dang gnyen bshes kun shes rab rno zhing mang du thos pa yin/_yang dag pa dang yang dag pa'i spyod pa can la sten cing mchod pa byed pa yin/_phyogs bcu kun du shin tu snyan pas rgya cher grags pa yin/_gzi brjid chen po'i mthu 
[\[132b.3\]]dang ldan pa'i lhas rtag tu srung ba yin/_tshe 'phos par gyur na yang mtho ris kyi lhar skye zhing rtag tu gnas bzang por rab tu bde ba'i longs spyod dang ldan pa yin no/_/rigs kyi bu rgyal rigs rgyal thabs spyi bo nas dbang bskur ba'i rgyal po chen po de ltar 'khor lo dgu pa 'di dang 
[\[132b.4\]]ldan te/_'khor lo de dang ldan pa'i dbang gis bdag gi yul rab tu bde zhing skyid pa dang /_phas rgol ba'i dgra dang /_grogs po ngan pa thams cad btul te lus bsrung ba'i nan tan la mkhas pas tshe yang ring bar 'gyur ro/_/rigs kyi bu de ltar de bzhin du de bzhin 
[\[132b.5\]]gshegs pa yang yang dag pa ji lta ba bzhin du sems can thams cad kyi skye ba dang 'chi 'pho ba'i dngos po kun mkhyen to/_/yang dag pa ji lta ba bzhin du sems can gang ni lus mi dge ba spyod pa dang ldan/_sems can gang ni ngag mi dge ba spyod pa dang ldan/_sems 
[\[132b.6\]]can gang ni yid mi dge ba spyod pa dang ldan zhing 'phags pa rnams la dbang za ste/_ngan par lta ba dang ldan pas ngan par lta ba'i dbang gis tshe 'phos nas ngan song du ltung ba dang /_gang ni sems can dmyal bar ltung ba dang /_gang ni byol song gi skye gnas su skye ba dang /_
[\[132b.7\]]gang ni [{]yi dgas [,]yi dwags [}]su skye ba yang rab tu mkhyen to/_/sems can gang ni lus dge ba spyod pa dang ldan/_gang ni ngag dge ba spyod pa dang ldan/_gang ni yid dge ba spyod pa dang ldan zhing 'phags pa rnams la dbang mi za ba dang /_yang dag par lta ba dang ldan te/_yang dag par 
[\[133a\]]
[\[133a.1\]]lta ba'i rkyen gyis tshe 'phos nas mtho ris kyi lhar skye ba dang /_mir skye ba dang /_zag pa zad par 'gyur ba yang rab tu mkhyen to/_/de ltar de bzhin gshegs pas yang dag pa ji lta ba bzhin du mkhyen pas sems can de dag la byams pa dang /_snying 
[\[133a.2\]]rje chen po bskyed de/_shin tu 'bad pa'i brtson 'grus kyis cho 'phrul rnam pa gsum mngon par bstan te/_sems can de dag sangs rgyas kyis bstan pa'i chos dang /_'dul ba la phyogs shing 'jig rten dang 'jig rten las 'das pa'i dad pa la bkod do/_/gsum 
[\[133a.3\]]gang zhe na/_'di lta ste/_mngon par shes pa'i cho 'phrul dang /_chos ston pa'i cho 'phrul dang /_pha rol gyi sems shes pa'i cho 'phrul lo/_/cho 'phrul rnam pa de gsum gyis sems can de dag bskul nas bstan pa la bkod de/_'jig rten dang 'jig rten las 'da' ba'i dad pa 
[\[133a.4\]]thob par byas nas/_srid pa na 'khor ba'i sems can thams cad rnam par grol bar mdzad do/_/rigs kyi bu nga de ltar sangs rgyas kyi 'khor lo dgu pa 'di dag dang ldan te/_'khor lo de'i dbang gis sems can tshad med pa la phan pa dang bde ba'i don gyis 'jigs pa 
[\[133a.5\]]med pa la bde bar bkod do/_/'jigs pa med pas nga ni drang srong chen po'i gnas su bzhugs te sangs rgyas kyi 'khor lo bskor nas lha dang bdud du bcas pa'i mu stegs can log par lta ba thams cad btul te/_'khor gyi dkyil 'khor du seng ge'i sgra sgrogs so/_/
[\[133a.6\]]rigs kyi bu 'di lta ste rgyal rigs rgyal thabs spyi bo nas dbang bskur ba'i rgyal po chen po ni gling bzhi pa'i sems can tshad med pa'i lus kyi nad rnam pa sna tshogs bsal ba'i phyir rgyal thabs btang nas spos chus lus bkrus nas gos gtsang ma sar pa gyon nas lus drang por 
[\[133a.7\]]bsrang ste/_sems can thams cad la byams pa dang /_snying rje dang mnyam pa'i sems yid la byas te/_nad thams cad las thar bar bya ba'i phyir me tog dang /_spos dang /_rol mo rnam pa sna tshogs dang /_de ma yin pa'i mchod pa'i yo byad rnam pa sna tshogs mang 
[\[133b\]]
[\[133b.1\]]pos mthu che ba gzi brjid dang ldan pa'i lha thams cad la mchod pa byed do/_/de'i tshe na lha'i dbang po dang /_klu'i dbang po nas lto 'phye chen po'i dbang po'i bar du thams cad kyis de ltar shes nas gcig la gcig 'di skad ces zer ro/_/rgyal rigs rgyal thabs spyi bo nas dbang bskur 
[\[133b.2\]]ba'i rgyal po chen po 'di yon tan dang ldan te/_gzi brjid che bas na gling bzhi la dbang ba'i 'khor los sgyur ba'i rgyal por 'os kyis bdag cag gis der dong la gling bzhi la dbang ba'i rgyal por dbang bskur ba dang /_sems can rnams nad med cing bde bar bya ba'i phyir 'dong ngo zhes 
[\[133b.3\]]smras nas lha'i dbang po nas lto 'phye chen po'i dbang po'i bar du thams cad lhags nas rgyal rigs rgyal thabs spyi bo nas dbang bskur ba'i rgyal po chen po de 'khor los sgyur ba'i rgyal por dbang bskur te/_rin po che sna bdun dang ldan pa dang /_gling bzhi la dbang byed pa dang /_bu stong 
[\[133b.4\]]dang ldan te thams cad kyang dpa' zhing rtul phod pa dang /_mdzes shing yid du 'ong ba dang /_phas rgol ba'i dgra thul ba dang /_dbang bar gyur pa'i sa chen po de ltar rgya mtsho'i mtha' nas pho brang du thug gi bar du mtshon cha mi spyod cing thams cad dam pa'i chos spyod de bde skyid par byas so/_/
[\[133b.5\]]rigs kyi bu rgyal rigs rgyal thabs spyi bo nas dbang bskur ba'i rgyal po chen po de ltar 'khor lo bcu pa 'di dag dang ldan te/_'khor lo de'i dbang gis gling chen po bzhi nas phyogs mtshams brgyad dang /_gling phran brgyad khri bzhi stong dag na sems can ji snyed gnas pa de dag 
[\[133b.6\]]thams cad dge ba bcu'i las kyi lam la gnas shing /_bdag gi lus shin tu srung ba dang /_tshe yang ring bar 'gyur ro/_/tshe 'phos nas kyang mtho ris kyi lhar skye zhing longs spyod dam pa dang ldan par 'gyur ro/_/rigs kyi bu de ltar de bzhin du de bzhin gshegs pa yang 
[\[133b.7\]]sngon byang chub sems dpa'i tshe na bdag dang gzhan gyi lus la nyon mongs pa'i nad rnam pa tshad med pa snyed yod par mkhyen nas ting nge 'dzin gyi spos chus ni lus bkrus/_bden pa'i chos dang /_byams pa chen po dang /_snying rje chen po'i chus khrus byas pa khrel ba dang 'dzem pa'i 
[\[134a\]]
[\[134a.1\]]gos gyon nas phyogs bcu'i sangs rgyas bcom ldan 'das thams cad kyis bsam gtan dang /_snyoms par 'jug pa dang /_brtson 'grus dang /_thabs dang /_shes rab dang /_byams pa dang /_thugs rjes rjes su bzung ste thams cad kyis gsung 
[\[134a.2\]]'thun par 'di skad du skyes bu chen po 'di ni bsod nams dang /_ye shes chen po'i tshogs kyis yongs su brgyan pa'i snod du gyur pas rnam par thar pa gsum dang mi 'jigs pa bzhi dang /_de bzhin gshegs pa'i stobs bcu dang /_sangs rgyas kyi chos ma 'dres pa [{]bcwa [,]bco [}]brgyad kyi 
[\[134a.3\]]snod du gyur pa'o/_/bla na med pa thams cad mkhyen pa'i ye shes thob pa'i gnas byams pa chen po dang /_snying rje chen po yongs su rdzogs pa/_sems can thams cad la phan pa dang bde ba'i don byed pa la spro ba/_sangs rgyas rin po che tshol ba'i tshong dpon du gyur pa/_'khor 
[\[134a.4\]]bas sdug bsngal ba'i sems can yongs su sgrol ba/_sems can la mya ngan las 'da' ba'i bde ba chen po rab tu stobs pa yin te/_bdag cag sangs rgyas bcom ldan 'das thams cad bden pa'i gsung gis ci dang ci 'dod pa de dag thams cad byin te/_yang dag par rdzogs 
[\[134a.5\]]pa'i byang chub tu mngon par rdzogs par sangs rgyas nas bla na med pa'i chos thob nas chos kyi rgyal po chen por gyur te/_nga de'i tshe na bsod nams dang ye shes kyi tshogs la brten te shin tu brtan pa'i brtson 'grus kyis 'phags pa'i bden pa bzhi yang dag pa ji lta ba bzhin du chud nas 
[\[134a.6\]]bla na med pa yang dag par rdzogs pa'i byang chub tu mngon par sangs rgyas so/_/rigs kyi bu ji ltar 'khor los sgyur ba'i rgyal po gling bzhi la dbang zhing dbang sgyur ba bzhin du de bzhin gshegs pa yang bsam gtan bzhi dang /_gzugs med pa'i ting nge 'dzin bzhi dang /_tshangs pa'i 
[\[134a.7\]]gnas bzhi dang /_so so yang dag par rig pa bzhi dang /_'phags pa'i bden pa bzhi dang /_'jigs pa med pa bzhi dang /_de bzhin gshegs pa'i stobs bcu dang /_sangs rgyas kyi chos ma 'dres pa [{]bcwa [,]bco [}]brgyad dang /_rnam pa thams cad mkhyen pa'i ye shes la dbang du gyur to/_/
[\[134b\]]
[\[134b.1\]]ji ltar 'khor los sgyur ba'i rgyal po rin po che sna bdun dang ldan pa ltar/_de bzhin gshegs pa yang byang chub kyi yan lag rnam pa bdun dang ldan no/_/ji ltar 'khor los sgyur ba'i rgyal po bu stong dang ldan te thams cad dpa' zhing rtul phod pa/_mdzes shing yid du 'ong bas pha rol po'i 
[\[134b.2\]]dgra thams cad thul ba bzhin du de bzhin gshegs pa yang dang por 'phags pa cang shes kau di n+ya nas tha mar tshe dang ldan pa rab tu bzang po dang /_rab de la sogs pa nyan thos kyi 'khor chen po sangs rgyas kyi thugs las byung ba/_bcom ldan 'das kyi gsung las skyes pa/_bstan 
[\[134b.3\]]pa'i chos las skyes pa/_sangs rgyas kyi chos thob pa dag yod de/_zag pa yongs su zad pa'i phyir dpa' la rtsal che ba zhes bya/_tshangs pa'i gnas bzhi dang ldan pas mdzes shing yid du 'ong ba zhes bya/_lha'i bdud dang mu stegs can thul bas phas rgol ba'i dgra thul ba zhes 
[\[134b.4\]]bya'o/_/ji ltar 'khor los sgyur ba'i rgyal po gling phran brgyad khri bzhi stong 'dul zhing ston pa bzhin du/_de bzhin gshegs pa yang 'dzam bu'i gling bye ba phrag brgya dang /_nub kyi ban glang spyod bye ba phrag brgya dang /_shar gyi lus 'phags bye ba phrag brgya dang /_byang gi sgra mi snyan 
[\[134b.5\]]bye ba phrag brgya dang /_rgya mtsho chen po bye ba phrag brgya dang /_ri rab lhun po bye ba phrag brgya dang /_rgyal chen ris bzhi bye ba phrag brgya dang /_'du shes med 'du shes med min skye mched bye ba phrag brgya dang /_khor yug chen po bye ba phrag brgya de dag sangs rgyas kyi zhing shin tu rgya che ba gcig 
[\[134b.6\]]tu gyur par gsung gis dbang sgyur ba la mnga' brnyes par gyur to/_/rigs kyi bu nga 'di ltar sangs rgyas kyi 'khor lo bcu pa 'di dang ldan te/_'khor lo de'i dbang gis yang dag pa ji lta ba bzhin du bdag dang gzhan gyi lus kyi zag pa thams cad yongs su zad pa mkhyen nas/_
[\[134b.7\]]sems can tshad med pa la phan pa dang bde ba'i don gyis 'jigs pa med pa la bde bar bkod do/_/'jigs pa med pas nga ni drang srong chen po'i gnas su bzhugs te/_sangs rgyas kyi 'khor lo bskor nas lha dang bdud du bcas pa'i mu stegs can log par smra ba thams cad 
[\[135a\]]
[\[135a.1\]]btul te/_'khor mang po'i nang du seng ge'i sgra sgrogs so/_/rigs kyi bu nga ni de ltar sangs rgyas kyi 'khor lo bcu pa 'di dag dang ldan te/_sngon gyi smon lam gyi shugs kyis sangs rgyas kyi zhing rnyog pa lnga can gyi sems can thams cad rnam par dkar ba'i 
[\[135a.2\]]chos rnams nyams pa/_'phags pa'i nor bdun gyis brel ba/_mkhas pa dag dang ring du gyur pa/_rtag pa dang chad pa'i dra bas kun nas glags shing zil gyis non pa/_ngan song du 'gro ba'i shing rta la spro zhing dga' ba skyed pa/_phyi ma'i sdug bsngal gyis mi 'jigs pa/_
[\[135a.3\]]rtag tu kun nas khebs pa'i ma rig pa'i mun par gnas pa la dad pa/_mi dge ba bcu'i las kyi lam rdzogs par byed pa/_mtshams med pa lnga'i las byed pa/_dam pa'i chos la skur cing 'phags pa la dbang za ba/_dge ba'i chos thams cad ring du spong ba/_mi dge 
[\[135a.4\]]ba'i chos rdzogs par byed pa 'dir bzhugs te/_nga ni sangs rgyas kyi 'khor lo rnam pa bcu po 'di dang ldan pas 'jigs pa med par bde bar gnas so/_/'jigs pa med pas nga ni drang srong chen po'i gnas su bzhugs te/_sangs rgyas kyi 'khor lo bskor nas lha dang 
[\[135a.5\]]bdud du bcas pa'i mu stegs can log par smra ba thams cad btul to/_/sems can thams cad kyi rigs la rdo rje ltar sra ba'i nyon mongs pa thams cad bcom nas ci dang cis 'dul ba bzhin du snod du gyur pa'i sems can thams cad theg pa gsum las phyir mi ldog par 
[\[135a.6\]]rnam par bzhag go/_/de nas 'khor de'i nang nas 'dul ba'i byang chub sems dpa' sems dpa' chen po thams cad dang /_nyan thos kyi dge 'dun thams cad dang /_lha dang klu'i 'khor thams cad nas/_lus srul po dang /_mi dang mi ma yin pa la sogs pa'i bar 
[\[135a.7\]]du 'khor mang po thams cad rab tu dga' nas/_skad 'thun par legs so zhes smras te/_spos kyi char chen po rab tu phab bo/_/me tog gi char chen po yang rab tu phab bo/_/rin po che'i char chen po yang rab tu phab bo/_/na bza'i char chen po yang rab tu phab ste/_
[\[135b\]]
[\[135b.1\]]brgya stong sa chen po 'di yang rab tu g.yos so/_/de ltar sangs rgyas kyi 'khor lo rnam pa bcu po 'di bshad pa'i tshe/_'khor gyi dkyil 'khor de'i nang na byang chub sems dpa' sems dpa' chen po bye ba khrag khrig brgyad cu rtsa bzhi snyed kyis mi skye ba'i chos la bzod 
[\[135b.2\]]pa thob bo/_/gzhan yang byang chub sems dpa' sems dpa' chen po tshad med pa snyed kyis gzungs dang /_ting nge 'dzin dang /_gzhan yang sems can tshad med grangs med pa snyed kyis bla na med pa yang dag par rdzogs pa'i byang chub tu sems bskyed de phyir mi ldog par 
[\[135b.3\]]gyur to/_/gzhan yang sems can tshad med grangs med pa snyed kyis 'bras bu thob par gyur to/_/'dus pa chen po las byang chub sems dpa' sems dpa' chen po'i sa'i snying po 'khor lo bcu pa zhes bya ba las 'khor lo bcu'i le'u ste gnyis so//_//
[\[135b.4\]]bam po gsum pa/_de nas 'khor gyi dkyil 'khor de'i nang na tshangs pa chen po lha'i snying po zhes bya ba dge ba'i rtsa ba shin tu bskyed pa/_sa bcu non pa byang chub sems dpa' sems dpa' chen po'i yon tan dang ldan pa zhig stan las langs nas thal mo sbyar te bcom 
[\[135b.5\]]ldan 'das kyi zhabs la spyi bos phyag 'tshal nas tshigs su bcad pa 'di dag smras so/_/shes rab rgya mtsho yon tan mdzod can la/_/bdag gis the tsom zhu zhing gsol bar bgyi/_/shes rab rgya mtsho thugs rjes skabs phye ste/_/bdag gi rtog pa'i the tsom bsal 
[\[135b.6\]]bar gsol/_/bdag cag skom gyis shin tu gdungs pa ltar/_/yon tan snying po mchog gi chos ro dang /_/phul du gyur pa'i don dam chos kyi ro/_/'khor du gyur pa thams cad thos par smon/_/bcom ldan 'das kyis tshangs pa chen po lha'i snying po la 'di skad 
[\[135b.7\]]ces bka' stsal to/_/khyod kyis de bzhin gshegs pa la ci dang ci 'dod pa dris shig dang /_ngas dris pa de dang de'i lung bstan pas khyod kyi sems rangs par bya'o/_/tshangs pa chen pos gsol pa/_bcom ldan 'das de ltar bgyi'o zhes gsol nas tshigs su bcad de 
[\[136a\]]
[\[136a.1\]]zhus pa/_shes rab ldan zhing ting 'dzin rab bsgoms te/_/bdag med pa la bde bar gnas pa'i rnams/_/'on te dam pa'i don la gnas bgyi 'am/_/'on te 'khor ba'i 'khor bar gnas par bgyi/_/nyin mtshan chos mchog dam pa de dag la/_/
[\[136a.2\]]'don cing goms par bgyid de rtsol ba dag_/'on te nyon mongs mtsho las rgal bgyi 'am/_/'on tam ngan song dag tu ltung bar bgyi/_/bsod nams byed la shin tu 'bad rtsol ba/_/nges par mya ngan 'da' la gzhol 'gyur ram/_/'on te 'khor ba'i 'khor bar gnas 'gyur 
[\[136a.3\]]ram/_/'on te ngan song dag tu ltung bar 'gyur/_/shes rab ldan pa'i rgyal thabs dbang bskur te/_/'khor lo rnam pa bcu dang ldan pa dag_/'on te 'khor ba'i nang du 'bying 'gyur ram/_/'on te sangs rgyas 'bras bu thob par 'gyur/_/kun nas nyon mongs pas ni glags pa'i 
[\[136a.4\]]sems/_/nyon mongs mang pos 'khrul par gyur pa dag_/ji ltar sems ni yongs su dag par sbyang /_/sgom dang 'don pa'i las dag ji ltar bgyi/_/de nas bcom ldan 'das kyis tshangs pa chen po lha'i snying po de la 'di skad ces bka' stsal to/_/legs so/_/don 'di 
[\[136a.5\]]dag legs par zhu bar spobs pa legs te/_khyod ni chos 'di dag la shin tu nan tan byed pa'o/_/khyod ni spyod pa thams cad yongs su rdzogs pa'o/_/khyod ni sngon 'das pa'i sangs rgyas bcom ldan 'das klung gang gA'i bye ma snyed la sgo gsum yongs su sbyangs pa'o/_/dam pa'i chos 
[\[136a.6\]]spel ba'o/_/dkon mchog gsum gyi gdung 'tshob pa ste/_da yang sems can tshad med pa la phan pa dang bde ba'i don gyi phyir de bzhin gshegs pa la don zab mo 'di dag dris pa legs so/_/rigs kyi bu 'di lta ste/_shes pa brda sprod pa chen po gnas pa dang /_spyad par mi bya 
[\[136a.7\]]ba'i chos yod de/_sngon 'das pa'i sangs rgyas bcom ldan 'das thams cad kyis kyang sems can thams cad yongs su smin par bya ba dang /_'khor ba las skyo bar bya ba dang /_las dang nyon mongs pa yongs su bcad pa dang /_theg pa gsum myur du yongs su rdzogs par bya 
[\[136b\]]
[\[136b.1\]]ba'i phyir shes pa brda sprod pa chen po gnas pa dang /_spyad par mi bya ba'i chos 'di gsungs so/_/da ltar phyogs bcu na bzhugs pa'i sangs rgyas bcom ldan 'das thams cad kyis kyang sems can thams cad yongs su smin par bya ba dang /_'khor ba las skyo bar bya ba dang /_
[\[136b.2\]]las dang nyon mongs pa yongs su bcad pa dang /_theg pa gsum myur du yongs su rdzogs par bya ba'i phyir shes pa brda sprod pa chen po gnas pa dang /_spyad par mi bya ba'i chos 'di la gnas pa gsung ngo /_/ma 'ongs pa'i sangs rgyas bcom ldan 'das thams cad kyang sems can 
[\[136b.3\]]thams cad yongs su smin par bya ba dang /_'khor ba las skyo bar bya ba dang /_las dang nyon mongs pa yongs su gcad par bya ba dang /_theg pa gsum myur du yongs su rdzogs par bya ba'i phyir shes pa brda sprod pa chen po gnas pa dang /_spyad par mi bya ba'i chos 'di la gnas par 
[\[136b.4\]]bya ba 'di dag gsung bar 'gyur ro/_/khyod kyis sngon 'das pa'i de bzhin gshegs pa rnams las shes pa brda sprod pa chen po gnas pa dang /_spyad par mi bya ba'i chos 'di la gnas par bya ba 'di rdzogs par thos pa de ngas kyang sems can thams cad yongs su smin par bya ba 
[\[136b.5\]]dang /_'khor ba las skyo bar bya ba dang /_las dang nyon mongs pa yongs su gcad pa dang /_theg pa gsum myur du yongs su rdzogs par bya ba'i phyir shes pa brda sprod pa chen po gnas pa dang /_spyad par mi bya ba'i chos 'di la gnas par bya ba 'di la bstan par byas/_de 
[\[136b.6\]]bas na skyes bu dam pa khyod kyis legs par nyon la yid la zung shig dang bstan par bya'o/_/bcom ldan 'das de ltar bgyi'o zhes gsol nas/_tshangs pa chen po lha'i snying po bcom ldan 'das la phyir nyan to/_/bcom ldan 'das kyis tshangs pa chen po lha'i snying po la 
[\[136b.7\]]bka' stsal pa/_gnas pa dang spyad par mi bya ba'i chos rnam pa bcu yod de/_gal te rnal 'byor can dag spyod pa ngan pa 'di las 'ga' tsam gyi rjes su zhugs na yang 'dod pa'i khams kyi dge ba'i rtsa ba tsam yang yongs su mi 'grub bo/_/ji ste sngar grub na yang de ma thag tu 
[\[137a\]]
[\[137a.1\]]phyir stor cing nyams par gyur na gzugs dang /_gzugs med pa'i ting nge 'dzin nas theg pa gsum dang theg pa gcig gi bar du thob par 'gyur ba lta ci smos/_bcu gang zhe na/_'di lta ste/_'jig rten na kha cig ting nge 'dzin sgom 'dod kyang 'tsho ba'i yo byad 
[\[137a.2\]]kyis brel bas tshol ba'i rkyen gyis nyon mongs pa dang /_kha cig ni ting nge 'dzin sgom 'dod kyang tshul khrims nyams shing kha na ma tho ba mang po byed pa dang /_kha cig ni ting nge 'dzin sgom 'dod kyang phyin ci log tu lta zhing 'jig rten gyi ltas bzang ngan la chags te lus dang sems ma dul 
[\[137a.3\]]ba dang /_kha cig ni ting nge 'dzin sgom 'dod kyang sems g.yo zhing rgod pas 'phags pa la ma gzhol te dbang po rgod pa dang /_kha cig ni ting nge 'dzin sgom 'dod kyang phra ma byed pa la dga' bas dbyen byed pa dang /_kha cig ni ting nge 'dzin sgom 'dod kyang ngag rtsub pos 
[\[137a.4\]]'phags pa la smod cing dbang za ba dang /_kha cig ni ting nge 'dzin sgom 'dod kyang tshig kyal pa dang /[ {]brdzun [,]rdzun [}]du smra ba dang /_kha cig ni ting nge 'dzin sgom 'dod kyang 'dod chags dang /_phrag dog gis gzhan gyi khe dang /_bsti stang dang /_rnyed pa la mi dga' ba dang /_kha cig ni 
[\[137a.5\]]ting nge 'dzin sgom 'dod kyang zhe sdang dang bcas pas sems can la gnod sems skyes pa dang /_kha cig ni ting nge 'dzin sgom 'dod kyang log par lta ba dang bcas pas rgyu dang 'bras bu med par lta ba'o/_/tshangs pa chen po de ltar shes par bya ste/_'di dag ni gnas pa dang spyad 
[\[137a.6\]]par mi bya ba'i chos rnam pa bcu zhes bya'o/_/gal te ting nge 'dzin sgom pa dag spyod pa ngan pa 'di dag las 'ga' tsam gyi rjes su zhugs na 'dod pa'i khams kyi dge ba yang yongs su mi 'grub bo/_/ji ste sngar grub na yang de ma thag tu stor cing nyams par 'gyur na gzugs 
[\[137a.7\]]dang /_gzugs med pa'i ting nge 'dzin dang /_theg pa gsum dang /_gcig thob par 'gyur ba lta ci smos/_tshangs pa chen po gzhan yang gnas pa dang spyad par mi bya ba'i chos rnam pa bcu yod de/_ting nge 'dzin sgom pa dag spyod pa ngan pa 'di dag las 'ga' zhig dang ldan 
[\[137b\]]
[\[137b.1\]]na ting nge 'dzin yongs su mi 'grub bo/_/ji ste sngar grub na yang de ma thag tu stor cing nyams par 'gyur ro/_/bcu gang zhe na/_'di lta ste/_las su bya ba'i dngos po la dga' zhing chags pa dang bre mo'i gtam la dga' zhing chags pa dang /_gnyid kyis log pa la dga' 
[\[137b.2\]]zhing chags pa dang /_zang zing tshol ba la dga' zhing chags pa dang /_gzugs bzang po la dga' zhing chags pa dang /_sgra snyan pa la dga' zhing chags pa dang /_dri zhim po la dga' zhing chags pa dang /_ro zhim po la dga' zhing chags pa dang /_reg bya 'jam 
[\[137b.3\]]po la dga' zhing chags pa dang /_rtog pa dang dpyod pa la dga' zhing chags pa'o/_/tshangs pa chen po de ltar shes par bya ste/_gnas pa dang spyad par mi bya ba'i chos rnam pa bcu po de ting nge 'dzin sgom pa dag spyod pa ngan pa 'di las 'ga' zhig dang ldan na yang ting nge 
[\[137b.4\]]'dzin dag yongs su mi 'grub bo/_/ji ste sngar grub na yang de ma thag tu stor cing nyams par 'gyur ro/_/gal te ting nge 'dzin ma bsgrubs na dge ba'i tshogs gzhan ci bsags kyang de ni don du mi 'gyur te/_gang bdag gi longs spyod dang /_dang bas sbyin pa bsgrub pa'i 
[\[137b.5\]]phyir sems dang sems las byung ba'i chos ngan pa skye bar 'gyur ro/_/de'i rkyen gyis rgyal po dang /_blon po chen po'i khrims dang yang 'gal bar byed de/_kha cig la ni gshe shing spyo ba yang byed do/_/kha cig la ni lcag gis gzhu ba dang /_kha cig la ni lus kyi yan lag 
[\[137b.6\]]dang nying lag gcod cing gcod par yang byed do/_/de'i rgyu de'i rkyen gyis nad drag pos 'debs shing yun ring por sdug bsngal myong ba dang /_tshe thung ba dang /_'chi 'phos nas kyang ngan song gsum gang yang rung ba cig gi nang du skye ba nas mtshams med pa'i sems can dmyal 
[\[137b.7\]]ba'i bar du ltung bar 'gyur te/_ku da ka dang /_a ra da ka dang /_de shu ku pa la ki dang /_lhas sbyin la sogs pa dang 'dra bar bsam gtan las nyams pa dang /_mtshams med pa'i sems can dmyal ba'i bar du ltung zhing rnam pa tshad med pa snyed kyi sdug bsngal chen po mi 
[\[138a\]]
[\[138a.1\]]bzod pa kun myong bar 'gyur ro/_/de'i tshe bcom ldan 'das kyis tshe dang ldan pa cang shes kau di n+ya la 'di skad ces bka' stsal to/_/khyod dang bas mthar gnas shing ting nge 'dzin sgom pa'i dge slong dag gnas khang mchog dag na gnas shing mal cha mchog 
[\[138a.2\]]dang /_kha zas mchog la spyod cing dge 'dun gyi las thams cad mi byed par gnang ngo /_/de ci'i phyir zhe na/_ting nge 'dzin sgom pa dag gal te 'tsho ba'i yo byad kyis brel bar gyur na sems dang sems las byung ba'i chos ngan pa skye zhing ting nge 'dzin thams cad mi 'grub pa nas 
[\[138a.3\]]mtshams med pa'i sems can dmyal ba'i bar du ltung zhing mi bzad pa'i sdug bsngal chen po rnam pa tshad med pa snyed myong bar 'gyur ro/_/ting nge 'dzin sgom pa dag gal te 'tsho ba'i yo byad dang ldan na ting nge 'dzin mang po ma grub pa yang grub pa dang /_sngar grub pa dag kyang mi nyams 
[\[138a.4\]]so/_/de'i dbang gis mi dge ba'i chos thams cad mi skye ba nas gzhung de bzhin du rgyas par mi dge ba'i rtog pa dang dpyod pa'i bar du mi skye ba la mtho ris kyi lhar skye ba nas mya ngan 'da' ba'i bar du 'thob par 'gyur ro/_/ting nge 'dzin sgom pa dag gal te ting nge 'dzin mang po ma 
[\[138a.5\]]grub na nam gyi stod dang /_nam gyi smad la mi nyal bar byas te/_brtson 'grus su bslab cing bsgom pa dang /_'du 'dzi yongs su spangs te 'dod pa nyung zhing chog shes par bya ba dang /_ci la yang mi chags pa dang /_'dod chags dang /_zhe sdang dang /_khong khro ba dang /_'chab pa 
[\[138a.6\]]dang /_'khrug pa dang /_'tshe ba dang /_nga rgyal dang /_rgyags pa dang /_phrag dog dang /_'jungs pa dang /_phra ma dang /_ngag rtsub po dang /[ {]brdzun [,]rdzun [}]dang /_'jig rten gyi rtsod pa dang /_bag med pa thams cad yongs su spong ngo /_/gang de ltar nan tan byed pa de ni brgya byin dang /_
[\[138a.7\]]tshangs pa dang /_'jig rten skyong ba bzhi dang /_'khor los sgyur ba'i rgyal po la sogs pas bstod pa dang /_bsngags pa dang /_phyag dang /_bsti stang dang /_rim gro dang /_bsnyen bkur la sogs pa dang /_sbyin pa bye ba khrag khrig brgya stong snyed kyang blang bar bya na/_rgyal rigs 
[\[138b\]]
[\[138b.1\]]dang /_bram ze dang /_rje'u rigs la sogs pa'i mchod pa len pa lta ci smos/_ting nge 'dzin ma thob pa dag kyang de dag gi bstod pa dang /_bsngags pa dang /_phyag dang /_bkur sti dang /_rim gro dang /_bsnyen bkur dang /_sbyin pa dang /_mchod pa bdag gir byed du dbang na ting nge 
[\[138b.2\]]'dzin thob pa lta smos kyang ci dgos/_de nas bcom ldan 'das kyis tshigs su bcad de bka' stsal pa/_ting 'dzin bsgoms pas the tsom gcod 'gyur te/_/de ma gtogs par gzhan gyis nus ma yin/_/de bas ting 'dzin bsgom pa mchog yin gyis/_/mkhas pa dag 
[\[138b.3\]]gis de la mchod par bya/_/de nas tshangs pa chen po lha'i snying pos 'di skad ces gsol to/_/btsun pa bcom ldan 'das sangs rgyas kyi bstan pa la rab tu byung ba dag gal te rgyal rigs sam/_blon po chen po'am/_dbang pos lcag dang dbyug pa la sogs pas gzhus 
[\[138b.4\]]sam/_brdegs sam/_gal te btson rar bcug gam/_spyos sam/_brgyad dam/_yan lag gtubs sam/_srog dang phral te bkum na de ci rigs pa lags sam/_'on te rigs par ma lags/_bcom ldan 'das kyis tshangs pa chen po lha'i snying po la 'di skad 
[\[138b.5\]]ces bka' stsal to/_/rigs kyi bu sems can gang zhig nga'i bstan pa la rab tu byung nas skra dang kha spu bregs te/_ngur smrig gi tshal bu gyon na tshul khrims srung ngam/_tshul khrims nyams sam/_tshul khrims med kyang rung ste/_de la lha dang /_mi dang /_lha ma yin la 
[\[138b.6\]]sogs pa thams cad kyis kyang khyim pa'i chos nyid dang sbyar du yang mi gnang na/_de la lcag dang dbyig pa la sogs pas lus la gzhu zhing 'tshog pa dang /_btson rar gzhug pa dang /_gshe ba dang /_spyo ba dang /_lus kyi yan lag gtub pa dang /_'tsho ba'i dbang po dang 
[\[138b.7\]]phral ba chos ma yin pa dang sbyor ba lta ci smos/_de ci'i phyir zhe na/_tshul khrims srung zhing mang du thos pa dang ldan pa lta zhog la/_nga'i bstan pa la rab tu byung nas tshul khrims nyams te mi dge ba'i chos spyod pas nang rul cing mi gtsang bas gang ba'i srin kwa lwa dang 'dra ba/_dge 
[\[139a\]]
[\[139a.1\]]sbyong ma yin par dge sbyong du khas 'che ba/_tshangs par spyod pa ma yin par tshangs par spyod par khas 'che ba/_nyon mongs pa rnam pa sna tshogs las pham pa/_zhig pa/_khas bub pa de lta bu'i tshul khrims nyams pa'i dge slong ngan pa yang lha dang /_klu dang /_
[\[139a.2\]]gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa la sogs pa thams cad kyi ston pa dang 'dren par 'gyur te/_yon tan rin po che dpag tu med pa'i gter du 'gyur ro/_/gzhan yang 
[\[139a.3\]]rigs kyi bu nga'i bstan pa la rab tu byung ba dag tshul khrims nyams kyang sems can dag gzugs mthong ba tsam gyis lhag pa'i bsam pa rnam pa bcu skye bas na yon tan rin po che'i phung po dpag tu med pa bcu 'thob par 'gyur ro/_/bcu gang zhe na/_'di lta ste/_nga'i bstan 
[\[139a.4\]]pa la rab tu byung ba dag tshul khrims nyams mod kyi/_sems can dag gis mthong bar gyur na sangs rgyas rjes su dran pas bkur sti dang bcas pas dad cing gus pa'i lhag pa'i bsam pa skye'o/_/de'i rgyu de'i rkyen gyis mu stegs can gyi ston pa dang /_de'i gtsug lag dang /_
[\[139a.5\]]de'i 'khor la nam du'ang mi phyogs pa nas 'jigs pa dang bral ba yongs su mya ngan las 'das pa'i grong khyer chen po la 'jug pa'i bar du 'gyur ro/_/la las mthong nas 'phags pa'i tshul khrims rjes su dran pa la lhag pa'i bsam pa skye'o/_/de'i rgyu de'i rkyen gyis 
[\[139a.6\]]srog gcod pa yongs su spong ba dang /_ma byin par len pa yongs su spong ba dang /_'dod pas log par g.yem pa yongs su spong ba dang /[ {]brdzun [,]rdzun [}]du smra ba yongs su spong ba dang /_bag med pa'i gnas smyo ba'i khu ba chang la sogs pa 'thung ba yongs su spong ba nas 'jigs 
[\[139a.7\]]pa dang bral ba yongs su mya ngan las 'da' ba'i grong khyer chen po la 'jug pa'i bar du 'gyur ro/_/la las mthong nas sbyin pa rjes su dran pa la lhag pa'i bsam pa skye'o/_/de'i rgyu de'i rkyen gyis longs spyod chen po dang ldan zhing yang dag pa dang yang dag pa'i spyod pa can la mchod 
[\[139b\]]
[\[139b.1\]]pa dang /_bsnyen bkur byed pa nas 'jigs pa dang bral ba yongs su mya ngan las 'da' ba'i grong khyer chen po la 'jug pa'i bar du 'gyur ro/_/la las mthong nas ngang des pa'i bzod pa rjes su dran pa la lhag pa'i bsam pa skye'o/_/de'i rgyu de'i rkyen gyis phra ma yongs su spong 
[\[139b.2\]]ba dang /_ngag rtsub po dang /_tshig kyal pa dang /_zhe sdang yongs su spong ba nas 'jigs pa dang bral ba yongs su mya ngan las 'das pa'i grong khyer chen po la 'jug pa'i bar du 'gyur ro/_/la las mthong nas rab tu 'byung zhing brtson 'grus la nan tan bya bar rjes su dran pa la lhag 
[\[139b.3\]]pa'i bsam pa skye'o/_/de'i rgyu de'i rkyen gyis khyim rab tu spong zhing khyim ma yin pa'i chos len te shin tu 'bad pa'i brtson 'grus kyis spyod pa'i mchog nan tan byed pa nas 'jigs pa med pa'i yongs su mya ngan las 'da' ba'i grong khyer chen po la 'jug pa'i bar du 'gyur ro/_/la 
[\[139b.4\]]las mthong nas 'khrug pa'i sems yongs su spong zhing bsam gtan la mnyam par gzhog pa rjes su dran pa la lhag pa'i bsam pa skye'o/_/de'i rgyu de'i rkyen gyis ri dang /_tshal dang /_bas mtha' dgon pa la mos shing nyin mtshan du ting nge 'dzin sgom pa la brtson 'grus rtsom 
[\[139b.5\]]pa nas 'jigs pa med pa'i yongs su mya ngan las 'da' ba'i grong khyer chen po la 'jug pa'i bar du 'gyur ro/_/la las mthong nas shes rab rjes su dran pa la lhag pa'i bsam pa skye'o/_/de'i rgyu de'i rkyen gyis dam pa'i chos nyan pa dang /_klog pa dang /_'don pa la dga' 
[\[139b.6\]]zhing spro ba nas yongs su mya ngan las 'das pa'i grong khyer chen po la 'jug pa'i bar du 'gyur ro/_/la las mthong nas yang dag par 'byung ba dge ba'i rtsa ba sngon bskyed par rjes su dran pa la lhag pa'i bsam pa skye ba nas 'dzum bzhin du smra ba dang /_spro bzhin du gtam zer 
[\[139b.7\]]ba dang /_rkang pa la phyag 'tshal ba'i bar du byed par 'gyur ro/_/de'i rgyu de'i rkyen gyis rigs che zhing mtho ba dang /_btsun pa'i rigs su skye zhing sems can tshad med pa kun gyis mthong na dga' ba nas 'jigs pa dang bral ba yongs su mya ngan las 'das pa'i grong khyer chen po la 
[\[140a\]]
[\[140a.1\]]'jug pa'i bar du 'gyur ro/_/rigs kyi bu nga'i bstan pa la rab tu byung ba dag tshul khrims nyams kyang sems can dag gzugs dang cha lugs mthong ba tsam gyis lhag pa'i bsam pa rnam pa 'di bcu skye ste/_yon tan rin po che'i phung po tshad med pa thob par 
[\[140a.2\]]'gyur ro/_/de bas na rgyal po dang /_blon po chen po dang /_dbang po la sogs pas de la lcag dang /_dbyig pa la sogs pas gzhu zhing 'tshog pa dang /_btson rar gzhug pa dang /_gshe zhing spyo ba dang /_lus kyi yan lag gtub pa dang /_'tsho ba'i dbang po dang phral ba 
[\[140a.3\]]la sogs pa bya bar mi rigs so/_/gzhan yang tshangs pa chen po nga la skyabs su song ste/_rab tu byung ba dag tshul khrims nyams te mi dge ba'i chos spyod pa na nga rul cing mi gtsang bas gang ba'i srin kwa lwa dang 'dra ba/_dge sbyong ma yin par dge sbyong du khas 'che ba/_tshangs 
[\[140a.4\]]par spyod pa ma yin par tshangs par spyod par khas 'che ba/_nyon mongs pa rnam pa mang po las pham pa/_rul ba/_khas bub pa lta bu'i dge slong tshul khrims nyams te mi dge ba spyod mod kyi lha dang /_klu dang /_gnod sbyin dang /_dri za dang /_lha ma yin dang /_nam mkha' 
[\[140a.5\]]lding dang /_mi'am ci dang /_lto 'phye chen po dang /_mi dang mi ma yin pa la sogs pa thams cad kyi ston pa dang /_'dren pa'i dge ba'i bshes gnyen byed cing yon tan dpag tu med pa'i gter du 'gyur ro/_/de ltar dge slong de chos kyi snod ma yin mod kyi/_skra dang kha spu bregs 
[\[140a.6\]]te/_gos ngur smrig gyon nas cha lugs dang spyod lam 'phags pa rnams dang 'thun te/_de mthong ba tsam gyis sems can tshad med pa rnams dge ba'i rtsa ba rnam pa sna tshogs 'phel zhing skye bar 'gyur ro/_/gzhan yang sems can tshad med pa rnams mtho ris kyi lhar skye ba dang /_mya ngan 
[\[140a.7\]]las 'da' ba'i yang dag pa'i lam la 'dzud par 'gyur te/_de bas na nga la skyabs su song ste rab tu byung ba dag tshul khrims srung ngam/_tshul khrims nyams sam/_tshul khrims med kyang rung ste/_'khor los sgyur ba'i rgyal po 'am/_rgyal po gzhan nam/_blon po la 
[\[140b\]]
[\[140b.1\]]sogs pas khyim pa'i chos nyid dang sbyor du yang ma gnang na/_lcag dang dbyig pa la sogs pas gzhu ba dang /_'tshog pa dang /_btson rar gzhug pa dang /_gshe zhing spyo ba dang /_lus kyi yan lag dang nying lag gcod cing gtub pa dang /_'tsho ba'i dbang po dang phral ba la 
[\[140b.2\]]sogs pa chos ma yin pa gzhan lta ci smos/_tshangs pa chen po de ltar tshul khrims nyams shing sdig pa spyod pa'i dge slong de ngas bstan pa'i 'dul ba las mi ro lta bu'o zhes gsungs mod kyi rab tu byung ba dang /_tshul khrims dang /_yon tan lhag ma'i mthu yod do/_/dper na khyu 
[\[140b.3\]]mchog gam/_gla ba lta bu shi ste rnam par shes pa dang bral nas byol song gi nang na ro yin mod kyi/_khyu mchog la gi'u wang yod pa dang /_gla ba la gla rtsi yod pas sems can tshad med dpag tu med pa'i phan pa dang bde ba'i don chen por 'gyur ba bzhin du tshul khrims nyams pa'i 
[\[140b.4\]]dge slong de yang ngas bstan pa'i 'dul ba las mi ro lta bu'o zhes bya mod kyi/_rab tu byung ba dang /_tshul khrims dang /_yon tan lhag ma'i mthus kyang sems can tshad med dpag tu med pa la phan pa dang bde ba'i don chen por 'gyur ro/_/tshangs pa chen po 'di lta ste/_tshong pa 
[\[140b.5\]]dag kyang rgya mtsho chen por zhugs nas rigs gcig pa'i sems can tshad med pa dag bsad de mig phyung nas mig gi 'bras bu de dang /_brtan zhes bya ba'i 'bras bu dang lhan cig sbyar na mig sman rin po cher 'gyur ro/_/sems can gang long ba mig med pa mngal nas phyung nas 
[\[140b.6\]]dmus long du gyur pa dag gi mig tu rin po che'i mig sman des byugs na mig nad thams cad dang bral te/_mig rno zhing gsal bar 'gyur ro/_/de bzhin du tshul khrims nyams pa'i dge slong yang ngas bstan pa'i 'dul ba las mi ro lta bu'o zhes bya mod kyi rab tu byung ba'i 
[\[140b.7\]]spyod lam dang /_cha lugs yod pas sems can tshad med pa dag gis skad cig mthong ba tsam gyis kyang rnam par dag pa'i shes rab kyi mig thob par 'gyur na pha rol po gzhan la dam pa'i chos ston nus pa lta ci smos/_tshangs pa chen po 'di lta ste/_bdug spos bsregs 
[\[141a\]]
[\[141a.1\]]na spos nyid tshig ste med par song yang dri bsung gis gzhan la bro bar byed do/_/de bzhin du tshul khrims nyams pa'i dge slong de yang tshul khrims nyams pas bsod nams kyi zhing gshin pa ma yin te/_nyin mtshan du dad pas byin pas bsregs te tshe 'phos 
[\[141a.2\]]nas ngan song gsum du lhung mod kyi sems can tshad med dpag tu med pa'i phan pa dang bde ba'i don du 'gyur te/_mtho ris kyi lhar skye ba dang mya ngan las 'da' ba'i bsung tshor bar byed do/_/de bas na tshangs pa chen po de ltar tshul khrims nyams shing sdig pa spyod pa'i dge slong la 
[\[141a.3\]]khyim pa thams cad kyis bsti stang dang bcas pas mchod pa dang /_rim gro bya'i rab tu byung ba de la lcag dang dbyug pas gzhu zhing 'tshog pa dang /_btson rar gzhug pa dang /_gshe zhing spyo ba dang /_lus kyi yan lag gtub pa dang /_'tsho ba'i dbang po dang dbral du ngas ma 
[\[141a.4\]]gnang ngo /_/de dag yongs su dag pa'i dge 'dun gyi nang du gso sbyin bya ba dang /_tshul du 'jug pa dang /_tshul nas byung ba'i tshe bskrad pa dang /_phyogs bzhi'i dge 'dun gyi rnyed pa dang /_longs spyod dang /_bza' ba dang /_btung ba dang /_'tsho ba'i yo byad la sogs pa thams cad 
[\[141a.5\]]la spyod du mi dbang ste dge sbyong gis 'dul ba'i las byed pa thams cad kyi nang du 'ong du mi gnang bar zad kyi de la gzhu ba dang /_'tshog pa dang /_'ching ba dang /_srog gi dbang po la sogs pa dang dbral bar ngas ma gnang ngo /_/de nas bcom ldan 'das kyis tshigs su bcad de 
[\[141a.6\]]bka' stsal pa/_tsam pa ka yi me tog rnyis gyur kyang /_/me tog rnam pa gzhan pas shin tu lhag_/dge slong tshul khrims nyams shing sdig spyod kyang /_/mu stegs can dag thams cad kun pas mchog_/gzhan yang tshangs pa chen po mtshams med pa'i kha na ma tho ba chen po'i 
[\[141a.7\]]las rnam pa lnga yod do/_/lnga gang zhe na/_ched du bsams te pha bsad pa dang /_ched du bsams te ma bsad pa dang /_ched du bsams te dgra bcom pa bsad pa dang /_log par lta bas nyan thos kyi dge 'dun gyi dbyen byas pa dang /_ngan sems kyis sangs rgyas kyi sku la khrag 
[\[141b\]]
[\[141b.1\]]phyung ba'o/_/rnam pa 'di lnga ni mtshams med pa'i kha na ma tho ba chen po'i las zhes bya ste/_gang zag gang zhig rnam pa 'di lnga las gcig tsam byas na rab tu 'byung zhing bsnyen par rdzogs su mi rung ngo /_/gal te rab tu phyung ngam bsnyen par rdzogs par byin na de'i slob dpon de nyes pa dang bcas 
[\[141b.2\]]pa yin pas dge 'dun gyi nang nas bskrad par bya'o/_/de ltar gang zag de rab tu byung nas spyod lam dang cha lugs yod pa'i phyir de la yang lcag dang dbyig pas gzhu zhing 'tshog pa dang /_btson rar gzhug pa dang /_gshe zhing spyo ba dang /_lus kyi yan lag gtub pa dang /_srog gi dbang 
[\[141b.3\]]po dang dbral du mi gnang ngo /_/gzhan yang mtshams med pa'i kha na ma tho ba chen po'i las dang nye ba rnam pa bzhi yod de/_bzhi gang zhe na/_mi dge ba'i sems kyis rang sangs rgyas bsad pa ste/_de yang srog gcod pa'i nang na kha na ma tho ba chen po'i las yin te nyes pa'i rtsa ba 
[\[141b.4\]]yin no/_/dgra bcom pa'i dge slong ma la mi tshangs par spyod pa ste/_'dod pas log par g.yem pa'i nang na kha na ma tho ba chen po'i las yin pas nyes pa'i rtsa ba yin no/_/dad pas byin pa'i dkon mchog gsum gyi dkor nor la spyod pa ste/_ma byin par len pa'i na nga na kha na ma 
[\[141b.5\]]tho ba chen po'i las yin pas nyes pa'i rtsa ba yin no/_/ngan par lta bas 'dum pa'i dge 'dun gyi dbyen byed pa ste/[ {]brdzun [,]rdzun [}]du smra ba'i nang na kha na ma tho ba chen po'i las yin pas nyes pa'i rtsa ba yin no/_/gang zag gang zhig mtshams med pa'i kha na ma tho ba chen po'i las dang 
[\[141b.6\]]nye ba rnam pa bzhi po 'di las gcig tsam byas na rab tu byung zhing bsnyen par rdzogs su mi gnang ste/_gal te rab tu phyung ngam bsnyen par rdzogs pa byin na de'i slob dpon nyes pa dang bcas pa yin te nga'i bstan pa las bskrad par bya'o/_/de ltar gang zag de rab tu byung ngam bsnyen 
[\[141b.7\]]par rdzogs na spyod lam dang cha lugs dang ldan pas de la yang lcag dang /_dbyig pas gzhu zhing 'tshog pa dang /_gshe ba dang /_spyo ba dang /_btson rar gzhug pa dang /_lus kyi yan lag gtub pa dang /_'tsho ba'i dbang po dang phral ba'i bar du byed du mi gnang ngo /_/de ltar la la 
[\[142a\]]
[\[142a.1\]]ni rtsa ba'i sdig kyang yin la mtshams med pa ma yin pa yang yod do/_/la la ni mtshams med pa yin la rtsa ba'i sdig pa ma yin pa yang yod do/_/la la ni rtsa ba'i sdig kyang yin la mtshams med pa'i sdig kyang yin pa yod do/_/la la ni rtsa ba'i sdig kyang ma yin la mtshams med pa yang ma yin 
[\[142a.2\]]pa yod do/_/de la ji ltar na rtsa ba'i sdig kyang yin la mtshams med pa yang yin pa gang zhe na/_'di lta ste/_nga'i bstan pa la rab tu byung nas bsnyen par rdzogs pa la ched du bsams te bden pa mthong ba'i pha rol tu phyin pa'i gang zag bsad pa ste/_'di ni rtsa 
[\[142a.3\]]ba'i sdig kyang yin la mtshams med pa yang yin pas ngas bstan pa'i 'dul ba'i chos las myur du bskrad dgos so/_/de la ji ltar na rtsa ba'i sdig ni yin la mtshams med pa ma yin pa zhe na/_'di lta ste nga'i bstan pa la rab tu byung nas bsnyen par rdzogs pa la ched du bsams te/_gang 
[\[142a.4\]]zag pha rol po gzhan gyi srog bcad pa dang /_chung ngu na dug byin pas mngal na 'dug pa bsad pa ste/_de dag ni rtsa ba'i sdig yin la mtshams med pa ni ma yin no/_/gang zag de dge 'dun dang zhag tu lhan cig tu gnas shing longs spyod dang /_phyogs bzhi'i dge 'dun gyi nor la spyod du mi 
[\[142a.5\]]gnang ngo /_/de la ji ltar na mtshams med pa ni yin la rtsa ba'i sdig ma yin pa gang zhe na/_'di lta ste/_gang zag gang zhig dkon mchog gsum la skyabs su song ngam/_khrims lnga 'dzin tam/_khrims bcu 'dzin pa dag mtshams med pa lnga las gcig tsam byas pa dag ni 
[\[142a.6\]]mtshams med pa'i sdig yin la rtsa ba'i sdig ma yin pa zhes bya'o/_/gang zag de ni rab tu dbyung zhing bsnyen par rdzogs su mi rung ste/_gal te rab tu phyung ngam bsnyen par rdzogs pa byin na/_de'i slob dpon sdig pa dang bcas pa yin te/_nga'i bstan pa las bskrad par bya'o/_/de la ji ltar na 
[\[142a.7\]]rtsa ba'i sdig kyang ma yin la mtshams med pa yang ma yin pa zhe na/_'di lta ste/_gang zag gang zhig dkon mchog gsum la skyabs su song ngam/_khrims lnga bzung ba las sangs rgyas dang /_chos dang /_dge 'dun la the tsom za ba'i sems skye ste/_mu stegs can la skyabs su song nas ston pa'i slob 
[\[142b\]]
[\[142b.1\]]dpon du 'dzin tam/_ltas su blta ba sna tshogs la ltas su 'dzin cing 'jig rten gyi lha rjed pa'o/_/gang zag gang zhig de bzhin gshegs pas gsungs pa'i dam pa'i chos nyan thos kyi theg pa dang ldan pa'i dam pa'i chos dang /_rang sangs rgyas kyi theg pa dang ldan pa'i dam pa'i chos dang /_theg 
[\[142b.2\]]pa chen po dang ldan pa'i dam pa'i chos la skur cing sgro 'dogs pa dang /_bgegs dang bar chad byed pa dang /_bdag yid mi ches shing mi dad pas pha rol po gzhan dag kyang de las zlog cing bar chad byed pa dang /_gzhan dag klog pa dang /_'don pa dang /_glegs bam du 'dri ba'i tshigs bcad gcig 
[\[142b.3\]]tsam gyi yang bar du gcod cing bgegs byas na/_de ni rtsa ba'i sdig kyang ma yin la mtshams med pa yang ma yin te/_kha na ma tho ba chen po'i las mtshams med pa dang nye ba zhes bya'o/_/gang zag de kha na ma tho ba'i sdig pa'i las chen po dag mthol ba dang /_bshags pa ma byas kyi bar du 
[\[142b.4\]]rab tu 'byung ba dang bsnyen par rdzogs su mi rung ste/_la la zhig gis rab tu phyung ngam/_bsnyen par rdzogs pa byin na/_de'i slob dpon de sdig pa dang bcas pa yin pas nga'i bstan pa las bskrad par bya'o/_/gang zag de rab tu byung ngam/_bsnyen par rdzogs nas kha na ma tho ba'i sdig pa de 
[\[142b.5\]]mthol ba dang /_bshags pa'i las ma byas na de ni ngas bstan pa'i 'dul ba las myur du bskrad dgos so/_/de ci'i phyir zhe na/_gang zag rnam pa de gnyis ni dam pa'i chos kyi mig med par byed pa/_dam pa'i chos kyi sgron ma nub par byed pa/_dkon mchog gsum gyi gdung yongs su 
[\[142b.6\]]gcod pa ste/_lha dang mi la sogs pa yang don med pa phan pa med pa'i sdug bsngal spyod du 'jug cing ngan song du ltung bar byed pa yin no/_/gang zag rnam pa gnyis po de ni bdag nyid kyis dam pa'i chos la skur cing 'phags pa rnams la smod pa yin la/_pha rol po gzhan dag kyang dam pa'i 
[\[142b.7\]]chos la skur cing 'phags pa rnams la smod du 'dzud pa ste/_tshe 'phos ma thag tu mtshams med pa'i sems can dmyal ba chen por ltung zhing bskal pa'i bar du sdug bsngal myong bar 'gyur te phyir gsor mi rung ngo /_/tshangs pa chen po gzhan yang bcas pa'i sdig la mi gnas pa dang mi bya 
[\[143a\]]
[\[143a.1\]]ba yang yod la/_rang bzhin gyi sdig la mi gnas pa dang mi bya ba yang yod/_rang bzhin gyi sdig la rtsa ba'i sdig tu 'gyur ba mi gnas pa dang mi bya ba yang yod do/_/de la ji ltar na rtsa ba'i sdig la mi gnas pa dang mi bya ba'i chos gang zhe na/_'di lta ste/_dge slong gang zhig mi tshangs par spyod 
[\[143a.2\]]pas rtsa ba'i sdig byas pa dang ched du bsams te/_skye bo mi'i srog bcad nas rtsa ba'i sdig byas pa dang /_dkon mchog gsum gyi dkor ma yin par brkus nas rtsa ba'i sdig byas pa dang /[ {]brdzun [,]rdzun [}]chen po smras nas rtsa ba'i sdig byas pa ste/_dge slong gang zhig rtsa ba'i sdig rnam pa 'di bzhi las 'ga' 
[\[143a.3\]]zhig byas na dge slong gis las bya ba'i nang du mi chud de/_longs spyod thams cad dang /_phyogs bzhi'i dge 'dun gyi nor la spyod du mi dbang mod kyi de la yang dbyig pa dang /_lcag gis brdeg cing gzhu ba dang /_btson rar gzhug pa dang /_spyo zhing gshe ba dang /_lus kyi yan lag gtub pa dang /_
[\[143a.4\]]'tsho ba'i dbang po dang phral ba la sogs pa thams cad byed du mi gnang ngo /_/de dag ni rang bzhin gyi sdig gi nang na rtsa ba'i sdig lci ba ste/_mi gnas pa dang mi bya ba zhes bya'o/_/ci'i phyir de la rtsa ba'i sdig ces bya zhe na/_gang zag gang gis chos rnam pa de bzhi byas na/_tshe 'phos ma thag tu ngan song du ltung 
[\[143a.5\]]bar 'gyur te/_ngan song du 'gro ba'i rtsa ba yin pas na rtsa ba'i sdig ces bya'o/_/de la ci'i phyir mtshams med pa dang /_mtshams med pa la nye ba dang /_rtsa ba'i sdig la mi gnas pa dang mi bya ba'i kha na ma tho ba chen po'i las ngan pa zhes gsungs zhe na/_rigs kyi bu 'di lta ste/_lcags kyi thu lum mam/_ro nye'i 
[\[143a.6\]]gong bu ni steng gi nam mkha' la bor na cung zad kyang mi sdod par de ma thag tu phyir yang sa la ltung ngo /_/mtshams med pa lnga dang /_mtshams med pa la nye ba dang /_rtsa ba'i sdig bzhi dang /_dam pa'i chos la skur pa dang /_dkon mchog gsum la the tsom za ba dang /_gang zag sdig pa can rnam gnyis po yang de dang 
[\[143a.7\]]'dra ste/_gang zag gang gis sdig pa rnam pa bcu gcig po de las 'ga' zhig byas na tshe 'phos ma thag tu thogs pa med par mtshams med pa'i sems can dmyal ba chen por gdon mi za bar skye zhing sdug bsngal chen po myong bar 'gyur te/_de bas na mi gnas pa dang /_mi bya ba'i kha na ma tho ba chen po'i las ngan pa 
[\[143b\]]
[\[143b.1\]]zhes bya'o/_/mi gnas pa dang /_mi bya ba'i kha na ma tho ba chen po'i las ngan pa 'di dag byas pa'i gang zag ni lus 'di nyid la nyon mongs pa zad par byed mi nus su nges te ting nge 'dzin yang mi 'grub na yang dag pa mi 'gyur ba la zhugs pa/_thob pa lta ci smos te/_tshe 'phos ma thag tu gdon mi za bar 
[\[143b.2\]]sems can dmyal bar skye zhing sdug bsngal chen po myong bar 'gyur ro/_/tshangs pa chen po gzhan yang rigs kyi bu'am/_rigs kyi bu mo gang gis bsam pa dag pas nga'i bstan pa la dad nas nyan thos kyi theg pa la zhugs sam/_rang sangs rgyas kyi theg pa la zhugs sam/_theg pa chen po la 
[\[143b.3\]]zhugs te ngas bstan pa la dad pas khyim nas khyim ma yin par rab tu phyung ste bsnyen par rdzogs par bslab pa'i gnas mang po la shin tu bkur sti dang /_rim gror bya ba dang /_rtsa ba'i sdig pa bzhi bsrung ba la shin tu 'bad pa'i brtson 'grus chen po brtsam par bya'o/_/gang zag de la ni rtag 
[\[143b.4\]]tu lha dang /_mi dang mi ma yin pa la sogs pa rjes su 'brang zhing srung ste de ni lha dang /_mi la sogs pa'i mchod pa yang chud mi za'o/_/theg pa gsum gang la spro zhing dga' ba bzhin de ma thag tu mtha'i gnas byed par 'gyur ro/_/de bas na yang dag pa mya ngan las 'da' bar 'dod pa 
[\[143b.5\]]dag lus dang srog stor kyang sla'i chos rnam pa de bzhi nyams par mi bya'o/_/de ci'i phyir zhe na/_so so'i skye bo dag ni rgyu rnam pa 'di gsum gyis mya ngan las 'da' ba'i bde ba thob par 'gyur ba'i phyir ro/_/gsum gang zhe na/_de bzhin gshegs pa la brten pa'i rgyu dang /_'phags 
[\[143b.6\]]pas bstan pa la brten pa'i rgyu dang /_nga'i nye gnas la brten pa'i rgyu ste gsum mo/_/so so'i skye bo dag rgyu rnam pa 'di gsum la brten te brtson 'grus su nan tan byas na mya ngan las 'da' ba'i bde ba thob par 'gyur ro/_/gang zag gang gis chos rnam pa de bzhi nyams na nga yang de'i 
[\[143b.7\]]ston pa ma yin la/_de yang nga'i nyan thos ma yin no/_/gang zag gang gis chos rnam pa de bzhi nyams na de ni ngas bstan pa'i shin tu zab pa/_rgya che ba'i mi rtag pa dang /_sdug bsngal ba dang /_stong pa nyid dang /_bdag med pa dang ldan pa sems can thams cad la phan pa dang bde 
[\[144a\]]
[\[144a.1\]]ba'i don du 'gyur bar bstan pa so sor thar pa las 'gal ba'o/_/gal te ngas bstan pa'i so sor thar pa las 'gal na de ni bsam gtan dang /_ting nge 'dzin thams cad la ldongs shing 'thom par 'gyur te/_gzhol zhing 'jug mi nus pa dang /_nyon mongs 
[\[144a.2\]]pa mang pos dkris shing glags te theg pa gsum gyi chos kyi snod kyang ma yin pas ngan song du ltung zhing sdug bsngal chen po myong bar 'gyur ro/_/rigs kyi bu'am/_rigs kyi bu mo gang gis ngas bstan pa'i so sor thar pa las rtsa ba bzhi ma nyams te/_yongs su dag na nga yang 
[\[144a.3\]]de'i ston pa yin la/_de yang nga'i nyan thos yin pas nga'i gsung gi rjes su 'brang ba/_nga'i chos la bde bar gnas pa/_bya ba thams cad kyi mthar phyin pa yin pas gang zag de ni tshul khrims kyi phung po la shin tu gnas pas na dge ba'i chos thams cad la legs par gnas pa 
[\[144a.4\]]yin no/_/nyan thos kyi theg pa phun sum tshogs pa la gnas pa yin no/_/rang sangs rgyas kyi theg pa phun sum tshogs pa la gnas pa yin no/_/theg pa chen po phun sum tshogs pa la gnas pa yin no/_/de ci'i phyir zhe na/_gal te rang bzhin gyi sdig pa'i rtsa ba rnam pa bzhi 
[\[144a.5\]]po de bsrungs na/_de ni zag pa dang bcas pa dang /_zag pa med pa'i dge ba'i chos thams cad kyi rgyu mchog dam pa rnam par gzhag pa yin no/_/de bas na chos rnam pa 'di bzhi srung ba ni dge ba'i chos thams cad kyi rtsa ba zhes bya'o/_/'di lta ste sa chen po la brten nas rtsi shing dang /_
[\[144a.6\]]lo tog dang /_shing gel pa dang /_nags tshal la sogs pa thams cad skye'o/_/de bzhin du tshul khrims kyi rtsa ba bzhi po 'di srung ba la brten nas/_dge ba'i chos thams cad 'phel zhing skye bar 'gyur ro/_/'di lta ste sa chen po la brten nas ri thams cad dang /_ri khor 
[\[144a.7\]]yug dang /_ri khor yug chen po dang /_ri rab ri'i rgyal po la sogs pa thams cad bde bar gnas so/_/de bzhin du tshul khrims kyi rtsa ba bzhi po srung ba la brten nas nyan thos kyi theg pa dang /_rang sangs rgyas kyi theg pa dang /_bla na med pa'i theg pa chen po bde bar gnas par 'gyur ro/_/'di lta ste/_
[\[144b\]]
[\[144b.1\]]sa chen po la brten nas 'jig rten gyi ro bro ba'i mchog thams cad btsal gyis rnyed do/_/de bzhin du tshul khrims kyi rtsa ba bzhi po srung ba la brten nas dran pa dang /_ting nge 'dzin dang /_gzungs dang /_ngang des pa'i bzod pa dang /_'phags pa'i lam thams cad dang /_bla na med pa yang dag par 
[\[144b.2\]]rdzogs pa'i byang chub kyi bar du thob par 'gyur ro/_/'di lta ste sa chen po ni gtsang ba dang /_mi gtsang ba thams cad snyoms par 'dzin to/_/tshul khrims kyi rtsa ba bzhi shin tu srung ba'i rigs kyi bu dang /_rigs kyi bu mo dag kyang de bzhin du chos kyi snod du gyur pa dang /_chos kyi snod du ma gyur pa la sems 
[\[144b.3\]]mnyam par bzhag ste/_de la mi brnyas mi smad bdag mi bstod mi snyems co mi 'dri na dge ba'i chos thams cad skye ba'i gnas su 'gyur ro/_/'di lta ste/_sa chen po 'di la ni sems can thams cad de la longs spyod cing bde bar 'tsho'o/_/de bzhin du tshul khrims kyi rtsa ba bzhi shin tu srung ba'i rigs kyi bu dang /_rigs 
[\[144b.4\]]kyi bu mo dag kyang de bzhin gshegs pas bstan pa yang dag pa'i chos la shin tu spro ba dang /_mchog dam pa'i bsam pa dag pas sems can thams cad la bye brag gi 'du shes med par bsdu ba rnam pa bzhi'i chos kyis mnyam par bsdus te/_sems can thams cad chos kyi dga' ba la longs spyod cing 
[\[144b.5\]]bde bar 'tsho bar byed do/_/de nas tshe dang ldan pa u pa lis bcom ldan 'das kyis gsungs pa 'di dag thos nas 'dug pa las langs te/_gos tshags bcos nas bcom ldan 'das kyi zhabs la spyi bos gtugs te bla gos gcig tu byas/_pus mo g.yas pa'i lha nga sa la btsugs 
[\[144b.6\]]nas thal mo sbyar ba btud de/_bcom ldan 'das la 'di skad ces gsol to/_/bcom ldan 'das kyis gsungs pa ltar tshul khrims kyi rtsa ba bzhi shin tu srung ba'i rigs kyi bu dang /_rigs kyi bu mo dag chos kyi snod du gyur pa'i chos kyi snod du ma gyur pa kun la sems mnyam 
[\[144b.7\]]par bzhag ste/_mi brnyas mi smad bdag mi bstod mi snyems glo bur du nyes pa ma gleng ngo zhes gsungs na/_de lta na ni ma mchis pa'i dus na dge slong tshul khrims nyams zhing mi dge ba spyod pa/_dge sbyong ma lags par dge sbyong du khas 'che ba/_tshangs par spyod pa ma lags par 
[\[145a\]]
[\[145a.1\]]tshangs par spyod par khas 'che ba dag la dge slong gi dge 'dun gyis ji lta bu'i thabs kyis gleng zhing dgar bar bgyi/_bcom ldan 'das kyis tshe dang ldan pa u pa li la bka' stsal pa/_ngas mu stegs can dang /_khyim pa rnams kyis dge slong gi nyes pa gleng du ni gnang ba'i 
[\[145a.2\]]skabs med do/_/dge slong gi dge 'dun gyis kyang chos bzhin ma yin pa dang /_ma rtogs par tshul khrims nyams pa'i dge slong gi nyes pa gleng du ma gnang na dgar ba'am bskrad pa lta ci smos/_chos bzhin ma yin pa dang /_ma rtogs par tshul khrims nyams pa'i dge slong gi nyes pa glengs 
[\[145a.3\]]sam gal te bskrad na kha na ma tho ba chen po'i sdig pa 'thob bo/_/u pa li 'di ltar shes par bya ste/_chos bzhin ma yin pa dang /_ma rtogs pa rnam pa 'di bcus tshul khrims nyams pa'i dge slong gi nyes pa glengs na kha na ma tho ba'i sdig pa chen po thob par 'gyur gyis/_mkhas pa dag 
[\[145a.4\]]gis ni de ltar mi bya'o/_/bcu gang zhe na/_dge 'dun ma dad par rgyal po'i spyan sngar ma rtogs bzhin du tshul khrims nyams pa'i dge slong gi nyes pa gleng ba dang /_dge 'dun ma dad par kun du rgyu ba'i mdun du tshul khrims nyams pa'i dge slong gi nyes pa gleng ba dang /_dge 'dun ma dad 
[\[145a.5\]]par blon po'i mdun du tshul khrims nyams pa'i dge slong gi nyes pa gleng ba dang /_dge 'dun ma dad par tshong dpon dang /_khyim bdag gi mdun du tshul khrims nyams pa'i dge slong gi nyes pa gleng ba dang /_bud med mang po'i mdun du tshul khrims nyams pa'i dge slong gi nyes pa gleng ba 
[\[145a.6\]]dang /_skyes pa mang po'i mdun du tshul khrims nyams pa'i dge slong gi nyes pa gleng ba dang /_ma rung bar byed pa mang po'i mdun du tshul khrims nyams pa'i dge slong gi nyes pa gleng ba dang /_dge slong dang dge slong ma mang po'i mdun du tshul khrims nyams pa'i dge slong gi nyes pa gleng ba dang /_
[\[145a.7\]]khon yod pa'i mdun du tshul khrims nyams pa'i dge slong gi nyes pa gleng ba dang /_dgra bo zhe 'gras pa'i mdun du ma rtogs bzhin du tshul khrims nyams pa'i dge slong gi nyes pa gleng ba'o/_/'di dag ni chos ma yin pa dang /_ma rtogs par tshul khrims nyams pa'i dge slong gi nyes 
[\[145b\]]
[\[145b.1\]]pa glengs na kha na ma tho ba'i sdig pa chen po 'thob par 'gyur ba bcu zhes bya'o/_/gal te bden pa yang dag pa la brten te glengs na yang nyes par 'gyur na bden pa ma yin pa la brten te gleng ba lta ci smos te/_kha na ma tho ba'i sdig pa chen po thob par 'gyur ro/_/gzhan yang chos ma yin pa 
[\[145b.2\]]rnam pa 'di bcus tshul khrims nyams pa'i dge slong gi nyes pa glengs na kha na ma tho ba chen po'i sdig 'thob par 'gyur gyis mkhas pa dag gis de ltar mi bya'o/_/bcu gang zhe na/_mu stegs can dag gis dge slong gi nyes pa gleng ba dang /_tshul khrims med pa'i khyim pa dag gis 
[\[145b.3\]]dge slong gi nyes pa gleng ba dang /_mtshams med pa byas pa dag gis dge slong gi nyes pa gleng ba dang /_dam pa'i chos la skur pa dag gis dge slong gi nyes pa gleng ba dang /_'phags pa rnams la smod pa dag gis dge slong gi nyes pa gleng ba dang /_glen pa sems 'khrug pa dag gis 
[\[145b.4\]]dge slong gi nyes pa gleng ba dang /_nad kyis yongs su gzir ba dag gis dge slong gi nyes pa gleng ba dang /_phyogs bzhi'i dge 'dun gyi rung bar byed pa bas dge slong gi nyes pa gleng ba dang /_bza' shing gi ra ba srung ba dag gis dge slong gi nyes pa gleng ba dang /_dge slong chad pa pa 
[\[145b.5\]]dag gis dge slong gi nyes pa gleng ba ste/_chos ma yin pa rnam pa 'di bcus dge slong tshul khrims nyams pa'i nyes pa glengs na kha na ma tho ba'i sdig pa chen po 'thob par 'gyur ro/_/ji ste bden pa yang dag pa la brten te glengs na yang nyes par 'gyur na bden pa ma yin par gleng 
[\[145b.6\]]ba lta ci smos te/_kha na ma tho ba'i sdig pa chen po thob par 'gyur ro/_/gzhan yang u pa li gal te dge slong tshul khrims nyams pa dag dge slong gi dge 'dun gyi nang na dge 'dun dang lhan cig tu gnas na/_dge slong de'i nang na tshul bzhin du byed pa/_spyod lam dang ldan 
[\[145b.7\]]pa/_yon tan lnga phrugs dang ldan pa gcig 'dug pa las langs te/_gos tshags bcos la bsti stang dang bcas pas dge slong gi dge 'dun gyi rkang pa la phyag 'tshal la/_de nas tshul khrims nyams pa'i dge slong gi mdun du song la nyes pa gleng ngo zhes 'di skad 
[\[146a\]]
[\[146a.1\]]gsol ba thob shig_/tshe dang ldan pa dgongs shig bdag deng tshe dang ldan pa khyod kyi nyes pa gleng ngo /_/bden pa/[ {]brdzun [,]rdzun [}]pa ma yin pa dus la bab pa/_dus las mi 'da' ba/_'dzum bzhin du smra ba/_mi brlang ba'i tshig dang /_byams pa'i sems dang /_zhe sdang 
[\[146a.2\]]med pa dang /_phan pa dang /_bde ba'i gnod pa ma yin pa dang /_de bzhin gshegs pa'i chos kyi mig dang /_chos kyi sgron ma yun du gnas par bya ba'i phyir gleng ngo /_/tshe dang ldan pa khyod kyi nyes pa bdag gis chos bzhin du gleng ngo zhes gsol ba thob shig_/gang zag des gleng 
[\[146a.3\]]du gnang na ni chos bzhin du gleng bar bya'o/_/gal te gleng du ma gnang na phyir yang gnas brtan dang /_dge 'dun gyi rkang pa la phyag 'tshal te bsti stang dang bcas pas 'di skad ces gsol cig_/dge slong ming 'di zhes bgyi ba nyes pa 'di lta bu zhig bgyis te/_bdag gis chos 
[\[146a.4\]]lnga la brten te gleng bar 'tshal lo zhes gsol cig_/de nas dge 'dun gyi nang na dge slong gnas brtan gyis shin tu rtogs la gleng ba bas ci gleng ba dang /_nyes pa ci byas pa dang /_bden nam [{]brdzun [,]rdzun [}]nam lci'am yang ba rtogs la 'dul ba dang /_mdo sde la brten te bsdigs 
[\[146a.5\]]pa dang /_bzho ba'i thabs sna tshogs kyis dri zhing gleng bar bya'o/_/bdun shin tu zhi bar bya ba'i chos kyis gang dang gang du 'thun pa de dang de'i chos kyis zhi bar bya'o/_/gal te nyes pa chen po byas na yang chad pa chen pos gcad do/_/nyes pa 'bring byas na yang chad pa 'bring gis gcad do/_/
[\[146a.6\]]nyes pa chung ngu byas na yang chad pa chung ngus gcad de khrel ba dang /_ngo tsha bas nyes pa mthol du gzhug go/_/de nas u pa lis yang bcom ldan 'das la 'di skad ces gsol to/_/nyes pa yang dag par byung ba'i sdig pa bgyis pa'i dge slong dag gal te khyim pa'i mthu 
[\[146a.7\]]la snyems sam/_nor gyi mthu snyems sam/_mang du thos pa'i mthu dang /_smra bshags kyi mthu dang /_slob ma'i mthu la snyems te/_mthu rnam pa de lta bus mjing bsdoms te/_de dge 'dun gyi ngag mi nyan la dge slong gnas brtan mdo sde dang /_'dul ba dang /_ma mo 'dzin 
[\[146b\]]
[\[146b.1\]]pas chos bzhin du bstan cing bcos kyang nyan du mi btub pa'i dge slong de la ji ltar chad pas gcad par bgyi/_bcom ldan 'das kyis bka' stsal pa/_dge slong gnas brtan sde snod gsum 'dzin pas dge 'dun la dad pa dris te/_rgyal po dang /_blon po chen po la 
[\[146b.2\]]mthu btsal ba'i pho nya thong la gdod chos bzhin du chad pas chod cig_/u pa lis yang gsol pa/_bcom ldan 'das gal te sdig pa bgyid pa'i dge slong de nor dbyig gi mthu dang /_mang du thos pa'i mthu dang /_smra bshags kyi mthu dang /_thabs rnam pa sna tshogs 
[\[146b.3\]]kyis rgyal po dang /_blon po yang dga' bar bgyis te/_thams cad chos ma lags pa bgyid pa/_tshul khrims nyams pa'i dge slong gi grogs bgyid de/_tshul khrims ngan pa tsam gyi dge slong de dag sdig pa nyam rangs su bgyid du stsal nas/_chos bzhin du 
[\[146b.4\]]chad pas gcad du yang mi ster na/_de'i tshe de la dge 'dun gyis ji ltar bgyi/_bcom ldan 'das kyis u pa li la bka' stsal pa/_gal te dge slong de mi gnas pa dang mi bya ba la brten te/_dge 'dun gyi nang du gnas nas sdig pa chen po mngon sum du mi snang na/_
[\[146b.5\]]de'i tshe dge 'dun gyis skad cig gzhag go/_/gal te dge slong de mi gnas pa dang mi bya ba'i sdig pa chen po mngon sum du snang bzhin du dge 'dun gyi nang na gnas na/_de'i tshe dge 'dun dag dad pa dris te/_chos bzhin du bskrad de sangs rgyas kyi chos las phyir dbyung ngo /_/
[\[146b.6\]]u pa li 'di lta ste/_nas kyi zhing gi nang na nas la gnod pa skyes pa yang myu gu dang /_sdong bu dang /_tshigs nas dang 'dra yang /_nas bzang po sme bar byed de/_nas la gnod pa de snye ma ma byung ba na nas kyi bdag pos skad cig 'jog go/_/snye ma byung ma thag pa na nas kyi 
[\[146b.7\]]bdag pos nas bzang po sme bar byed do snyam bsams nas rtsa thon du phyung ste zhing de'i phyi rol du 'dor ro/_/de bzhin du mi gnas pa dang /_mi bya ba'i dge slong tshul khrims nyams pa de khyim pa dang mthu rnam pa mang po snyems te/_dge 'dun gyi nang na gnas pa spyod 
[\[147a\]]
[\[147a.1\]]lam dang cha lugs dge 'dun dang 'dra yang /_dge 'dun rnam par dag pa sme bar byed de/_srung ma'i lhas ma glengs kyi bar du dge 'dun gyi nang na gnas te/_sdig pa chen po mngon sum du mi snang na de'i tshe dge 'dun gyis skad cig zhog shig_/gal 
[\[147a.2\]]te lha srung mas kyang bskul la dge 'dun gyi nang na nyes pa chen po yang mngon sum du snang bar gyur na/_de'i tshe dge 'dun dad pa dris te/_sangs rgyas kyi chos las phyir skrod cig_/u pa li 'di lta ste/_rgya mtsho chen por ni ro zhag lon par mi 'jog go/_/de bzhin 
[\[147a.3\]]du nga'i nyan thos kyi dge 'dun gyi slob ma yang tshul khrims nyams pa/_sdig pa spyod pa'i dge slong ro dang 'dra ba dang lhan cig mi 'grogs so/_/u pa lis yang gsol pa/_bcom ldan 'das gal te tshul khrims nyams pa sdig pa byed pa'i dge slong de dge 'dun dad pa dris 
[\[147a.4\]]te bskrad kyang nor rin po che'i mthu dang /_mang du thos pa'i mthu dang /_smra bshags kyi mthu dang /_thabs rnam pa sna tshogs kyis rgyal po dang /_blon po chen po dga' bar bgyis te/_thams cad tshul khrims ngan pa can gyi grogs su gyur na/_mthu chen pos nan gyis lhan 
[\[147a.5\]]cig tu bzhag nas/_tshul khrims nyams pa'i dge slong dang dge 'dun lhan cig tu gnas na/_de'i tshe dge 'dun gyis de ji ltar bgyi/_bcom ldan 'das kyis bka' stsal pa/_de'i tshe dge 'dun gyi nang na 'dzem pa dang /_ngo tsha bar ldan pa dang /_tshul khrims dang 
[\[147a.6\]]ldan pa'i dge slong dag tshul khrims bsrung ba'i phyir/_tshul khrims nyams pa'i dge slong de la zhe sdang mi bskyed pa dang /_rgyal po dang /_blon po chen po la gnod par ma gyur par gsol ba thob ste/_gnas de spongs la gnas gzhan du song shig/_//bam po bzhi pa/_
[\[147a.7\]]de nas byang chub sems dpa' sems dpa' chen po sa'i snying pos/_bcom ldan 'das la 'di skad ces gsol to/_/btsun pa bcom ldan 'das gang sangs rgyas kyi zhing rnyog pa lnga can de bzhin gshegs pa mi bzhugs pa na/_de'i tshe de na gnas pa'i sems can 
[\[147b\]]
[\[147b.1\]]dag nyon mongs pas gzir te/_mi dge ba spyod cing glen pa'i rang bzhin can du gyur nas/_shin tu gdul dka' ba rgyal rigs gdol pa can dang /_blon po gdol pa can dang /_khyim bdag gdol pa can dang /_tshong dpon gdol pa can dang /_bram ze gdol 
[\[147b.2\]]pa can de dag la sogs pa dge ba'i rtsa ba chung ba/_dad pa'i sems ma mchis pa/_g.yo dang sgyus 'tsho ba/_glen pa dag shes pa bsnyems shing /_'jig rten phyi ma'i sdug bsngal gyi 'bras bus mi 'jigs pa dang /_dge ba'i bshes gnyen spong ba/_
[\[147b.3\]]mtshams med pa'i sems can dmyal ba la 'jug cing 'bab pa de dag khe dang rnyed pa'i phyir/_tshul khrims nyams pa sdig pa bgyid pa'i dge slong dang sten cing /_chos ma yin pa la spyod pa'i grogs su gyur nas/_thams cad gdon mi za bar mtshams med 
[\[147b.4\]]pa'i sems can dmyal ba la 'jug cing 'bab pa'i gnas de dag tu bdag mchis te/_sangs rgyas bcom ldan 'das kyi chos kyis sems can de dag la phan pa dang /_bde ba dang /_dbugs dbyung ba'i slad du bla na med pa'i bdud rtsi lta bu'i dam pa'i chos thabs kyis 
[\[147b.5\]]bstan cing drangs te/_de la spyod du gzhug pa dang /_rgyal rigs gdol pa can nas bram ze gdol pa can gyi bar du mtshams med pa'i sems can dmyal bar ltung ba las rnam par bzlog par bgyi'o/_/bcom ldan 'das kyis byang chub sems dpa' sems dpa' 
[\[147b.6\]]chen po sa'i snying po la 'di skad ces bka' stsal to/_/rigs kyi bu khyod phyi ma ma 'ongs pa'i dus na/_sangs rgyas kyi zhing 'dir sems can dag nyon mongs pas yongs su gdungs nas sdig pa spyod cing /_byis pa gti mug can gdul dka' bar gyur pa gang 
[\[147b.7\]]rgyal rigs gdol pa can dang /_blon po gdol pa can dang /_khyim bdag gdol pa can dang /_tshong dpon gdol pa can dang /_dge sbyong gdol pa can dang /_bram ze gdol pa can la sogs pa dge ba'i rtsa ba chung ba/_dad pa'i sems med pa/_g.yo dang 
[\[148a\]]
[\[148a.1\]]sgyus 'tsho ba/_gti mug can/_shes pa snyems pa can/_dge ba'i bshes gnyen spong ba/_smras pa'i tshig bden pa med pa/_dge ba'i bshes gnyen gyis bstan pa la mi 'jug pa dang brnyas shing dbang za ba/_tshig ngan pas rnam par 'thing ba/_
[\[148a.2\]]dam pa'i chos la the tsom za zhing log par lta ba/_'jig rten phyi ma'i sdug bsngal gyi 'bras bu la mi 'jigs pa/_rtag tu ngang tshul ngan pa can dag la sten par dga' ba/_srog gcod pa nas log par lta ba'i bar du spyod pa la dga' zhing /_g.yo dang sgyus 'jig rten 
[\[148a.3\]]slu ba dang /_bdag dang gzhan la gnod pa byed pa'i rgyal rigs gdol pa can nas/_bram ze gdol pa can gyi bar du nga'i chos 'jig par byed pa/_nga'i bstan pa la rab tu byung na yang tshul khrims nyams shing /_'jig rten gyi 'du 'dzi'i las byed par spro 
[\[148a.4\]]ba la rgyal rigs dang /_bram ze la sogs pas bsti stang dang bcas pas mchod pa dang /_khe la brkam pas nor tshol ba'i phyir tshig tsam du smra zhing spyod pa dang mi ldan pa phan tshun du phrin cing yi ge skyel ba la dga' ba dang /_tshong dang khe spogs byed cing 'jig rten rgyang phan pa'i 
[\[148a.5\]]gtsug lag slob pa dang /_zhing rmo ba'i las la dga' ba dang /_nor rin po che sogs shing sbed pa dang /_khang khyim dang /_chung ma dang /_bu smad srung ba dang /_'jig rten gyi sngags dang /_phyag rgyas 'byung po 'khol ba dang /_ltas bzang ngan blta ba dang /_sman sbyar 
[\[148a.6\]]cing nad gsos pa'i nor gyis 'tsho ba dang /_bza' ba dang /_btung ba dang /_bgo ba dang /_rin po che'i rgyan la chags shing khyim pa'i las byed pa la dga' ba dang /_tshul khrims 'dra la zhing sdig pa spyod pa dang /_dung gi sgra la khyi'i spyod pa dang ldan pa/_dge sbyong ma yin par 
[\[148a.7\]]dge sbyong du khas 'che ba dang /_tshangs par spyod pa ma yin par tshangs par spyod par khas 'che ba yod de/_rgyal rigs gdol pa can nas bram ze gdol pa can gyi bar du de dag la bsnyen bkur byed cing bsti stang dang bcas pas mchod pa byed de/_de dag gi ngag kyang nyan to/_/tshul khrims 
[\[148b\]]
[\[148b.1\]]nyams pa de dag kyang rgyal rigs gdol pa can nas bram ze gdol pa can gyi bar du de dag la sten par dga' zhing bkur sti dang rim gro byed de de'i ngag nyan to/_/gal te gang zag 'ga' zhig nga'i bstan pa la rab tu byung nas tshul khrims dang yon tan du ldan pa/_slob pa dang mi slob pa 
[\[148b.2\]]la nan tan byed pa nas 'bras bu'i mthar phyin gyi bar du gyur pa la/_rgyal rigs gdol pa can nas bram ze gdol pa can gyi bar du de dag gis de la phrag dog byed de/_bsnyen bkur dang /_bsti stang dang /_rim gro dang /_mchod pa mi byed cing slar ngag nyan par yang mi byed do/_/
[\[148b.3\]]rigs kyi bu 'di lta ste/_mi la la zhig rin po che'i gling du phyin pa las rin po che in dra nI la dang /_ma ha nI la dang /_gser dang /_dngul dang /_mu tig dang /_pad ma rA ga dang /_bai dUr+ya dang /_rin thang med pa'i rin po che rnam pa sna tshogs bor nas nor bu mching bu len pa 
[\[148b.4\]]ltar de bzhin du ma 'ongs pa'i dus na sangs rgyas kyi zhing 'dir rgyal rigs gdol pa can nas bram ze gdol pa can gyi bar du yang de dang 'dra ste/_ngas bstan pa'i dam pa'i chos kyi rin po che'i gling du phyin nas tshul khrims dang yon tan du ldan pa/_don dam pa la dga' ba/_'dzem 
[\[148b.5\]]pa dang ngo tsha bar ldan pa/_slob pa dang mi slob pa'i gang zag dang /_pha rol tu phyin pa drug la nan tan byed pa la brtson pa'i so so'i skye bo dge ba'i yon tan dang ldan pa/_'phags pa'i 'khor spangs nas tshul khrims nyams pa/_sdig pa mang po spyod pa/_ngo tsha ba med pa dang 
[\[148b.6\]]'dzem pa med pa/_tshig brlang zhing rtsub pa/_lus dang sems nga rgyal gyis dregs pa/_rnam par dkar ba'i chos dang bral ba/_byams pa'i sems med pa/_snying rje med pa/_sdig pa'i dge slong dag la bsod nams kyi zhing du 'dzin cing bkur sti dang rim gro dang /_mchod pa byed 
[\[148b.7\]]de de'i ngag nyan to/_/de ltar sdig pa can de dag ni slob dpon dang slob mar bcas te gdon mi za bar mtshams med pa'i sems can dmyal bar ltung bar 'gyur ro/_/rigs kyi bu sdig pa'i 'khor lo rnam pa bcu yod de/_ma 'ongs pa'i dus na sangs rgyas kyi zhing 'dir rgyal rigs 
[\[149a\]]
[\[149a.1\]]gdol pa can dang /_rje'u rigs gdol pa can dang /_khyim bdag gdol pa can dang /_tshong dpon gdol pa can dang /_dge sbyong gdol pa can dang /_bram ze gdol pa can dag sdig pa'i 'khor lo rnam pa bcu po las 'ga' zhig dang ldan nam/_gal te kun 
[\[149a.2\]]dang ldan na sngon bsags pa'i dge ba'i rtsa ba thams cad kyang tshig ste thal ba bzhin du 'gyur la ring po mi thogs par lus kyi yan lag kyang dum bur bcad pa dang /_nyin mtshan du mar lce ldib cing smra mi nus pa dang /_mi zad pa'i sdug bsngal chen po myong ba dang /_tshe 'phos nas 
[\[149a.3\]]kyang gdon mi za bar mtshams med pa'i sems can dmyal ba chen por ltung bar 'gyur ro/_/bcu gang zhe na/_'di lta ste/_de ltar tshul khrims nyams pa sdig pa spyod pa'i dge slong dag gi ngan par lta ba ni rgyal rigs dang /_blon po la sogs pas bzod la/_slar de bas mthar 
[\[149a.4\]]gnas pa'i dge slong yongs su dag pa mthong na de la 'di skad zer ro/_/kye skyes bu dag 'di ltar dge slong 'di dag ni glen pa gti mug can/_tshul 'chos shing 'jig rten slu ba yin te/_kha zas dang /_btung ba dang /_bgo ba dang /_khe dang /_rnyed pa dang /_grags pa 'dod pa'i phyir 
[\[149a.5\]]ba dag ni stod/_gzhan la ni smod cing phrag dog gis dkrugs ma byed do/_/khe dang grags pa la skyo zhing chog mi shes pa yin pas bskrad par 'os pa de dag gi tshig kyang mnyan par mi bya'o/_/dge slong de dag ni [{]brdzun [,]rdzun [}]'ba' zhig smra zhing bden pa'i chos dang bral bas 'bras bu 
[\[149a.6\]]thob pa yang med/_'dod pa dang bral zhing zag pa yongs su zad pa yang ma yin la/_khe dang grags pa dang /_mchod pa tsam 'dod pa'i phyir bas mthar gnas shing yon tan can du ston pa dag la mchod pa dang /_bsnyen bkur dang bsti stang ma byed cig_/de ni g.yo dang sgyus 'tsho ba yin gyi/_bsod 
[\[149a.7\]]nams kyi zhing yang dag pa'am/_lam la nan tan byed pa ni ma yin no zhes skur to/_/de nas rgyal rigs gdol pa can nas bram ze gdol pa can gyi bar du thams cad kyi bas mthar gnas pa'i dge slong yongs su dag pa la dad pa'i sems mi skye/_dkon pa'i 'du shes mi 'byung ste/_bsti 
[\[149b\]]
[\[149b.1\]]stang bya ba'i sems med do/_/de la mchod pa dang /_bsnyen bkur byed pa la mi mos shing /_ji skad du bstan kyang de'i tshig mi nyan te de la brnyas shing smod do/_/de ltar bas mthar gnas pa'i dge slong yongs su dag pa la brnyas smod pa nyid chos kyi mig dang dkon mchog gsum gyi gdung 
[\[149b.2\]]la brnyas shing smod pa yin pas de'i tshe yul de na gnas pa'i lha dang /_klu dang /_gnod sbyin dang /_lha la sogs pa dkon mchog gsum la bsam pa dag pa dad pa mi phyed pa dag rgyal rigs gdol pa can nas bram ze gdol pa can gyi bar du gdol pa can de dag thams cad khros te zhe sdang 
[\[149b.3\]]gi sems skyes nas gcig la gcig 'di skad zer ro/_/kye skyes bu dag ltos rgyal rigs gdol pa can dang /_rje'u rigs dang /_khyim bdag dang /_tshong dpon dang /_dge sbyong dang /_bram ze gdol pa can 'di dag chos kyi mig dkon mchog gsum gyi gdung 'tshob pa thams cad 
[\[149b.4\]]la ni brnyas shing dbang bzas pas dge ba'i rtsa ba yang med par byas te mi dge ba'i bshes gnyen gyi dbang du gyur pas sdig pa'i las kyis ngan song du ltung bar 'gyur gyis bdag cag deng phyin chad de dag gi skyabs mi bya'o/_/rgyal rigs gdol pa can la sogs pa de dag gi gnas 
[\[149b.5\]]dang /_yul dang /_grong khyer dang /_srid kyang mi bsrung ngo zhes zer te/_lha dang /_klu dang /_gnod sbyin dang /_lha la sogs pa thams cad de dag la mi skyo ba mi 'go ste yal bar gtong ngo /_/de bas na rgyal rigs gdol pa can la sogs pa'i yul dang /_grong khyer na gnas 
[\[149b.6\]]pa'i yang dag pa'i chos kyi snod du 'gyur ba dang /_yang dag par bsod nams kyi zhing du 'gyur ba thams cad yul de nas byung ste 'gro'o/_/ji ste 'dug pa zhig yod na yang mi 'dod cing gtong ba'i bsam pa skyes pas bskyab cing bsrung ba'i sems med do/_/de ltar lha dang /_klu dang /_gnod 
[\[149b.7\]]sbyin dang /_lha la sogs pa dang /_yang dag pa'i chos kyi snod du gyur pa dang /_bsod nams kyi zhing du 'gyur ba thams cad kyis rgyal rigs gdol pa can dang /_de'i srid dang /_yul dang /_grong khyer la bsrung zhing bskyab pa'i sems med de/_bsrung zhing bskyab pa'i sems med pas de'i tshe na yul 
[\[150a\]]
[\[150a.1\]]de'i srid la nang gi dgra dang /_phyi'i dgra gnyi ga ldang ste/_srid 'phrog pa'i phyir gcig la gcig 'tshe zhing gsod pa dang /_nad dang mu ge la sogs pa yang de'i dbang gis 'byung ngo /_/de nas rgyal rigs gdol pa can nas dge sbyong dang /_bram ze gdol pa can gyi bar du 
[\[150a.2\]]gdol pa can de dag thams cad dang /_yul de na gnas pa thams cad kyang dga' zhing spro ba'i sems med de/_sngon gyi yid du 'ong ba dang /_sdug pa thams cad dang yang bral nas gnyen bshes dang /_mdza' bo dang /_grogs kyang gcig gis gcig yid byung zhing phrad mi 'dod pa 
[\[150a.3\]]dang /_byams pa dang /_snying rje med de/_phrag dog dang ser sna byed cing sdig pa mang po yang byed par 'gyur ro/_/'di lta ste/_srog gcod pa nas ngan par lta ba'i bar du kun spyod cing ngo tsha ba dang /_'dzem pa med par mchod rten gyi nor dang /_dge 'dun gyi nor la spyod cing za ba la 'gyod 
[\[150a.4\]]pa'i sems med do/_/rgyal rigs gdol pa can de mdzangs shing drang po la ni sdang la/_gcam sgyu can la ni dga' bas bas blon po dang /_dmangs gcig la gcig gnod pa byed cing 'khon dang shar gnyer nas 'thab cing rtsod pa dang pha rol po'i dgra dang g.yul sprod pa na'ang 'og 
[\[150a.5\]]ma sems mi 'thun pa'i phyir g.yul yang nyes par 'gyur ro/_/rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze la sogs pa gdol pa can de dag thams cad ring po mi thogs par lus kyi yan lag nyams shing nyin mtshan du mar lce 
[\[150a.6\]]lkugs par 'gyur ba dang /_shin tu mi bzad pa'i na ba dang tsha ba'i sdug bsngal chen po myong ba dang /_'chi 'phos nas kyang gdon mi za bar mtshams med pa'i sems can dmyal bar ltung ngo /_/rigs kyi bu gzhan yang rgyal rigs gdol pa can dang /_blon po dang /_khyim bdag dang /_tshong 
[\[150a.7\]]dpon dang /_dge sbyong dang /_bram ze la sogs pa'i gdol pa can sdig pa'i bshes gnyen gyi rjes su spyod pa dag dge ba'i rtsa ba chung ba/_/g.yo dang sgyus 'tsho ba/_glen pa gti mug can shes pa bsnyems pa/_dkon mchog gsum la bsam pa dag pa'i sems med pa/_'jig rten phyi ma'i sdug bsngal 
[\[150b\]]
[\[150b.1\]]gyi 'bras bu la 'jigs par mi lta ba dag de la kha cig ni nyan thos kyi theg pa la cung zad dad kyang yang dag par glen pa'i rang bzhin can du gyur pas 'di snyam du bdag las shes shing mkhas pa med do snyam nas/_ngas bstan pa'i rang sangs rgyas kyi theg pa'i chos dang /_theg pa chen po'i chos 
[\[150b.2\]]la brnyas smod de 'phya zhing skur nas sems can gzhan dag kyang tshigs su bcad pa gcig tsam gyi bar du 'chang zhing 'dzin pa dang /_klog cing 'don du yang mi ster to/_/de la kha cig ni rang sangs rgyas kyi theg pa la dad pa cung zad thob kyang /_yang dag par glen pa'i rang bzhin can du gyur 
[\[150b.3\]]pas 'di snyam du bdag las mkhas shing shes pa med do snyam nas/_ngas bstan pa'i nyan thos kyi theg pa'i chos dang /_theg pa chen po'i chos la brnyas shing smod de 'phya zhing skur nas/_sems can gzhan dag tshigs su bcad pa gcig tsam gyi bar du 'chang ngam/_'dzin tam 
[\[150b.4\]]klog gam/_'don du yang mi ster to/_/de la kha cig ni theg pa chen po'i chos la dad pa cung zad tsam thob kyang yang dag par glen pa'i rang bzhin can du gyur pas 'di snyam du bdag las shes shing mkhas pa med do snyam nas ngas bstan pa'i nyan thos kyi theg pa'i chos dang /_rang sangs 
[\[150b.5\]]rgyas kyi theg pa'i chos la brnyas smod de 'phya zhing skur nas/_sems can gzhan dag tshigs su bcad pa gcig tsam gyi bar du yang 'chang zhing 'dzin tam/_klog cing 'don du yang mi ster to/_/gang zag de dag ni sangs rgyas kyi dam pa'i chos la brnyas skur ba dang /_dus gsum gyi 
[\[150b.6\]]sangs rgyas bcom ldan 'das la dbang za ba dang /_/dus gsum gyi sangs rgyas kyi chos kyi sde snod thams cad bshig nas bsregs te thal ba bzhin du 'jig par byed pa/_'phags pa'i lam gyi yan lag brgyad pa thams cad gcod pa/_tshad med pa'i sems can gyi mig 'dzar ba zhes bya'o/_/rgyal 
[\[150b.7\]]rigs gdol pa can nas dge sbyong dang /_bram ze gdol pa can gyi bar du de dag gis sangs rgyas kyis bstan pa'i nyan thos kyi theg pa'i chos dang /_rang sangs rgyas kyi theg pa'i chos dang /_theg pa chen po'i chos bcabs te bar chad byas nas tshigs su bcad pa gcig tsam gyi bar du 
[\[151a\]]
[\[151a.1\]]med par byas na/_gang zag de ni chos kyi mig dang dkon mchog gsum gyi gdung 'tshob pa thams cad la ma gus pa ste/_de'i rgyu dang de'i rkyen gyis yul de srung ba'i lha dang /_klu dang /_gnod sbyin dang /_lha la sogs pa dkon mchog gsum la bsam pa dag cing dad pa mi phyed pa dag 
[\[151a.2\]]rgyal rigs gdol pa can nas bram ze gdol pa can gyi bar du gdol pa can de dag thams cad la khro zhing zhe sdang ba'i sems skye ba nas gzhung de bzhin du rgyas par rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze la sogs pa gdol pa can 
[\[151a.3\]]thams cad ring po mi thogs par lus kyi yan lag nyams shing nyin mtshan du mar lce lkugs par 'gyur ba dang /_shin tu mi bzad pa'i na ba dang /_tsha ba'i sdug bsngal chen po myong ba dang /_'chi 'phos nas kyang gdon mi za bar mtshams med pa'i sems can dmyal ba chen por ltung ngo /_/rigs 
[\[151a.4\]]kyi bu gzhan yang rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze la sogs pa'i gdol pa can rnams tshul khrims nyams pa sdig pa spyod pa'i dge slong gi rjes su zhugs pa nas/_gzhung de de bzhin du rgyas par yul de na chos kyi 
[\[151a.5\]]snod du gyur pa yang dag pa'i bsod nams kyi zhing du gyur pa thams cad rgyal rigs gdol pa can la sogs pa la spong ba'i sems skyed de bskyab pa'am srung ba mi byed do/_/brgya la yul de na gnas su zin kyang chos la rten gyi khyim pa la dga' zhing gnas par mi byed pa dang /_sbyin 
[\[151a.6\]]bdag gi khyim du yang dang yang du 'gro bar mi byed pa dang /_gal te skad cig tsam phyin na yang tshig srung zhing mi smra ba dang /_ji ste smra na yang [{]brdzun [,]rdzun [}]gyi bag med de/_khyim pa'i mdun du tshul khrims nyams pa dag la 'phya ba'am brnyas par mi byed pa dang /_tshul khrims nyams pa sdig pa 
[\[151a.7\]]spyod pa'i dge slong de dag gi nyes pa mi rjod cing mi gleng ba dang /_rtag tu bsod nams kyi zhing la sten gyi tshul khrims nyams pa yongs su spong ngo /_/tshul khrims nyams pa sdig pa spyod pa'i dge slong de dag ni phyir tshul khrims srung ba dge ba'i yon tan dang ldan pa dag la khro ba dang /_
[\[151b\]]
[\[151b.1\]]zhe sdang gi sems bskyed de brnyas smod pa dang /_rgyal rigs gdol pa can dang /_dge sbyong dang /_bram ze gdol pa can dag gi bar du khyim pa'i bus pa dang /_bud med kyi mdun du gcam pa dang /_sgyu sna tshogs kyis [{]brdzun [,]rdzun [}]zer zhing tshul khrims srung ba de dag la 'phya zhing skur pa dang /_tshig ngan 
[\[151b.2\]]pa rnam pa sna tshogs 'dogs te/_rgyal rigs gdol pa can nas bram ze gdol pa can gyi bar du de dag thams cad nga'i slob ma 'dod pa nyung zhing chog shes pa/_tshul khrims srung ba/_mang du thos pa/_spobs pa dang ldan pa'i dge sbyong la zhe sdang ba dang /_khro ba'i sems skyed cing tshig rtsub po rnam 
[\[151b.3\]]pa sna tshogs kyis 'phya zhing skur du bcug nas lus dang sems mi bde bar byed do/_/gzhan yang chos gos dang /_lhung bzed dang /_'tsho ba'i yo byad kyang 'phrog tu bcug nas 'tsho bas brel bar byed do/_/gzhan yang phyogs bzhi'i dge 'dun gyi nor 'phrog tu bcug nas spyod du mi ster ba dang /_
[\[151b.4\]]la la ni btson rar bcug nas lcags dang /_khong sgril dang /_shing gi gdos la sogs pa'i nan la bor ro/_/la la ni lus kyi yan lag gtubs/_la la ni mgo gcod du bcug go/_/rigs kyi bu khyod ltos shig_/de ltar rgyal rigs gdol pa can nas dge sbyong dang /_bram ze gdol 
[\[151b.5\]]pa'i bar du gdol pa can de dag tshul khrims nyams pa sdig pa spyod pa'i dge slong la brten nas de lta bu'i kha na ma tho ba chen po'i sdig pa rnam pa sna tshogs byed do/_/mtshams med pa'i sems can dmyal ba'i bar du ltung bar 'gyur ro/_/sems can gang gis mtshams med pa lnga byas 
[\[151b.6\]]sam/_tshul khrims kyi rtsa ba dag bshig gam/_mtshams med pa la nye ba'i sdig byas sam/_rang bzhin gyi sdig gam/_bcas pa'i sdig gang byas pa bas ni rgyal rigs gdol pa can nas dge sbyong dang /_bram ze gdol pa can gyi bar du tshul khrims nyams pa chos las 'gal bar 
[\[151b.7\]]byed pa la bsten pa bas sdig pa yang ngo /_/rigs kyi bu de ltar tshul khrims nyams pa sdig pa spyod pa'i dge slong dag de ltar chos las 'gal ba'i sdig pa chen po byas mod kyi/_'on kyang nga'i bstan pa la gnas shing skra dang kha spu bregs te gos ngur smrig bgos nas/_spyod 
[\[152a\]]
[\[152a.1\]]lam dang cha lugs 'phags pa rnams dang 'thun te/_de la ni rgyal po dang /_blon po chen po dang /_khyim pa rnams kyis khyim pa'i chos nyid dang yang sbyar du mi gnang na/_gzhu ba dang /_'tshog pa dang /_nan la bor ba dang /_btson rar gzhug pa dang /_gshe 
[\[152a.2\]]zhing spyo ba dang /_lus kyi yan lag gtub pa dang /_'tsho ba'i dbang po dang phral ba chos ma yin pa byed pa lta ci smos/_rgyal po'am/_blon po'am/_khyim pa rnams kyis gal te de ltar byas na kha na ma tho ba'i sdig pa chen po 'thob par 'gyur te/_gdon mi za bar mtshams med 
[\[152a.3\]]pa'i sems can dmyal bar skye'o/_/'di ltar tshul khrims nyams pa sdig pa spyod pa'i dge slong la yang chad pas gcod du mi gnang na tshul khrims dang ldan pa dge ba spyod pa la lta ci smos/_rigs kyi bu dge slong gang gis tshul khrims kyi rtsa ba'i sdig las gcig nyams pa yang 
[\[152a.4\]]tshul khrims nyams shing sdig pa spyod pa'i dge slong zhes bya mod kyi/_bstan pa bzhin du dad pa'i dge 'dun gyis las byas pa'i sdom pa rgyun mi 'chad par yod de/_bslab pa dang /_tshul khrims kyi bar du btang yang rnam par dkar ba'i chos kyi gsung tsam yod kyis/_de 
[\[152a.5\]]la yang rgyal po dang /_blon po dang /_khyim pa dang /_sdom pa med pa rnams kyis brnyas smod dam/_chad pas gcad du mi gnang ngo /_/de ltar dge slong de chos kyi snod ma yin te/_'phags pa'i chos nyams pas yongs su dag pa'i dge 'dun sme bar byed cing dge sbyong gi las su 
[\[152a.6\]]bya ba'i las thams cad mi rung bar byed pa yin te/_phyogs bzhi'i dge 'dun gyi longs spyad la spyod du ni mi dbang mod kyi/_'on kyang yid 'thun pa'i dge 'dun las bsnyen par rdzogs te sdom pa thob pa ma btang bas khyim pa skye bo thams cad pas mchog go/_/rtsa ba'i 
[\[152a.7\]]sdig nyams kyang de lta bu yin na/_de ma yin pa bcas pa'i sdig phra mo gzhan nyams pa lta ci smos te/_de bas na rgyal po dang /_blon po dang /_khyim pa rnams kyis brnyas pa'am/_smod pa byed dam/_chad pas gcod du mi dbang ngo /_/de ci'i phyir zhe na/_rigs kyi bu 
[\[152b\]]
[\[152b.1\]]sngon 'das pa'i dus na yul ka shi zhes bya ba na rgyal po tshangs pas byin zhes bya ba zhig yod de/_des gdol pa lnga la 'di skad ces bka' stsal to/_/khyed deng la ri kha ba can gyi drung na glang po che mche ba drug dang ldan pa u pa li'i mig ces bya ba zhig yod kyis/_khyed kyis de'i 
[\[152b.2\]]mche ba phyung la 'on cig gal te khyod kyis ma thob na gson du ma re shig ces bsgo'o/_/de'i tshe gdol pa can de dag lus dang srog gi phyir mda' gzhu zhig thogs nas gos tshon can gyon te/_dge sbyong gi tshul ltar bcos nas ri kha ba can gyi drung du glang po che'i rgyal po gang na bar 
[\[152b.3\]]song ngo /_/der phyin pa dang de na glang po che mo zhig gis sngar mthong ba dang /_mda' gzhu thogs pa des dang ngas nas glang po che'i rgyal po'i gan du brgyugs te phyin nas 'di skad ces smras so/_/lha chen po ma gzigs sam/_mi kha cig mda' gzhu thogs te dal gyis 'jab cing mchi 
[\[152b.4\]]na ci bdag cag gi tshe'i bar chad du mi 'byung grang /_glang po che'i rgyal pos mgo bteg ste bltas na/_skra dang kha spu bregs nas gos tshon can gyon pa dag cig 'ong ba mthong nas/_glang po che mo la tshigs su bcad pa 'di dag smras so/_/sangs rgyas gang gA'i klung gi bye snyed kyi/_/rgyal 
[\[152b.5\]]mtshan chos gos gyon pa 'di dag ni/_/sdig pa thams cad yongs su spangs pas na/_/nges par sems can dag la gnod mi byed/_/de nas glang po che mos kyang tshigs su bcad nas lan btab pa/_chos gos gyon pa ltar ni byed mod kyi/_/thams cad lag na mda' gzhu thogs 
[\[152b.6\]]pas na/_/'di ni snying rje med cing ma rungs pa/_/sdig pa byed la mos pa'i gdol pa yin/_/de nas glang po che'i rgyal pos kyang tshigs su bcad de smras pa/_chos gos tshal bu gyon par snang bas na/_/byams dang snying rje'i rtsa ba de nyid yin/_/sems can kun la byams shing 
[\[152b.7\]]brtse ba'i phyir/_/sangs rgyas la ni 'di dag skyabs song nges/_/khyed cag 'di la the tsom ma za bar/_/myur du sems de rjes su bzung na mdzes/_/chos gos tshon can gyon pa 'di dag ni/_/'khor ba'i rgya mtsho las ni sgrol mdzad pa'o/_/de nas de'i tshe gdol pa de dag gis mda' 
[\[153a\]]
[\[153a.1\]]dug can gyis glang po che'i rgyal po la 'phangs nas gzas pa bzhin du snying la phog go/_/de nas glang po che mos skad chen po phyung ste ngus nas/_skad kyis brnangs bzhin du tshigs su bcad pa 'di skad ces smras so/_/chos gos gyon pa de dag ni/_/sangs rgyas la ni skyabs song 
[\[153a.2\]]snyam/_/cha lugs shin du zhir snang yang /_/gdug pa'i sems ni khong na srel/_/lha yi sku la mda' 'phen pa'i/_/dgra de shin du brlag pa'i phyir/_/myur du lus kun brdzis nas su/_/'tsho ba'i dbang dang dbral bar bya/_/de nas glang po che'i rgyal pos tshigs su bcad de smras pa/_'tsho ba'i srog 
[\[153a.3\]]dang bral kyang sla'i/_/sdig pa'i sems ni bskyed mi rigs/_/'di dag slu ba'i sems yod kyang /_/cha lugs sangs rgyas slob ma 'dra/_/mkhas pa'i sems ni rnam dag pa/_/srog gi phyir ni ma yin te/_/skye bo mang po bsgral ba'i phyir/_/rtag tu byang chub spyad pa spyod/_/de'i tshe glang po che'i 
[\[153a.4\]]rgyal pos snying brtse ba'i sems skyes nas mi de dag la 'di skad ces smras so/_/khyed nga la ci 'dod/_de dag gis smras pa/_khyod kyi mche ba 'dod do/_/glang po che'i rgyal po snying shin du dga' nas mche ba phyung ste de dag la byin nas tshigs su bcad de smras pa/_khro zhing phangs pa'i bsam pa 
[\[153a.5\]]med bzhin du/_/khyed la nga yi mche ba dkar po 'di/_/byin pa'i bsod nams mngon par sangs rgyas nas/_/skye bo'i nyon mongs nad rnams zhi byed shog_/rigs kyi bu sngon 'das pa'i dus na de ltar glang po che'i rgyal po byol song gi skye gnas su gyur pa yang bla na med pa yang dag par rdzogs 
[\[153a.6\]]pa'i byang chub 'dod pa'i phyir lus dang srog la ma chags par btang nas chos gos gyon pa de la rim gro dang /_bsti stang bya ba'i phyir des dgrar byas kyang lan mi ldon pa la ltos/_ma 'ongs pa'i dus na rgyal rigs gdol pa can dang /_blon po dang /_khyim bdag dang /_tshong dpon dang /_
[\[153a.7\]]dge sbyong dang /_bram ze gdol pa can dag yang dag par glen pa'i rang bzhin can yin yang cung zad tsam gyi shes pa snyems te/_g.yo dang sgyus 'tsho zhing 'jig rten dag bslus nas 'jig rten phyi ma'i sdug bsngal gyi 'bras bu la 'jigs par mi lta bas nga'i bstan pa la skyabs su song zhing rab tu byung ba 
[\[153b\]]
[\[153b.1\]]chos kyi snod du gyur pa dang /_chos kyi snod du ma gyur pa kun la 'tshe zhing gnod pa byed de gshe zhing spyo ba dang /_'tshog pa dang /_gzhu ba dang /_btson rar gzhug pa dang /_'tsho ba'i dbang po dang phral ba'i bar du byed do/_/de ni 'das pa dang /_ma 'ongs pa dang /_da ltar bzhugs pa'i sangs rgyas 
[\[153b.2\]]bcom ldan 'das kyi dam tshig las 'gal ba'i kha na ma tho ba chen po byed pa ste/_gdon mi za bar mtshams med pa'i sems can dmyal ba chen por ltung ngo /_/dge ba'i rtsa ba yongs su bsregs te rgyun bcad pas mkhas pa thams cad kyis yongs su spang bar bya'o/_/de dag gis de ltar kha na 
[\[153b.3\]]ma tho ba sdig pa chen po byas kyang g.yo dang sgyus 'tsho ste/_nga rgyal gyi dbang du gyur nas 'jig rten dag bslu ba'i phyir de dag kyang so so nas bdag cag kyang bla na med pa yang dag par rdzogs pa'i byang chub 'dod pa yin te/_bdag cag ni theg pa chen pos mngon par 'tshang rgya'o zhes zer ro/_/'di lta ste 
[\[153b.4\]]dper na mi zhig bdag gi mig phyung nas long bar gyur pa pha rol gzhan gyi lam mtshon pa'i phyir ri chen po la 'dzeg pa ni gnas med do/_/de bzhin du phyi ma ma 'ongs pa'i dus na rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze gdol pa can 
[\[153b.5\]]dag kyang de dang 'dra ste/_nga'i bstan pa la skyabs su song zhing rab tu byung ba chos kyi snod du gyur pa'am/_chos kyi snod ma yin pa'ang rung ba'i slob ma rnams la 'tshe zhing gnod par byed de/_gshe zhing spyo ba dang /_brdeg pa dang /_btson rar gzhug pa dang /_'tsho ba'i dbang po dang phral ba'i bar 
[\[153b.6\]]du byed de/_de ni 'das pa dang /_ma 'ongs pa dang /_da ltar gyi sangs rgyas thams cad kyi dam tshig las 'gal ba'i kha na ma tho ba chen po byas pas dge ba'i rtsa ba thams cad bsregs shing rgyun bcad pas gdon mi za bar mtshams med pa'i sems can dmyal ba chen por ltung ngo /_/de bas na 
[\[153b.7\]]mkhas pa rnams kyis spang bar bya'o/_/des de ltar kha na ma tho ba chen po byas kyang g.yo dang sgyus 'tsho zhing nga rgyal gyi dbang du gyur pa 'jig rten bslu ba'i phyir bdag cag ni bla na med pa'i byang chub tshol ba yin te/_bdag cag kyang theg pa chen pos mngon par 'tshang rgya'o zhes zer ro/_/de dag 
[\[154a\]]
[\[154a.1\]]gis de ltar rab tu byung ba la 'tshe zhing gnod pa byas pas ma rabs tha ma'i lus kyang mi thob na theg pa rnam gnyis kyi byang chub pa'am/_bla na med pa'i theg pa thob pa lta ci smos te skal ba chad pa yin no/_/rigs kyi bu gzhan yang sngon 'das pa'i dus na/_yul pan tsa la zhes 
[\[154a.2\]]bya ba na rgyal po dgra las rgyal zhes bya ba yod de/_yul de'i srid 'dzin cing dbang byed do/_/de na dur sa chen po kha lam pa zhes bya ba shin tu 'jigs pa'i gnas shig yod de/_gnod sbyin dang /_srin po yang de na mang du gnas so/_/de dag tu phyin na 'jigs shing ba spu ldang ngo /_/de yul 
[\[154a.3\]]de na nyes pa byas pa gsad pa zhig yod na rgyal po'i khrims kyis gsad pa de/_bcing ba lngas bcings nas kha lam pa zhes bya ba'i dur sa chen po der skyel te/_srin po dang /_'byung po rnams zar 'jug go/_/gsad pa gcig gis srog gi phyir skra dang kha spu bregs te chos gos kyi tshal bu 
[\[154a.4\]]zhig rnyed pa mgul du btags so/_/btson rdzis khrid de rgyal po'i khrims bzhin du bcing ba lngas bcings nas dur sa chen po der bskyal to/_/skyel ma phyir log nas de'i nub mo srin mo chen mo mtshon cha'i mig ces bya ba 'khor lnga stong dang bcas te dur khrod der lhags so/_/mi des rgyang 
[\[154a.5\]]nas mthong nas rab tu 'jigs shing skrag go/_/de'i tshe srin mo des mi de bcing ba lngas bcings pa skra dang kha spu bregs pa chos gos kyi tshal bu mgul du btags pa mthong nas g.yas nas bskor te bsti stang dang bcas pas phyag byas te thal mo sbyar nas tshigs su bcad pas 'di skad smras so/_/
[\[154a.6\]]skyes bu khyod ni ma bsnyengs bde bar bzhugs/_/khyod la bdag cag gnod pa mi bgyid do/_/skra bregs chos gos gyon pa khyod mthong nas/_/bdag cag sangs rgyas rjes su dran par gyur/_/de'i tshe srin mo'i bu rnams kyis ma la 'di skad ces smras so/_/bdag cag shin tu bkres skom 
[\[154a.7\]]pas/_/lus dang sems ni rnam par gzir/_/lus dang sems ni bde ba'i phyir/_/yum gyis mi de 'tshal du gnong /_/de nas srin mos bu rnams la 'di skad ces smras so/_/sangs rgyas gang gA'i klung gi bye snyed kyi/_/rnam par grol ba'i rgyal mtshan gos gyon pa/_/'di la mi dge 
[\[154b\]]
[\[154b.1\]]sdig pa'i sems bskyed na/_/nges par mtshams med sems can dmyal bar ltung /_/de nas srin mo'i bu dang 'khor du bcas pas bskor te/_bsti stang dang bcas pas phyag byas te thal mo sbyar nas tshigs su bcad pas 'di skad ces smras so/_/tshon can gyon pa khyod la so sor 'chags/_/
[\[154b.2\]]bdag cag ji ste pha dang ma dag la/_/lus dang ngag yid mi dge byas sla yi/_/khyod la nam du'ang gnod par mi bgyid do/_/de nas yang srin mo chen mo bong bu so zhes bya ba 'khor lnga stong dang bcas te dur khrod der lhags so/_/srin mo des kyang bcing ba lngas bcings pa skra dang kha spu bregs pa 
[\[154b.3\]]chos gos kyi tshal bu mgul du btags pa'i mi de mthong nas bskor te/_bsti stang dang bcas pas phyag byas nas thal mo sbyar te tshigs su bcad pas 'di skad ces smras so/_/skyes bu bdag gis ma bsnyengs bde bar bzhugs/_/khyod kyi mgul du btags pa'i tshal bu 'di/_/drang srong 
[\[154b.4\]]chen po'i rgyal mtshan na bza' lags/_/de la bdag cag mchod cing phyag 'tshal lo/_/de nas srin mo de'i bu rnams kyis ma la 'di skad ces smras so/_/mi yi sha dang khrag las zhim pa med/_/lus dang sems stobs skye zhing 'phel bar 'gyur/_/shin tu dpa' la rtul phod 'jigs 
[\[154b.5\]]med pa/_/yum gyis de la bdag cag 'tshal du gnong /_/de nas srin mos bu rnams la 'di skad ces smras so/_/lha mi'i longs spyod ldan pa thams cad kyang /_/rab tu byung ba dag las thob pa'i phyir/_/chos gos gyon pa 'di la mchod pas na/_/bde ba tshad med pa yang 'thob par 
[\[154b.6\]]'gyur/_/de nas srin mo'i bu rnams 'khor dang bcas pas bskor nas bsti stang dang bcas pas phyag byas te/_thal mo sbyar nas tshigs su bcad de smras pa/_skra bregs chos gos gyon pa'i skyes bu la/_/bdag cag shin tu gus par phyag 'tshal bas/_/rtag tu ma 'ongs pa yi 
[\[154b.7\]]dus kun du/_/sangs rgyas mthong zhing dad pa skye bar shog_/de'i tshe yang srin mo chen mo khro gnyer 'phral skra can zhes bya ba 'khor lnga stong dang bcas te dur khrod der lhags so/_/srin mo des kyang bcing ba lngas bcings pa skra dang kha spu bregs pa chos gos kyi tshal bu mgul du btags 
[\[155a\]]
[\[155a.1\]]pa'i mi de mthong nas g.yas nas bskor te/_bsti stang dang bcas pas phyag byas nas thal mo sbyar te tshigs su bcad pas 'di skad ces smras so/_/drang srong chen po'i rgyal mtshan na bza' 'di/_/mkhas pa thams cad shin tu bstod cing bsngags/_/gang zhig 
[\[155a.2\]]'di la mchod pa byed pa ni/_/srid pa'i bcings pa kun las nges par 'grol/_/de'i tshe srin mo de'i bu rnams kyis ma la 'di skad ces smras so/_/mi 'di'i lus kyi sha dang khrag kun ni/_/rgyal po chen pos bdag cag rnams la bsngos/_/bdag cag 'di la za zhing 'thung du gnong /_/mthu 
[\[155a.3\]]dang ldan nas ma yi g.yog kyang bgyi/_/de nas srin mos bu rnams la 'di skad ces smras so/_/chos gos btags pa gyon pa 'di dag ni/_/khyod kyis bza' ba'i rigs pa ma yin gyis/_/'di la mi dge sdig pa'i sems bskyed na/_/sdug bsngal chen po'i snod du gyur ta re/_/de nas 
[\[155a.4\]]srin mo'i bu rnams 'khor dang bcas pas bskor nas bsti stang dang bcas pas phyag 'tshal te thal mo sbyar nas tshigs su bcad de smras pa/_khyod ni drang srong chen po'i gos gyon te/_/shin tu bsod nams zhing du gyur pa yin/_/de bas bdag cag khyod la mchod pas na/_/srid 
[\[155a.5\]]pa'i bcings pa las ni thar bar shog_/de'i tshe na yang srin mo chen mo mtshon cha'i gdong zhes bya ba yang 'khor lnga stong dang bcas te dur khrod der lhags so/_/srin mo des kyang mi de bcing ba lngas bcings pa skra dang kha spu bregs pa chos gos kyi tshal bu mgul du btags pa mthong nas 
[\[155a.6\]]bskor te bsti stang dang bcas pas phyag 'tshal nas thal mo sbyar te tshigs su bcad pas 'di skad ces smras so/_/khyod ni btags pa'i chos gos gyon pas na/_/mya ngan 'da' ba'i bde ba thob tu nges/_/de bas khyod la bdag cag gnod byed na/_/sangs rgyas kun gyis rnam par smod 
[\[155a.7\]]kyis dogs/_/de nas srin mo de'i bu rnams kyis ma la 'di skad ces smras so/_/bdag cag rtag tu mi yi mdangs 'phrog cing /_/de bzhin sha dang khrag kyang za 'thung bas/_/gzugs dang mthu ni yongs su 'phel ba'i phyir/_/bdag cag 'di la ci bder 'tshal du gnong /_/
[\[155b\]]
[\[155b.1\]]de nas srin mo des bu rnams la 'di skad ces smras so/_/ji ste skra dang kha spu bregs pa yi/_/chos gos gyon pa 'di la gnod byas na/_/nges par mtshams med sems can dmyal bar ltung /_/yun ring sdug bsngal chen po'i snod du 'gyur/_/de nas srin mo bu rnams dang 'khor 
[\[155b.2\]]du bcas pas bskor nas bsti stang dang bcas pas phyag 'tshal te/_thal mo sbyar nas tshigs su bcad pa 'di dag smras so/_/bdag cag sems can dmyal bas rab 'jigs te/_/de bas khyod kyi srog la gnod mi bgyid/_/bcings pa 'di yang bkrol te khyod gtang gis/_/
[\[155b.3\]]dmyal ba'i sdug bsngal kun las thar bar shog_/de'i tshe srin mo bu smad 'khor dang bcas pa snying rje'i sems bskyed nas mi de'i bcings pa bkrol te bshags pa dang /_spro ba bskyed pa byas nas phyir btang ngo /_/mi de phyis nyin snga rab tu rgyal po'i drung du 'ongs nas dngos po de dag 
[\[155b.4\]]rgyus kyis zhib tu gsol to/_/de'i tshe rgyal po dgra las rgyal ba 'khor dang bcas pas de skad thos nas dang ngas te ngo mtshar rmad du gyur nas khrims su bcas te yul gyi mi rnams la bkas btags pa/_deng phyin chad nga'i yul na gnas pa sangs rgyas kyi slob ma tshul khrims srung ngam/_
[\[155b.5\]]tshul khrims nyams sam/_chung ngu na tshul khrims med par skra dang kha spu bregs te ngur smrig gyon pa la su zhig kyal ka'am gnod pa byas na thams cad gsad do zhes khrims su byas so/_/de'i rgyu de'i rkyen gyis mi mang po yang bsod nams la dga' bas thams cad bags kyis bstan 
[\[155b.6\]]pa la phyogs nas 'dzam bu'i gling na rgyal po de dbang ba'i mi thams cad bsam pa des pas dkon mchog gsum la skyabs su gsol to/_/rigs kyi bu de ltar 'das pa'i dus na srin mo [{]yi dgas [,]yi dwags [}]kyi rgyud du skyes pa/_mdangs 'phrog pa sha dang khrag za ba/_sdig pa la brkam pa/_
[\[155b.7\]]snying rje med pa yang de lta bu'i tshul khrims med pa skra dang kha spu bregs pa chos gos kyi tshal bu mgul du btags pa de la bskor ba dang /_bsti stang dang /_rim gro dang /_phyag bya ba dang /_mchod pa dang /_tshigs su bcad pas bstod de/_gnod pa byed pa'i sems med na/_phyi ma 
[\[156a\]]
[\[156a.1\]]ma 'ongs pa'i dus su rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze gdol pa can la sogs pa gdug pa'i sems 'chang zhing snying rje med pa/_gnod sbyin dang /_srin po bas thu bar sdig pa byed 
[\[156a.2\]]do/_/glen zhing gti mug can dge ba'i rtsa ba yongs su gcod pa de nga'i bstan pa la rab tu byung ba'i chos kyi snod du gyur pa dang /_chos kyi snod du ma gyur pa yang rung /_skra dang kha spu bregs te gos ngur smrig gyon pa'i slob ma la dad pa dang bkur sti mi byed de/_de la gnod pa dang /_gshe zhing 
[\[156a.3\]]rdeg pa dang /_nan la 'dar zhing btson rar gzhug pa dang /_'tsho ba'i dbang po dang phral ba'i bar du byed pa de ni 'das pa dang /_ma 'ongs pa dang /_da ltar gyi sangs rgyas bcom ldan 'das thams cad kyis bstan pa'i kha na ma tho ba chen po dang 'gal bar byed pa ste/_dge ba'i rtsa ba 
[\[156a.4\]]yongs su bsregs nas rgyun bcad pas gdon mi za bar mtshams med pa'i sems can dmyal ba chen por ltung bar 'gyur bas mkhas pa rnams kyis yongs su spang bar bya'o/_/yang rigs kyi bu sngon rgyal po bsod nams chen po zhes bya ba zhig yod de/_rgyal po de snying rje che bas nyes 
[\[156a.5\]]pa byas pas gsad pa la thug pa dag kyang gsod du mi dga'o/_/de'i tshe blon po blo dang ldan pa gcig gis rgyal po la 'di skad ces gsol to/_/rgyal po thugs ngan ma mdzad cig_/rgyal pos kyang srog gcod pa'i sdig pa mi 'thob la/_gshed mas kyang 'gum mi 'tshal bar 
[\[156a.6\]]mi de 'gum pa'i thabs mchis so zhes gsol nas blon po chen po des gsad pa la thug pa'i mi de bal glang rmis pa ma rungs pa'i mdun du bzhag go_/de nas bal glang rmis pa des mi de snas bzung ste yar bteg nas sa la brdabs pa las/_mi de gos dmar po gyon pa mthong nas 
[\[156a.7\]]chos gos yin no snyam ste/_bsam pa dag pa'i dad pa skyes nas dal gyis sa la bzhag cing de la 'gyod nas sa la btud de/_mi de'i rkang pa la snas 'phyi zhing bsti stang dang bcas pas mig mi 'dzums par mi de la lta'o/_/blon po chen po des de lta bur gyur pa mthong nas brgyugs 
[\[156b\]]
[\[156b.1\]]te/_rgyal po de la de bzhin du gsol to/_/rgyal pos de skad ces thos nas dngangs te ngo mtshar rmad du gyur nas/_mi yongs la deng phyin chad dkon mchog gsum la bsti stang gyis shig par bkas btags so/_/de'i rgyu de'i rkyen gyis srog gcod pa yang spangs te 'dzam bu'i gling 
[\[156b.2\]]la dbang byed par gyur to/_/ltos rigs kyi bu de ltar 'das pa'i dus na bal glang rmis pa byol song gi skye gnas su gyur pa yang chos gos la gus pas sdig mi byed na/_ma 'ongs pa'i dus na rgyal rigs gdol pa can dang /_blon po dang /_khyim bdag dang /_tshong dpon dang /_dge 
[\[156b.3\]]sbyong dang /_bram ze gdol pa can la sogs pa sems gdug pa can snying rje'i sems med pa/_bal glang rmis pa bas thu ba'i sdig pa'i las byed do/_/bus pa glen pa can de dag nga'i bstan pa la rab tu byung ba chos kyi snod du gyur pa'am/_chos kyi snod ma yin pa'ang rung /_skra 
[\[156b.4\]]dang kha spu bregs te gos ngur smrig gyon pa la dad pa dang gus pa mi byed de/_de la gnod pa dang /_gshe zhing spyo ba dang /_gzhu zhing 'tshog pa dang /_btson ra ra gzhug pa dang /_'tsho ba'i dbang po dang phral ba'i bar du byed pas 'das pa dang /_ma 'ongs pa dang /_da ltar bzhugs 
[\[156b.5\]]pa'i sangs rgyas bcom ldan 'das thams cad kyis bstan pa'i kha na ma tho ba chen po dang 'gal bar byed pas dge ba'i rtsa ba bsregs nas rgyun gcad pas gdon mi za bar mtshams med pa'i sems can dmyal ba chen por ltung bar 'gyur bas mkhas pa rnams kyis spang bar bya'o/_/gal te rgyal 
[\[156b.6\]]rigs gdol pa can nas dge sbyong dang /_bram ze gdol pa can gyi bar du sdig pa'i 'khor lo gsum po 'di dang ldan pas/_de'i rgyu de'i rkyen gyis yul srung ba'i lha dang /_klu dang /_gnod sbyin la sogs pa dkon mchog gsum la bsam pa dag cing dad pa mi phyed pa thams cad rgyal 
[\[156b.7\]]rigs gdol pa can nas dge sbyong dang /_bram ze gdol pa can gyi bar du gdol pa de dag la khro zhing zhe sdang ba'i sems skye ba nas gzhung de bzhin du rgyas par rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze la sogs 
[\[157a\]]
[\[157a.1\]]pa gdol pa can de thams cad ring por mi thogs par lus kyi yan lag dum bur chad cing zhag mang du lce ldibs pa dang /_shin tu mi bzad pa'i na ba dang tsha ba'i sdug bsngal chen po myong bar 'gyur ba dang /_'chi 'phos nas kyang mtshams med pa'i sems can dmyal 
[\[157a.2\]]ba chen por ltung bar 'gyur ro/_/rigs kyi bu gzhan yang phyi ma ma 'ongs pa'i dus na sangs rgyas kyi zhing 'dir rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze gdol pa can la sogs pa sdig pa'i bshes gnyen la sten 
[\[157a.3\]]pa dge ba'i rtsa ba chung zhing zhen pa nas de bzhin du rgyas par 'jig rten phyi ma'i sdug bsngal ma mthong ba dag phyogs bzhi'i dge 'dun gyi nor dang /_gtsug lag khang gi nor dang /_gtsug lag khang du bsngos pa'i nor dang /_skyed shing gi ra ba dang /_skyed shing gi ra bar bsngos pa'i nor 
[\[157a.4\]]dang /_zhing 'brog dang /_zhing 'brog tu bsngos pa'i nor dang /_gtsug lag khang so so'i rung bar byed par gtogs pa'i skyes pa dang /_bud med phrogs pa dang /_nor phyugs phrogs pa dang /_gos dang /_bsod snyoms phrogs pa dang /_gding ba dang /_khri stan phrogs pa dang /_nad 
[\[157a.5\]]kyi rkyen sman phrogs pa dang /_de ma yin pa'i 'tsho ba'i yo byad rnam pa sna tshogs la 'phrog pa ste/_de ltar phyogs bzhi'i dge 'dun la phul ba'i nor de ni tshul khrims dang ldan pa/_yon tan dang ldan pa/_brtson 'grus rtsom pa/_slob pa dang mi slob pa la nan tan du byed pa nas mtha'i gnas 
[\[157a.6\]]byas pa'i 'bras bu thob pa'i bar gyi dge slong yongs su dag pa spyod du gnang bar zad na/_rgyal rigs gdol pa can nas dge sbyong dang /_bram ze gdol pa can gyi bar du gdol pa can de dag gis mthu dang dpung bsnyems te nan gyis phrogs nas/_dge slong tshul khrims dang ldan pa yongs 
[\[157a.7\]]su dag pa dag ni spyod du mi ster gyi/_tshul khrims nyams pa sdig pa spyod pa'i dge slong khyim na gnas shing khyim pa'i las byed pa dag la byin nas kha cig ni thun mong du spyod/_kha cig ni khud par yang spyod do/_/tshul khrims nyams pa'i dge slong dag gis de dag thos nas kyang kha cig ni thun 
[\[157b\]]
[\[157b.1\]]mong du spyod/_kha cig ni khud par yang spyod do/_/kha cig ni khyim pa la byin nas de dang yang thun mong du spyod do/_/de'i rgyu de'i rkyen gyis yul srung ba'i lha dang /_klu dang /_gnod sbyin la sogs pa dkon mchog gsum la bsam pa dag cing dad pa mi phyed pa dag rgyal rigs gdol pa can nas 
[\[157b.2\]]dge sbyong dang /_bram ze gdol pa can gyi bar du gdol pa can de dag la khros te zhe sdang gi sems skye ba nas de bzhin du rgyas par rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze la sogs pa gdol pa can de dag ring por mi thogs 
[\[157b.3\]]par lus kyi yan lag dum bur chad pa dang /_zhag mang du lce ldibs pa dang /_shin tu mi bzad pa'i na ba dang tsha ba'i sdug bsngal chen po myong zhing 'chi 'phos nas kyang gdon mi za bar mtshams med pa'i sems can dmyal ba chen por ltung bar 'gyur ro/_/rigs kyi bu gzhan yang ma 'ongs pa'i 
[\[157b.4\]]dus na sangs rgyas kyi zhing 'dir rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze gdol pa can la sogs pa sdig pa'i bshes gnyen la sten pa dge ba'i rtsa ba chung zhing zhan pa nas de bzhin du rgyas par 'jig rten phyi ma'i sdug 
[\[157b.5\]]bsngal gyi 'bras bu ma mthong ba dag gis nga'i bstan pa la rab tu byung ba/_shes rab rno ba/_mang du thos pa/_tshig dang don rdzogs par smra ba dang ldan pa/_nyan thos kyi theg pa'i chos ston nus pa'am/_rang sangs rgyas kyi theg pa'i chos chud cing ston nus pa'am/_bla na med pa'i theg 
[\[157b.6\]]pa'i chos ston nus shing rgyas par sems can la phan pa dang /_bde ba'i don du ston nus pa'i chos smra ba la spyo zhing gshe ba dang /_smad pa dang /_'phya zhing skur pa dang /_dbang za ba dang /_gnod pa byed cing chos ston pa'i bar chad byed do/_/de'i rgyu de'i rkyen gyis yul srung ba'i lha dang /_klu 
[\[157b.7\]]dang /_gnod sbyin la sogs pa dkon mchog gsum la bsam pa dag cing dad pa mi phyed pa dag rgyal rigs gdol pa can nas dge sbyong dang /_bram ze gdol pa can gyi bar du gdol pa can de dag la khros te/_zhe sdang gi sems skye ba nas gzhung de bzhin du rgyas par rgyal rigs gdol pa can 
[\[158a\]]
[\[158a.1\]]nas blon po dang /_khyim bdag dang /_dge sbyong dang /_bram ze la sogs pa gdol pa can de dag thams cad ring po mi thogs par bdag gi lus dum bur chad pa dang /_zhag mang du lce ldibs pa dang /_shin tu mi bzad pa'i na ba dang tsha ba'i sdug bsngal chen po myong ba dang /_
[\[158a.2\]]'chi 'phos nas kyang gdon mi za bar mtshams med pa'i sems can dmyal ba chen por ltung bar 'gyur ro/_/rigs kyi bu gzhan yang phyi ma ma 'ongs pa'i dus na sangs rgyas kyi zhing 'dir rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_
[\[158a.3\]]bram ze la sogs pa gdol pa can sdig pa'i bshes gnyen la sten pa dge ba'i rtsa ba zhan cing chung ba nas de bzhin du rgyas par 'jig rten phyi ma'i sdug bsngal gyi 'bras bu la 'jigs par mi lta ba dag phyogs bzhi'i dge 'dun la phul ba'i nor dang /_gtsug lag khang gi zhing 'brog dang /_nor 
[\[158a.4\]]phyugs dang /_rin po che dang /_me tog gi shing dang /_'bras bu'i shing dang /_kha dog gi shing dang /_bsil grib dang /_bsung dang /_sman gyi shing la sogs pa dang /_de ma yin pa 'tsho ba'i yo byad rnam pa sna tshogs la 'phrog cing nga'i slob ma tshul khrims dang ldan pa/_yon tan dang 
[\[158a.5\]]ldan pa/_brtson 'grus rtsom pa/_slob pa dang mi slob pa la nan tan byed pa nas mtha'i gnas byas pa'i 'bras bu'i bar du thob tu nye ba'i dge slong yongs su dag pa 'ba' zhig gis spyod du dbang bar zad na/_rgyal rigs gdol pa can dang /_dge sbyong dang /_bram ze gdol pa can la sogs 
[\[158a.6\]]pa mthu dang dpung bsnyems te nan gyis phrogs sam/_gzhan 'phrog tu bcug gam/_bdag spyod dam/_gzhan spyod du bcug kyang rung /_de'i rgyu de'i rkyen gyis yul srung ba'i lha dang /_klu dang /_gnod sbyin la sogs pa dkon mchog gsum la bsam pa dag cing dad pa mi phyed pa dag 
[\[158a.7\]]rgyal rigs gdol pa can dang /_dge sbyong dang /_bram ze gdol pa can la sogs pa la khros te/_zhe sdang gi sems skye ba nas de bzhin du rgyas par rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze gdol pa can la sogs 
[\[158b\]]
[\[158b.1\]]pa de dag thams cad ring po mi thogs par lus kyi yan lag dum bur chad pa dang /_zhag mang du lce ldibs pa dang /_shin tu mi bzad pa'i na ba dang tsha ba'i sdug bsngal chen po myong ba dang /_'chi 'phos nas kyang gdon mi za bar mtshams med pa'i sems can dmyal ba chen por ltung bar 
[\[158b.2\]]'gyur ro/_/rigs kyi bu gzhan yang ma 'ongs pa'i dus na sangs rgyas kyi zhing 'dir rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze gdol pa can la sogs pa sdig pa'i bshes gnyen la sten pa dge ba'i rtsa ba chung zhing 
[\[158b.3\]]zhan pa bsam pa ma dag pa g.yo dang sgyus 'tsho ba/_glen pa gti mug can cung zad kyi shes pa tsam bsnyems pa/_/tshig la bden pa med pa/_dge ba'i bshes gnyen spong ba/_sdig pa'i grogs po la sten cing mi dge ba spyod pa/_'phags pa'i chos la the tsom za ba/_'jig rten 
[\[158b.4\]]phyi ma'i sdug bsngal gyi 'bras bu la 'jigs par mi lta ba dag sdig pa'i sdom pa srung bar dga' ba/_srog gcod pa nas ngan par lta ba'i bar du mos pa/_nga rgyal gyis mngon par zin pa/_'jig rten pa dag slu ba/_bdag ni tshul khrims kyi sdom pa la gnas pa'o zhes khas 'che ba'i 
[\[158b.5\]]rgyal rigs gdol pa can dang /_dge sbyong dang /_bram ze gdol pa can la sogs pa dag_/thabs rnam pa sna tshogs kyis nga'i bstan pa 'jig par byed cing nga'i bstan pa la rab tu byung ba dag la yang dang yang du khro zhing gshe ba dang /_spyo zhing smod pa dang /_nan la bor ba dang /_btson rar gzhug 
[\[158b.6\]]pa dang /_lus kyi yan lag gtub pa dang /_'tsho ba'i dbang po dang phral ba'i bar du byed de/_ngas bstan pa'i chos la yid mi ches pa/_mchod rten 'jig pa/_gtsug lag khang 'jig pa/_dge slong dag khyim par 'bebs pa/_skra dang kha spu 'breg cing gos ngur smrig gyon pa'i bar chad byed pa 
[\[158b.7\]]las rnam pa sna tshogs byed du 'jug cing 'khol ba ste/_de'i rgyu de'i rkyen gyis yul srung ba'i lha dang /_klu dang /_gnod sbyin la sogs pa dkon mchog gsum la bsam pa dag cing dad pa mi phyed pa dag rgyal rigs gdol pa can dang /_dge sbyong dang /_bram ze gdol pa can la khros te zhe 
[\[159a\]]
[\[159a.1\]]sdang gi sems bskyed pa nas de bzhin du rgyas par rgyal rigs gdol pa can dang /_blon po dang /_khyim bdag dang /_tshong dpon dang /_dge sbyong dang /_bram ze la sogs pa gdol pa can de dag ring po mi thogs par lus kyi yan lag kun dum bur chad pa dang /_zhag mang 
[\[159a.2\]]du lce ldibs pa dang /_shin tu mi bzad pa'i na ba dang tsha ba'i sdug bsngal chen po myong ba dang /_'chi 'phos nas kyang gdon mi za bar mtshams med pa'i sems can dmyal bar ltung bar 'gyur ro/_/rigs kyi bu rgyal rigs gdol pa can dang /_blon po dang /_khyim bdag dang /_
[\[159a.3\]]tshong dpon dang /_dge sbyong dang /_bram ze la sogs pa 'di dag sdig pa'i 'khor lo rnam pa bcu po gsungs pa 'di las 'ga' zhig dang ldan na yang dge ba'i rtsa ba sngar bsags pa thams cad thal ba bzhin du tshig ste med par 'gyur la/_ring por mi thogs par lus kyi yan lag dum 
[\[159a.4\]]bur chad pa dang /_zhag mang du lce ldibs pa dang /_shin tu mi bzad pa'i na ba dang tsha ba'i sdug bsngal chen po myong ba dang /_shi nas kyang mtshams med pa'i sems can dmyal ba chen por ltung bar 'gyur ro/_/rgyal rigs gdol pa can dang /_blon po dang /_khyim bdag dang /_tshong dpon dang /_
[\[159a.5\]]dge sbyong dang /_bram ze la sogs pa gdol pa can 'di dag ma 'ongs pa'i dus na mi ma rabs tha ma'i lus kyang 'thob par dka' na theg pa rnam pa gnyis kyi byang chub bam bla na med pa'i byang chub thob pa lta ci smos te skal ba med pa med do/_/sdig pa can de theg pa chen po'i ming yang thos par 
[\[159a.6\]]dka' na bla na med par mngon par 'tshang rgya ba'i 'bras bu thob pa lta ci smos te/_gang zag de ni yun du bdag ma rung la gzhan yang ma rung bar byas pas sangs rgyas thams cad kyis kyang bskyab mi spyod do/_/rigs kyi bu 'di lta ste/_'bru'i mar 'tshir ba'i las byed pa ni 'bru re re las srin bu re rer 
[\[159a.7\]]gyur te btsir nas mar 'byung ngo /_/khyod ltos shig mar 'tshir ba'i las byed pa de nyin gcig la sems can ji snyed cig gsod par 'gyur/_gal te 'bru mar 'tshir ba de mar 'tshir ba'i gnas rnam pa bcu bcas nas nyin zhag gcig la gnas de re rer yang 'bru khal stong stong rgyun mi 
[\[159b\]]
[\[159b.1\]]'chad par lo stong tshang bar 'tshir na gang zag des srog gcod pa'i kha na ma tho ba'i las rab tu mang ba yin nam/_byang chub sems dpa' sems dpa' chen po sa'i snying pos gsol pa/_rab tu mang ngo /_/bcom ldan 'das rab tu mang ngo /_/bde bar gshegs pa gang zag des 
[\[159b.2\]]srog gcod pa yang tshad ma mchis/_dpag tu ma mchis la kha na ma tho ba'i las kyang gzhal bar ram/_rtsi bar ram/_bgrang bar ram/_dper yang mi bzod de/_de bzhin gshegs pa nyag gcig gis mkhyen gyi gzhan gyis 'tshal ba ma lags so/_/bcom ldan 'das kyis 
[\[159b.3\]]bka' stsal pa/_rigs kyi bu 'di lta ste/_gal te mi la la zhig gis nor dang khe'i phyir smad 'tshong ma'i gnas rnam pa bcu bcas te/_gnas de gcig tu yang bud med smad 'tshong ma stong stong bzhag nas bu da med de dag so so nas rgyan rnam pa sna tshogs kyis brgyan te/_skye bo bslus 
[\[159b.4\]]nas 'dod chags kyi las rgyun mi 'chad par lo stong gi bar du byed du bcug na/_gang zag de'i kha na ma tho ba'i sdig pa yang gzhal du med de/_brtsi bas sam/_bgrang bas sam/_dper yang mi bzod do/_/'bru mar 'tshir ba'i gnas bcu po'i sdig pa de ni smad 'tshong ma'i gnas 
[\[159b.5\]]gcig bcas pa'i sdig dang mnyam mo/_/rigs kyi bu gzhan yang 'di lta ste/_gang zag gang la la zhig nor dang khe'i phyir chang 'tshong ba'i gnas bcu bcas te/_gnas de so sor rnam pa sna tshogs kyi rgyan gyis shin tu brgyan nas gnas de re rer yang thabs rnam pa sna tshogs kyis chang dad 
[\[159b.6\]]che ba'i mi stong stong brid de chang blud nas nyin mtshan du rgyun mi 'chad par lo stong gi bar du rtse na/_gang zag de'i sdig pa yang dpag tu med de/_brtsi bas sam/_bgrang bas sam/_dper yang mi bzod do/_/gong du bshad pa'i smad 'tshong ma'i gnas bcu po'i sdig pa de chang 'tshong ba'i gnas 
[\[159b.7\]]bcas pa'i sdig gcig dang mnyam mo/_/rigs kyi bu gzhan yang 'di lta ste/_gang zag la la zhig nor dang khe'i phyir shan pa'i gnas rnam pa bcu bcas te/_gnas de re rer yang nyin zhag gcig la bal glang dang /_lug dang /_rnga mo dang /_sha ba dang /_bya dang /_phag stong 
[\[160a\]]
[\[160a.1\]]stong rgyun mi 'chad par lo stong gi bar du bsad na gang zag de'i kha na ma tho ba'i sdig kyang gzhal du med de/_brtsi bas sam/_bgrang bas sam/_dper yang mi bzod do/_/de ltar sngar bshad pa'i chang 'tshong ba'i gnas bcu po'i sdig pa de shan pa'i gnas gcig bcas 
[\[160a.2\]]pa'i sdig dang mnyam mo/_/'di ltar shan pa'i gnas bcu po'i sdig de rgyal rigs gdol pa can nas/_dge sbyong dang /_bram ze la sogs pa'i gdol pa can de dag sdig pa'i 'khor lo bcu po las 'ga' zhig dang ldan na nyin zhag gcig gi kha na ma tho ba'i sdig kyang snga ma dang mnyam mo/_/
[\[160a.3\]]de nas bcom ldan 'das kyis tshigs su bcad de bka' stsal pa/_mar 'tshir gnas sdig bcu po dag_/smad 'tshong gnas sdig gcig dang mnyam/_/smad 'tshong gnas sdig bcu po dag_/chang 'tshong gnas sdig gcig dang mnyam/_/chang 'tshong gnas ni bcu po dag_/
[\[160a.4\]]shan pa'i gnas sdig gcig dang mnyam/_/shan pa'i gnas ni bcu bcas pas/_/rgyal po gdol can sdig gcig mnyam//_//bam po lnga pa/_de nas byang chub sems dpa' sems dpa' chen po sa'i snying pos bcom ldan 'das la 'di skad ces gsol to/_/
[\[160a.5\]]btsun pa bcom ldan 'das gal te rgyal rigs dge ba'am/_blon po dge ba dang /_khyim bdag dge ba dang /_tshong dpon dge ba dang /_dge sbyong dge ba dang /_bram ze dge ba dag bdag shin tu skyong zhing gzhan dag kyang shin tu skyong la/_'jig rten phyi mas kyang 'dzem pa/_sangs 
[\[160a.6\]]rgyas kyi bstan pa la gnas pa/_rab tu byung ba chos kyi snod du gyur pa'am/_chos kyi snod du ma gyur pa'am/_chung ngu na tshul khrims ma mchis pa'ang rung ste skra dang kha spu bregs nas gos ngur smrig 'tshal ba la shin tu bsti stang dang bcas te rim gro dang mchod pa bgyid do/_/gzhan yang 
[\[160a.7\]]nyan thos kyi theg pa'i chos dang /_rang sangs rgyas kyi theg pa'i chos dang /_theg pa chen po'i chos la bsti stang dang bcas pas mchod pa nyan pa dang ba gzungs su 'dzin pa mchod pa byed pa theg pa chen po la gnas shing tshul khrims dang ldan pa yon tan dang ldan pa/_brtson 'grus 
[\[160b\]]
[\[160b.1\]]rtsom zhing nan tan du bgyid pa nas 'bras bu la gnas pa'i bar gyi gang zag rjes su srung zhing mthu stobs bstang ba dang /_zhu zhing 'dri ba dang /_nyan cing 'dzin pa dang /_dga' bzhin du gtam zer zhing gleng ba dang /_tshul khrims nyams pa sdig pa spyod pa'i dge slong ring du spong ba dang /_
[\[160b.2\]]phyogs bzhi'i dge 'dun gyi nor la pha rol po gzhan chud gzon du mi gzhug cing shin tu srung ba dang /_phyogs bzhi'i dge 'dun gyi nor dang /_mchod rten gyi nor la bdag kyang mi rku/_gzhan yang rkur mi 'dzud pa dang /_bdag mi spyod/_gzhan yang spyod du mi 'dzud pa dang /_theg 
[\[160b.3\]]pa rnam gsum gyi chos smra ba la bsti stang dang bcas pas mchod cing mthus bstang ba dang /_pha rol po gzhan dag 'phya zhing skur pa dang smod du mi 'dzud pa dang /_de la rim gro bgyid cing spro ba skyed pa dang /_gang rab tu byung ba dag dang /_sangs rgyas kyi bstan pa'i chos la dad pas 
[\[160b.4\]]srung zhing rjes su 'dzin pa dang /_mchod rten mi 'jig pa dang /_dge 'dun gyi gnas dang /_gtsug lag khang yang shin tu srung ba dang /_skra dang kha spu bregs te gos ngur smrig gyon pa'i rab tu byung ba'i gang zag la mi brnyas mi smod pa dang /_sdig pa'i 'khor lo rnam pa bcu la bdag 
[\[160b.5\]]mi spyod/_pha rol po gzhan sdig pa'i 'khor lo bcu las ring du gyur cing rgyal po snga ma'i chos dang lugs kyis rgyal po'i srid 'tsho ba dang /_dkon mchog gsum gyi gdung 'tshob cing dad cing rgyas par byed pa dang /_rtag tu dge ba'i bshes gnyen la sten cing byams pa'i sems kyis mi 
[\[160b.6\]]yongs la skyong ba dang /_thams cad la ci dang cis 'dul ba bzhin du de dang de'i chos kyis 'dul zhing ston to/_/ngan par lta ba spangs nas yang dag pa'i chos la nan tan byed du 'dzud pa'i rgyal rigs dge ba nas bram ze dge ba'i bar du dge ba de dag bsod nams ji snyed cig thob cing /_sdig 
[\[160b.7\]]pa ji snyed cig 'byang bar 'gyur/_bcom ldan 'das kyis bka' stsal pa/_rigs kyi bu gal te gang zag mthu chen po dang ldan pa gcig 'jig rten du mngon par byung ste/_snga dro'i dus su yang rin po che sna bdun gyis 'dzam bu gling yongs su bkang nas sangs rgyas dang dge 'dun la 
[\[161a\]]
[\[161a.1\]]'bul ba dang /_nyi ma'i gung la yang rin po che sna bdun gyis 'dzam bu'i gling yongs su bkang ste sangs rgyas dang dge 'dun la 'bul ba dang /_phyi dro'i dus su yang rin po che sna bdun gyis 'dzam bu'i gling yongs su bkang ste sangs rgyas dang dge 'dun la 'bul 
[\[161a.2\]]ba dang /_de bzhin du nyin re rer yang rgyun mi 'chad par lo brgya stong gi bar du sbyin pa byin na gang zag de'i bsod nams kyi tshogs de mang ba yin nam/_byang chub sems dpa' sems dpa' chen po sa'i snying pos gsol pa/_shin tu mang ngo /_/bcom ldan 'das shin tu mang ngo /_/
[\[161a.3\]]bde bar gshegs pa gang zag de'i bsod nams kyi tshogs ni tshad ma mchis/_dpag tu ma mchis te/_brjod pa'am/_brtsi ba'am/_bgrang ba'am/_dper yang mi bzod de/_sangs rgyas nyag gcig gis mkhyen gyi gzhan gyis ni ma lags so/_/bcom ldan 'das kyis 
[\[161a.4\]]bka' stsal pa/_rigs kyi bu de de bzhin no/_/de de bzhin te/_khyod kyis smras pa de bzhin no/_/gal te rgyal rigs dge ba nas bram ze dge ba'i bar du gang zhig sdig pa'i 'khor lo rnam pa bcu po bdag kyang mi spyod la pha rol po gzhan spyod pa dag sdig pa'i 'khor lo bcu spong 
[\[161a.5\]]bar yang gzhan la ston pa'i bsod nams kyi phung po ni bsod nams kyi phung po snga ma bas tshad med/_dpag tu med/_brjod par ram/_brtsi bas sam/_bgrang bas sam/_dper yang mi bzod par che'o/_/rigs kyi bu gzhan yang 'di lta ste/_gang zag mthu chen po dang 
[\[161a.6\]]ldan pa gcig 'jig rten du mngon par byung ste phyogs bzhi'i dge 'dun gyi phyir gtsug lag khang dang /_gnas khang shin tu bzang zhing yangs pa gling bzhi dang mnyam pa brtsigs nas gnas de dag kun tu khri stan dang /_na bza' dang /_bsod snyoms dang /_snyun gyi rkyen sman dang /_
[\[161a.7\]]'tsho ba'i yo byad thams cad dang ldan par bshams te de bzhin gshegs pa dang /_nyan thos dang /_byang chub sems dpa'i nye gnas chen po'i 'khor thams cad de na bzhugs pa la/_brtson 'grus su dge ba'i phyogs rnam pa sna tshogs la nan tan byed cing nyin mtshan le lo med par 
[\[161b\]]
[\[161b.1\]]lo bye ba khrag khrig brgya stong gi bar du mchod pa dang bsnyen bkur rgyun mi 'chad par byed na/_gang zag de'i bsod nams kyi phung po shin tu mang ba yin nam/_byang chub sems dpa' sems dpa' chen po sa'i snying pos gsol pa/_shin tu mang ngo /_/bcom ldan 'das shin tu mang 
[\[161b.2\]]ngo /_/bde bar gshegs pa gang zag de'i bsod nams kyi phung po ni tshad ma mchis/_dpag tu ma mchis te/_brjod par ram/_brtsi bas sam/_bgrang bas sam/_dper yang mi bzod de/_sangs rgyas nyag gcig gis ni mkhyen gyi gzhan gyis ni ma lags so/_/
[\[161b.3\]]bcom ldan 'das kyis bka' stsal pa/_de de bzhin no/_/de de bzhin te/_khyod kyis smras pa bzhin no/_/rigs kyi bu gzhan yang 'di lta ste gang zag mthu chen po dang ldan pa gcig 'jig rten du mngon par byung ste phyogs bzhi'i dge 'dun gyi phyir gtsug lag khang dang gnas 
[\[161b.4\]]khang shin tu bzang la yangs pa/_gling bzhi pa bcu dang mnyam pa brtsigs te/_gnas de dag kun tu khri stan dang /_na bza' dang /_bsod snyoms dang /_gsos sman dang /_'tsho ba'i yo byad thams cad dang ldan par bshams te de bzhin gshegs pa dang /_nyan thos dang /_
[\[161b.5\]]byang chub sems dpa'i dge 'dun chen po'i nye gnas thams cad de na bzhugs pa la brtson 'grus su dge ba'i phyogs rnam pa sna tshogs la nan tan byed cing nyin mtshan le lo med par lo brgya stong bye ba khrag khrig gi bar du mchod pa dang /_bsnyen bkur rgyun mi 'chad par byed na/_gang zag 
[\[161b.6\]]de'i bsod nams kyi phung po shin tu mang ba yin nam/_byang chub sems dpa' sems dpa' chen po sa'i snying pos gsol pa/_shin tu mang ngo /_/bcom ldan 'das shin tu mang ngo /_/bde bar gshegs pa gang zag de'i bsod nams kyi phung po ni tshad ma mchis/_dpag tu ma mchis 
[\[161b.7\]]te/_brjod par ram/_brtsi bas sam/_bgrang bas sam/_dper yang mi bzod de/_sangs rgyas nyag gcig gis mkhyen gyi gzhan gyis ni ma lags so/_/bcom ldan 'das kyis bka' stsal pa/_rigs kyi bu de de bzhin no/_/de de bzhin te/_ji ltar khyod kyis smras pa 
[\[162a\]]
[\[162a.1\]]bzhin no/_/rigs kyi bu gzhan yang 'di lta ste/_gang zag mthu chen po dang ldan pa gcig 'jig rten du mngon par byung ste/_sangs rgyas kyi ring bsrel gyi phyir mchod rten shin tu mdzes pa/_mtho zhing yangs pa/_stong gsum gyi stong chen po'i 'jig rten gyi khams 
[\[162a.2\]]dang mnyam pa brtsigs la sngar bshad pa bzhin phyogs bzhi'i dge 'dun gyi phyir gtsug lag khang dang /_gnas khang brtsigs pa'i bsod nams kyi phung po bas sangs rgyas kyi ring bsrel gyi phyir mchod rten brtsigs pa'i bsod nams kyi phung po che ste/_brgya'i char yang nye bar mi 'gro ba 
[\[162a.3\]]nas stong gi char yang nye bar mi 'gro'o/_/brgya stong gi char yang nye bar mi 'gro'o/_/bye ba'i char yang nye bar mi 'gro'o/_/khrag khrig gi char yang nye bar mi 'gro'o/_/grangs kyi char ram/_rtsis kyi char ram/_dpag pa'i char ram/_dpe'i char ram/_rgyu'i char yang nye bar mi 'gro'o/_/
[\[162a.4\]]rigs kyi bu gzhan yang 'di lta ste/_gal te pha rol tu phyin pa thob pa/_rnam par grol ba brgyad dang ldan pa bsam gtan la snyoms par zhugs pa'i dgra bcom pa chen po sha stag gis/_stong gsum gyi stong chen po'i 'jig rten gyi khams 'dir yongs su gang ba ni 'di lta ste/_'bras kyi ljang 
[\[162a.5\]]bu'am/_til lam/_'od ma'am/_'dam bu'am/_bu ram shing gi tshal lta bur gyur la/_de dag thams cad bcing ba lngas bcings nas lo bye ba brgya stong snyed lon pa las mthu chen po dang ldan pa'i gang zag gcig 'jig rten du mngon par byung ste/_bsod nams 'dod pa'i phyir de dag 
[\[162a.6\]]gi bcings pa thams cad bkrol nas dgra bcom pa de dag thams cad spos chus bkrus te/_chos gos dang /_lhung bzed lo brgya stong gi bar du phul nas/_gnas khang dang /_khri stan dang /_gos dang /_bsod snyoms dang /_nad kyi gsos sman dang /_'tsho ba'i yo byad rnam 
[\[162a.7\]]pa sna tshogs kyang yid bzhin du byin la/_dgra bcom pa de dag mya ngan las 'das nas kyang mchod pa byas te/_bsregs nas de dag gi ring bsrel bsdus nas rin po che sna bdun gyi mchod rten gyi nang du bcug go/_/gzhan yang rin po che'i rgyal mtshan dang /_ba dan dang /_gdugs dang /_
[\[162b\]]
[\[162b.1\]]spos dang /_me tog dang /_rol mo rnam pa sna tshogs kyis mchod pa'i bsod nams kyi phung po bas sangs rgyas kyi ring bsrel gyi phyir mchod rten brtsigs pa'i bsod nams kyi phung po mang ste/_dgra bcom pa'i bcing ba bkrol te mchod pa byas pa'i bsod nams kyis/_brgya'i char 
[\[162b.2\]]yang nye bar mi 'gro'o/_/stong gi char yang nye bar mi 'gro'o/_/brgya stong gi char yang nye bar mi 'gro'o/_/bye ba'i char yang nye bar mi 'gro'o/_/khrag khrig gi char yang nye bar mi 'gro ba nas/_rtsis kyi char ram/_grangs kyi char ram/_dpag pa'i char ram/_dpe'i char ram/_
[\[162b.3\]]rgyu'i char yang nye bar mi 'gro'o/_/rigs kyi bu gal te rgyal rigs dge ba nas bram ze dge ba'i bar du gang gis sdig pa'i 'khor lo bcu po bdag kyang mi byed la/_gzhan dag kyang sdig pa'i 'khor lo bcu po ma spyod cig par gros 'debs na de'i bsod nams kyi phung po ni/_bsod 
[\[162b.4\]]nams kyi phung po snga ma gang bas kyang tshad med/_dpag tu med/_brjod du med par che ste/_ji snyed kyi bsod nams skyes pa de snyed kyi sdig kyang yongs su 'byang bar 'gyur ro/_/rigs kyi bu gal te rgyal rigs dge ba'am/_blon po dge ba'am/_khyim bdag gam/_tshong dpon nam/_
[\[162b.5\]]dge sbyong ngam/_bram ze dge ba gang zhig ma 'ongs pa'i dus lnga brgya'i tha ma la dam pa'i chos rnam par 'jig tu nye ba na ngas bstan pa'i chos kyi mig shin tu srung zhing bdag kyang shin tu sdom la/_pha rol po gzhan yang srung ba/_'jig rten phyi ma'i bag byed pa nga'i bstan pa la rab tu byung ba'i slob ma 
[\[162b.6\]]chos kyi snod du gyur pa'am chos kyi snod du ma gyur pa yang rung /_mthar ni tshul khrims med pa yang rung ste/_skra dang kha spu bregs nas gos ngur smrig gyon pa la shin tu bag byed cing bsti stang dang bcas pas mchod de gnod pa mi byed dam/_gzhan yang theg pa gsum gyi dam pa'i chos 
[\[162b.7\]]shin tu srung zhing nyan te 'dzin pa dang /_nyan thos kyi chos la bsti stang byed pa na rang sangs rgyas kyi theg pa'i chos dang theg pa chen po'i chos la mi 'phya mi skur pa dang /_rang sangs rgyas kyi theg pa pa dang /_theg pa chen po la phrag dog mi skyed pa dang /_rang sangs rgyas kyi theg pa'i 
[\[163a\]]
[\[163a.1\]]chos la rim gro byed de nyan cing 'dzin pa na/_nyan thos kyi theg pa dang /_theg pa chen po'i chos la mi 'phya mi skur/_nyan thos kyi theg pa dang /_theg pa chen po la phrag dog mi skyed pa dang /_theg pa chen po'i chos la rim gro byed de nyan cing 'dzin pa na nyan 
[\[163a.2\]]thos kyi theg pa dang /_rang sangs rgyas kyi theg pa'i chos la mi brnyas/_mi skur cing /_nyan thos kyi theg pa pa dang /_rang sangs rgyas kyi theg pa la phrag dog mi skyed la/_nyan thos kyi theg pa dang rang sangs rgyas kyi theg pa'i chos mngon du mi byed do/_/theg pa chen po'i chos 
[\[163a.3\]]yang dag pa nyid mngon du byed pa dang /_theg pa chen po la gnas pas tshul khrims dang ldan pa/_yon tan dang ldan pa/_brtson 'grus rtsom pa nas 'bras bu la gnas pa'i bar du nan tan byed pa'i gang zag la rtag tu bsnyen bkur byed cing g.yog dang /_mchod pa dang /_dad pa'i 
[\[163a.4\]]sems kyis bkur sti byed de 'dri ba dang /_nyan pa dang /_'dzin par byed pa dang /_tshul khrims nyams pa sdig pa spyod pa'i dge slong dag ring du spong ba dang /_dad pas phul ba'i phyogs bzhi'i dge 'dun gyi nor la chos ma yin pas chud gzon du mi gzhug pa dang /_phyogs 
[\[163a.5\]]bzhi'i dge 'dun gyi nor dang /_mchod rten dang /_dge 'dun gyi khud pa'i nor la bdag kyang thug thub mi byed cing /_pha rol po gzhan yang thug thub tu spyod du mi 'dzud pa dang /_theg pa gsum gyi chos smra ba'i gang zag la shin tu bsti stang dang bcas pas mchod cing mthu bstang 
[\[163a.6\]]ba dang /_pha rol po gzhan dag 'phya zhing skur pa dang /_smod du mi gzhug pa dang /_rab tu byung ba'i gang zag la shin tu dad pas spro ba skyed pa dang /_de bzhin gshegs pas gsungs pa'i 'phags pa'i bka' la dad cing 'dzin pa dang /_mchod rten mi 'jig pa dang /_phyogs bcu'i 
[\[163a.7\]]dge 'dun gyi gnas gtsug lag khang skyong ba dang /_nga'i bstan pa la rab tu byung ba'i slob ma dag la dbang mi za zhing phyir yang khyim par mi 'bebs pa dang /_sdig pa'i 'khor lo rnam pa bcu po dag la bdag kyang mi spyod cing pha rol po gzhan yang sdig pa'i 'khor lo rnam pa bcu po yongs su 
[\[163b\]]
[\[163b.1\]]spongs shig par gros 'debs pa dang /_rgyal po snga ma'i chos lugs dang srid kyis 'tsho zhing dge ba bcu'i las kyi lam gyis 'jig rten mang po yongs su sdud cing ston pa dang /_rtag tu dge ba'i bshes gnyen la sten pa dang /_dkon mchog gsum gyi gdung 'tshob cing shin tu rgyas par byed 
[\[163b.2\]]pa dang /_chos kyi mig nam du yang mi nub par srung ba'i rgyal rigs dge ba nas bram ze dge ba'i bar du de dag de lta bu'i yon tan dang ldan pas na de dag 'tsho bas spyod pa chud za bar mi 'gyur ba dang /_lha dang /_mi dang /_gnod sbyin dang /[ {]yi dgas [,]yi dwags [}]dang /_lus srul po la sogs pa thams 
[\[163b.3\]]cad kyang dga' ste byams pa'i sems kyis srung zhing skyob bo/_/chos kyi snod du gyur pa bsod nams kyi zhing yang dag pa thams cad kyang dga' zhing snying rje'i sems kyis skyob cing rjes su 'dzin par 'gyur ro/_/de'i rgyu de'i rkyen gyis gnas pa'i yul dang /_skye bo thams cad kyang phyir zhing bde 
[\[163b.4\]]la shin tu skyid pa dang /_phyi'i dgras kyang gnod pa byed ma nus shing thams cad bka' nyan te ma pham par ngang 'du ba dang /_de'i dbang gis dge ba'i phyogs la phyir zhing brtson te mi dge ba'i rgyud yongs su skems pa dang /_lha dang mi la sogs pa yongs su rgyas shing kun tu srung ba'i phyir 
[\[163b.5\]]tshe shin tu ring bar 'gyur ba dang /_bdag gi nyon mongs pa yongs su 'joms shing pha rol po'i nyon mongs pa yang 'jil bar byed pa/_byang chub sems dpa'i lam pha rol du phyin pa drug yongs su bzung bas log par lta ba'i lam ngan pa thams cad yongs su bcom pas 'khor ba'i rgya mtshor 
[\[163b.6\]]yun ring por 'khor ba las ldog pa/_sdig pa'i bshes gnyen spong zhing dge ba'i bshes gnyen la rtag tu sten pa dang /_gang nas gang du skye ba'i gnas thams cad du sangs rgyas dang /_byang chub sems dpa' dang phrad cing bsnyen bkur ba dang /_mchod pa rgyun mi 'chad par byed par 'gyur 
[\[163b.7\]]ba dang /_ring po mi thogs par bsams bzhin du gang nas gang du dga' ba'i sangs rgyas kyi zhing de dang de dag tu bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/de nas de'i tshe 'khor de'i nang nas lha'i dbang po 'khor dang bcas pa thams 
[\[164a\]]
[\[164a.1\]]cad nas sha za'i dbang po 'khor dang bcas pa thams cad kyi bar du 'dug pa las langs nas bcom ldan 'das kyi zhabs la spyi bos gtugs te thal mo sbyar nas bsti stang dang bcas pas bcom ldan 'das la 'di skad ces gsol to/_/btsun pa bcom ldan 'das 
[\[164a.2\]]ma mchis pa'i dus lnga brgya'i tha ma la sangs rgyas kyi zhing 'dir dam pa'i chos rab tu rnam par 'jig tu nye ba na/_gal te rgyal rigs dge ba nas bram ze dge ba'i bar du gang sdig pa'i 'khor lo bcu po bdag kyang yongs su spangs la gzhan yang yongs su spongs shig par gros 'debs pa 
[\[164a.3\]]dang /_bdag dang gzhan srung ba la mkhas pa/_'jig rten slad ma'i bag bgyid pa la mkhas pa/_dam pa'i chos srung ba/_dkon mchog gsum gyi gdung 'tshob cing rgyun mi 'chad par rgyas par bgyid pa nas/_mdor na bcom ldan 'das kyis gsungs pa ltar gang zag de dag 
[\[164a.4\]]la sogs pa theg pa gsum gyi chos la bsti stang dang bcas pas nyan cing 'dzin te/_nam du yang mi 'chab pa dang /_theg pa gsum la gnas pa'i gang zag la shin tu srung zhing mchod pa bgyid de gnod pa mi bgyid pa dang /_dkon mchog gsum gyi nor rdzas la shin tu srung zhing god 
[\[164a.5\]]par mi bgyid pa'i rgyal rigs dge ba nas bram ze dge ba'i bar du de dag la bdag cag 'khor dang bcas pas bsrung ba dang /_bskyab pa dang /_chos rnam pa 'di bcu yang skye zhing 'phel bar bgyi'o/_/bcu gang zhe na tshe ring bar 'gyur ba dang /_bgegs med pa skye zhing 'phel ba dang /_
[\[164a.6\]]nad med pa skye zhing 'phel ba dang /_'khor skye zhing 'phel ba dang /_nor dang rin po che skye zhing 'phel ba dang /_'tsho ba'i yo byad skye zhing 'phel ba dang /_go 'phang skye zhing 'phel ba dang /_grags pa skye zhing 'phel ba dang /_dge ba'i grogs po skye zhing 'phel ba dang /_shes rab 
[\[164a.7\]]skye zhing 'phel ba ste/_btsun pa bcom ldan 'das gal te rgyal rigs dge ba dang bram ze dge ba'i bar du sdig pa'i 'khor lo rnam pa bcu po yongs su spong zhing pha rol po gzhan yang spong bar gros 'debs la/_yon tan sngar smos pa dang ldan na bdag kyang srung zhing skyob pa dang chos 
[\[164b\]]
[\[164b.1\]]rnam pa bcu po yang skye zhing 'phel bar 'gyur ro/_/bcom ldan 'das gzhan yang rgyal rigs dge ba dang /_bram ze dge ba'i bar du gang sngar smos pa'i yon tan de dag dang ldan na bdag cag 'khor dang bcas pas de la bsrung zhing bskyab pa dang /_chos rnam pa bcu po 'di dang yongs 
[\[164b.2\]]su bral bar bgyi'o/_/bcu gang zhe na/_'di lta ste dgra zhe 'gras pa thams cad dang yongs su bral ba dang /_yid du mi 'ong ba'i gzugs dang /_sgra dang /_dri dang /_ro dang /_reg bya'i yul dang yongs su bral ba dang /_rims dang nad thams cad dang yongs su bral 
[\[164b.3\]]ba dang /_log par 'dzin cing ngan par lta ba thams cad dang yongs su bral ba dang /_log pa la skyabs su 'gro ba dang yongs su bral ba dang /_log pa'i ltas ngan pa thams cad dang yongs su bral ba dang /_log pa'i las ngan pa'i dngos po thams cad dang yongs su bral ba dang /_
[\[164b.4\]]log pa'i bshes gnyen ngan pa thams cad dang yongs su bral ba dang /_khyim na gnas pa'i 'dam rdzab thams cad dang yongs su bral ba dang /_dus ma yin par blo bur du 'chi ba thams cad dang yongs su bral ba ste/_btsun pa bcom ldan 'das gal te shin tu dge ba'i rgyal 
[\[164b.5\]]rigs nas bram ze dge ba'i bar du gang zhig yon tan sngar gsungs pa rnams dang ldan na bdag cag 'khor dang bcas te de la srung zhing skyob pa dang /_yongs su bral ba'i chos rnam pa bcu po 'di yang thob par bgyid do/_/bcom ldan 'das gzhan yang rgyal rigs dge ba nas bram 
[\[164b.6\]]ze dge ba'i bar du gang gis sngar gsungs pa'i yon tan yongs su rdzogs par nan tan byed na bdag cag 'khor dang bcas te bsrung zhing bskyab par 'tshal lo/_/rgyal po 'khor dang bcas pa dang yul de na gnas pa'i mi thams cad kyang chos rnam pa 'di bcu dang yongs su bral bar bgyi'o/_/
[\[164b.7\]]bcu gang zhe na/_yul pha rol gyi dgra thams cad dang /_yongs su bral ba dang /_bdag gi yul gyi dgra thams cad dang bral ba dang /_bkra mi shis pa'i [{]yi dgas [,]yi dwags [}]thams cad dang yongs su bral ba dang /_than pa dang yongs su bral ba dang /_gnod par 'gyur ba'i char chu 
[\[165a\]]
[\[165a.1\]]dang yongs su bral ba dang /_dus ma lags pa'i tsha ba dang /_grang ba dang /_rlung dang /_char drag po dang /_sad dang /_ser ba gnod par 'gyur ba thams cad dang yongs su bral ba dang /_gza' dang ltas ngan du gyur pa thams cad dang yongs su bral ba dang /_mu ge'i 
[\[165a.2\]]gnod pa thams cad dang yongs su bral ba dang /_dus ma yin par nad kyis 'chi bar 'gyur ba dang yongs su bral ba dang /_log par 'dzin cing ngan par lta ba thams cad dang yongs su bral ba ste/_btsun pa bcom ldan 'das gal te rgyal rigs dge ba'i rgyal pos yon tan sngar gsungs 
[\[165a.3\]]pa de dag kun la nan tan bgyid cing yongs su rdzogs par byed na bdag cag 'khor dang bcas pas bsrung zhing bskyab par 'tshal lo/_/rgyal po 'khor dang bcas pa dang /_yul de na gnas pa'i mi thams cad kyang yongs su bral ba'i chos bcu po 'di dag thob par bgyid do/_/de nas 
[\[165a.4\]]bcom ldan 'das kyis lha'i dbang po 'khor dang bcas pa nas sha za'i dbang po'i bar du 'khor dang bcas pa la legs so legs so zhes bstod nas khyed rnams 'di skad du yi dam bcas pa'i dngos po 'di dag khyed kyis bya ba'i rigs pa ste/_de'i rgyu de'i rkyen gyis khyed la'ang yun 
[\[165a.5\]]ring por phan pa dang bde ba'i don du 'gyur ro/_/de nas tshangs pa chen po lha'i snying pos bcom ldan 'das la yang 'di skad ces gsol to/_/ma mchis pa'i dus na sangs rgyas kyi zhing 'dir rgyal rigs dge ba thams cad kyi slad du yul srung ba la sems phyir mi ldog pa'i gzungs 'di 
[\[165a.6\]]dag 'phul lo/_/yul yongs su bsrung ba'i phyir phyir mi ldog pa'i 'khor lo zhes bya ba'i gzungs sngags chen po'i tshig 'di'i gzi brjid dang mthus ma mchis pa'i dus na sangs rgyas kyi zhing 'dir rgyal rigs dge ba'i rgyal po thams cad la phas rgol ba'i dgra thams cad kyis mi tshugs 
[\[165a.7\]]pa dang /_phas rgol ba'i dgra thams cad zhi zhing rang ldog par 'gyur ba dang /_lus dang /_ngag dang /_yid kyi las shin tu sdom pa dang /_mkhas pa rnams kyis bsngags shing bstod pa dang /_sdig pa'i chos yongs su spong zhing dge ba'i chos la rtag tu nan tan bgyid pa dang /_ngan par 
[\[165b\]]
[\[165b.1\]]lta ba dang /_ngan par phyogs pa rtag tu spong zhing theg pa chen po la shin tu 'bad pa'i brtson 'grus brtan pas nan tan bgyid pa dang /_snod du gyur pa'i sems can tshad med grangs med pa yongs su smin par bgyid pa dang /_shes pa gzhan gyi dring la mi 'brang bar mkhas pa'i rang bzhin can 
[\[165b.2\]]du gyur pa pha rol du phyin pa drug gi rin po che'i gter rdzogs par nan tan bgyid pas khong khro ba dang /_ser sna dang /_phrag dog la sogs pa kun nas nyon mongs pa'i dri ma thams cad yongs su spong ba dang /_mi dang mi ma yin pa la sogs pa thams cad kyis bsti stang dang bcas pas 
[\[165b.3\]]skyob par 'gyur ba dang bya ba rnams la brjed mi ngas pa dang /_bsdu ba rnam pa bzhi'i dngos po la dga' bas sems can mi gtong ba dang /_rtag tu chos kyi snod bsod nams kyi zhing du gyur pa dang mi 'bral bar 'gyur ro/_/yang bcom ldan 'das kyis lha'i snying po la bka' 
[\[165b.4\]]stsal pa/_khyod kyis ma 'ongs pa'i dus na sangs rgyas kyi zhing 'dir rgyal po rgyal rigs dge ba'i yul bsrung ba'i phyir phyir mi ldog pa'i 'khor lo'i snying po zhes bya ba'i gzungs chen po'i tshig smros shig_/yul yongs su bsrung ba la phyir mi ldog pa'i 'khor lo'i snying po zhes bya 
[\[165b.5\]]ba'i gzungs chen po'i tshig 'di'i mthu dang gzi brjid kyis ma 'ongs pa'i dus na sangs rgyas kyi zhing 'dir rgyal po rgyal rigs dge ba thams cad la phas rgol ba'i dgra thams cad kyis mi tshugs pa nas de bzhin du rgyas par sangs rgyas dang sangs rgyas kyi 'khor gyi bar du thams cad dang 
[\[165b.6\]]mi 'bral bar bsrung bar 'gyur ba smros shig_/de nas tshangs pa chen po lha'i snying pos yul yongs su srung ba la phyir mi ldog pa'i 'khor lo'i snying po zhes bya ba'i gzungs chen po'i tshig 'di dag smras so/_/tad ya thA/_mu ni mo ri/_mu na gar b+he/_mu ni khi li d+ha ye/_mu ni ro ga 
[\[165b.7\]]bi tsa le/_mu ni ha li te/_mu ni ga me/_shu kla pak+She/_pA la la pak+She/_mri la pak+She/_so'u ri sa kri ti/_to ra Na kri tsa le/_pa ta ga sha kri te/_ku ku la mri le/_a pak+Sha sa ra/_o da ha ki li ba mu ni pA tha ba swA hA/_tshangs pa chen po lha'i snying pos gzungs 'di dag smras nas bcom 
[\[166a\]]
[\[166a.1\]]ldan 'das la yang 'di skad ces gsol to/_/bcom ldan 'das 'khor mang po dang bcas te bdag gis bshad pa'i gzungs chen po 'di la rjes su yi rang bar mdzad du gsol/_bcom ldan 'das kyis legs sa legs so zhes bka' stsal to/_/'khor 
[\[166a.2\]]mang po thams cad kyis kyang legs so legs so zhes smras so/_/de nas bcom ldan 'das kyis de'i tshe na tshe dang ldan pa maud gal ya na chen po dang /_byang chub sems dpa' sems dpa' chen po byams pa la 'di skad ces bka' stsal to/_/rigs kyi bu khyod kyis tshangs pa chen 
[\[166a.3\]]po lha'i snying pos phul ba yul yongs su bsrung ba la phyir mi ldog pa'i 'khor lo'i snying po zhes bya ba'i gzungs chen po'i tshig 'di dag gzungs su zung shig_/ma 'ongs pa'i dus na sangs rgyas kyi zhing 'dir rgyal rigs dge ba'i rgyal po thams cad la yang rgyas par ston cig_/de'i 
[\[166a.4\]]rgyu de'i rkyen gyis na rgyal rigs dge ba'i rgyal po 'khor dang bcas pa thams cad dang /_yul de na gnas pa'i mi thams cad la phan pa dang /_bde ba'i don du 'gyur te/_rtag tu chos kyi 'khor lo skor ba dang /_shin tu grags pa che ba dang /_gzi brjid che bar 'gyur ba dang /_ngan par 
[\[166a.5\]]lta ba 'joms shing yang dag pa'i lta ba 'dzugs pa dang /_chos kyi mig srung zhing dkon mchog gsum gyi gdung rgyun mi 'chad par 'tshob pa dang /_sems can tshad med dpag tu med pa yongs su smin par byed pa dang /_theg pa chen po la dad pa shin tu brtan pa dang /_yun ring po nas 
[\[166a.6\]]pha rol du phyin pa drug bsgom pa la gnas shing sgrib pa thams cad bcad nas myur du mtha'i gnas byed par 'gyur ro/_/de nas bcom ldan 'das kyis don 'di dag gsal bar bzlas pa'i phyir tshigs su bcad pa 'di dag gsungs so/_/de tshe tshangs chen lha yi snying pos/_/rkang 
[\[166a.7\]]gnyis mchog la 'di skad zhus so/_/dbang po rno ba'i skye bo dag ni/_/ting 'dzin sgom zhing bsod nams byed mos/_/rgyal po mkhas pas chos lugs byas pa/_/shin tu 'khyam pa 'deg cing bsgral phyir/_/spyod pa'i dngos po gsum po 'di la/_/gang dag the tsom sel cing mi 
[\[166b\]]
[\[166b.1\]]ldog_/bcom ldan 'das kyis 'di skad bka' stsal/_/gal te mi gnas mi bya mi byas/_/blo gros che zhing shes rab rno yang /_/mtshams med sems can dmyal bar ltung 'gyur/_/mkhas pa ma yin yang dag pa dag_/sdig pa bcu yi 'khor lo spyod mos/_/dge ba'i 
[\[166b.2\]]rtsa ba yongs su bcad pas/_/myur du sems can dmyal bar ltung 'gyur/_/ting nge 'dzin ni nyon mongs kun gcod/_/nyan pa'i bsod nams kyis ni ma yin/_/de bas mya ngan 'da' bar 'dod pa/_/rtag tu bsam gtan la ni mnyam bzhag_/mkhas pas shin tu brtson 
[\[166b.3\]]'grus rtsom pa/_/nga yi yang dag chos ni srung 'dzin/_/ngur smrig gyon la dad cing gus pas/_/nyon mongs rgya mtsho las ni grol 'gyur/_/shin tu dben pa'i bas mthar gnas te/_/mtshams med byed pa rnam par ring spangs/_/tshul khrims 'dzin cing ting 'dzin sgom la/_/
[\[166b.4\]]dad pas srid pa'i rgya mtshor sgrol 'gyur/_/theg pa rnam gsum kun la dad pa/_/nga yi yang dag chos ni rgyas byed/_/ngur smrig gyon la mchod pa byas na/_/yon tan rnam pa'i rgya mtshor nges 'gyur/_/gdul dka'i sems ni shin tu btul te/_/dge slong rnams kyi nyes pa 
[\[166b.5\]]mi gleng /_/chog shes 'phags pa'i rigs 'tsho ba ni/_/rkang gnyis dam pa'i mchog tu nges 'gyur/_/dge slong sdig can dag ni spangs te/_/'phags pa'i spyod pa'i gnas la bsten bya/_/dge 'dun nor la mi spyod mi za/_/myur du byang chub chen po 'thob 'gyur/_/khams 
[\[166b.6\]]gsum kun na bde zhing skyid pa/_/de yang dkon mchog gsum las byung bas/_/de bas bde zhing skyid pa 'dod pa/_/rtag tu dkon mchog gsum la mchod byos/_/gdol pa'i rgyal po dag la sogs pa/_/dge slong sdig pa spyod pa'i grogs dag_/dkon mchog gsum la nyes 
[\[166b.7\]]pa bskyed pas/_/mtshams med sems can dmyal bar ltung 'gyur/_/'bru mar 'tshir ba bcu yi sdig pa/_/smad 'tshong gcig gi sdig dang de mnyam/_/smad 'tshong ma ni bcu yi sdig dang /_/chang 'tshong gcig gi sdig dang de mnyam/_/chang 'tshong gnas ni bcu yi sdig dang /_/
[\[167a\]]
[\[167a.1\]]shan pa gcig gi sdig dang de mnyam/_/shan pa'i gnas ni bcu yi sdig dang /_/rgyal po gcig gi sdig dang de mnyam/_/yang dag dge ba'i rgyal po dag ni/_/nga yi yang dag chos kun rgyas byed/_/theg pa rnam gsum kun la mchod pas/_/yon tan rnam pa'i rgya 
[\[167a.2\]]mtshor des 'gyur/_/rin chen sna bdun 'dzam gling bkang ste/_/sangs rgyas dge 'dun rnams la phul ba'i/_/bsod nams phung po thob pa des ni/_/sangs rgyas chos srung tsam du mi phod/_/sangs rgyas dge 'dun bzhugs pa'i gnas dag_/gling bzhi bcu dang mnyam 
[\[167a.3\]]par byas pa'i/_/bsod nams phung po thob pa des kyang /_/sangs rgyas chos srung tsam ni mi phod/_/sangs rgyas dag gi mchod rten brtsigs pa/_/stong gsum khams dang mnyam pa byas pa'i/_/bsod nams phung po thob pa des kyang /_/sangs rgyas chos srung tsam ni mi phod/_/
[\[167a.4\]]dgra bcom pa yi bcings pa bkrol nas/_/mchod pa rnam pa sna tshogs kun pas/_/chos kyi bar chad ma byas pa yi/_/bsod nams de ni de bas mchog 'gyur/_/bskal pa bye ba stong gi bar du/_/mkhas pas ting 'dzin bsgoms pa yi ni/_/khyad par can gyi blo skyes gang bas/_/
[\[167a.5\]]chos srung ba yi bsod nams de che/_/shin tu dge ba'i rgyal po gang dag_/sdig pa bcu yi 'khor lo spangs te/_/nga yi yang dag chos 'di bskyabs sam/_/ngur smrig gyon pa dag kyang bsrungs na/_/ngas gsungs pa yi theg pa gsum dang /_/gang zag dag la 'phya skur mi byed/_/kun 
[\[167a.6\]]kyang nyan cing mchod pa byed la/_/chos smra ba yi skyabs dang mgon byed/_/dkon mchog gsum nor chud mi gzon cing /_/chos gos gyon pa'i bar chad mi byed/_/snod dang snod ma yin pa kun la/_/gus na de yi bsod nams dpe med/_/ji ltar nyi ma lnga po shar na/_/rgya mtsho chen po 
[\[167a.7\]]kun ni skems te/_/de bzhin nga yi chos srung ba de/_/nyon mongs pa yi rgya mtsho skems 'gyur/_/ji ltar rlung gis 'jig pa byung ste/_/ri rnams thams cad 'jig pa bzhin du/_/nga yi chos la srung ba de yang /_/kun nas nyon mongs thams cad 'joms 'gyur/_/ji ltar chu yis 
[\[167b\]]
[\[167b.1\]]'jig pa byung tshe/_/sa chen chu yis g.yengs te 'jig 'gyur/_/de bzhin nga yi chos srung ba yang /_/yid du mi 'ong 'bras bu 'joms 'gyur/_/ji ltar rin chen yid bzhin nor bus/_/'dod pa thams cad yongs su rdzogs byed/_/de bzhin theg pa gsum gyi chos kyang /_/sems 
[\[167b.2\]]can kun gyi smon pa rdzogs byed/_/gang gis bum pa bzang po rnyed na/_/dbul dang bral te bde skyid thob 'gyur/_/de bzhin sangs rgyas chos dang phrad pa/_/the tsom gcod cing byang chub thos 'gyur/_/ji ltar bco lnga'i zla ba nya na/_/'od kyis nam mkha' thams cad kun snang /_/de bzhin 
[\[167b.3\]]chos srung ba yi gang zag_/shes rab kyis ni chos dbyings kun khyab/_/ji ltar nam mkha' kun tu mnyam la/_/rdzas kyang med cing mtshan ma med pa/_/de bzhin chos srung ba yi gang zag_/thams cad chos ni ro gcig par shes/_/ji ltar nyi ma'i 'od ni bkye ba/_/'jig rten mun 
[\[167b.4\]]pa thams cad kun sel/_/de bzhin chos srung ba yi gang zag_/rtag tu 'jig rten kun tu bde byed/_/shin tu rgyas pa chen po'i mdo sa'i snying po 'khor lo bcu pa zhes bya ba las gnas shing spyad par mi bya ba'i le'u ste gsum mo//_//de nas byang chub sems dpa' sems dpa' 
[\[167b.5\]]chen po rdo rje snying po zhes bya ba 'khor gyi dkyil 'khor de'i nang na 'dug pa las langs te/_bcom ldan 'das kyi zhabs la spyi bos gtugs nas bla gos phyogs gcig tu byas te/_pus mo g.yas pa'i lha nga sa la btsugs nas thal mo sbyar ba btud de tshigs su bcad pas gsol pa/_
[\[167b.6\]]tshul khrims nyams pas rnam dag yon tan stor ba dag_/'phags pa'i snod min pa yis sras ma yin zhes gsungs/_/dge sbyong chos nyid spangs shing thal ba 'dra ba dag_/nga yi rnam dag 'khor 'dir gnas pa mdzes pa min/_/dri ma gsum gyis bsgos shing 'gog dang lam 
[\[167b.7\]]stor ba'i/_/khyad par can gyi mchod pa gang yang des mi zhu/_/phyogs bzhi'i dge 'dun dbang bar bsngos pa'i nor dag la/_/cha shas cung zad tsam yang spyod du ngas ma gnang /_/tshul khrims rtsa ba bzhi las gcig tsam nyams pa dag_/dge 'dun 'khor du mi chud rgya mtsho'i 
[\[168a\]]
[\[168a.1\]]ro dang mtshungs/_/ci yi slad du deng 'dir dge slong sdig can la/_/snying rjes dang du blangs te chad pas mi gcod par/_/phyir yang nga la mchod pa byos zhes skul mdzad cing /_/brtse la snying rje can gyis ngan sems yongs spongs la/_/de la bsti stang bcas te bstan pa'i 
[\[168a.2\]]chos mnyan na/_/bsod nams ye shes tshogs thob snying rje chen po can/_/mngon shes 'jig rten skyong bas mdo sde gzhan dag la/_/phra la zab par gyur pa'i yang dag byang chub lam/_/theg pa chen po de la khyed kyis dad byas shing /_/theg pa gnyis kyis grol ba'i lam de spongs 
[\[168a.3\]]zhes gsungs/_/ci yi slad du deng 'dir theg pa gsum bshad de/_/kun gyis de la nyan cing mchod pa bgyi bar skul/_/dbang po stobs dang byang chub dge sbyong 'bras bu yang /_/mdo sde 'di las 'byung gi gzhan du gsungs pa med/_/dpe med 'phags pa'i lam ni yan lag brgyad 
[\[168a.4\]]pa 'dir/_/theg pa rnam gsum kun kyang lam der 'jug byed de/_/rnam par grol bar 'dod pas brtson 'grus rab bskyed na/_/so sor re ba bzhin du byang chub 'thob par 'gyur/_/'gro ba kun gyi gtso bos 'di dag rnam dbye ba/_/snga phyir bstan pa 'di dag mi 'gal bstan 
[\[168a.5\]]pa na/_/lha dang mi dang byang chub sems dpa'i 'khor thams cad/_/yang dag bden pa rtogs shing rnam grol dga' ba bskyed/_/theg pa chen po bshad pas gang la phan 'gyur dang /_/theg pa chen po bshad pas gang la gnod par 'gyur/_/nyan thos theg pas rnam par grol ba bcu 
[\[168a.6\]]po yis/_/bshad pa thos nas gang la gnod dang gang la phan par 'gyur/_/gang zhig chos 'di thos pas gong nas gong du 'phar/_/gang gis chos 'di thos pas phyir zhing ltung bar 'gyur/_/ji ltar 'dus byas kun gyi skyon gyis skyo bas na/_/rga dang 'chi ba'i rgya mtsho myur du skems par 
[\[168a.7\]]'gyur/_/nyin mtshan dge ba rnams la shin tu brtson pa da ga_/don mchog gang la gnas shing theg pa gang bgrod pas/_/shin tu yangs shing zab pa'i chu bo bzhi las sgrol/_/'jig rten skyong bas rnam par phye ste kun srungs shig_/de nas bcom ldan 'das kyis byang chub sems 
[\[168b\]]
[\[168b.1\]]dpa' sems dpa' chen po rdo rje'i snying po la 'di skad ces bka' stsal to/_/legs so/_/legs so/_/rigs kyi bu khyod skye bo tshad med pa la phan pa dang /_bde ba'i don gyi phyir lha dang /_mi dang /_lha ma yin la sogs pa'i don chen po'i phyir de bzhin gshegs pa la/_shin tu zab 
[\[168b.2\]]mo'i don 'di dag zhus pa legs so/_/shin tu legs par nyon la shin tu yid la zung shig dang /_ngas khyod la rnam par phye ste bshad do zhes bka' stsal nas/_byang chub sems dpa' rdo rje'i snying po bcom ldan 'das la slar nyan to/_/bcom ldan 'das kyis bka' stsal pa/_rigs 
[\[168b.3\]]kyi bu gang zag rnam pa bcu po 'di dag ni 'khor bar 'khor zhing mi lus shin tu rnyed par dka'o/_/gang zag rnam pa bcu po gang zhe na/_'di lta ste/_dge ba'i rtsa ba mi skyed pa dang /_bsod nams kyi las mi byed pa dang /_kun nas nyon mongs pa'i nying mtshams sbyor ba dang /_grogs 
[\[168b.4\]]po sdig pa'i rjes su spyod pa dang /_'jig rten phyi ma'i sdug bsngal gyi 'bras bu la 'jigs par mi lta ba dang /_'dod chags bdo bar 'gyur ba dang /_zhe sdang bdo bar 'gyur ba dang /_gti mug bdo bar 'gyur ba dang /_sems myos shing 'khrug pa dang /_log par lta ba'i sdig pa 
[\[168b.5\]]can du 'dzin pa ste/_gnas shing spyad par mi bya ba rnam pa bcu po 'di'i rgyus sems can dag tshul khrims kyi rtsa ba 'jig cing tshul khrims nyams par byed pas ngan song du ltung bar 'gyur ro/_/gnas shing spyad par mi bya ba rnam pa bcu po gang zhe na/_'di lta ste/_nga'i bstan pa la rab tu byung 
[\[168b.6\]]ba dag la la ni lhag pa'i spyod pa nyams la mos pa ma nyams pa yang yod/_la la ni mos pa nyams la lhag pa'i spyod pa ma nyams pa yang yod/_la la ni lhag pa'i spyod pa dang /_mos pa gnyi ga nyams pa yang yod/_la la ni tshul khrims nyams la lta ba ma nyams pa yang yod/_la la ni lta 
[\[168b.7\]]ba nyams la tshul khrims ma nyams pa yang yod/_la la ni tshul khrims dang lta ba gnyi ga nyams pa yang yod do/_/la la ni lhag pa'i spyod pa dang /_mos pa dang /_tshul khrims dang /_lta ba ma nyams kyang sdig pa'i grogs po'i dbang du gyur te gnas shing spyad par mi bya ba dag byed pa yang 
[\[169a\]]
[\[169a.1\]]yod/_la la ni dge ba'i bshes gnyen la rten pa'i dbang du gyur kyang glen pa'i rang bzhin can lug bzhin du lkugs pa las kyi dngos po'i bye brag kyang mi phyed la/_dge ba'i bshes gnyen gyis dge ba dang mi dge ba'i chos bstan pa thos kyang mi go mi 'dzin mi shes te/_de'i rgyu 
[\[169a.2\]]de'i rkyen gyis gnas shing spyad par mi bya ba dag byed de/_nor dang /_rin po che dang /_'tsho ba'i yo byad rnam pa sna tshogs kyis mi skyo bar kun tu tshol ba'i rgyus sems 'khrugs pas gnas shing spyad par mi bya ba dag byed pa'i 'dus byas kyi nad mang pos gzir cing gdungs pa'i 'jig rten 
[\[169a.3\]]pa'i lha rjed pa dang /_sngags la sogs pa byed pa de'i rgyu de'i rkyen gyis gnas pa dang spyad par mi bya ba dag byed do/_/'di ltar gnas pa dang spyad par mi bya ba rnam pa bcu po'i rgyus sems can dag tshul khrims kyi rtsa ba nyams shing mthong ba'i chos la 'phags pa'i snod du ma gyur pa/_tshul 
[\[169a.4\]]khrims nyams pa'i phyir ngan song du ltung bar 'gyur ro/_/rigs kyi bu gang zag gang lhag pa'i spyod pa nyams kyang mos pa ma nyams pa dag gnas pa dang /_spyad par mi bya ba gang yang rung ba rnam pa gcig gi rgyus rtsa ba'i sdig gcig nyams pa las de shin tu 'jigs skrag ste 'dzem pa dang /_
[\[169a.5\]]ngo tsha bas phyin chad kyang gang yang mi byed par sdig pa spangs na de bzhin gshegs pas de la phan gdags pa'i phyir lam sun 'byin pa'i dge sbyong zhes gsungs so/_/de ci'i phyir zhe na/_de lta bu'i sdig pa chen po'i las byas kyang 'phral du mi 'chab par 'thol te/_'dzem pa dang ngo 
[\[169a.6\]]tshabs 'gyod tshangs byas na/_des de ltar 'dzem pa dang ngo tsha bas so sor bshags pas sdig pa byang ba'i phyir phyin cad byed pa'i rgyun gcod par 'gyur ro/_/des dge sbyong gi las dang cho gar bya ba thams cad kyi nang du mi chud la/_bskrad par bya zhing dge sbyong gi 'tsho ba'i yo byad thams cad la 
[\[169a.7\]]yang spyod du mi dbang mod kyi/_gang zag de ni theg pa gsum gyi chos kyi snod du 'gyur bas/_de bzhin gshegs pas thugs brtse ba'i phyir de la bar bar ni nyan thos kyi theg pa'i chos kyang 'chad do/_/bar bar ni rang sangs rgyas kyi theg pa'i chos kyang 'chad do/_/bar bar ni de la bla na med pa'i 
[\[169b\]]
[\[169b.1\]]theg pa'i chos kyang bshad pas skye ba gnyis sam gsum na smon lam gyi mthu dang /_dge ba'i bshes gnyen gyi mthus sdig pa'i las byas pa sdig par gyur pa thams cad byang ste/_la la ni nyan thos kyi theg pa'i 'bras bu thob bo//_/la la ni rang sangs rgyas kyi theg pas mya ngan las 'da'o/_/
[\[169b.2\]]la la ni shin tu rgya che ba bla na med pa'i theg pa'i don rtogs par 'gyur ba'ang srid do/_/gzhung de bzhin du tshul khrims nyams la lta ba ma nyams pa yang shes par bya'o/_/gang zag gang mos pa nyams la lhag pa'i spyod pa ma nyams na de bzhin gshegs pas de la phan gdags pa'i phyir tshangs 
[\[169b.3\]]pa'i gnas bzhi bsgrub pa'i chos ston te/_'di ni nyan thos kyi theg pa'i snod do/_/'di ni rang sangs rgyas kyi theg pa'i snod dang ldan pa'o/_/gang zag gang lhag pa'i spyod pa dang mos pa gnyi ga nyams na de theg pa gang gi chos kyi snod du yang mi 'gyur mod kyi/_de bzhin gshegs pas de la 
[\[169b.4\]]phan gdags pa'i phyir sbyin pa'i bsngags pa 'chad do/_/gang zag gang lta ba nyams la tshul khrims ma nyams na de theg pa gang gi chos kyi snod du yang mi 'gyur mod kyi/_de bzhin gshegs pas de la phan gdags pa'i phyir de la rten cing 'brel par 'byung ba'i chos bshad de ngan par lta 
[\[169b.5\]]ba'i ngan pa spangs te lus 'di nyid kyis nyan thos sam/_rang sangs rgyas kyi chos rtogs par mdzad do/_/yang na skye ba gzhan gyi dus na chud cing rtogs par mdzad do/_/gang zag gang tshul khrims dang lta ba gnyi ga nyams na de ni 'phags pa'i chos kyi snod ma yin nam de bzhin gshegs 
[\[169b.6\]]pas de la phan gdags pa'i phyir sbyin pa'i bsngags pa 'chad do/_/gang zag gang lhag pa'i spyod pa dang /_mos pa dang /_tshul khrims dang /_lta ba kun ma nyams kyang sdig pa'i bshes gnyen gyi dbang du gyur te/_rten cing gnas na de bzhin gshegs pas de la phan gdags pa'i phyir 
[\[169b.7\]]dge ba bcu'i las kyi lam bsngags shing 'chad do/_/gang zag gang zhig dge ba'i bshes gnyen la rten du zin kyang ngan cing glen pa'i rang bzhin can lug bzhin du lkugs shing dge ba dang mi dge ba gang yang brda mi phrad pa de la de bzhin gshegs pas phan gdags pa'i phyir kha ton goms par 
[\[170a\]]
[\[170a.1\]]bya ba'i phyir bsngags pa 'chad do/_/gang zag gang 'dod chags kyi nad rnam pa sna tshogs kyis yongs su gzir te/_'dus byas rnam pa sna tshogs kyi lta bas myos pa rnams la de bzhin gshegs pas de la phan gdags pa'i phyir rnam par grol ba/_tshol ba la ni 'khor ba las 
[\[170a.2\]]byung bar byed pa nyan thos kyi theg pa 'phags pa'i bden pa bzhi 'chad do/_/chad par lta ba la ni rten cing 'brel par 'byung ba'i chos kyi bsngags pa 'chad do/_/rtag par lta ba la ni khams gsum gyi srid pa'i rgyun 'di dag nas shi 'phos nas gzhan du skye ste/_rdza mkhan gyi 'khor lo ltar rgyun mi 
[\[170a.3\]]'chad par 'khor ba dang /_mi rtag pa la sogs pa'i chos 'chad do/_/rigs kyi bu de bzhin gshegs pas ji skad du ming dang /_brda dang /_yi ge dang /_tshig dang /_sgra skad kyis bstan pa thams cad 'bras bu med cing don med pa ma yin te/_kun kyang sems can yongs su smin par bya 
[\[170a.4\]]ba'i don du ma bstan pa med do/_/de bas na de bzhin gshegs pas gsungs pa'i chos la 'phya zhing skur na sems can rnams kyi yang dag pa'i chos kyi mig bcar ba'i sdig pa yin pas mtshams med pa las 'das pa'am/_mtshams med pa dang 'dra ba'i kha na ma tho ba'i sdig pa tshad med pa thob 
[\[170a.5\]]par 'gyur ro/_/gang gis ngas sems can la phan pa dang bde ba'i phyir gsungs pa'i dam pa'i chos nyan thos kyi theg pa la brten te gsungs sam/_rang sangs rgyas kyi theg pa la brten te gsungs sam/_theg pa chen po la brten te gsungs pa gang la yang rung /_'phya zhing skur pa'am/_bar 
[\[170a.6\]]chad dang bgegs byas sam/_chung ngu na tshigs su bcad pa gcig tsam 'chab pa'i las byas na de ni dam pa'i chos la skur pa yin par rig par bya ste/_'phags pa'i lam gyi yan lag brgyad med par byed pa/_sems can thams cad kyi dam pa'i chos kyi mig nyams par byed pa yin pas 
[\[170a.7\]]gang zag de ni de ltar bdag kyang don med pa chen po spyod la/_pha rol po gzhan don med pa chen po spyod du 'jug pa'o/_/yang gang zag de ni khrel ba dang /_ngo tsha ba med pa'i dge 'dun la brten cing de bzhin gshegs pa'i dam pa'i chos la 'phya zhing skur pa 'debs pa'o zhes bya'o/_/rigs kyi 
[\[170b\]]
[\[170b.1\]]bu gzhan yang dge slong rnam pa bzhi yod do/_/bzhi gang zhe na/_don dam pa'i dge slong dang /_kun rdzob kyi dge slong dang /_lug lkugs pa lta bu'i dge slong dang /_khrel ba dang ngo tsha ba med pa'i dge slong ngo /_/de la ji ltar na don dam pa'i dge slong gang zhe na/_'di lta ste/_sangs rgyas bcom ldan 'das 
[\[170b.2\]]sam/_byang chub sems dpa' sems dpa' chen po'i dge slong yon tan chen po dang ldan pa chos thams cad la dbang du gyur pa'am/_rang sangs rgyas kyi byang chub bam/_dgra bcom pa'am/_phyir mi 'ong ba'am/_lan cig phyir 'ong ba'am/_rgyun tu zhugs pa ste/_gang zag rnam pa bdun po 'di 
[\[170b.3\]]dag ni don dam pa'i dge slong du bsdu ba dang /_skye bo gang khyim na gnas shing skra dang kha spu yang ma bregs/_chos gos kyang mi gyon/_rab tu byung ba so sor thar pa'i tshul khrims thams cad kyang ma mnos gsol ba dang /_zhu ba'i las dang /_gso sbyin dang /_tshul gyi las thams cad kyi nang du mi 
[\[170b.4\]]chud mod kyi/_'phags pa'i chos dang ldan la 'phags pa'i 'bras bu thob pas na de yang don dam pa'i dge slong du bsdus te/_de dag ni don dam pa'i dge slong zhes bya'o/_/de la ji ltar na kun rdzob kyi dge slong zhe na/_skra dang kha spu bregs te gos ngur smrig gyon cing rab tu byung la so sor thar pa'i tshul 
[\[170b.5\]]khrims dang ldan na de ni kun rdzob kyi dge slong zhes bya'o/_/de la ji ltar na lug lkugs pa lta bu'i dge slong zhe na/_rtsa ba'i sdig la sogs pa nyams sam ma nyams pa yang mi shes/_lci ba'am yang ba yang mi shes nyes pa phra mo rnam pa sna tshogs byas kyang 'gyod cing 'thol mi shes/_nyes pa byas 
[\[170b.6\]]pa la sla gyad byed cing sdig pa phra mo la mi lta/_mi 'jigs/_mkhas pa'i skyes bu la ni mi sten/_skabs skabs su mang du thos pa shes rab dang ldan pa la bsnyen bkur dang /_g.yog kyang mi byed/_bsti stang dang bcas te zhu zhing 'dri ba yang mi shes/_dge ba ni gang /_mi dge ba ni gang /_sdig pa 
[\[170b.7\]]ni gang /_sdig pa med pa ni gang /_gang byas na legs/_gang byas na ma legs pa yang zhu ba dang 'dri ba mi byed pa'i gang zag de dag ni lug lkugs pa lta bu'i dge slong du bsdus te/_lug lkugs pa lta bu'i dge slong zhes bya'o/_/de la ji ltar na khrel ba dang /_ngo tsha ba med pa'i dge slong gang zhe 
[\[171a\]]
[\[171a.1\]]na sems can gang 'tsho ba tsam gyi phyir nga'i bstan pa la phyogs te rab tu byung ngo /_/rab tu byung nas so sor thar pa'i tshul khrims srung ba thams cad nyams te khrel ba dang ngo tsha ba med la 'jig rten phyi ma'i sdug bsngal gyi 'bras bu la mi lta/_mi 'jigs/_khong rul cing btsog pas 
[\[171a.2\]]gang ba'i srin kwa lwa 'dra ba/_dung gi sgra la khyi'i spyod pa dang ldan pa/_rtag tu [{]brdzun [,]rdzun [}]smra zhing bden pa'i tshig med pa/_ser sna dang phrag dog dang /_gti mug dang nga rgyal gyis mngon par zin te/_las kyi mchog dam pa gsum las ring du gyur pa khe dang /_bkur sti dang grags pa la chags te yul 
[\[171a.3\]]drug la mos pa/_'dod chags kyis g.yengs pa/_gzugs dang /_sgra dang /_dri dang /_ro dang /_reg bya'i yul la chags pa'i gang zag de dag ni khrel ba dang /_ngo tsha ba med pa dam pa'i chos la 'phya zhing skur pa'i nang du bsdus te/_de ni khrel ba dang ngo tsha ba med pa'i dge slong zhes bya'o/_/rigs 
[\[171a.4\]]kyi bu don dam pa'i dge slong zhes bya ba ni la la 'phags pa'i lam las rgyal ba'i dge sbyong gi nang du bsdu ba yang yod de/_lam las rgyal ba zhes bya ba ni gang 'phags pa'i lam gyi yan lag brgyad la gnas shing bdag kyang nyon mongs pa'i chu bo las sgrol la pha rol po gzhan dag kyang sgrol ba'o/_/de 
[\[171a.5\]]yang ji lta zhe na/_sangs rgyas bcom ldan 'das dang /_rang rgyal ba dang /_dgra bcom pa ste/_gang zag rnam pa gsum po 'di dag ni srid pa'i yan lag gi 'khor thams cad dang ring du gyur pa'i phyir 'phags pa'i lam las rgyal ba zhes bya'o/_/gzhan yang byang chub sems dpa'i dge 'dun 
[\[171a.6\]]gzhan gyi dring la mi 'jog par chos thams cad la ye shes kyis thogs pa med par gzigs shing sems can thams cad la phan pa dang /_bde ba'i don gyis sdud pa yang lam las rgyal ba'i dge sbyong gi nang du bsdu'o/_/don dam pa'i dge slong dang /_kun rdzob kyi dge slong kha cig ni lam ston pa'i 
[\[171a.7\]]dge slong gi nang du bsdu'o/_/gang so sor thar pa'i tshul khrims dang ldan zhing /_yang dag pa'i dge ba'i skye bo nas 'jig rten gyi yang dag par lta ba dang ldan pa'i bar du shes pa brda sprod pa la brten te/_cho 'phrul gyi mthus gzhan la 'phags pa'i lam gyi chos rnam par phye ste ston cing 'chad pa'i gang 
[\[171b\]]
[\[171b.1\]]zag de ni lam ston pa'i dge sbyong tha ma ste/_lam ston pa'i dge sbyong zhes bya'o/_/rgyun du zhugs pa'i 'bras bu thob pa'i gang zag ni gnyis pa zhes bya'o/_/lan cig phyir 'ong ba'i 'bras bu thob pa'i gang zag ni gsum pa zhes bya'o/_/phyir mi 'ong ba'i 'bras bu thob pa'i gang zag de ni bzhi pa 
[\[171b.2\]]zhes bya'o/_/gzhan yang byang chub sems dpa' sems dpa' chen po'i dge 'dun ni lnga pa zhes bya'o/_/sa dang po la gnas pa nas sa bcu dang srid pa tha ma'i lus la gnas pa de yang lam ston pa'i dge sbyong gi nang du bsdu'o/_/gang so sor thar pa'i tshul khrims dang ldan zhing spyod lam rnam par dag 
[\[171b.3\]]pa dang ldan pa dag ni lam gyis 'tsho ba'i dge sbyong gi nang du bsdus te/_lam gyis srog 'dzin pa'i phyir lam gyis 'tsho ba'i dge sbyong zhes bya'o/_/gzhan yang byang chub sems dpa' sems dpa' chen po gang sems can thams cad la phan pa dang bde ba'i don du sdud cing pha rol du phyin pa drug la nan tan 
[\[171b.4\]]byed pa dang ldan pa de yang lam gyis 'tsho ba zhes bya'o/_/de ltar lam las rgyal ba dang /_lam ston pa dang /_lam gyis 'tsho ba'i dge sbyong rnam pa gsum po 'di ni 'jig rten pa'i bsod nams kyi zhing yang dag pa zhes bya'o/_/de las gzhan pa'i dge sbyong dag ni lam sun 'byin pa zhes bya ba ste/_
[\[171b.5\]]yang dag pa ma yin mod kyi de yang bsod nams kyi zhing gi grangs su 'gro'o/_/gang 'dzem pa dang ngo tsha ba med pa'i dge 'dun la gnas shing brten pa'i gang zag de ni ngas yang dag par bstan pa'i 'dul ba'i chos las mi ro lta bu'o zhes gsungs so/_/yongs su dag pa'i dge 'dun gyi rgya mtsho las dbyung 
[\[171b.6\]]bar bya ba chos kyi snod ma yin pas na gang zag de la nga ni ston pa yin no zhes mi gsungs la/_gang zag de yang nga'i nyan thos ma yin no/_/ngo tsha med pa'i dge slong chos kyi snod du ma gyur pa dag nga la ston par 'dzin cing /_nga'i ring bsrel dang /_nga'i sku gzugs brnyan la shin tu dad pa dang /_nga'i chos 
[\[171b.7\]]dang dge 'dun dang /_'phags pa'i tshul khrims la yang shin tu dad pas bdag kyang lta ba ngan par mi 'dzin la pha rol po gzhan yang lta ba ngan pa la chags par mi byed pa dang /_ngas bstan pa'i chos rgyas par ston te/_shin tu bsngags shing stod pa byed kyi/_de la 'phya ba'am/_skur pa mi 'debs 
[\[172a\]]
[\[172a.1\]]pa dang /_rtag tu yang dag pa'i smon lam 'debs pa dang /_sdig pa byas ma thag tu yang dang yang mthol cing 'gyod de spong na las kyi sgrib pa mang po zhi bar 'gyur te/_de ltar gang zag de dkon mchog gsum dang /_'phags pa'i tshul khrims la dad pa'i shugs kyis mu stegs can 
[\[172a.2\]]dgu bcu rtsa lnga bas brgya stong snyed kyis lhag go/_/myur du mya ngan las 'da' ba'i grong khyer du phyin pa ni ma yin mod kyi/_'khor los sgyur ba'i rgyal pos kyang mi skur na/_de ma yin pa skye bo gzhan lta smos kyang ci dgos de bas na de bzhin gshegs pas sems can thams cad kyi las dang myong ba'i chos kyi 
[\[172a.3\]]mtshan nyid rnam pa tha dad par mkhyen cing gzigs pa'i phyir gang 'di skad du nga'i bstan pa'i chos la dad nas skra dang kha spu bregs te/_gos ngur smrig gyon pa la rgyal rigs la sogs pa gshe zhing spyo ba dang /_chad pas gcad du mi dbang ngo zhes gsungs te/_gang gis brnyas smad dam/_rab tu byung ba 
[\[172a.4\]]thams cad la gshe zhing spyos sam/_chad pas bcad na kha na ma tho ba'i 'bras bu smin pa ni ji ltar rgyas par bshad pa bzhin no/_/gzhan yang nga'i bstan pa la khyim nas khyim med par rab tu byung ste skra dang kha spu bregs nas gos ngur smrig gyon na/_de la ni 'das pa dang /_ma byon pa dang /_da ltar bzhugs pa'i 
[\[172a.5\]]sangs rgyas bcom ldan 'das thams cad kyis thugs rjes rjes su 'dzin to/_/spyod lam dang /_cha lugs dang /_chos gos gyon pa la yang 'das pa dang /_ma byon pa dang /_da ltar bzhugs pa'i sangs rgyas bcom ldan 'das thams cad kyis kyang thugs rjes rjes su 'dzin to/_/de bas na skra dang kha spu bregs 
[\[172a.6\]]te gos ngur smrig gyon pa'i rab tu byung ba la brnyas smad na/_de ni 'das pa dang /_ma byon pa dang /_da ltar bzhugs pa'i sangs rgyas bcom ldan 'das thams cad la brnyas smod pa yin no/_/de'i rgyu de'i rkyen gyis mkhas pas blo can sdug bsngal gyis skyo zhing 'jigs pa/_lha dang /_mi dang /_mya ngan 
[\[172a.7\]]las 'da' ba'i bde ba 'dod pa dag khyim nas khyim med par rab tu byung ste skra dang kha spu bregs nas gos ngur smrig gyon pa la brnyas pa dang /_smod pa mi bya'o/_/gang ngo tsha ba med pa'i dge sbyong tshul khrims nyams pa theg pa gsum gyi 'phags pa'i chos kyi snod du ma gyur pa bdag nyid lta ba ngan pa'i sdig pa 
[\[172b\]]
[\[172b.1\]]la mngon par zhen te/_gzhan yang lta ba ngan pa'i sdig pa la chags par byed pa de la rgyal rigs dge ba dang /_dge sbyong dang /_bram ze dang /_blon po dang /_khyim bdag dang /_tshong dpon dang /_rje'u rigs dang /_dmangs rigs dang /_skyes pa dang /_bud med dag med do zhes smra ba dang /_
[\[172b.2\]]gzhan yang 'jig rten na pha yang med/_ma yang med pa nas/_dge ba dang mi dge ba dang /_rnam par smin pa'i 'bras bu yang med/_'phags pa'i lam gyi 'bras bu thob pa yang med do zhes smra ba dang /_chos thams cad rgyu las skyes pa ma yin no/_/zhes smra ba dang /_gzhan yang gzugs 
[\[172b.3\]]yod pa'i khams ni rtag pa yin gyi 'jig pa'i chos ma yin par 'dzin pa dang /_gang gzugs med pa'i khams ni rtag pa yin gyi/_'jig pa'i chos ma yin par 'dzin pa dang /_la la ni mu stegs can gyi brtul zhugs kyis mthar phyin pa'i rnam par dag pa thob par 'dzin to/_/la la ni nyan thos kyi theg 
[\[172b.4\]]pa 'ba' zhig gis mthar phyin pa'i rnam par dag pa thob kyi/_rang sangs rgyas kyi theg pa dang /_theg pa chen pos ma yin par 'dzin te/_nyan thos kyi theg pa la dad cing yid ches nas bsngags shing bstod pa dang /_'byed cing ston gyi/_rang sangs rgyas kyi theg pa dang /_theg pa chen po la 'phya 
[\[172b.5\]]zhing skur pa 'debs pa dang /_smod cing bar chad byed pa bgegs byed de ston du mi ster ba yang yod do/_/la la ni rang sangs rgyas kyi theg pa 'ba' zhig gis mthar phyin pa'i rnam par dag pa 'thob kyi/_nyan thos kyi theg pa dang /_theg pa chen pos ma yin par 'dzin te/_rang sangs rgyas kyi theg pa 
[\[172b.6\]]la dad cing yid ches te/_bstod cing bsngags pa dang /_'byed cing ston gyi/_nyan thos kyi theg pa dang /_theg pa chen po la 'phya zhing skur pa 'debs pa dang /_smod cing bar chad byed pa la bgegs byed de ston du mi ster ba yang yod do/_/la la ni theg pa chen po 'ba' zhig gis mthar phyin pa'i 
[\[172b.7\]]rnam par dag pa 'thob kyi/_nyan thos kyi theg pa dang /_rang sangs rgyas kyi theg pas ma yin par 'dzin te/_theg pa chen po la bdag dad cing yid ches pas pha rol gzhan yang dad cing yid ches par byed/_bdag rim gro dang /_bkur sti byed pas pha rol po gzhan yang rim gro dang /_bkur 
[\[173a\]]
[\[173a.1\]]sti byed du 'dzud/_bdag de la bstod cing bsngags pas pha rol po gzhan yang bstod cing bsngags su bcug bdag glegs bam du bris pas pha rol po gzhan yang glegs bam du 'drir bcug bdag klog cing 'don pas pha rol po gzhan yang klog cing 'don du 'jug bdag 
[\[173a.2\]]nyan cing 'dzin pas pha rol po gzhan dag kyang nyan cing 'dzin du bcug_/bdag sems shing yid la byed pas pha rol po gzhan yang sems shing yid la byed du bcug ste/_skye bo chos kyi snod du gyur pa'am/_snod du ma gyur pa yang rung thams cad la theg pa chen po don dam pa shin tu zab pa phra ba rnam 
[\[173a.3\]]par 'byed cing ston te/_nyan thos kyi theg pa dang /_rang sangs rgyas kyi theg pa la 'phya zhing skur pa 'debs pa dang /_smod cing bgegs dang bar chad byed de ston du mi ster ba dang /_bdag ma dad pas gzhan dad pa skye ba'i bgegs byed pa dang /_bdag rim gro mi byed pas gzhan 
[\[173a.4\]]rim gro byed pa'i bgegs byed pa dang /_bdag mi stod pas gzhan stod pa'i bgegs byed pa dang /_bdag glegs bam du mi 'dri bas gzhan glegs bam du 'dri ba'i bgegs byed pa dang /_bdag klog pa dang /_'don pa dang /_nyan pa dang /_'dzin pa dang /_
[\[173a.5\]]shes pa dang /_yid la mi byed pas gzhan klog pa dang /_'don pa dang /_nyan pa dang /_'dzin pa dang /_sems pa dang /_yid la byed pa'i bgegs byed de/_theg pa gnyis kyi chos mi ston pa yang yod do/_/la la ni sbyin pa 'ba' zhig byas pas 
[\[173a.6\]]mthar phyin pa'i rnam par dag pa 'thob kyi/_tshul khrims kyis ma yin/_bzod pas ma yin pa nas shes rab kyi bar du ma yin par 'dzin to/_/la la ni tshul khrims 'ba' zhig gis mthar phyin pa'i rnam par dag pa thob kyi/_sbyin pa dang /_bzod pas ma 
[\[173a.7\]]yin pa nas shes rab kyi bar du ma yin par 'dzin to/_/la la ni bzod pa 'ba' zhig gis mthar phyin pa'i rnam par dag pa thob kyi/_sbyin pa dang /_tshul khrims kyis ma yin pa nas shes rab kyi bar du ma yin par 'dzin to/_/la la ni brtson 'grus 'ba' 
[\[173b\]]
[\[173b.1\]]zhig gis mthar phyin pa'i rnam par dag pa thob kyi sbyin pa dang /_tshul khrims kyis ma yin pa nas shes rab kyi bar du ma yin par 'dzin to/_/la la ni bsam gtan 'ba' zhig gis mthar phyin pa'i rnam par dag pa thob kyi sbyin pa dang /_tshul khrims kyis 
[\[173b.2\]]ma yin pa nas shes rab kyi bar du ma yin par 'dzin to/_/la la ni shes rab 'ba' zhig gis mthar phyin pa'i rnam par dag pa thob kyi/_sbyin pa dang /_tshul khrims kyis ma yin pa nas bsam gtan gyi bar du ma yin par 'dzin to/_/la la ni 'jig 
[\[173b.3\]]rten gyi bzo rtsal rnam pa sna tshogs sbyangs shing shes pas mthar phyin pa'i rnam par dag pa thob par 'dzin to/_/la la ni brag las mchong ba dang /_me ma mur du mchong ba dang /_smyung ba la sogs pa'i brtul zhugs kyi rnam pa mang pos mthar phyin pa'i rnam 
[\[173b.4\]]par dag pa thob par 'dzin te ston to/_/rigs kyi bu de ltar tshul khrims nyams pa sdig pa spyod pa'i dge slong chos kyi snod ma yin pa des [{]brdzun [,]rdzun [}]rnam pa sna tshogs kyis yang dag pa'i chos kyi snod kun bslus te skye bo mang po lta ba ngan pa la bltar btsud do/_/de ltar 
[\[173b.5\]]de dag phyin ci log tu ngan par lta ba'i dbang gis rgyal rigs dge ba nas rje'u rigs dang /_dmangs rigs dang /_skyes pa dang /_bud med la sogs pa dad pa yongs su dag pa dag ma rung bar byas nas tshul khrims dang /_thos pa dang /_sbyin pa dang /_shes 
[\[173b.6\]]rab kyang nyams par byas te/_rgyal rigs gdol pa can nas rje'u rigs gdol pa can gyi bar du thams cad gdol pa can du bsgyur bas de dag ni chos kyi snod ma yin te/_tshul khrims nyams pa'i dge slong dang /_rgyal rigs gdol pa can la sogs pa 
[\[173b.7\]]ston pa dang slob mar bcas te/_dge ba'i rtsa ba bcad pas mtshams med pa'i sems can dmyal ba'i bar du ltung bar 'gyur ro/_/rigs kyi bu ji ltar mi ro bam nas rul cing zhig pa las 'gro ba thams cad kyi yid du mi 'ong zhing snar mnam pa reg ma 
[\[174a\]]
[\[174a.1\]]thag tu 'jig pa dang nye'am/_'bags na mnam pa bzhin du rgyal rigs dge ba nas dmangs rigs dge ba'i bar du tshul khrims nyams pa/_sdig pa spyod pa/_chos kyi snod ma yin pa de la bsnyen tam 'grogs sam/_lhan cig gnas 
[\[174a.2\]]sam/_las lhan cig byed na de ma thag tu ngan par lta ba btsog cing mnam pa gos par 'gyur ro/_/rigs kyi bu de ltar de bzhin du rgyal rigs dge ba nas dmangs rigs dge ba'i bar du dad pa dang /_tshul khrims dang /_thos pa dang /_sbyin pa dang /_
[\[174a.3\]]shes rab kun nyams te/_gdol pa can du gyur pas de ni ston pa dang slob mar bcas te dge ba'i rtsa ba bcad pas na mtshams med pa'i sems can dmyal ba'i bar du ltung bar 'gyur ro//_//bam po drug pa/_rigs kyi bu de ltar rgyal rigs la sogs 
[\[174a.4\]]pa skye bo tshad med pa tshul khrims nyams pa sdig pa spyod pa/_chos kyi snod ma yin pa'i dge slong bsten pas dge ba'i chos thams cad nyams pa nas mtshams med pa'i sems can dmyal ba'i bar du ltung bar 'gyur ba la ltos/_de bas na mtho ris kyi 
[\[174a.5\]]lhar skye ba nas mya ngan las 'da' ba'i bde ba'i bar du 'dod pa dag lam las rgyal ba'i dge sbyong la bsnyen bkur dang /_mchod pa dang /_bkur sti byas te theg pa gsum gyi chos kyi mdo mnyan par gsol ba gdab bo/_/gzhan yang lam ston pa dang /_
[\[174a.6\]]lam gyis 'tsho ba'i dge sbyong btsal bar bya'o/_/lam de gsum la gnas pa'i dge sbyong med na yang lam sun 'byin pa'i dge sbyong btsal bar bya'o/_/tshul khrims nyams mod kyi/_yang dag par lta ba dang /_mos pa dang /_lhag pa'i spyod pa dang 
[\[174a.7\]]ldan pas de la ni bsnyen bkur dang /_mchod pa dag byos la theg pa gsum gyi don dri bar bya'i lhag pa'i spyod pa dang /_mos pa dang lta ba kun nyams pa la ni bsnyen bkur dang /_mchod pa bya ba ma yin no/_/tshul khrims nyams pa dag tshul khrims nyams 
[\[174b\]]
[\[174b.1\]]mod kyi log par mi lta la/_mos pa dang /_lhag pa'i spyod pa dang lta bar ldan pas na de dang de gang na bar song ste nyan thos kyi theg pa'i chos dang /_rang sangs rgyas kyi theg pa'i chos dang /_theg pa chen po'i chos zhu zhing ma nyan par bya'i brnyas shing smad par 
[\[174b.2\]]mi bya'o/_/theg pa gsum las gang yang rung ba cig la dad de smon lam 'debs shing brtson 'grus rtsom zhing rjes su slob kyang theg pa gzhan la yang brnyas pa dang smad par mi bya'o/_/gang gis theg pa gsum las theg pa gang yang rung ste/_gcig gi tshigs 
[\[174b.3\]]su bcad pa gcig tsam la brnyas smod na/_de la ni bsnyen bkur mi bya mi bsnyen mi 'grogs lhan cig tu mi gnas las 'thun par mi bya'o/_/gang gis de la bsnyen bkur byed cing bsten tam 'grogs sam lhan cig tu gnas sam/_las lhan cig byed na 
[\[174b.4\]]gdon mi za bar mtshams med pa'i sems can dmyal bar ltung bar 'gyur ro/_/rigs kyi bu de bas na theg pa gsum las gang yang rung ba gcig la gnas te/_'khor ba las 'da' zhing rab tu bde ba la mos te/_sdug bsngal gyi skyo ba dag de bzhin 
[\[174b.5\]]gshegs pas gsungs pa'i dam pa'i chos nyan thos kyi theg pa la brten te gsungs pa dang /_rang sangs rgyas kyi theg pa la brten te gsungs pa dang /_theg pa chen po la brten te gsungs pa kun la dad cing shin tu bkur sti bya'i/_de la 'phya zhing skur pa 
[\[174b.6\]]'debs pa dang /_bar chad dang /_bgegs dang chung ngu na tshigs su bcad pa gcig tsam gyi bgegs kyang ma byed cig_/rtag tu bsti stang dang bcas te klog pa dang 'don pa dang nyan pa la shin tu brten pa'i yi dam bcas te rtogs par bya'o/_/theg pa 
[\[174b.7\]]gsum las gang yang rung ba'i chos gcig la 'phya zhing skur na de dang lhan cig tu mi gnas chung ngu na zhag gcig tsam yang bsnyen bkur dang chos mnyan par mi bya'o/_/sems can gang zhig theg pa gsum las theg pa gcig tsam la 'phya zhing skur tam/_theg pa 
[\[175a\]]
[\[175a.1\]]gsum la 'phya zhing skur pa'i gang zag la brten te 'dri ba dang nyan pa byas na/_de'i rgyu de'i rkyen gyis mtshams med pa'i sems can dmyal ba chen por ltung zhing sdug bsngal chen po myong bar 'gyur te rab tu thar bar dka'o/_/de ci'i phyir zhe na/_
[\[175a.2\]]rigs kyi bu nga sngon 'das pa'i dus na byang chub sems dpa'i spyad pa spyod cing bla na med pa'i ye shes tshol ba la brtson pas nan tan byed pa na bar bar ni nyan thos kyi theg pa dang ldan pa'i dam pa'i chos 'dod pa'i phyir chung ngu na tshigs su bcad pa gcig tsam gyi phyir 
[\[175a.3\]]yang lus kyi yan lag lag pa dang /_rkang pa dang /_sha dang /_khrag dang /_pags pa dang /_rus pa dang /_mgo dang /_mig dang /_rkang dang /_klad pa'i bar du yongs su gtong ngo /_/bar bar ni rang sangs rgyas kyi theg pa la brten te 
[\[175a.4\]]gsungs pa'i dam pa'i chos 'dod pa'i phyir chung ngu na tshigs su bcad pa gcig tsam gyi phyir yang lus kyi yan lag lag pa dang /_rkang pa dang /_sha dang /_khrag dang /_pags pa dang /_rus pa dang /_mgo dang /_mig dang /_rkang dang /_klad pa'i 
[\[175a.5\]]bar du yongs su gtong ngo /_/bar bar ni theg pa chen po la brten te gsungs pa'i dam pa'i chos 'dod pa'i phyir chung ngu na tshigs su bcad pa gcig tsam gyi phyir yang lus kyi yan lag lag pa dang /_rkang pa dang /_sha dang /_khrag dang /_pags pa dang /_
[\[175a.6\]]rus pa dang /_mgo dang /_mig dang /_rkang dang /_klad pa'i bar du yongs su gtong ngo /_/de ltar dka' ba spyad pas theg pa gsum la chung ngu na tshigs su bcad pa gcig tsam rnyed na shin tu dga' rangs te bsti stang dang bcas pas 'chang zhing gzungs su 
[\[175a.7\]]'dzin la ji skad gsungs pa bzhin du spyod de/_cung zad kyang mi gtong bas bskal pa tshad med pa'i bar du shin tu spyad dka' ba thams cad spyad pas gdod mtha'i las byas pas bla na med pa'i ye shes kyi 'bras bu thob par gyur to/_/gzhan yang sems can 
[\[175b\]]
[\[175b.1\]]thams cad la phan pa dang bde ba'i don gyi phyir theg pa gsum gyi dam pa'i chos las rnam par phye ste bshad do/_/de lta bas na de la 'phya zhing skur pa dang /_bar chad dang /_bgegs dang /_chung ngu na tshigs su bcad pa gcig tsam yang 'chab par mi bya'o/_/de 
[\[175b.2\]]la rtag tu bkur sti dang bcas pas klog pa dang /_'don pa dang nyan par shin tu brtan pa'i yi dam bca'o/_/rigs kyi bu 'di ltar theg pa gsum po'i dam pa'i chos 'di ni 'das pa dang /_ma 'ongs pa dang /_da ltar bzhugs pa'i sangs rgyas bcom ldan 'das 
[\[175b.3\]]klung gang gA'i bye ma dang mnyam pa thams cad kyis 'thun par gsungs te/_byin gyi rlabs kyis thams cad byin gyis rlob bo/_/sems can thams cad 'khor ba'i sdug bsngal chen po las gdon cing bsgral ba dang /_dkon mchog gsum gyi gdung rgyun mi 
[\[175b.4\]]'chad par bya ba'i phyir yongs su gzung ba yin no/_/de bas na theg pa gsum gyi dam pa'i chos la thams cad kyis dad cing bkur sti bya'i/_de la 'phya zhing skur pa 'debs pa dang /_bar chad dang /_bgegs mi bya ste/_theg pa gsum gyi dam pa'i chos las 
[\[175b.5\]]tshigs su bcad pa gcig tsam med par byas na gdon mi za bar mtshams med pa'i sems can dmyal bar ltung bar 'gyur ro/_/rigs kyi bu gzhan yang ma 'ongs pa'i dus na sangs rgyas kyi zhing 'dir rgyal rigs gdol pa can dang /_bram ze gdol pa can dang /_
[\[175b.6\]]blon po gdol pa can dang /_khyim bdag gdol pa can dang /_dge sbyong gdol pa can dang /_tshong dpon gdol pa can dang /_rje'u rigs dang dmangs rigs gdol pa can gyi skyes pa'am/_bud med de dag g.yo dang sgyus 'tsho zhing glen pa gti mug can cung zad 
[\[175b.7\]]tsam gyi shes pa snyems pa/_rang bzhin gyis gtum pa khro ba/_spro thung ba brlang ba/_'jig rten phyi ma'i sdug bsngal gyi 'bras bu la 'jigs par mi lta ba/_srog gcod pa la dga' ba nas log par lta ba dang /_ser sna dang /_phrag dog dang /_'jungs 
[\[176a\]]
[\[176a.1\]]pa dang /_'dod chags kyi bar du dga' zhing dge ba'i bshes gnyen la rgyab kyis phyogs nas sdig pa'i bshes gnyen la bsten pa theg pa gsum gyi 'phags pa'i chos kyi snod ma yin pa dag nyan thos kyi theg pa'i chos cung zad thos pas 
[\[176a.2\]]sangs rgyas kun gyis yongs su bzung ba'i rang sangs rgyas kyi theg pa'i chos dang /_bla na med pa'i theg pa chen po'i chos la 'phya zhing skur ba 'debs pa dang /_smod pa dang /_bar chad dang /_bgegs byed de yongs su rgyas par mi byed do/_/la la ni rang 
[\[176a.3\]]sangs rgyas kyi theg pa'i chos cung zad thos nas sangs rgyas kun gyis yongs su bzung ba'i nyan thos kyi theg pa'i chos dang /_bla na med pa'i theg pa'i chos la 'phya ba dang /_skur pa 'debs pa dang /_smod pa dang /_bar chad dang /_bgegs byed de 
[\[176a.4\]]yongs su rgyas par mi byed do/_/la la ni bla na med pa'i theg pa chen po'i chos cung zad thos nas sangs rgyas kun gyis yongs su gzung ba'i nyan thos kyi theg pa'i chos dang /_rang sangs rgyas kyi theg pa'i chos la 'phya ba dang /_skur pa 'debs pa dang /_smod 
[\[176a.5\]]pa dang /_bar chad dang /_bgegs byed de yongs su rgyas par mi byed la/_khe dang grags pa'i phyir 'di skad du bdag ni theg pa chen po pa yin te/_theg pa chen po'i grogs su gyur pa theg pa chen po 'ba' zhig nyan pa dang /_'chang ba dang /_gzungs su 
[\[176a.6\]]'dzin par dga'i/_nyan thos dang /_rang sangs rgyas kyi theg pa pa'i chos la mi dga'/_theg pa gnyis po la sten par mi 'dod do zhes zer ro/_/de ltar theg pa chen po pa yin no zhes [{]brdzun [,]rdzun [}]zer ba de bdag gti mug gis mngon par zin te/_nga rgyal gyi 
[\[176a.7\]]dbang du gyur pas de ltar theg pa gsum gyi yang dag pa'i chos la 'phya zhing skur pa 'debs pa dang /_bar chad dang /_bgegs byed de yongs su rgyas par yang mi byed do/_/theg pa gsum po slob pa'i gang zag la yang 'phya zhing skur nas smod de mthu med par 
[\[176b\]]
[\[176b.1\]]byed do/_/rigs kyi bu 'das pa dang /_ma 'ongs pa dang /_da ltar bzhugs pa'i sangs rgyas bcom ldan 'das dang /_byang chub sems dpa' sems dpa' chen po thams cad sems can thams cad la phan pa dang /_bde ba'i don gyi phyir thugs rje chen po'i 
[\[176b.2\]]shugs kyis dngos po rnam pa 'di gnyis yongs su bzung ngo /_/gang zhe na/_dkon mchog gsum gyi gdung rgyun mi 'chad par byed pa khyim nas khyim med par rab tu byung ste skra dang kha spu bregs nas gos ngur smrig gyon pa dang /_theg pa gsum las byung ba 
[\[176b.3\]]'phags pa'i bden pa bzhi la sogs pa dam pa'i chos dang ldan pa'o/_/dngos po rnam pa gnyis po 'di ni sangs rgyas bcom ldan 'das dang /_byang chub sems dpa' sems dpa' chen po 'ba' zhig gis yongs su bzung ba mdzad kyis nyan thos dang /_rang 
[\[176b.4\]]sangs rgyas la sogs pas ni ma yin no/_/gzhan yang bye ba khrag khrig brgya stong snyed kyi tshangs pa chen po dang /_brgya byin lha'i dbang po dang /_gling bzhi la dbang ba'i 'khor los sgyur ba'i rgyal po la sogs pas yongs su bzung ba ma yin no/_/ma 'ongs 
[\[176b.5\]]pa'i dus na sangs rgyas kyi zhing 'dir rgyal rigs gdol pa can dag nga'i bstan pa la rab tu byung ste skra dang kha spu bregs nas gos ngur smrig gyon pa la thabs kyis nye ba'i skyon dang klan ka tshol te/_rkyen rnam pa mang pos gshe zhing spyo ba dang /_smod cing sma phab 
[\[176b.6\]]pa dang /_gzhu ba dang /_'tshog pa dang /_btson rar gzhug pa dang /_'tsho ba'i yo byad 'phrog pa dang /_chos gos 'phrog pa nas khyim par phab ste/_khyim pa'i las rnam pa sna tshogs byed du bcug pa dang /_nan gyis 'khol zhing chad pas gcod pa 
[\[176b.7\]]dang /_skrod pa dang /_bza' ba dang /_btung ba gcod pa dang /_'tsho ba'i dbang po dang bral ba'i bar du byed do/_/rgyal po rgyal rigs gdol pa can de de ltar glen zhing gti mug gi rang bzhin can du gyur pas nga rgyal gyi dbang gis mngon par zin pa de sangs 
[\[177a\]]
[\[177a.1\]]rgyas dang /_byang chub sems dpa'i thugs rje'i mthus yongs su bzung ba'i slob ma rnams la smod pa dang /_sma 'bebs pa dang /_nan gyis chad pas gcod pa la sogs pa byed pa'o/_/sangs rgyas dang byang chub sems dpa' thams cad 
[\[177a.2\]]kyis thugs rje chen po'i shugs kyis yongs su bzung ba'i chos shin tu zab mo la yang 'phya zhing skur te ma rung bar byed do/_/dus gsum gyi sangs rgyas bcom ldan 'das dang /_byang chub sems dpa' thams cad kyis yongs su bzung ba'i theg pa rnam pa gsum 
[\[177a.3\]]gyi dam pa'i chos kyi bar chad dang bgegs byed de yongs su rgyas par mi byed do/_/de ltar rgyal rigs gdol pa can nas rje'u rigs dang /_dmangs rigs gdol pa can gyi bar du glen zhing gti mug gi rang bzhin can dang /_nga rgyal gyis mngon par zin pa de ni 
[\[177a.4\]]theg pa chen po pa'o zhes khas 'che ba de dag nyan thos dang /_rang sangs rgyas kyi theg pa'i snod du yang ma gyur na bla na med pa theg pa chen po'i chos kyi snod du gyur pa lta ci smos te/_khe dang grags pa dang /_bkur sti dang /_mchod pa 'dod pa'i phyir 'jig rten pa glen 
[\[177a.5\]]zhing gti mug can thams cad bslus nas bdag ni theg pa chen po pa'o zhes zer te/_de bzhin gshegs pa'i theg pa gnyis kyi dam pa'i chos la 'phya zhing skur pa 'debs so/_/de ltar gang zag glen zhing gti mug can g.yo dang sgyus 'tsho zhing nga rgyal gyis 
[\[177a.6\]]mngon par zin pa ser sna dang /_phrag dog dang /_'dod chags kyis kun nas bslangs pas de'i rgyu de'i rkyen gyis nga'i chos kyi mig ma rung ba dang myur du med par byas so/_/des ni dus gsum gyi sangs rgyas bcom ldan 'das thams cad kyi dam tshig las 
[\[177a.7\]]'gal ba'i kha na ma tho ba chen po byed pa yin no/_/dus gsum gyi byang chub sems dpa' thams cad kyi dam tshig las 'gal ba'i kha na ma tho ba chen po byas pa yin no/_/dus gsum gyi nyan thos thams cad kyi dam tshig las 'gal ba'i kha na ma tho ba chen 
[\[177b\]]
[\[177b.1\]]po'i sdig byed pa yin te/_ring po mi thogs par lus kyi yan lag kun zhig pa dang /_nad ma rungs pa chen po rnam pa mang pos btab par 'gyur ro/_/rgyal rigs gdol pa can nas rje'u rigs dang /_dmangs rigs dang /_gdol pa can gyi skyes pa'am/_
[\[177b.2\]]bud med 'di dag thams cad sdig pa'i las byed cing phyin ci log tu lta ba'i dbang gis dge ba'i rtsa ba thams cad bcad pas/_gal te dus gzhan du sbyin pa'i bsod nams mang du byas su zin kyang ma 'ongs pa'i dus na [{]yi dgas [,]yi dwags [}]sam byol song gi khams su skye ste 
[\[177b.3\]]phyug po'i bde ba myong bar mi 'gyur ro/_/lus de nyid kyis gzugs dang gzugs med pa'i khams su skye ba'i dge ba'i rtsa ba chung ngu yang bskyed mi nus na nyan thos sam/_rang sangs rgyas sam/_bla na med pa'i theg pa chen po lhun gyis grub pa rnam pa thams cad mkhyen 
[\[177b.4\]]pa'i ye shes kyi dge ba'i rtsa ba'i sa bon skyed pa lta ci smos/_gzhan yang de'i lce la rtag tu nad kyis gnod par 'gyur zhing /_nyin zhag du mar lce lkugs shing smra mi nus pa dang /_shin tu mi bzad pa'i na ba dang tsha ba'i sdug bsngal chen po myong ba dang /_'chi 'phos 
[\[177b.5\]]nas kyang mtshams med pa'i sems can dmyal bar ltung bar 'gyur ro/_/de bas na de bzhin gshegs pas rgyal rigs dge ba nas rje'u rigs dang /_dmangs rigs la sogs pa'i skyes pa'am/_bud med de dag la yun ring por phan pa dang bde ba'i don gyi phyir 
[\[177b.6\]]yang dang yang 'di skad gsungs te/_khyed kyis nga'i bstan pa la skra dang kha spu bregs te gos ngur smrig gi tshal bu gyon cing rab tu byung ba la gnod pa dang /_gshe shing spyo ba la sogs pa ma byed cig_/ngas bstan pa'i theg pa gsum gyi dam pa'i chos la 'phya zhing 
[\[177b.7\]]skur pa 'debs pa dang /_smod pa dang /_bar chad dang /_bgegs ma byed cig ces gsungs so/_/ngas bstan pa las ched du 'gal bar byas na sdig pa'i rnam par smin pa ni ji ltar rgyas par bshad pa bzhin no/_/de ci'i phyir zhe na/_nga'i bstan pa la skyabs su 
[\[178a\]]
[\[178a.1\]]song ste skra dang kha spu bregs nas gos ngur smrig gyon cing rab tu byung ba'i cha lugs can de la 'das pa dang /_ma 'ongs pa dang /_da ltar bzhugs pa'i sangs rgyas bcom ldan 'das dang /_byang chub sems dpa' thams cad kyis thugs rje chen po'i 
[\[178a.2\]]byin gyi brlabs kyis yongs su bzung ba'o/_/skra dang kha spu bregs te gos ngur smrig gyon cing rab tu byung ba'i spyod lam can de ni 'phags pa rnams kyi rnam par grol ba'i rgyal mtshan yin no/_/nyan thos thams cad kyis rnam par grol bas longs spyod pa'i chos kyi 
[\[178a.3\]]ro'i rgyal mtshan yin no/_/rang sangs rgyas kyi theg pa pa thams cad kyis rnam par grol bas longs spyod pa'i chos kyi ro'i rgyal mtshan yin no/_/theg pa chen po pa thams cad kyis rnam par grol bas longs spyod pa'i chos kyi ro'i rgyal mtshan yin no/_/de bzhin 
[\[178a.4\]]gshegs pas gsungs pa'i theg pa gsum gyi dam pa'i chos yin no/_/dus gsum gyi sangs rgyas dang byang chub sems dpa' thams cad kyi thugs rje chen po'i byin gyi rlabs kyis yongs su bzung ba yin no/_/'phags pa rnams kyi rnam par grol ba'i gnas yin 
[\[178a.5\]]no/_/nyan thos kyi theg pa pa thams cad kyi rnam par grol bas longs spyod pa'i chos kyi ro'i gnas yin no/_/rang sangs rgyas kyi theg pa pa thams cad kyis rnam par grol bas longs spyod pa'i chos kyi ro'i gnas yin no/_/theg pa chen po pa thams cad kyi 
[\[178a.6\]]rnam par grol bas longs spyod pa'i chos kyi ro'i gnas yin no/_/rigs kyi bu de lta bas na rnam par grol ba tshol ba dag nga'i bstan pa la skyabs su song ba skra dang kha spu bregs te gos ngur smrig gyon pa rab tu byung ba'i gang zag la bsnyen bkur dang /_mchod pa 
[\[178a.7\]]dang /_bsti stang bya'o/_/bdag gis sngar nyan thos kyi theg pa'i chos la dad de/_bdag nyan cing gzungs su 'dzin na gzhan yang nyan cing 'dzin du gzhug go/_/bdag klog cing kha ton byed na gzhan yang klog cing 'don du gzhug go/_/bdag glegs 
[\[178b\]]
[\[178b.1\]]bam du 'dri na gzhan yang glegs bam du 'drir gzhug go/_/bdag sbyin pa byed na gzhan yang sbyin pa byed du gzhug go/_/bdag ston cing 'chad na gzhan yang ston cing 'chad pa dang /_yid la bya ba dang /_nan tan bya ba dang /_rgya cher spel du gzhug go/_/ji ltar 
[\[178b.2\]]rang sangs rgyas kyi theg pa'i chos la dad cing yid ches te/_bdag nyan cing gzungs su 'dzin na gzhan yang nyan cing 'dzin du gzhug go/_/bdag klog cing kha ton du byed na gzhan yang klog cing 'don du gzhug go/_/bdag glegs bam du 'dri na gzhan yang 
[\[178b.3\]]glegs bam du 'drir gzhug go/_/bdag sbyin pa byed na gzhan yang sbyin pa byed du gzhug go/_/bdag ston cing 'chad na gzhan yang ston cing 'chad pa dang /_yid la bya ba dang /_nan tan bya ba dang /_rgya cher spel du gzhug go/_/'di ltar theg pa chen 
[\[178b.4\]]po la dad cing yid ches te/_bdag nyan cing gzungs su 'dzin na gzhan yang nyan cing 'dzin du gzhug go/_/bdag klog cing kha ton byed na gzhan yang klog cing 'don du gzhug go/_/bdag glegs bam du 'dri na gzhan yang glegs bam du 'drir gzhug go/_/
[\[178b.5\]]bdag sbyin pa byed na gzhan yang sbyin pa byed du gzhug go/_/bdag ston cing 'chad na gzhan yang ston cing 'chad pa dang /_yid la bya ba dang /_nan tan bya ba dang /_rgya cher spel du gzhug go/_/gal te snod du ma gyur na bdag kyang mi nyan gzhan yang nyan du mi gzhug 
[\[178b.6\]]pa nas gzhung de bzhin du rgyas par bshad pa bzhin no/_/sdig pa'i chos thams cad ring du spang ba dang /_/sdig pa'i grogs po spang ba dang /_dge ba'i bshes gnyen la bsten pa dang /_pha rol tu phyin pa drug la brtson zhing su nan tan byed pa dang /_mi dge ba'i 
[\[178b.7\]]las thams cad yang dang yang 'gyod cing mthol ba dang /_ci la mos pa bzhin du yang dag pa'i smon lam gdab par bya'o/_/gang de ltar byed pa ni lus 'di nyid kyis nyan thos kyi theg pa'i snod du yang 'gyur la/_rang sangs rgyas kyi rigs las kyang phyir mi ldog_/
[\[179a\]]
[\[179a.1\]]theg pa chen po'i rigs las kyang phyir mi ldog pa'i gnas yod do/_/de bas na theg pa gsum char la yang bslab cing nan tan bya'i/_nga rgyal gyis theg pa chen po pa'o zhes khas 'che zhing nyan thos kyi theg pa dang /_rang sangs rgyas kyi 
[\[179a.2\]]theg pa'i chos la 'phya zhing skur par mi bya'o/_/ngas sngon theg pa chen po'i chos kyi snod du gyur pa brtan par spyod pa 'ba' zhig la de skad du theg pa chen po sgom pa 'ba' zhig gis mtha'i gnas byed par 'gyur ro/_/zhes bshad pa dang 'dir 'gal ba med do/_/
[\[179a.3\]]de nas bcom ldan 'das kyis don 'di dag gsal bar bzlas pa'i phyir tshigs su bcad pa 'di gsungs so/_/'khor gyi dkyil 'khor chen po'i mngon sum/_/rdo rje'i snying pos nga la zhus pa/_/tshul khrims nyams pa'i dge slong dag la/_/ci phyir mchod pa 
[\[179a.4\]]gyis shig ces skul/_/sbyangs pa'i yon tan kun kyang nyams nas/_/glen zhing ngan par lta ba 'dzin pa/_/chos kyi snod min lam sun 'byin la/_/spyo 'am chad pas gcad du mi gnang /_/de las theg pa gsum gyi dam chos/_/yang dag pa yi rnam par 
[\[179a.5\]]sgrol ba/_/sman bzang lta bu bshad pa thos na/_/zhi ba'i mya ngan 'das 'gyur zhes gsungs/_/ci yi phyir na mdo sde gzhan las/_/theg pa chen po gcig gis grol 'gyur/_/theg pa gnyis kyi chos la slob spangs/_/yang 'dir theg pa gsum bshad 
[\[179a.6\]]ci phyir/_/sems can kun la thugs brtse can gyis/_/ngan par lta ba'i las kun spangs te/_/phan pa dang ni bde ba'i don phyir/_/rnam par grol zhing the tsom gcod gsol/_/rgyal rigs rgyal po dag la phan pa/_/rje'u rigs dmangs rigs bar 
[\[179a.7\]]du bde phyir/_/dge slong dag la gnod byed mi gnang /_/kha na ma tho chen po'i sdig 'gyur/_/kha spu bregs shing ngur smrig gos gyon/_/sangs rgyas rnams kyi chos kyi rgyal mtshan/_/rnam par grol ba'i lam gyi mig yin/_/sangs rgyas kun gyis 
[\[179b\]]
[\[179b.1\]]byin gyis brlabs pa/_/spyod lam mang po yongs su nyams kyang /_/rnam par grol ba yongs su spangs min/_/ngan par lta ba'i sdig pa spangs pas/_/myur du mya ngan 'das pa 'thob 'gyur/_/ji ltar sman rab 'khus par gyur kyang /_/nad rnams kun la 
[\[179b.2\]]shin tu phan 'gyur/_/de bzhin spyod lam nyams pa de yang /_/pha rol sdug bsngal zhi bar byed 'gyur/_/zhu ba'i las dang gso sbyin dag tu/_/dge sbyong de ni der 'dug ma gnang /_/gzhan la dam pa'i chos ston dbang ste/_/gnyi gas bsod nams 
[\[179b.3\]]chen po thob 'gyur/_/dkon mchog gsum la dad cing phyogs te/_/nga la ston pa chen por 'dzin pa/_/mi dge sdig pa mang po spong 'gyur/_/mu stegs mang po gang bas de mchog_/ji ltar srin mo'i gling du 'khyams pa'i/_/'jigs shing skrag 
[\[179b.4\]]pa'i tshong pa de dag_/kun gyis rta spu nyag re bzung bas/_/rgya mtsho las rgal bgegs dang bral ba/_/de ltar tshul khrims nyams pa de ni/_/mi dge ngan par lta ba spangs te/_/dad pa gcig gi rgyu yi mthus na/_/nyon mongs pa yi srin las thar 'gyur/_/
[\[179b.5\]]rnam par grol ba'i rgyal mtshan bsrungs te/_/sangs rgyas mang pos byin gyis brlabs pa'i/_/tshul khrims nyams la gnod mi byed na/_/kha na ma tho'i sdig lci spong 'gyur/_/bsod nams chen po la ni mos shing /_/yang dag rnam par grol la dga' 
[\[179b.6\]]ba/_/snod dang snod min kun la mnyam srung /_/des ni rnam grol thob par mi dka'/_/glen pa nga rgyal theg pa chen por/_/khas 'che de ni shes pa'i mthu med/_/theg pa gnyis kyi chos la rmongs na/_/theg pa chen por rig 'gyur ci smos/_/dper 
[\[179b.7\]]na mig gi 'bras bu nyams na/_/kha dog rnam pa mthong bar mi 'gyur/_/de bzhin dad pa nyams shing med na/_/theg pa chen po shes par mi nus/_/chu bran btung ba'i mthu yang med na/_/rgya mtsho chen po ga la rngub nus/_/theg pa gnyis kyang goms 
[\[180a\]]
[\[180a.1\]]mi nus na/_/theg pa chen po ga la slob nus/_/theg pa gnyis kyi chos la dad nas/_/theg pa chen po la ni dad 'gyur/_/theg chen chos la dad pa med par/_/tshig tu smra bas don du mi 'gyur/_/nang ni yang dag chad par lta zhing /_/
[\[180a.2\]]theg pa chen po can zhes khas 'che/_/mi dge gsum gyi las ni mi srung /_/nga yi dam chos ma rung 'jig byed/_/gang zag de ni tshe 'phos gyur nas/_/mtshams med sems can dmyal bar ltung nges/_/de bas dbang po brtan cing bshad bya'i/_/snod 
[\[180a.3\]]du ma gyur pa la ma yin/_/byams pa'i sems med nga rgyal dregs shing /_/gtum zhing brlang ba dbang po zhan pa/_/de ni chad par lta ba yin par/_/mkhas pa rnams kyis de dag shes bya/_/nyan thos dang ni rang rgyal ba dang /_/theg pa chen po'i snod 
[\[180a.4\]]ma yin no/_/sangs rgyas kun la smad cing skur pas/_/nges par mtshams med dmyal bar ltung 'gyur/_/'du 'dzi la dga' tshul khrims srung zhing /_/slob dpon 'chab cing sdug bsngal 'jigs pa/_/mkhas pa dag gis shes par gyis shig_/
[\[180a.5\]]de ni nyan thos theg pa yin no/_/sbyin la dga' zhing skye 'gog rtog pa/_/bas mtha'i gnas la dga' ba dag ni/_/rang rgyal pa yi theg pa yin par/_/mkhas pa dag gis shes par gyis shig_/dge ba'i rtsa ba kun dang ldan zhing /_/byams pa dang 
[\[180a.6\]]ni snying rje'i sems kyis/_/rtag tu phan pa'i don la dga' ba/_/de ni theg pa chen po yin no/_/tshul khrims bsrung phyir lus srog spong zhing /_/sems can dag la mi 'tshe mi gnod/_/stong pa nyid kyi chos la brtson pa/_/theg pa chen po yin par 
[\[180a.7\]]shes bya/_/thams cad chos la sems kyis bzod cing /_/smra ba'i tshig 'jam 'jungs pa med pa/_/chos la rtag tu dga' zhing spro ba/_/de yang theg pa chen po yin no/_/chos kyi snod dang snod min kun la/_/bsam pa mnyam pas phan pa'i don 
[\[180b\]]
[\[180b.1\]]byed/_/'jig rten chos kyis mi gos pa dag_/de yang theg chen yin par shes bya/_/de bas mkhas pa blo can dag ni/_/theg pa gsum la shin tu dang bskyed/_/dge 'dun dag la gnod mi byed na/_/myur du bla med byang chub grub 'gyur/_/rigs 
[\[180b.2\]]kyi bu gzhan yang rgyal rigs dge ba dang /_bram ze dge ba dang /_blon po dge ba dang /_khyim bdag dge ba dang /_tshong dpon dge ba dang /_dge sbyong dge ba dang /_rje'u rigs dang /_dmangs rigs la sogs pa'i skyes pa'am/_bud med de dag 
[\[180b.3\]]gnas pa dang spyad par bya ba'i 'khor lo rnam pa bcu dang ldan na lus 'di nyid kyis nyan thos kyi theg pa'i rigs las ldog cing nyams par mi 'gyur ba dang /_tshe 'di nyid la nyan thos kyi theg pa'i 'phags pa'i chos kyi snod du 'gyur te/_rang sangs rgyas 
[\[180b.4\]]kyi theg pa dang /_theg pa chen po'i snod du ni ma yin no/_/bcu gang zhe na 'di lta ste/_bsam pa yongs su dag pa'i dad pas dge ba dang mi dge ba'i las kyi 'bras bu yod par yid ches pa dang /_khrel ba dang /_ngo tsha ba dang ldan pas mi dge ba'i 
[\[180b.5\]]grogs dang /_ngan par lta ba thams cad yongs su spong ba dang /_sdom pa la shin tu gnas te/_srog gcod pa yongs su spong ba nas bag med par 'gyur ba'i khu ba 'thung ba'i bar du yongs su spong ba dang /_byams pa'i sems la gnas te zhe 
[\[180b.6\]]sdang dang /_khong khro ba thams cad yongs su spong ba dang /_snying rje'i sems la gnas te sems can nyam thag pa thams cad sgrol ba dang /_dga' ba'i sems la bde bar gnas te/_ngag gi las mi dge ba bzhi yongs su spong ba dang /_btang snyoms 
[\[180b.7\]]kyi sems la gnas te/_'dod chags dang /_ser sna dang /_phrag dog thams cad yongs su spong ba dang /_yang dag pa la phyogs te slu ba'i ltas bzang ngan kun yongs su spong zhing log pa mu stegs can la mi sten pa dang /_shin tu 'bad pa'i 
[\[181a\]]
[\[181a.1\]]brtson 'grus dang ldan te dge ba'i chos kun la nan tan byed pa dang /_rtag tu dgon pa la dga' zhing chos kyi don tshol ba la mi skyo bar spro ba'o/_/rigs kyi bu rgyal rigs dge ba nas rje'u rigs dang /_dmangs rigs la sogs pa'i skyes 
[\[181a.2\]]pa dang /_bud med de dag gnas pa dang spyad par bya ba'i 'khor lo bcu po 'di dag dang ldan na tshe 'di nyid la nyan thos kyi theg pa pa'i rigs las ldog cing nyams par mi 'gyur ba dang /_tshe 'di nyid la nyan thos kyi theg pa'i 'phags pa'i chos mngon du gyur pa 
[\[181a.3\]]dang nyan thos kyi 'phags pa'i chos kyi snod du gyur te/_rang sangs rgyas kyi theg pa dang /_theg pa chen po'i 'phags pa'i chos mngon du gyur pa dang /_rang sangs rgyas kyi theg pa dang /_theg pa chen po'i snod du 'gyur ba ni ma yin no/_/gzhung des rang 
[\[181a.4\]]sangs rgyas kyi theg pa dang /_theg pa chen po yang shes par bya'o/_/rigs kyi bu de ltar gnas pa dang spyad par ldan pa'i 'khor lo bcu po de dag ni nyan thos dang /_rang sangs rgyas dang /_byang chub sems dpa' dang /_sangs rgyas bcom ldan 
[\[181a.5\]]'das thams cad kyi thun mong du yod pa'o/_/rigs kyi bu gzhan yang gnas pa dang spyad par bya ba'i 'khor lo rnam pa bcu nyan thos dang thun mong ma yin pa/_rang sangs rgyas dang /_byang chub sems dpa' dang /_sangs rgyas bcom ldan 'das dang thun 
[\[181a.6\]]mong ba yod do/_/gang rgyal rigs dge ba nas rje'u rigs dang /_dmangs rigs la sogs pa'i skyes pa dang /_bud med de dag gnas pa dang spyad par bya ba'i 'khor lo bcu po 'di dag dang ldan na tshe 'di nyid kyis rang sangs rgyas kyi theg pa'i rigs las 
[\[181a.7\]]kyang nyams par mi 'gyur ba dang /_mi ldog pa dang /_lus 'di nyid la rang sangs rgyas kyi theg pa'i 'phags pa'i chos rig pa dang /_rang sangs rgyas kyi 'phags pa'i chos kyi snod du 'gyur ro/_/bcu gang zhe na 'di lta ste/_lus dang /_ngag dang /_
[\[181b\]]
[\[181b.1\]]yid kyi las rnam par dag par sbyong ba dang /_khrel ba dang /_ngo tsha ba dang ldan te/_bdag gi lus kyis skyo ba dang nye bar len pa'i phung po lnga la shin tu 'jigs pa skyed pa dang /_'khor ba'i 'dod pa las shin tu rgal dka' bar lta ba dang /_rtag tu 
[\[181b.2\]]dben pa'i gnas la dga' zhing 'du 'dzi yongs su spong ba dang /_bas mtha' dgon pa la dga' zhing /_gzhan gyi skyon mi gleng ba dang /_dbang po rnams sdom zhing sems rtag tu zhi bas ting nge 'dzin du byed pa dang /_rten cing 'brel te 'byung ba la 
[\[181b.3\]]mkhas pas rgyu dang 'bras bu la shin tu rtog pa dang /_rtag tu bsam gtan la mnyam par 'jog par dga' ba dang /_kun nas ldang ba'i chos yongs su 'gog pa la mkhas pa'o/_/rigs kyi bu rgyal rigs dge ba nas rje'u rigs dang /_dmangs 
[\[181b.4\]]rigs la sogs pa'i skyes pa dang bud med de dag gnas pa dang spyad par bya ba'i 'khor lo bcu po 'di dag dang ldan pas tshe 'di nyid kyis rang sangs rgyas kyi theg pa'i rigs las phyir ldog cing nyams pa yod par mi 'gyur ba dang /_tshe 'di nyid kyis rang 
[\[181b.5\]]sangs rgyas kyi theg pa'i 'phags pa'i chos mngon du 'gyur ba dang /_rang sangs rgyas kyi theg pa'i 'phags pa'i chos kyi snod du 'gyur ba'o/_/rigs kyi bu 'di dag ni nyan thos dang /_rang sangs rgyas thams cad kyi gnas pa dang spyad par bya ba'i 'khor 
[\[181b.6\]]lo zhes bya ste/_nyan thos dang /_rang sangs rgyas thams cad kyis 'khor lo 'di la gnas na myur du srid pa gsum gyi rgya mtsho las rgal te mya ngan las 'das pa'i grong khyer chen por phyin par 'gyur ro/_/rigs kyi bu gnas pa dang spyad par bya ba'i 'khor 
[\[181b.7\]]lo zhes bya ba'i tshig gi don gang lags de la gnas pa zhes bya ba ni 'dzin pa dang bcas pa/_bdag gi ba'i gnas su bcas pa/_sdud par byed pa dang bcas pa/_'brel bar byed pa dang bcas pa'o/_/de la spyad pa zhes bya ba ni phung po spyod pa 
[\[182a\]]
[\[182a.1\]]dang /_khams spyod pa dang /_skye mched spyod pa dang /_'brel pa dang bcas pa'i spyod pa'o/_/'khor lo zhes bya ba ni bslab pa dang /_dam tshig gi 'khor lo ste dper na 'khor los sgyur ba'i rgyal po ni shing rta'i 'khor lo'am 'khor lo de 
[\[182a.2\]]gtso bor spyod do/_/de bzhin du nyan thos dang /_rang sangs rgyas thams cad 'khor lo 'di la brten nas mya ngan las 'da' ba'i lam tshol te/_de bas na rnam pa 'di gnyis ni theg pa chen po'i snod ma yin no/_/de ci'i phyir zhe na/_de dag ni spyod pa dma' zhing 
[\[182a.3\]]zhan pa la brten pas theg pa chen po'i snod ma yin no/_/bdag phung po rnams spyod pa la 'dzin par byed pa dang bcas pa la skyo zhing 'jigs te/_bdag 'ba' zhig sdug bsngal thams cad las rnam par grol ba tshol gyi sems can thams cad rnam 
[\[182a.4\]]par dgrol ba'i phyir nan tan byed pa ma yin pas theg pa chen po'i snod ma yin no/_/bdag khams rnams spyod pa la gnas su bcas pas skyo zhing 'jigs te/_bdag sdug bsngal thams cad las rnam par grol ba 
[\[182a.5\]]tshol gyi sems can thams cad rnam par dgrol ba'i phyir nan tan byed pa ma yin pas na theg pa chen po'i snod ma yin no/_/bdag skye mched mngon par 'du ba rnams spyod pa la sdud par byed pa dang bcas pas skyo zhi nga 'jigs te/_bdag sdug bsngal thams cad las rnam 
[\[182a.6\]]par grol ba tshol gyi sems can thams cad rnam par dgrol ba'i phyir nan tan byed pa ma yin pas na theg pa chen po'i snod ma yin no/_/de dag 'brel pa dang bcas pa'i spyod pa la 'brel pa'i dbang gis gnas shing brten nas gnas shing brten pa mngon par 'du byed de 
[\[182a.7\]]sems can thams cad sdud pa la mi dga' zhing byams pa dang /_snying rje med de 'brel pa dang bcas pa'i phyir theg pa chen po'i snod ma yin no/_/gzhan dag sdug bsngal mang po myong bar mthong yang yal bar btang ste mi skyo ba la bdag 'ba' zhig rnam par grol ba 
[\[182b\]]
[\[182b.1\]]tshol ba'i phyir theg pa chen po'i snod ma yin no/_/de dag bdag gi kun nas nyon mongs pa'i mgo bcad pas sems can thams cad kyi kun nas nyon mongs pa'i mgo gcod pa la mi spro bas theg pa chen po'i snod ma yin no/_/de dag theg pa chen po'i 'khor 
[\[182b.2\]]los byang chub la 'bab pa ma yin pas na theg pa chen po'i snod ma yin no/_/de dag 'od chen po'i 'khor los byang chub la 'bab pa ma yin pas na theg pa chen po'i snod ma yin no/_/de dag gcig pu zla med par mya ngan las 'das pa'i grong khyer du 'gro ba la 
[\[182b.3\]]dga' zhing nan tan byed pas na theg pa chen po'i snod ma yin no/_/rigs kyi bu sems can gang nyan thos kyi theg pa dang /_rang sangs rgyas kyi theg pa'i chos la nan tan ma byas pa brtson 'grus ma brtsams pa dag ni dbang po yongs su ma smin te/_dbang 
[\[182b.4\]]po zhan pa/_brtson 'grus chung bdag la gal te shin tu zab mo theg pa chen po'i dam pa'i chos bstan na bshad pa dang nyan pa gnyi ga kha na ma tho ba chen po'i sdig thob par 'gyur te de ni sangs rgyas thams cad la 'khus pa yin no/_/de ci'i phyir zhe na/_
[\[182b.5\]]sems can gang nyan thos kyi theg pa dang /_rang sangs rgyas kyi theg pa'i chos la nan tan ma byas shing brtson 'grus ma brtsams te/_dbang po zhan pa/_brtson 'grus chung ba dag shin tu zab pa theg pa chen po'i dam pa'i chos mnyan na sems can de 
[\[182b.6\]]ni yang dag par glen pa/_gti mug pa yin te de ni bdag shes par khas 'che yang chad pa'i mtha' dang /_log pa'i 'du shes su 'gyur ba dang rgyu med par smra zhing las kyi 'bras bu rnams la med par 'dzin pas dge ba byas pa dang /_sdig pa byas pa thams 
[\[182b.7\]]cad la med par 'dzin pa dang /_theg pa chen po la [{]brdzun [,]rdzun [}]du smra zhing nga'i dam pa'i chos ma rung bar byed pa chos ma yin pa la ni chos yin par 'chad pa chos la ni chos ma yin par 'chad pa/_dge sbyong ma yin pa la dge sbyong yin par 'chad pa/_dge sbyong yang 
[\[183a\]]
[\[183a.1\]]dag pa la ni dge sbyong ma yin par 'chad pa 'dul ba ma yin pa la ni 'dul bar 'chad pa 'dul ba yang dag pa la ni 'dul ba ma yin par 'chad de/_glen pa gti mug gi rang bzhin can nga rgyal gyis mngon par zin pa/_phrag dog dang ser snas 
[\[183a.2\]]yongs su bsten pa theg pa chen po'i chos la bstod cing srung ba dang kun tu rgyas par byed kyang nyan thos kyi theg pa dang /_rang sangs rgyas kyi theg pa'i chos la 'phya zhing skur nas rgyas par mi byed do/_/de ni nyan thos kyi theg pa dang rang sangs rgyas kyi theg pa dang /_
[\[183a.3\]]bla na med pa yang dag pa'i theg pa la brten te/_khyim nas khyim ma yin par rab tu byung nas bsnyen par rdzogs kyang dge slong nyid du 'gyur bar yang dag pa ji lta ba bzhin du mi shes pa dang /_dge ba'i chos thams cad mngon par sdud pa'i rgyu yang dag pa ji 
[\[183a.4\]]lta ba bzhin du mi shes pas nga'i slob ma chos kyi snod du gyur pa dang /_chos kyi snod du ma gyur pa dang /_slob pa dang /_mi slob pa la nan tan byed pa dang /_mtha'i gnas byas pa'i 'bras bu thob pa dang /_dge ba'i skye bo tshul khrims srung ba dang /_tshul 
[\[183a.5\]]khrims nyams pa dang /_tshul khrims med pa dag la rnam pa sna tshogs kyis spyo zhing gshe ba dang /_gnod pa byed pa dang /_chos gos dang /_lhung bzed 'phrog pa dang /_'tsho ba'i yo byad la spyod du mi ster ba dang /_bzung zhing bcing ba yang byed do/_/
[\[183a.6\]]de ltar rgyu dang 'bras bu thams cad med par lta zhing chad par smra ba dag ni mi'i nang na gnas kyang de ni yang dag par srin po zhes bya ste/_ma 'ongs pa'i dus na bskal pa chen po grangs med pa'i bar du yang mi'i lus thob par dka'o/_/sems can dmyal bar tshad med 
[\[183a.7\]]pa'i sdug bsngal myong bar yang sla'i/_mi'i nang na chad par lta ba ni ma yin no/_/de ltar gang zag glen pa de ni ring po mi thogs par lus kyi yan lag dum bur chad cing nyin zhag du mar lce lkugs shing smra mi nus pa dang /_shin tu mi bzad pa'i na ba dang tsha ba'i 
[\[183b\]]
[\[183b.1\]]sdug bsngal chen po myong ba dang /_tshe 'phos nas gdon mi za bar mtshams med pa'i sems can dmyal bar ltung zhing ngan song kun tu 'khor lo bzhin du 'khor la sdug bsngal mang po len te thar ba'i dus med do/_/bskal pa brgya stong gi bar du yang mi'i lus 
[\[183b.2\]]thob par dka'o/_/gal te bskal pa tshad med grangs med pa 'das nas mi'i lus thob na yang sangs rgyas mi bzhugs pa rnyog pa lnga'i 'jig rten gyi khams su skye ste dmus long du 'gyur ba dang /_'on pa dang /_lkugs pa dang /_lce med pa dang /_nad 
[\[183b.3\]]rnam pa sna tshogs kyis gzir ba dang /_lus thung zhing mi sdug pas kun gyi yid du mi 'ong ba dang /_smra mi mkhas shing tshig rnar mi 'ong ba dang /_sems rtag tu myos shing ci yang mi shes pa dang /_dbul phongs pa'i rigs su skyes nas ci yang mi rnyed pa dang /_dge 
[\[183b.4\]]ba'i bshes gnyen dang mi phrad pa dang /_sdig pa'i bshes gnyen gyi rjes su sdig pa'i las byed pa la dga' ba dang /_ngan par lta ba la chags shing /_mtshams med pa'i sdig pa byed pa la dga' bas phyir yang mtshams med pa'i sems 
[\[183b.5\]]can dmyal bar ltung bar 'gyur te/_ngan song las shin tu thar bar dka'o/_/de ltar glen pa gti mug can chad pa dang /_'gog par smra ba des nga'i dam pa'i chos ma rung bar byas nas nga'i slob ma tshul khrims srung ba dang /_tshul khrims nyams pa dang /_
[\[183b.6\]]tshul khrims med pa la nan tan gyis chad pas gcod cing dge ba'i phyogs la bde bar spyod du mi ster te/_de'i rgyu de'i rkyen gyis bskal pa brgya stong gi bar du ngan song du lhung nas mun pa nas mun par rgyu ste/_thar ba'i dus med do/_/de ltar sems can de'i sdig pa 
[\[183b.7\]]rnam par smin pa ni nyan thos dang rang sangs rgyas kyi theg pa'i chos mnyan pa la nan tan ma byas par shin tu zab pa theg pa chen po'i dam pa'i chos la nyan cing nan tan byed pa la rtsol ba'i phyir ro/_/de ltar glen pa gti mug can chad par lta bar smra ba de mi ma rabs tha ma'i 
[\[184a\]]
[\[184a.1\]]lus kyang thob par dka' na 'phags pa'i chos kyi snod du 'gyur ba lta ci smos/_nyan thos dang /_rang sangs rgyas kyi mya ngan las 'da' ba yang mi thob na shin tu zab pa bla na med pa yang dag par rdzogs pa'i byang chub thob pa lta ci smos te/_sems 
[\[184a.2\]]can de'i nyes pa ni nyan thos kyi theg pa'i chos dang /_rang sangs rgyas kyi theg pa'i chos ma bslabs par theg pa chen po'i chos la zhugs par gyur pa'i phyir ro/_/rigs kyi bu 'di lta ste/_rdza so ma btang ba'i nang du mar dang 'o ma blugs na thams cad 'thungs 
[\[184a.3\]]nas snod dang bcud gnyi ga ma rung bar byed do/_/de ci'i phyir zhe na/_snod la skyon yod pa'i phyir ro/_/de bzhin du sems can dag kyang nyan thos kyi theg pa dang /_rang sangs rgyas kyi theg pa'i chos la shin tu nan tan ma byas pa yang dag pa'i brtson 'grus ma 
[\[184a.4\]]brtsams pa dbang po yongs su ma smin pa dbang po zhan pa/_brtson 'grus chung ba dag la gang gis shin tu zab pa theg pa chen po'i dam pa'i chos bshad na bshad pa dang nyan pa gnyi ga kha na ma tho ba chen po'i sdig thob par 'gyur te sangs rgyas thams cad la 'khus 
[\[184a.5\]]pa'i skyon du 'gyur ba ni gong du rgyas par bshad pa bzhin no/_/yang 'di lta ste 'jig rten pa'i bang mdzod zag pa zhig ral can gyi nang du nor rin po che bcug na chud zos shing stor bar 'gyur ro/_/de bzhin du sems can gang theg pa gnyis kyi chos la 'phya zhing skur te 
[\[184a.6\]]ma dad pa nan tan du mi slob pa dag la theg pa chen po bshad na yang dag pa ji lta ba bzhin du mi shes te/_de'i dbang gis sdig byed cing 'khor ba'i mtha' zad mi shes par 'gyur ro/_/'di lta ste gru zag pa bug rdol can skyed pa dang 'deg pa mi nus pa la zhon te/_
[\[184a.7\]]rgya mtsho'i nang du 'jug pa de bzhin du sems can gang ser sna dang phrag dog gi dbang du gyur pa theg pa gnyis kyi chos la nan tan ma byas par bdag ni theg pa chen po pa yin no zhes khas 'che ba de ni chad par lta ba/_nga rgyal can g.yo dang sgyus zag pa can du gyur pa'i lus kyis 
[\[184b\]]
[\[184b.1\]]thams cad mkhyen pa'i rgya mtshor 'jug mi nus so/_/'di lta ste gang zag dmus long du gyur pa ni rin po che rnam pa sna tshogs bstan pa'i gnas su mi 'gyur ro/_/de bzhin du nga rgyal gyi dbang du gyur pa bag med pa stong par lta ba la chags shing theg pa gnyis mi slob 
[\[184b.2\]]pa'i shes rab kyi mig med pas dmus long du gyur pa la ni bla na med pa'i theg pa chen po'i yon tan rin po che bstan pa'i gnas su mi 'gyur ro/_/'di lta ste lus shin tu mnam zhing rul bar gyur pa la byug pa dri zhim pa rnam pa sna tshogs kyis byugs kyang dri zhim par 
[\[184b.3\]]mi 'gyur ro/_/de bzhin du sems can glen pa gti mug can nga rgyal gyis mngon par zin pa/_theg pa gnyis kyi chos la brtson par ma dad cing srog gcod pa ma spangs pa nas log par lta ba'i bar du ma spangs pa de dag ni bla na med pa'i theg pa chen po la nan tan 
[\[184b.4\]]byed kyang shin tu zab mo'i chos shes par mi nus so/_/'di lta ste gram khrod du sa bon bzang po btab ste shin tu las cher byas kyang 'bras bu dang lo tog rnyed par mi 'gyur ro/_/de bzhin du sems can gang theg pa gnyis kyi chos la nga rgyal dang /_le lo byed de nan 
[\[184b.5\]]tan mi byed pa dang /_'dod pa lnga la chags te mi skyo ba dag lus de nyid la theg pa chen po'i rigs su shin tu spyad dka' ba'i brtson 'grus byas kyang cir yang 'grub pa'i don med do/_/'di lta ste rdza ma sngar dug gi snod byas pa'i nang du phyis sha kha ra [{]chung zad [,]cung zad [}]tsam 
[\[184b.6\]]btab pas spyad du mi rung ngo /_/de bzhin du sems can gang theg pa gnyis kyi chos la nan tan mi byed pa rgyu med par smra ba la theg pa chen po bstan kyang bdag dang gzhan la phan pa'i don du mi 'gyur ro/_/'di lta ste sngar sha kha ra'i snod byas pa'i rdza ma'i nang du 
[\[184b.7\]]phyis dug cung zad btab na yang spyad du mi rung ngo /_/de bzhin du sems can gang theg pa gnyis kyi chos la nan tan ma byas par theg pa chen po ston na gnyi ga nyams shing 'khyams par 'gyur ro/_/'di lta ste dper na smyos shing sems 'khrugs pa'i mdun 
[\[185a\]]
[\[185a.1\]]du rol mo sna tshogs byas kyang bye brag mi phyed pa de bzhin du sems can gang theg pa gnyis kyi chos la shin tu nan tan ma byas pa 'dod chags dang /_zhe sdang dang /_gti mug la sogs pa'i nyon mongs pa drag pos sems bslad pas rgyu med 
[\[185a.2\]]par 'dzin pa/_chad pa dang med par smra ba/_dbang po ma smin pa dag la theg pa chen po yun ring mo zhig tu bshad kyang shes par ram rtogs par mi nus so/_/'di lta ste/_gang zhig go cha med de mtshon cha mi thogs par g.yul ngor song na gdon mi za bar rmas 
[\[185a.3\]]shing sdug bsngal myong bar 'gyur ro/_/de bzhin du sems can gang theg pa gnyis kyi chos la nan tan ma byas pa shes rab zhan pa/_dbang po dang snod du ma gyur pa dag la theg pa chen po bshad na gdon mi za bar log par 'dzin pa'i phyir sdig pa'i las kun byed 
[\[185a.4\]]pa la zad pa'i mtha' med do/_/de ltar glen pa gti mug can de ring po mi thogs par lus kyi yan lag dum bur chad pa nyin zhag du mar lce lkugs shing smra mi nus pa dang /_shin tu mi bzad pa'i na ba dang tsha ba'i sdug bsngal chen po myong ba dang 'chi 'phos nas kyang 
[\[185a.5\]]gdon mi za bar mtshams med pa'i sems can dmyal bar skye ste ngan song rnams su 'khor zhing 'jug pa ni ji ltar sngar rgyas par bshad pa bzhin no/_/rigs kyi bu de bas na mkhas pa dag ni sngar pha rol po'i sems brtags te gdod chos bstan par bya'o/_/sngar 
[\[185a.6\]]byams pa'i sems dang /_snying rje'i sems dang /_dga' ba'i sems dang /_phan pa'i sems dang /_le lo med pa'i sems dang /_shin tu bzod pa'i sems dang /_nga rgyal med pa'i sems dang /_phrag dog med pa'i sems dang /_'jungs pa med 
[\[185a.7\]]pa'i sems dang /_mnyam par gzhag pa'i ting nge 'dzin gyi sems bskyed nas gdod pha rol po la dam pa'i chos bstan par bya'i/_sems can pha rol pos chos thos nas 'khor bar 'khor ba'i g.yang sa chen por lhung bar mi bya'o/_/de bas na de bzhin 
[\[185b\]]
[\[185b.1\]]gshegs pa ni sems can thams cad kyi sems kyi mtshan nyid thugs su chud nas dri ma med pa mi len par spyod pa'i 'khor los dam pa'i chos ston te/_go cha chen po bgos pa'i byang chub sems dpa' sems dpa' chen po rnams gzhan la chos ston pa yang 
[\[185b.2\]]de bzhin te/_byams shing brtse ba'i phyir nyon mongs pa thams cad yongs su gcad pa dang /_srid pa gsum gyi rgya mtsho las bsgral ba dang /_sems can dag theg pa gsum gang la dad pa'i theg pa gcig la 'dzud cing myur du rdzogs par bya ba'i phyir 
[\[185b.3\]]dam pa'i chos ston gyi/_'khor bar 'khor ba'i g.yang sa chen por ltung bar ni nams kyang mi byed do/_/de la ji ltar na dri ma med par spyod pa'i 'khor lo zhes bya zhe na/_de la dri ma med pa zhes bya ba ni chos ston pa'i tshe na phung po yod pa'i phyir ma yin/_skye mched 
[\[185b.4\]]yod pa'i phyir ma yin/_khams yod pa'i phyir ma yin/_'dod pa'i khams yod pa'i phyir ma yin/_gzugs yod pa'i khams yod pa'i phyir ma yin/_gzugs med pa'i khams yod pa'i phyir ma yin/_'jig rten 'di yod pa'i phyir ma yin/_'jig 
[\[185b.5\]]rten pha rol po yod pa'i phyir ma yin/_'du byed yod pa'i phyir ma yin/_tshor ba yod pa'i phyir ma yin/_'du shes yod pa'i phyir ma yin/_rtog pa yod pa'i phyir ma yin/_rig pa yod pa'i phyir ma yin/_yid la bya ba yod pa'i phyir ma yin/_ma rig pa 
[\[185b.6\]]yod pa'i phyir ma yin pa nas rga shi'i bar du yod pa'i phyir ma yin/_'gro ba yod pa dang /_'gro ba med pa'i phyir sems can la dam pa'i chos ston pa ma yin no/_/'di lta ste/_phung po dang /_khams dang /_skye mched nas 'gro ba dang /_'gro ba med 
[\[185b.7\]]pa'i bar du rgyas par bshad pa kun kyang rab tu zhi bas sems can la dam pa'i chos ston to/_/de lta bas na dri ma med pa zhes bya'o/_/spyod pa zhes bya ba ni 'di lta ste/_'di nas 'chi 'pho ba dang pha rol du skye ba yongs su gcad pa'i phyir sems can dag la 
[\[186a\]]
[\[186a.1\]]chos ston to/_/phung po dang /_khams dang /_skye mched yongs su gcad pa nas de bzhin du 'gro ba dang mi 'gro ba'i bar du rgyas par yongs su gcod pa'i phyir sems can rnams la chos ston pa ni spyod pa zhes bya'o/_/'khor lo zhes bya ba 
[\[186a.2\]]ni 'di lta ste/_zla ba nya ba'i 'od shin tu sim zhing gsal ba thogs pa med par nam mkha' la snang bas thams cad du thogs pa med pa'i spyod yul du 'gyur ba de bzhin du de bzhin gshegs pa dang /_byang chub sems dpa' rnams kyi ji snyed rdzu 'phrul dang /_
[\[186a.3\]]mngon par shes pa dang /_shes pa brda sprod pa dang /_bslab par bya ba dang /_rnam par rgyal ba'i 'khor lo gsum pos mdzad pa thogs pa med par 'jig rten gyi khams kun tu snod du gyur pa'i sems can thams cad la phan pa dang bde ba'i phyir sems 
[\[186a.4\]]can dag gzhan la skyabs su 'gro ba dang /_'jig rten rgyang pa na pa thams cad dang ma 'dres pa dang /_nyan thos dang /_rang sangs rgyas thams cad dang ma 'dres par sems can dag 'khor ba'i sdug bsngal thams cad bcad de/_shin tu bde ba'i byang 
[\[186a.5\]]chub kyi mya ngan las 'da' ba thob par byed pa ni 'khor lo zhes bya'o/_/de ltar na de dag ni sangs rgyas dang byang chub sems dpa' rnams kyi dri ma med par spyod pa'i 'khor lo zhes bya'o/_/de la ji ltar na mi len par spyod pa'i 'khor lo zhe na/_chos thams cad 
[\[186a.6\]]la thogs pa med par ji ltar nyi ma'i dkyil 'khor kun tu snang ba bzhin du theg pa gsum gyi dbang po dang snod ji lta ba bzhin du chags pa med par dam pa'i chos ston to/_/de bzhin gshegs pa sems can rnams la chos ston pa ni ji ltar nam mkha' tha 
[\[186a.7\]]dad pa'i mtshan nyid med pa ltar tshad med pa'i ting nge 'dzin dang /_rnam par grol ba'i dbang dang /_bkod pas yongs su zin par sems can dag la chags pa med par dam pa'i chos ston to/_/go cha chen po bgos pa'i byang chub sems dpa' sems dpa' 
[\[186b\]]
[\[186b.1\]]chen po rnams pha rol la chos ston pa yang de dang 'dra ste/_chos ston pa ni yod pa yang ma yin/_med pa yang ma yin/_gzugs nyid stong pa ma yin/_gzugs las gzhan pa stong pa ma yin pa nas rnam par shes pa nyid kyi bar du stong pa ma yin/_rnam 
[\[186b.2\]]par shes pa las gzhan pa stong pa ma yin no/_/mig nyid stong pa ma yin/_mig las gzhan pa stong pa ma yin pa nas yid nyid kyi bar du stong pa ma yin/_yid las gzhan pa stong pa ma yin no/_/gzugs nyid stong pa ma yin/_gzugs las gzhan 
[\[186b.3\]]pa stong pa ma yin pa nas chos nyid kyi bar du stong pa ma yin/_chos las gzhan pa stong pa ma yin no/_/mig gi rnam par shes pa nyid stong pa ma yin/_mig gi rnam par shes pa las gzhan pa stong pa ma yin pa nas yid kyi rnam par shes pa nyid kyi bar 
[\[186b.4\]]du stong pa ma yin no/_/yid kyi rnam par shes pa las gzhan pa stong pa ma yin no/_/'dod pa'i khams nyid stong pa ma yin/_'dod pa'i khams las gzhan pa stong pa ma yin pa nas nam mkha' mtha' yas skye mched stengs nyid stong pa ma yin/_nam 
[\[186b.5\]]mkha' mtha' yas skye mched stengs las gzhan pa stong pa ma yin no/_/rnam shes mtha' yas skye mched stengs nyid stong pa ma yin/_rnam shes mtha' yas skye mched stengs las gzhan pa stong pa ma yin/_cung zad med pa'i skye mched stengs nyid 
[\[186b.6\]]stong pa ma yin/_cung zad med pa'i skye mched stengs las gzhan pa stong pa ma yin no/_/'du shes med 'du shes med min skye mched stengs nyid stong pa ma yin/_'du shes med 'du shes med min skye mched stengs las gzhan pa stong pa ma yin no/_/dran pa nye 
[\[186b.7\]]bar gzhag pa bzhi nyid stong pa ma yin/_dran pa nye bar gzhag pa bzhi las gzhan pa stong pa ma yin pa nas 'phags pa'i lam yan lag brgyad pa nyid kyi bar du stong pa ma yin/_'phags pa'i lam yan lag brgyad pa las gzhan pa stong pa ma yin no/_/
[\[187a\]]
[\[187a.1\]]rten cing 'brel te 'byung ba nyid stong pa ma yin/_rten cing 'brel te 'byung ba'i chos las gzhan pa stong pa ma yin no/_/bsrung bar bya ba gsum po nyid stong pa ma yin/_bsrung bar bya ba gsum po las gzhan pa stong pa ma yin no/_/
[\[187a.2\]]'jigs pa med pa bzhi nyid stong pa ma yin/_/'jigs pa med pa bzhi las gzhan pa stong pa ma yin no/_/stobs bcu nyid stong pa ma yin/_stobs bcu las gzhan pa stong pa ma yin no/_/ma 'dres pa'i chos [{]bcwa [,]bco [}]brgyad nyid stong pa ma yin/_ma 
[\[187a.3\]]'dres pa'i chos [{]bcwa [,]bco [}]brgyad las gzhan pa stong pa ma yin no/_/byams pa chen po dang /_snying rje chen po dang /_dga' ba chen po dang /_btang snyoms chen po nyid stong pa ma yin/_byams pa chen po dang /_snying rje chen po dang /_dga' ba chen 
[\[187a.4\]]po dang /_btang snyoms chen po las gzhan pa stong pa ma yin no/_/mya ngan las 'da' ba nyid stong pa ma yin/_mya ngan las 'das pa las gzhan pa stong pa ma yin no/_/de dag ni de bzhin gshegs pa dang /_byang chub sems dpa' rnams kyi sems 
[\[187a.5\]]can rnams la dam pa'i chos ston pa la dbu ma'i nan tan zhes bya'o/_/rigs kyi bu de ltar na de bzhin gshegs pas sems can dag la dri ma med par spyod pa'i 'khor los chos ston te/_ji ltar zla ba nya ba'i 'od shin tu gsal zhing sim pa dang /_thogs pa 
[\[187a.6\]]med par nam mkha' kun tu khyab pa dang /_spyod yul thams cad du thogs pa med par snang ba nas gzhung de bzhin du rgyas par ston to/_/dang du mi len par spyod pa'i 'khor los kyang dam pa'i chos ston cing chos thams cad la thogs pa med pa ni ji ltar nyi ma'i 'od 
[\[187a.7\]]kun tu gsal ba ltar theg pa gsum gyi snod dang /_dbang po ji lta ba bzhin du dam pa'i chos chags pa med par ston to/_/de bzhin gshegs pas sems can dag la chos ston pa ni/_ji ltar nam mkha' la mtshan nyid tha dad pa med pa ltar ting nge 'dzin 
[\[187b\]]
[\[187b.1\]]tshad med pas rnam par rol pa'i dbang dang /_bkod pas yongs su bzung bas/_sems can dag la chags pa med par dam pa'i chos ston te/_theg pa gsum las gang dang 'thun pa bzhin du 'dzud do/_/go cha chen po bgos pa'i byang chub sems 
[\[187b.2\]]dpa' sems dpa' chen pos/_gzhan la chos ston pa yang de bzhin te/_sems can rnams la mchog dam pa shin tu zab pa'i chos 'di thos par byas te/_theg pa gsum las gang la mos pa de gcig la 'dzud cing /_dge ba'i rtsa ba yongs su smin 
[\[187b.3\]]par bya ba dang /_theg pa gcig la bde bar dgod pa dang /_gang 'khor ba'i gnas su sdig pa mi dge ba'i las rnam pa thams cad 'phel bar mi byed cing /_thams cad mya ngan las 'da' ba shin tu brtan pa dang /_phyir mi ldog par yang byed do/_/rigs 
[\[187b.4\]]kyi bu byang chub sems dpa' sems dpa' chen po dag ni sems can grangs med tshad med pa'i 'khor ba yongs su gcad pa'i phyir chos ston to/_/nyan thos dang /_rang sangs rgyas ni/_bdag gi 'khor ba 'ba' zhig gcad pa'i phyir pha rol la chos ston 
[\[187b.5\]]to/_/byang chub sems dpa' sems dpa' chen po ni/_sems can tshad med grangs med pa dag_/chu bo bzhi las bsgral ba'i phyir gzhan la chos ston to/_/nyan thos dang /_rang sangs rgyas ni/_bdag chu bo bzhi las bsgral ba'i phyir gzhan 
[\[187b.6\]]la chos ston to/_/byang chub sems dpa' sems dpa' chen po ni/_sems can tshad med grangs med pa'i nyon mongs pa'i nad bsal ba'i phyir/_gzhan la chos ston to/_/nyan thos dang /_rang sangs rgyas ni/_bdag nyid kyi nyon mongs pa'i nad 
[\[187b.7\]]bsal ba'i phyir/_gzhan la chos ston to/_/byang chub sems dpa' sems dpa' chen po ni/_sems can thams cad kyi phung po'i nyon mongs pa'i bag chags kyi rgyun lhag ma ma lus par gcad pa'i phyir/_gzhan la chos ston to/_/nyan 
[\[188a\]]
[\[188a.1\]]thos dang /_rang sangs rgyas ni/_bdag 'ba' zhig gi phung po'i nyon mongs pa'i bag chags kyi rgyun lhag ma ma lus par gcad pa'i phyir/_gzhan la chos ston to/_/byang chub sems dpa' sems dpa' chen po ni/_snying 
[\[188a.2\]]rje chen po'i 'bras bu bsgrub pa'i phyir/_snying rje chen pos rgyu byas te/_gzhan la chos ston to/_/nyan thos dang /_rang sangs rgyas ni/_snying rje chen po'i 'bras bu'i phyir snying rje chen pos rgyu byas te/_gzhan la chos ston pa ma yin no/_/
[\[188a.3\]]byang chub sems dpa' sems dpa' chen po ni/_sems can thams cad la dmigs te/_gzhan la chos ston to/_/nyan thos dang /_rang sangs rgyas ni/_sems can rnams la dmigs pa med par gzhan la chos ston to/_/byang chub 
[\[188a.4\]]sems dpa' sems dpa' chen po ni/_sems can thams cad kyi sdug bsngal zhi bar bya ba'i phyir/_gzhan la chos ston to/_/nyan thos dang /_rang sangs rgyas ni/_bdag 'ba' zhig gi sdug bsngal zhi bar bya ba'i phyir/_gzhan la chos 
[\[188a.5\]]ston to/_/byang chub sems dpa' sems dpa' chen po ni/_sems can thams cad la chos kyi ros khyab par bya ba'i phyir/_gzhan la chos ston to/_/nyan thos dang /_rang sangs rgyas ni/_bdag 'ba' zhig la chos kyi ros khyab par bya ba'i 
[\[188a.6\]]phyir/_gzhan la chos ston to/_/byang chub sems dpa' sems dpa' chen po ni/_sems can thams cad rgyal ba'i chos kyi 'od thob par bya ba'i phyir/_gzhan la chos ston to/_/nyan thos dang /_rang sangs rgyas ni/_bdag 'ba' zhig 
[\[188a.7\]]rgyal ba'i chos kyi 'od thob par bya ba'i phyir/_gzhan la chos ston to/_/rigs kyi bu mdor na/_byang chub sems dpa' sems dpa' chen po ni/_sdom pa tshad med pas/_sems can thams cad kyi ma rig pa'i mun pa chen po yongs su 
[\[188b\]]
[\[188b.1\]]bsal ba dang /_'jigs pa'i dngos po chen po dang /_gnod par 'gyur ba thams cad yongs su bsal te/_'od kyi snang ba chen po 'thob pa dang /_grags pa chen po 'thob pa dang /_yang dag pa ji lta ba bzhin du thams cad mkhyen pa'i ye 
[\[188b.2\]]shes rtogs par bya ba'i phyir/_gzhan la chos ston to/_/nyan thos dang /_rang sangs rgyas ni/_sdom pa cung zad kyis bdag gi ma rig pa'i mun pa bsal ba dang /_'od snang ba cung zad 'thob pa dang /_grags pa cung zad 'thob pa dang /_
[\[188b.3\]]yang dag pa ji lta ba bzhin du/_chos chud pa'i ye shes cung zad rtogs par bya ba'i phyir/_gzhan la chos ston to/_/rigs kyi bu nyan thos dang /_rang sangs rgyas ni/_gzhan la yang dag par dmigs pa med do/_/gzhan la yang dag par 
[\[188b.4\]]snying rje ba med do/_/gzhan la yang dag par mi brnyas pa'i sems med do/_/gzhan la yang dag par phan pa dang bde bar bya ba'i sems med do/_/gzhan la yang dag par dkrol zhing sgrol ba'i sems med do/_/gzhan la yang dag par 'deg pa'i 
[\[188b.5\]]sems med do/_/gzhan la yang dag par bsngags shing bstod pa'i sems med do/_/pha rol la yang dag par g.yo dang sgyu med par bstod pa ma yin no/_/gzhan la yang dag par bdag gi lus la mi lta zhing /_gzhan gyi phan pa dang bde ba 
[\[188b.6\]]sgrub pa ma yin no/_/gzhan la yang dag par lus dang /_ngag dang /_yid kyi las mi nyams pa ma yin no/_/rigs kyi bu theg pa chen po la gnas pa ni/_ci yang bdag gir dmigs pa gang yang yang dag par med pa nas/_de bzhin du 
[\[188b.7\]]rgyas par pha rol la lus dang /_ngag dang /_yid kyi las gzhan la gnod pa skyed pa gang yang med do//_//bam po bdun pa/_rigs kyi bu gzhan yang /_sems can gang rang bzhin gyis gdug pa/_tshig brlang 
[\[189a\]]
[\[189a.1\]]zhing rtsub pa/_yang dag par glen pa/_gti mug gi rang bzhin can/_shes pa snyems pa/_srog gcod pa ma spangs pa nas ngan par lta ba'i bar du ma spangs pa/_gzhan dag gi khe dang /_bkur sti dang /_mchod pa dang /_grags pa rnyed pa mthong na phrag 
[\[189a.2\]]dog skyed pa/_bdag rtag tu khe dang /_bkur sti dang /_mchod pa dang /_grags pa tshol bas mi ngoms pa/_bdag stod cing gzhan la smod pa/_bdag gi lus dang /_ngag dang /_yid kyi las mi sdom pa/_sdig pa thams cad spyod pa la rtag tu dga' ba/_rang gi 
[\[189a.3\]]sems gdug pa/_snying rje'i sems med pa/_'dzem pa med pa/_ngo tsha ba med pa/_gzhan la 'tshe ba la dga' ba/_bsod nams kyi zhing la bzang ngan du rnam par 'byed pa/_nga'i bstan pa la zhugs pa rab tu byung ba la skyon tshol zhing gnod par glags lta ba la dga' 
[\[189a.4\]]ba/_skyon cung zad tsam byung na bden nam [{]brdzun [,]rdzun [}]ma brtags par 'phya zhing skur te gshe zhing spyo ba/_sems ma dul ba/_rgod pa g.yeng ba/_rab tu byung ba la 'tshe bar dga' ba/_bdag gi skyon la mi sems shing gzhan la 'phya ba/_theg pa chen po'i yon tan dang /_
[\[189a.5\]]bsngags pa brjod pa thos na tshol zhing 'jug pa'i sems skye mod kyi/_kha na ma tho ba'i sdig lci ba spyod pa la dga' ba/_rab tu ma zhi ba/_gzhan la bslu ba'i phyir theg pa chen po'i chos la bdag nyan cing /_gzhan yang nyan du gzhug pa'i tshul ston pa dang /_bdag klog pa 
[\[189a.6\]]dang /_kha ton byed cing gzhan yang klog cing kha ton byed du 'jug pa'i tshul ston pa dang /_bdag bstod pa'i phyir gzhan la smod pa de theg pa chen po'i chos la bsti stang dang bcas pas bstod kyang theg pa chen po'i spyod yul la nan tan du ma bslabs pas don khong du chud pa med 
[\[189a.7\]]par bdag ni theg pa chen po pa'o zhes khas 'che zhing khe dang /_grags pa dang /_bdag gi 'tsho btsal ba'i phyir gzhan bdag la gnas 'cha' zhing slob tu 'jug go/_/dper na tshul khrims nyams pa sdig pa spyod pa'i 'dul ba 'dzin pa lta bu bdag tshul khrims nyams la sdig pa spyod kyang 
[\[189b\]]
[\[189b.1\]]khe dang /_grags pa'i phyir gzhan dag 'dul ba'i sde snod slob par gzhen 'debs pa de ltar g.yo dang gya gyur ldan la slu ba'i ngang can gyi sems can de dag ni mi'i lus tha ma yang thob par dka' zhing mtho ris kyi lha dang /_theg pa gnyis kyi mya ngan las 'da' ba yang nyams te mi thob na theg pa 
[\[189b.2\]]chen po thob pa lta ci smos te de ni gnas med do/_/de 'chi 'phos nas kyang sems can dmyal bar ltung ste/_thar pa'i dus med pas mkhas pa dag gis de la bsten par mi bya'o/_/khrel ba dang /_ngo tsha ba med pa/_'khor mang po'i nang du khe dang /_bkur sti'i phyir nga ni theg pa chen po 
[\[189b.3\]]pa'o zhes seng ge'i sgra sgrogs pas glen pa gti mug can dag dang bsnyen cing grogs su byed do/_/de ni dper na bong bus seng ge'i pags pa gyon te bdag ni seng ge'o zhes khas 'che bas mi zhig gis rgyang nas mthong na/_de seng ge nyid yin par 'dzin to/_/de nas des sgra phyung ba dang /_thams 
[\[189b.4\]]cad kyis bong bu yin par shes nas kun gyis mchil mas btab ste/_so so nas smras pa/_'di ko mi gtsang ba za ba'i sdig to bong bu lta na zhes tshig ngan pa sna tshogs kyis smad de dong ngo /_/de ltar na de bzhin du ngas bshad pa'i gang zag mi dge ba bcu'i las kyi lam spyod pa la spro ba/_lha dang 
[\[189b.5\]]mi thams cad kyi sa bon bsregs pa yin te/_nyan thos dang /_rang sangs rgyas kyi theg pa'i chos las kyang phyir ldog pa yin na theg pa chen po'i snod du 'gyur ba lta ci smos/_de ltar glen pa gti mug can nga rgyal gyis mngon par zin te bdag theg pa chen po pa'o zhes pha rol la sgyus brjod 
[\[189b.6\]]cing khe dang /_bkur sti sdud pa de ni dper na rkang lag med pa'i mi glen pa zhig dgra la brgal ba'i phyir g.yul du zhugs kyang bdag nyon mongs pa las don du 'grub pa med do/_/de ltar de bzhin du theg pa chen po par sgyus khas 'che ba de yang 'di ltar dad pa'i lag pa dang /_tshul khrims 
[\[189b.7\]]kyi rkang pa ma tshang bar rang gi las dang spyod pa la mi dpog cing nyon mongs pa'i g.yul chen po la rgol bar chags pa ni bdag nyon mongs pa tsam las don du mi 'gyur ro/_/gang zag de sgo gsum mi sdom par sdig pa 'ba' zhig spyod cing bdag ni theg pa chen po pa'o zhes khas 'che yang theg 
[\[190a\]]
[\[190a.1\]]pa gsum gyi chos kyi snod ma yin pas sems can thams cad kyi nyon mongs pa'i dgra shin tu gnas pa choms par ram/_sems can thams cad la 'phags pa'i lam gyi yan lag brgyad ston par ram/_'jigs pa med pa'i mya ngan las 'da' ba'i grong khyer du dgod 
[\[190a.2\]]pa'i gnas med do/_/de ci'i phyir zhe na/_rigs kyi bu theg pa chen po zhes bya ba ni phul du gyur pa'i tshul khrims rnam par dag par srung ba/_phul du gyur pa'i dge ba'i mchog spyod par ldan pa/_phul du gyur pa'i khrel ba dang /_ngo tsha bar brten pa'o/_/'jig rten phyi ma'i sdug bsngal gyi 
[\[190a.3\]]'bras bu la shin tu lta zhing 'jigs pa'o/_/mi dge ba'i chos thams cad yongs su spong zhing dge ba'i chos thams cad la nan tan byed pa la spro ba'o/_/byams pa dang /_snying rjes sems can thams cad la khyab pa'o/_/sems can thams cad la phan pa dang /_bde ba'i don bya ba'i 
[\[190a.4\]]phyir rtsol ba'o/_/sems can thams cad 'khor ba'i sdug bsngal las sgrol zhing 'don pa'o/_/bdag gis lus kyi bde ba la mi lta bar sems can thams cad la phan pa dang bde ba'i don stobs pa ste/_de dag ni theg pa chen po la gnas pa zhes bya'o/_/rigs kyi bu mtshan 
[\[190a.5\]]nyid gang dag dang ldan na nyan thos kyi theg pa zhes bya zhe na/_gang dag yang dag pa'i dran pa la bde bar gnas shing ting nge 'dzin la mnyam par 'jog par mos pas rtag tu brtson pa dang /_g.yo dang sgyu spangs shing las kyi 'bras bu la yid ches pa dang /_'dod pa lnga la mi chags shing 'jig 
[\[190a.6\]]rten gyi chos brgyad kyis mi gos pa dang /_mgo'i thod la me 'bar ba bzhin du dge ba la shin tu brtson pa dang /_phung po dang /_khams dang /_skye mched la shin tu rtog pa dang /_'phags pa'i rigs la bde bar gnas par rtag tu mos pa ste/_mtshan nyid 'di dag dang ldan pa ni nyan 
[\[190a.7\]]thos kyi theg pa zhes bya ste/_gang zag 'di rang sangs rgyas kyi theg pa'i snod du yang mi 'gyur na theg pa chen po'i snod du 'gyur ba lta ci smos/_rigs kyi bu mtshan nyid gang dag dang ldan pas rang sangs rgyas kyi theg pa zhes bya zhe na/_sems can gang dag nyan thos kyi yon tan de dag 
[\[190b\]]
[\[190b.1\]]thams cad dang ldan la gzhan yang nye bar len pa'i phung po lnga la yang dang yang du mi rtag par rjes su rtog pa la gnas pa dang /_skye zhing 'gog pa la yang dang yang du rjes su rtog pa la gnas pa dang /_rten cing 'brel te 'byung ba'i chos rnams ni 'gog pa'i chos can du shin tu rtog pa ste/_
[\[190b.2\]]mtshan nyid 'di dag dang ldan na rang sangs rgyas kyi theg pa zhes bya ste/_sems can de theg pa chen po'i chos kyi snod ni ma yin no/_/de nas bcom ldan 'das kyis don de dag bzlas pa'i phyir tshigs su bcad de gsungs pa/_gal te dge ba'i rgyal rigs rgyal po dang /_/rje'u rigs 
[\[190b.3\]]dmangs rigs shin tu dge ba'i bar/_/dad la sogs pa'i 'khor lo bcu bsgoms na/_/nyan thos theg pa'i snod du de 'gyur ro/_/rang rgyal theg pa'i sgo gsum rnam par dag_/khrel dang 'dzem par ldan zhing phung pos 'jigs/_/nyes pa'i skyon shes pas mtha'i gnas la 
[\[190b.4\]]dga'/_/dran pas dbang po srung zhing sems kyang zhi/_/rten cing 'brel ba rtogs pas bsam gtan sgom/_/phung po khams dang skye mched rtogs la mkhas/_/gnas dang spyod lam 'khor lo 'di bcus na/_/theg pa mchog gi snod 'gyur srid mtsho rgal/_/theg pa gsum 
[\[190b.5\]]min gnyis kyi 'khor lo yis/_/bdag nyid nyon mongs rnam par grol rtsol zhing /_/bag chags mi gtong sems can mi sgrol ba'i/_/gang zag de ni theg chen snod ma yin/_/byis pa dbang po zhan pa'i le lo can/_/theg pa gnyis la nan tan mi byed pa/_/theg pa chen po'i 'khor lo 
[\[190b.6\]]ldan mi 'gyur/_/de ni rgya chen theg chen snod ma yin/_/byis pa gcig pu rnam par grol tshol ba/_/blo dang spyod par zhan cing byams sems med/_/chad par lta la chags pa ngan song gzhol/_/yang dag chos spong chos ma yin pa ston/_/theg pa gnyis la skur zhing sdom pa 
[\[190b.7\]]spong /_/bsnyen par rdzogs shing theg chen khas 'che ba/_/nga yi chos 'jig sems can kun la slu/_/de yi dbang gis mi lus thob par dka'/_/nga yi bstan la zhugs pa'i 'phags pa dang /_/ngur smrig gyon la 'tshe 'am gnod byed dam/_/gshe 'am spyos sam lhung 
[\[191a\]]
[\[191a.1\]]bzed gos phrogs na/_/lha dang mi yi bde ba yun du stor/_/de bas gang zhig mi lus thob 'dod cing /_/'chi ba'i dus na lkugs pa'i skyon spangs shing /_/rtag tu sangs rgyas kun dang phrad 'dod pa/_/theg gsum chos rnams kun du bsrung bar byos/_/theg pa gsum las 
[\[191a.2\]]theg pa mchog 'dod pa/_/theg pa gsum chos rtog la mkhas pa ste/_/dga' zhing spro bas gzhan la rgyas ston na/_/nges par sangs rgyas 'gyur la the tsom spongs/_/tshul khrims nyams shing 'jungs pa nga rgyal can/_/bdag bstod gzhan smod theg chen khas 'che ba/_/de dag spangs 
[\[191a.3\]]te mkhas la bsten par bya/_/nges par 'tshang rgya khams gsum 'da' bar 'gyur/_/theg pa gsum las gang dang 'thun pa bzhin/_/byams dang snying rjes theg pa gsum chos ston/_/mi re bzhin du yongs su rdzogs byas na/_/nges par 'tshang rgyar 'gyur la the tsom spongs/_/
[\[191a.4\]]phung po khams dang skye mched zhi bar shes/_/nam mkha' bzhin du ci la'ang mi gnas te/_/chos bstan sems can mang po kun yang sdud/_/dpag med ye shes blo gros dam pa thob/_/tshul khrims nyams par dga' la sdig pa can/_/theg pa chen po'i yon tan mchog 
[\[191a.5\]]thos nas/_/khe dang grags phyir theg chen khas 'che ba/_/bong bu seng ge'i pags pa gyon pa bzhin/_/deng 'dir thams cad 'khor la bka' stsal pa/_/gang zhig myur du byang chub mchog 'dod na/_/dge bcu'i las kyi lam la nan tan byos/_/nga yi chos la mi smad shin tu bsrung /_/ngas 
[\[191a.6\]]sngon mdo sde gzhan dag las gsungs la/_/byang chub chen po 'dod pas theg chen spyad/_/nyan thos rang rgyal theg pa spongs shig pa/_/de ni rnam dag 'khor la bstan pa'i chos/_/sangs rgyas tshad med bye ba mchod byas pas/_/sdig pa spangs nas rnam dag sems sbyong ba/_/shin tu 
[\[191a.7\]]brtson pa'i skye bo de dag la/_/gnyis su med de theg pa gcig pu bshad/_/da lta'i 'khor 'di theg pa gsum snod can/_/la la nyan thos theg pa'i chos dang ldan/_/las kyi dngos po mang pos 'jigs pa dag_/de ni byang chub mchog gi snod ma yin/_/la la dben par dga' zhing 
[\[191b\]]
[\[191b.1\]]rang byang chub/_/de yang byang chub mchog gi snod ma yin/_/la la ye shes mchog la bkod 'os pa/_/de bas mos pa bzhin du theg gsum shod/_/sbyangs pa'i yon tan tsam gyis grol 'dod pa/_/theg chen bshad pa thos na ngan song ltung /_/bad kan nad la 'o ma 'thung bcug 
[\[191b.2\]]bzhin/_/de phyir dug tu 'gyur gyi nad mi sel/_/de bzhin snod min nyan thos theg pa dag_/theg chen bshad pa thos na rmongs 'gyur zhing /_/chad par smra la ngan song ltung 'gyur bas/_/de bas dbang po brtags te chos bstan to/_/shin tu rgyas pa chen po'i mdo sa'i snying po'i 
[\[191b.3\]]'khor lo bcu pa zhes bya ba las gnas pa dang spyad pa'i le'u ste bzhi pa'o//_//de'i tshe bcom ldan 'das kyis tshigs su bcad pa de dag gsungs pa na 'khor gyi dkyil 'khor de'i nang na sems can tshad med pa brgya stong snyed sngon chos thos pa las yid 
[\[191b.4\]]gol te stong pa yin par go nas rgyu dang 'bras bu med par lta zhing dge ba'i rtsa ba yongs su bcad nas ngan song du ltung bar 'gyur ba dag mdo sde 'di bshad pa thos nas phyir yang yang dag pa'i lta ba dang ldan par gyur to/_/de nas de dag 'dug pa las langs te/_bcom ldan 'das kyi spyan sngar 
[\[191b.5\]]shin tu 'dzem pa bskyed de/_so sor bshags pa bya ba'i phyir thal mo sbyar ba btud de phyag 'tshal nas/_bcom ldan 'das la 'di skad ces gsol to/_/btsun pa bcom ldan 'das bdag cag sngon nyan thos kyi theg pa'i rigs su dge ba'i rtsa ba bskyed pa las nyan thos kyi theg 
[\[191b.6\]]pa de yang yongs su ma smin par rang sangs rgyas kyi theg pa'i chos thos so/_/de la'ang rmongs shing mngon du ma gyur pas stong par lta zhing rgyu dang 'bras bu yang med par 'dzin to/_/de'i rgyu de'i rkyen gyis lus dang /_ngag dang /_yid kyi sgo nas sdig pa mi dge ba'i las tshad med pa bgyis 
[\[191b.7\]]pas ngan song dag tu ltung bar 'gyur ba las deng bcom ldan 'das kyi spyan sngar mdo sde 'di bshad pa thos nas slar yang yang dag pa'i lta ba rnyed de shin tu 'dzem pa dang /_ngo tsha ba'i sems kyis so sor bshags te ma bcabs pas de dag yongs su byang bar gyur cig_/deng slan chad ji snyed sgrib 
[\[192a\]]
[\[192a.1\]]par 'gyur ba'i las rnams mi bgyid par yongs su bsrung bar 'tshal lo/_/bdag cag gi sdig pa de dag yongs su sbyang ba dang /_slan chad mi bgyid par bcom ldan 'das thugs brtse bas rjes su gzung du gsol/_bdag cag ma 'ongs pa na ngan song gi sdug 
[\[192a.2\]]bsngal myong bar 'gyur ba las thugs brtse bas bskyab tu gsol/_bdag cag slar yang sngon spyad pa'i nyan thos kyi theg pa la spyod cing nan tan bgyid kyis/_bcom ldan 'das thugs brtse ba'i slad du bstan du gsol/_bcom ldan 'das kyis bka' stsal pa/_legs so legs 
[\[192a.3\]]so/_/khyed 'di ltar 'dzem pa dang /_ngo tsha bas so sor bshags pa legs so/_/nga'i bstan pa la ma nyams pa'i skyes bu dam pa gnyis yod de/_gcig ni rang bzhin gyis yongs su dag cing thog ma nas nyes pa mi byed pa'o/_/gcig ni nyes pa byas su zin kyang 'dzem pa dang /_
[\[192a.4\]]ngo tsha bas so sor 'chags pa ste/_skyes bu dam pa 'di gnyis ni nga'i chos la shin tu 'dun pa rnam par dag pa zhes bya'o/_/de nas bcom ldan 'das kyis de dag gi mos pa bzhin du 'phags pa'i bden pa bzhi'i chos bstan te/_'khor de'i nang na la las ni bzod pa tha ma thob/_
[\[192a.5\]]la las ni bzod pa bar ma thob/_la las ni bzod pa mchog thob/_la las ni 'jig rten gyi mchog gi chos thob/_la las ni rgyun du zhugs pa'i 'bras bu thob/_la las ni lan cig phyir 'ong ba'i 'bras bu thob/_la las ni phyir mi 'ong ba'i 'bras bu thob bo/_/gzhan 
[\[192a.6\]]yang dge slong brgyad khri bzhi stong zag pa thams cad zad pa/_sems rnam par grol ba/_blo shin tu rnam par dag pa'i dgra bcom par gyur nas dga' bzhin du sangs rgyas la phyag 'tshal te/_phyir yang so sor stan la 'khod do/_/yang 'khor gyi dkyil 'khor de'i nang na sems 
[\[192a.7\]]can bye ba khrag khrig brgya stong phrag lnga bcu rtsa bdun gyis sngon thos pa'i chos stong pa yin par 'khrul nas rgyu dang 'bras bu med par lta zhing /_dge ba'i rtsa ba yongs su bcad nas ngan song du ltung bar 'gyur ba nas mdo sde 'di bshad pa thos nas phyir yang yang dag pa'i lta ba rnyed de 'dug pa 
[\[192b\]]
[\[192b.1\]]las langs nas bcom ldan 'das kyi zhabs la spyi bos gtugs te/_bcom ldan 'das kyi spyan sngar shin tu 'dzem pa dang ngo tsha ba dang bcas pas so sor bshags te thal mo sbyar ba btud cing bcom ldan 'das la 'di skad ces gsol to/_/btsun pa bcom ldan 'das bdag cag sngon 
[\[192b.2\]]rang sangs rgyas kyi theg pa'i rigs su dge ba'i rtsa ba bskyed pa las rang sangs rgyas kyi theg pa'i snod du yang yongs su ma smin par theg pa chen po'i chos thos nas dad pa dang mos pa skyes kyang ma rig pas ldongs shing rtogs par ma gyur te stong par lta zhing rgyu dang 'bras bu med par bzung ngo /_/de'i rgyu de'i 
[\[192b.3\]]rkyen gyis lus dang /_ngag dang /_yid kyis sdig pa mi dge ba'i las tshad med pa dag bgyis pas bskal pa tshad med pa'i bar du shin tu mi bzad pa'i sdug bsngal rnam pa sna tshogs myong zhing ngan song du ltung bar 'gyur ba las deng bcom ldan 'das kyi spyan sngar mdo sde bshad pa thos nas/_slar 
[\[192b.4\]]yang dag pa'i lta ba rnyed de/_shin tu 'dzem pa dang ngo tsha bar ldan pa mi 'chab pa'i sems kyis so sor 'chags te/_deng slan chad ji snyed sgrib par 'gyur ba'i las rnams mi bgyid par yongs su bsrung bar 'tshal lo/_/bcom ldan 'das thugs brtse ba can gyis bdag cag gi sdig pa de dag 
[\[192b.5\]]yongs su byang ba dang /_slan chad mi bgyid par rjes su gzung du gsol/_bdag cag ma 'ongs pa na ngan song gi sdug bsngal myong bar 'gyur ba las bcom ldan 'das kyi thugs rjes bskyab tu gsol/_bdag cag slar yang sngon spyad pa'i rang sangs rgyas kyi theg pa la spyod cing nan tan bgyid kyis 
[\[192b.6\]]bcom ldan 'das thugs brtse ba can gyis bstan du gsol/_bcom ldan 'das kyis legs so zhes bka' stsal te legs so legs so/_/khyed 'di ltar 'dzem pa dang /_ngo tsha bas so sor bshags pa legs so/_/nga'i bstan pa la ma nyams pa'i skyes bu gnyis yod de/_gcig ni 
[\[192b.7\]]rang bzhin gyis yongs su dag cing thog ma nas nyes pa mi byed pa'o/_/gcig ni nyes pa byas su zin kyang 'dzem pa dang ngo tsha bas so sor 'chags pa ste/_skyes bu dam pa 'di gnyis ni nga'i chos la shin tu 'dun pa rnam par dag pa zhes bya'o/_/de nas bcom ldan 'das kyis de dag gi mos 
[\[193a\]]
[\[193a.1\]]pa bzhin du rten cing 'brel te 'byung ba'i chos bstan nas de dag thams cad rang sangs rgyas kyi theg pa la nan tan byas te/_thams cad mthar gyis rgyal mtshan la dmigs pa zhes bya ba'i ting nge 'dzin yongs su rdzogs nas rang sangs rgyas kyi theg pa las phyir mi ldog cing dga' bzhin du/_bcom ldan 
[\[193a.2\]]'das la phyag 'tshal nas phyir yang so so'i stan la 'khod do/_/yang 'khor gyi dkyil 'khor de'i nang na sems can bye ba brgya stong phrag brgyad cu snyed sngon 'das pa'i sangs rgyas kyi chos la skur ba nas chung ngu na sangs rgyas kyi bstan pa tshigs su bcad pa gcig tsam la smad pa de'i rgyu de'i rkyen gyis ngan song dag tu 
[\[193a.3\]]ltung zhing sdug bsngal mang po myong ste/_slar mi'i lus thob na yang thog ma nas lkugs pa dig pa lce ldib cing smra mi shes pa dag mdo sde 'di bshad pa thos nas yang dag pa'i lta ba rnyed de/_de dag 'dug pa las langs nas bcom ldan 'das kyi zhabs la spyi bos phyag 'tshal nas bcom ldan 'das kyi spyan sngar 
[\[193a.4\]]shin tu 'dzem pa dang /_ngo tsha bas sngon gyi sdig pa'i las so sor bshags nas thal mo sbyar ba btud de/_bcom ldan 'das la mig mi 'dzums par lta'o/_/bcom ldan 'das kyis de dag thams cad smra nus par byin gyis brlabs te/_de'i tshe bcom ldan 'das kyis mkhyen bzhin du de dag la bka' stsal pa/_
[\[193a.5\]]khyed rnams sngon mi dge ba'i las ci zhig byas na 'khor gyi dkyil 'khor 'di'i nang na smra mi shes par gyur/_de dag gis bcom ldan 'das la 'di skad ces gsol to/_/btsun pa bcom ldan 'das bdag cag kha cig gis ni sngon rnam par gzigs de bzhin gshegs pa'i bstan pa'i chos la kha cig gis ni 
[\[193a.6\]]theg pa chen po'i chos la skur to/_/la la ni rang sangs rgyas kyi theg pa'i chos la skur to/_/kha cig gis ni nyan thos kyi theg pa'i chos la skur to/_/de la chung ngu na tshigs su bcad pa gcig tsam la skur pas bdag cag mi dge ba'i las de dag gi dbang gis bskal pa dgu bcu rtsa gcig gi bar du 'khor 
[\[193a.7\]]bar 'khor zhing rtag tu sems can dmyal ba dang /_byol song gi skye gnas dang /[ {]yi dgas [,]yi dwags [}]kyi 'jig rten du skyes te/_lkugs pa dang /_dig pa dang /_lce med pa dang /_smra mi nus pa dang /_shin tu mi bzad pa'i sdug bsngal chen po myong ste/_gdod tshe 'di la mi lus thob kyis kyang 
[\[193b\]]
[\[193b.1\]]lkugs pa dang /_dig pa dang /_rtag tu lce nad can du gyur pa las bcom ldan 'das kyi byin gyi rlabs kyis smra nus pa dang /_sngon 'das pa'i dus na mi dge ba'i las kyi sgrib pa ci dang ci bgyis pa thams cad dang dran par gyur to/_/de'i nang na yang kha cig ni/_'di skad du btsun pa 
[\[193b.2\]]bcom ldan 'das bdag cag sngon bcom ldan 'das gtsug tor can gyi bstan pa'i chos la kha cig gis ni theg pa chen po la skur to/_/kha cig gis ni rang sangs rgyas kyi theg pa la skur pa nas sngon gyi dmigs pa ji lta ba bzhin du ston pa yang ji ltar rgyas par bshad pa bzhin no/_/
[\[193b.3\]]de'i nang na kha cig ni 'di skad du btsun pa bcom ldan 'das bdag cag sngon thams cad skyob de bzhin gshegs pa'i bstan pa la kha cig gis ni theg pa chen po yang dag pa'i chos la skur pa nas dmigs pa ji lta ba bzhin du ston pa yang ji ltar gong du rgyas par bshad pa yin no/_/de 
[\[193b.4\]]la kha cig gis ni 'di skad du btsun pa bcom ldan 'das bdag cag sngon log par dad sel de bzhin gshegs pa'i bstan pa la kha cig ni theg pa chen po yang dag pa'i chos la skur pa nas dmigs pa ji lta ba bzhin du ston pa yang ji ltar gong du rgyas par bshad pa bzhin no/_/
[\[193b.5\]]de la kha cig gis ni 'di skad du btsun pa bcom ldan 'das bdag cag sngon gser thub de bzhin gshegs pa'i bstan pa la kha cig gis ni theg pa chen po dam pa'i chos la skur pa nas dmigs pa ji lta ba bzhin du ston pa yang ji ltar gong du rgyas par bshad pa yin no/_/de la kha cig 
[\[193b.6\]]gis ni 'di skad du btsun pa bcom ldan 'das bdag cag sngon 'od srung de bzhin gshegs pa'i bstan pa la kha cig gis ni theg pa chen po'i dam pa'i chos la skur to/_/kha cig gis ni rang sangs rgyas kyi theg pa'i chos la skur to/_/kha cig gis ni nyan thos kyi theg pa pa'i chos la 
[\[193b.7\]]skur ba nas chung ngu na tshigs su bcad pa gcig tsam la skur pas mi dge ba'i las kyi dbang gis de tshun chad 'khor bar 'khor te/_rtag tu sems can dmyal ba dang /_byol song gi skye gnas dang /_gshin rje'i 'jig rten du skyes shing lkugs pa dang /_dig pa dang /_lce med pa dang /_brda 
[\[194a\]]
[\[194a.1\]]mi phrad pa dang /_shin tu mi bzad pa'i sdug bsngal chen po myong nas gdod tshe 'di la mi'i lus thob kyis kyang lkugs pa dang /_dig pa dang /_lce nad can du gyur pa dang /_brda mi 'phrod pa las bcom ldan 'das kyi byin gyi rlabs kyis gdod smra nus pa dang /_sngon 'das 
[\[194a.2\]]pa'i dus na mi dge ba'i las kyi sgrib pa ci bgyis pa thams cad dran par gyur cing /_bdag cag bcom ldan 'das kyi spyan sngar mdo sde bshad pa 'di thos nas slar yang yang dag pa'i lta ba rnyed de shin tu ngo tsha ba dang /_'dzem pa dang /_mi 'chab pa'i sems kyis so sor 'chags so/_/deng 
[\[194a.3\]]slan chad ji snyed sgrib par 'gyur ba'i las rnams mi bgyid par yongs su bsrung bar 'tshal lo/_/bcom ldan 'das thugs brtse ba can gyis bdag cag gi sdig pa de dag yongs su byang ba dang /_slan chad mi bgyid par rjes su gzung du gsol/_ma 'ongs pa na yang ngan song gi sdug bsngal 
[\[194a.4\]]yongs su myong bar 'gyur ba las bcom ldan 'das kyi thugs rjes bskyab pa dang /_dam pa'i chos bstan du gsol/_bcom ldan 'das kyis legs so zhes bka' stsal te/_legs so legs so/_/khyed 'di ltar 'dzem pa dang /_ngo tsha bas so sor bshags pa legs so/_/nga'i bstan 
[\[194a.5\]]pa la skyes bu dam pa ma nyams pa zhes bya ba gnyis yod de/_gcig ni rang bzhin gyis yongs su dag cing thog ma nas nyes pa mi byed pa'o/_/gcig ni nyes pa byas su zin kyang 'dzem pa dang /_ngo tsha bas so sor 'chags pa ste/_skyes bu dam pa 'di gnyis ni nga'i bstan pa'i chos la shin 
[\[194a.6\]]tu 'dun pa rnam par dag pa zhes bya'o/_/de nas bcom ldan 'das kyis de dag mos pa ji lta ba bzhin du dam pa'i chos rnam pa sna tshogs bstan cing bshad de so sor ci dga' ba'i bde ba thob par byas so/_/de dag dga' bzhin du bcom ldan 'das la phyag 'tshal nas so so'i stan la 'khod do/_/
[\[194a.7\]]de'i tshe 'khor gyi dkyil 'khor de'i nang na nyan thos tshad med pa brgya stong snyed dang /_byang chub sems dpa' tshad med pa bye ba brgya stong snyed kyis mdo sde 'di bshad pa thos nas mi dge ba'i las kyi sgrib pa sngon ci byas pa dran te/_bcom ldan 'das kyi zhabs la spyi bos phyag 'tshal nas bcom 
[\[194b\]]
[\[194b.1\]]ldan 'das kyi spyan sngar shin tu 'dzem pa dang /_ngo tsha ba'i sems kyis so sor bshags shing thal mo sbyar te bsti stang dang bcas pas bcom ldan 'das la 'di skad ces gsol to/_/btsun pa bcom ldan 'das bdag cag sngon sangs rgyas tshad med pa dag gi dam pa'i chos la la la ni 'di 
[\[194b.2\]]skad du bdag cag sangs rgyas de'i nye gnas chos kyi snod du gyur pa'am/_chos kyi snod du ma gyur pa la khro ba dang /_zhe sdang ba dang /_gshe zhing spyo ba dang /_smod pa dang /_brnyas pa dang /_rnam pa sna tshogs kyis 'phya zhing skur te/_gnod par glags lta ba dang /_yon tan bcabs nas nyes 
[\[194b.3\]]pa bsgrags te/_bdag cag mi dge ba'i las de'i dbang gis bskal pa tshad med pa'i bar du ngan song du ltung zhing shin tu mi bzad pa'i sdug bsngal chen po myong ngo /_/phyis sangs rgyas tshad med pa dag la bsnyen bkur dang /_mchod pa bgyis so/_/gzhan yang byang chub sems dpa' 
[\[194b.4\]]sems dpa' chen po tshad med pa snyed la bsnyen bkur dang /_mchod pa dang /_g.yog bgyis nas sangs rgyas de re re dang /_byang chub sems dpa' sems dpa' chen po de re re la shin tu 'dzem pa dang ngo tsha bas sdig pa'i las kyi sgrib pa dag so sor bshags so/_/sangs rgyas de re re dang /_byang 
[\[194b.5\]]chub sems dpa' sems dpa' chen po de re re la yang chos kyi rnam grangs tshad med pa snyed mnyan te/_thos nas shin tu nan tan bgyis pa dang /_shin tu spyad dka' ba tshad med pa dag spyad kyang las kyi sgrib pa'i lhag ma lus pas bdag cag shin tu bde ba'i mya ngan las 'da' ba ma thob bo/_/
[\[194b.6\]]bdag cag ting nge 'dzin gyi sgo'i khyad par dang /_yon tan yang ma thob bo/_/bdag cag deng bcom ldan 'das kyi spyan sngar mdo sde bshad pa 'di thos nas lhag par shin tu 'dzem pa dang /_ngo tsha ba'i sems dang /_mi 'chab pa'i sems kyis so sor 'chags so/_/yongs su byang bar 
[\[194b.7\]]shogs shig_/deng slan chad ji snyed sgrib par 'gyur ba'i las rnams mi bgyid par yongs su bsrung bar 'tshal lo/_/bcom ldan 'das thugs brtse ba can gyis bdag cag gi sdig pa de dag yongs su byang ba dang /_slan chad mi bgyid par rjes su gzung du gsol/_bdag cag ma 'ongs 
[\[195a\]]
[\[195a.1\]]pa na ngan song gi sdug bsngal myong bar 'gyur ba las bcom ldan 'das kyi thugs rjes bskyab tu gsol/_bdag cag bcom ldan 'das kyi byin gyi brlabs kyi mthus mos pa ji lta ba bzhin du mya ngan las 'da' ba'i bde ba myur du thob pa dang /_ting nge 'dzin gyi sgo'i 
[\[195a.2\]]yon tan gyi khyad par thob par mdzad du gsol/_de la kha cig ni 'di skad du bdag cag sngon bcom ldan 'das che ge mo zhig gi nye gnas chos kyi snod dang /_chos kyi snod ma yin pa la tshig rtsub po zhe gcod pa rnam pa sna tshogs kyis 'tshe zhing gnod pa bgyis pas bdag cag sdig pa mi 
[\[195a.3\]]dge ba'i las de'i dbang gis bskal pa tshad med pa'i bar du ngan song du ltung bar gyur pa nas de bzhin du gong du rgyas par bshad pa bzhin no/_/la la ni bdag cag 'di skad du sngon bcom ldan 'das che ge mo zhig gi nye gnas chos kyi snod dang /_chos kyi snod ma yin pa la gzhu ba dang /_'tshog 
[\[195a.4\]]pas 'tshe ba dang /_gnod pa bgyis pas mi dge ba'i las de'i dbang gis bskal pa tshad med pa'i bar du ngan song du ltung bar gyur pa nas de bzhin du gong du rgyas par bshad pa bzhin no/_/de la kha cig ni/_'di skad du bdag cag sngon bcom ldan 'das che ge mo zhig gi nye gnas chos kyi 
[\[195a.5\]]snod dang /_chos kyi snod ma yin pa'i chos gos dang /_lhung bzed phrogs pas mi dge ba'i las de'i dbang gis bskal pa tshad med pa'i bar du ngan song du ltung bar gyur pa nas de bzhin du gong du rgyas par bshad pa bzhin no/_/de la kha cig ni 'di skad du bdag cag sngon bcom ldan 'das 
[\[195a.6\]]che ge mo zhig gi nye gnas chos kyi snod dang /_chos kyi snod ma yin pa'i 'tsho ba'i yo byad rnam pa sna tshogs phrogs te bza' ba dang /_btung ba phrogs shing bar chad byas pas mi dge ba'i las de'i dbang gis bskal pa tshad med pa'i bar du ngan song du ltung ba nas de bzhin du gong du rgyas par 
[\[195a.7\]]bshad pa bzhin no/_/de la kha cig ni 'di skad du bdag cag sngon bcom ldan 'das che ge mo zhig gi nye gnas chos kyi snod dang /_chos kyi snod ma yin pa dag gi chos gos phrogs nas khyim par phab ste/_las rnam pa sna tshogs byed du bcug pas mi dge ba'i las de'i dbang gis bskal pa tshad 
[\[195b\]]
[\[195b.1\]]med pa'i bar du ngan song du ltung ba nas de bzhin du gong du rgyas par bshad pa bzhin no/_/de la kha cig ni 'di skad du bdag cag sngon bcom ldan 'das che ge mo zhig gi nye gnas rab tu byung ba chos kyi snod dang /_chos kyi snod ma yin pa dag nyes pa byas pa dang /_nyes pa ma byas pa la lcags 
[\[195b.2\]]dang /_khong sgril dang /_shing sgrog tu bcug ste gtses pas mi dge ba'i las de'i dbang gis bskal pa tshad med pa'i bar du bdag cag ngan song du lhung ba nas de bzhin du gong du rgyas par bshad pa bzhin no/_/de la kha cig ni 'di skad du bdag cag sngon bcom ldan 'das che ge mo zhig gi nye 
[\[195b.3\]]gnas rab tu byung ba chos kyi snod dang /_chos kyi snod ma yin pa dag la dbang za ba'i sems kyis 'tshe ba dang /_gnod pa rnam pa sna tshogs kyis mi bde bar bgyis pas bdag cag mi dge ba'i las de'i dbang gis bskal pa tshad med pa'i bar du shin tu mi bzad pa'i sdug bsngal chen po myong bar 
[\[195b.4\]]gyur to/_/phyis sangs rgyas tshad med pa dag la bsnyen bkur dang /_mchod pa dang /_mnyes pa bgyis so/_/gzhan yang byang chub sems dpa' sems dpa' chen po tshad med pa snyed de dag la yang bsnyen bkur ba dang /_mchod pa dang /_mnyes pa bgyis te/_sangs rgyas de re re dang /_byang chub 
[\[195b.5\]]sems dpa' sems dpa' chen po de re re la yang shin tu 'dzem pa dang bcas pas mi dge ba'i las de dag so sor 'chags so/_/sangs rgyas de re re dang /_byang chub sems dpa' sems dpa' chen po de re re las kyang tshad med pa'i chos kyi rnam grangs mnyan te thos nas/_shin tu 'bad pa'i 
[\[195b.6\]]brtson 'grus kyis nan tan bgyis te/_shin tu spyad dka' ba spyad kyang las kyi sgrib pa'i lhag ma lus pas bdag cag da dung du shin tu bde ba'i mya ngan las 'das pa'i bde ba ma thob bo/_/ting nge 'dzin gyi yon tan gyi sgo'i khyad par ma thob bo/_/bdag cag deng bcom ldan 'das kyi spyan sngar mdo sde 
[\[195b.7\]]'di thos nas lhag par shin tu 'dzem pa dang /_mi 'chab pas so sor bshags te yongs su byang bar gyur to/_/deng slan chad ji snyed sgrib par 'gyur ba'i las rnams mi bgyid par yongs su bsrung bar 'tshal lo/_/bcom ldan 'das thugs brtse ba can gyis bdag cag gi sdig pa de dag 
[\[196a\]]
[\[196a.1\]]yongs su byang ba dang /_slan chad mi bgyid par rjes su gzung du gsol/_bdag cag ma 'ongs pa na ngan song gi sdug bsngal myong bar 'gyur ba las bcom ldan 'das kyi thugs rjes bskyab tu gsol/_bdag cag bcom ldan 'das kyi byin gyi rlabs kyi mthus mya ngan las 'da' ba'i 
[\[196a.2\]]bde ba myur du thob pa dang /_gzhan yang ting nge 'dzin gyi sgo'i yon tan gyi khyad par thob par mdzad du gsol/_de nas bcom ldan 'das kyis nyan thos dang byang chub sems dpa'i 'khor de dag la bka' stsal pa/_legs so legs so/_/khyed 'di ltar shin tu 'dzem pa dang bcas pas so sor 
[\[196a.3\]]bshags pa legs so/_/yongs su ma nyams pa'i skyes bu dam pa gnyis yod de/_gcig ni rang bzhin gyis rnam par dag cing /_thog ma nas nyes pa mi byed pa'o/_/gcig ni nyes pa byas su zin kyang 'dzem pa dang bcas pas so sor 'chags pa ste/_skyes bu 'di gnyis ni nga'i 
[\[196a.4\]]bstan pa la shin tu 'dun pa rnam par dag pa zhes bya'o/_/rigs kyi bu 'di ltar sangs rgyas kyi bstan pa la rab tu byung ba'i nye gnas la gnod pa byas pa'i sdig pa'i gnan gong du bshad pa'i mtshams med pa dang /_nye ba'i sdig pa ni ming tsam du zad de/_sdig pa zhes kyang mi bya'o/_/
[\[196a.5\]]sangs rgyas kyi nye gnas rab tu byung ba la gnod pa byas na de'i sdig pa ni gong du bshad pa'i mtshams med pa lnga'i sdig pa las tshad med grangs med pas lhag par che'o/_/de ci'i phyir zhe na/_dge slong gang tshul khrims nyams te sdig pa byed kyang sems can bye ba khrag khrig brgya stong tshad med 
[\[196a.6\]]pa snyed la mya ngan las 'da' ba phyin ci ma log pa'i lam ston nus so/_/sems can mang po la yon tan chen po'i rin po che'i gter du 'gyur ba nas de bzhin du ji ltar rgyas par bshad pa bzhin no/_/tshul khrims srung zhing dge ba'i chos spyod pa lta ci smos/_de bas na gang gis 
[\[196a.7\]]sangs rgyas kyi bstan pa la rab tu byung ba'i slob ma la 'tshe ba dang /_gnod pa byas na de ni dkon mchog gsum gyi gdung gcod pa yin par shes par bya'o/_/de ni sems can thams cad kyi chos kyi mig bcar ba yin no/_/de ni ngas sngon shin tu dka' ba spyad nas rnyed pa'i dam pa'i chos 
[\[196b\]]
[\[196b.1\]]ma rung bar byas pa yin no/_/de ni sems can thams cad la shin tu gnod pa chen po byas pa yin no/_/de bas na sangs rgyas kyi bstan pa la rab tu byung ba la gnod pa byas na de'i sdig pa ni sngar bshad pa'i mtshams med pa lnga'i sdig pa bas tshad med grangs med pas lhag par che'o/_/de 
[\[196b.2\]]bas na khyed kyis deng nga'i mdun du shin tu bsam pa dag cing lhag pa'i 'dzem pa dang /_'bad par bcas pas sngon mi dge ba'i las kyi sgrib pa thams cad so sor bshags pa'i phyir khyed la thugs rje chen pos rjes su bzung bas khyed kyi sdig pa'i las kyi sgrib pa thams cad khad kyis byang 
[\[196b.3\]]bar gyur te sangs rgyas kyi zhing 'dir bskal pa bzang po'i sangs rgyas stong 'byung ba thams cad la yang khyed kyis 'di bzhin du de bzhin gshegs pa de dag gi spyan sngar yang sdig pa'i las kyi sgrib pa thams cad shin tu so sor shogs shig_/ma 'ongs pa'i nyes pa yang shin tu bsrung bar gyis 
[\[196b.4\]]shig_/bskal pa bzang po'i sangs rgyas stong gi tha ma snang mdzad ces bya ba'i de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa skyes bu 'dul zhing kha lo sgyur ba/_lha 
[\[196b.5\]]dang mi'i ston pa sangs rgyas bcom ldan 'das de'i spyan sngar yang sdig pa'i las kyi sgrib pa thams cad shin tu so sor shogs shig dang /_lhag ma ma lus par yongs su byang bar 'gyur ro/_/de'i tshe nyan thos de dag dang /_byang chub sems dpa' de dag gis gsol pa de de bzhin no/_/bcom 
[\[196b.6\]]ldan 'das bdag cag gal te 'di ltar sangs rgyas stong gi tha ma snang mdzad kyi tshe/_yang dag pa'i lta ba thob cing log par lta ba rnam par spangs te/_sdig pa'i las kyi sgrib pa thams cad lhag ma ma lus par 'byang zhing sdug bsngal thams cad las rnam par grol bar 'gyur na/_
[\[196b.7\]]bdag cag bskal pa bzang po 'di la mtshams med pa'i sems can dmyal bar skyes te/_sdug bsngal rnam pa sna tshogs myong na yang bzod do/_/bcom ldan 'das kyis bka' stsal pa/_legs so legs so/_/khyed kyis 'di ltar rtul phod pa dang /_shin tu 'bad pa'i brtson 
[\[197a\]]
[\[197a.1\]]'grus brtan pa dang /_smon lam gyi mthus gdon mi za bar sangs rgyas snang mdzad kyi tshe sngon gyi las kyi sgrib pa thams cad byang ba dang /_lhag pa'i bsam pas bsti stang dang bcas te bsnyen bkur dang /_mchod pa gdon mi za bar byed par 'gyur ro/_/de bzhin 
[\[197a.2\]]gshegs pa snang mdzad kyis kyang gdon mi za bar nyon mongs pa thams cad yongs su gcad pa'i dgra bcom par 'gyur bar mdzad do/_/gdon mi za bar ting nge 'dzin gyi sgo'i yon tan gyi khyad par thob par mdzad do/_/de nas nyan thos de dag dang /_byang chub sems dpa' de dag dga' 
[\[197a.3\]]bzhin du bcom ldan 'das kyi zhabs la phyag 'tshal nas phyir yang so so'i stan la 'khod do/_/de'i tshe bcom ldan 'das kyis byang chub sems dpa' sems dpa' chen po rdo rje'i snying po la bka' stsal pa/_rigs kyi bu ngas sangs rgyas kyi spyan gyis 'jig rten thams cad la brtags na/_ma 
[\[197a.4\]]'ongs pa'i dus na sangs rgyas kyi zhing 'dir tshad med grangs med pa bye ba khrag khrig brgya stong snyed kyi rgyal rigs gdol pa can dang /_bram ze gdol pa can dang /_blon po gdol pa can dang /_khyim bdag gdol pa can dang /_tshong dpon gdol pa can dang /_dge sbyong gdol pa can dang /_
[\[197a.5\]]rje'u rigs dang /_dmangs rigs dang gdol pa can gyi skyes pa'am/_bud med la sogs pa de dag dge ba'i rtsa ba chung ngu bskyed pas mi'i lus thob tu zin kyang mi dge ba'i bshes gnyen dang sten cing log pa'i lta ba bskyed pas sdig pa mi dge ba'i las kyis nga'i bla na med pa'i dam 
[\[197a.6\]]pa'i chos shin tu zab mo 'jig par byed do/_/nga'i bstan pa rgyas par mi byed/_rgyas pa rnams med par byed cing mos pa mi skyed/_ngas bstan pa'i nyan thos kyi theg pa can gyi dam pa'i chos la 'phya zhing skur te/_bgegs dang bar chad byed cing rgyas par mi byed pa dang /_bar bar ni ngas 
[\[197a.7\]]bstan pa'i rang sangs rgyas kyi theg pa can gyi dam pa'i chos la 'phya zhing skur pa dang /_bgegs dang bar chad byed cing rgyas par mi byed pa dang /_bar bar ni ngas bstan pa'i bla na med pa'i theg pa can gyi dam pa'i chos la 'phya zhing skur pa dang /_bgegs dang bar chad byed cing rgyas par mi 
[\[197b\]]
[\[197b.1\]]byed pa dang /_bar bar ni ngas bstan pa la rab tu byung ba chos kyi snod dang /_chos kyi snod ma yin pa la zhe sdang skyed cing gshe ba dang /_spyo ba dang /_smod pa dang /_tshig rnam pa sna tshogs kyis gnod par glags lta ste/_'phya zhing skur pa dang /_yon tan bcas nas nyes pa 
[\[197b.2\]]bsgrags te/_de bzhin du smod pa'i sems kyis 'tshe ba dang /_gnod pa rnam pa sna tshogs byed do/_/de ltar gang zag 'phags pa'i chos kyi snod du ma gyur pa de yang yang dag par glen zhing gti mug gi rang bzhin can yin te/[ {]chung zad [,]cung zad [}]tsam gyis shes pa snyems 
[\[197b.3\]]pa'i nga rgyal can de 'di nas tshe 'phos ma thag tu ngan song gsum du lhung ste/_tshad med pa snyed kyis shin tu mi bzad pa'i sdug bsngal chen po myong bar 'gyur ro/_/bskal pa tshad med pa bye ba khrag khrig brgya stong gi bar du mi'i lus thob par dka' ba nas de bzhin du rgyas par gong 
[\[197b.4\]]du bshad pa bzhin no/_/rigs kyi bu sems can de mtshams med pa'i sems can dmyal ba chen po na 'dug ste/_sdug bsngal chen po myong yang sla'i de lta bu'i lus sdig pa can nga rgyal gyis mngon par zin pa/_sdig pa'i bshes gnyen gyi rjes su 'brang zhing /_
[\[197b.5\]]mi dge ba'i las byed pa las 'khor bar 'khor te/_shin tu bsgral dka' ba rtag tu 'khor bar sdug bsngal gyis gdungs par gyur pa ni ma yin no/_/de'i tshe 'khor gyi dkyil 'khor de'i nang na blo gros chen po can gyi sems can tshad med grangs med pa snyed stan las langs 
[\[197b.6\]]te/_bcom ldan 'das kyi zhabs la spyi bos phyag 'tshal nas/_bcom ldan 'das gang na ba de logs su thal mo sbyar te mchi ma blags nas bcom ldan 'das la 'di skad ces gsol to/_/btsun pa bcom ldan 'das 'di ltar 'jig rten gyi sems can 'di dag mi'i lus shin tu 
[\[197b.7\]]thob par dka' ba rnyed kyang dad pa yongs su spong ngo /_/yang dag pa'i smon lam yongs su spong ngo /_/yang dag pa'i mos pa dang /_yang dag pa'i lta ba yongs su spong ngo /_/dge ba'i bshes gnyen yongs su spong ngo /_/dus bzang po dang /_gnas bzang po dang /_tshul khrims 
[\[198a\]]
[\[198a.1\]]dag pa yongs su spong ngo /_/yang dag pa'i ting nge 'dzin dang /_yang dag pa'i shes rab yongs su spong ngo /_/sems can 'di dag shin tu thob par dka' ba'i mi'i lus thob mod kyi/_glen pa mi shes pa dang /_nga rgyal gyi dbang gis ji ltar gong 
[\[198a.2\]]du bshad pa'i sdig lci ba rnams kun bgyid de/_bcom ldan 'das kyi dam pa'i chos la 'phya zhing skur pa dang /_bcom ldan 'das kyi bstan pa la rab tu byung ba'i nye gnas la 'tshe ba dang /_gnod pa bgyid do/_/bdag cag deng bcom ldan 'das kyi spyan sngar 
[\[198a.3\]]sems rtse gcig pas yang dag pa'i yi dam bca'o/_/bdag cag deng slan chad 'khor bar 'khor ba 'di phan chad nas nam rnam par grol ba ma thob kyi bar du de lta bu'i sdig pa'i grogs po dang mi mjal ba dang /_de lta bu'i sdig pa'i las mi bgyid pa dang /_
[\[198a.4\]]sangs rgyas kyi dam pa'i chos la mi skur ba dang /_rab tu byung ba'i gang zag la gnod pa mi bgyid pa dang /_sems can gyi chos kyi mig mi 'byin pa dang /_dkon mchog gsum gyi gdung rgyun mi 'chad par dam bcas pa dang /_bcom ldan 'das bdag cag la thugs 
[\[198a.5\]]brtse ba'i slad du dam bcas pa de dag rjes su gzung du gsol/_de'i tshe 'khor gyi dkyil 'khor de'i nang na sems can blo dang ldan pa tshad med pa bye ba khrag khrig brgya stong snyed stan las langs te/_bcom ldan 'das kyi zhabs la spyi bos phyag 'tshal nas thal mo sbyar ba btud de bcom 
[\[198a.6\]]ldan 'das la 'di skad ces gsol to/_/btsun pa bcom ldan 'das bdag cag deng bcom ldan 'das kyi spyan sngar bsam pa nges par dam bca' bar 'tshal te/_'khor bar 'khor ba 'di phan chad nas nam chos kyi bzod pa ma thob kyi bar du rgyal por ma gyur cig_/blon por ma gyur cig_/
[\[198a.7\]]yul gyi ston par ma gyur cig_/grong rdal dang /_grong khyer dang /_grong 'dab kyi bdag por ma gyur cig_/dmag la dbang ba'i bdag por ma gyur cig_/tshong dpon du ma gyur cig_/mchod pa dang /_gtsug lag khang la dbang ba'i bdag por ma gyur cig_/tshong dpon dang /_khyim bdag dang /_
[\[198b\]]
[\[198b.1\]]dge sbyong gi bdag por ma gyur cig_/slob dpon dang bla mar ma gyur cig_/khyim pa'i lus su ma gyur cig_/zhal che gcod pa'i dbang por ma gyur cig_/phyug pa dang btsan pa'i bdag por ma gyur cig_/bdag cag chos kyi bzod pa ma thob par de lta bu'i gnas su skyes na de nyid sangs 
[\[198b.2\]]rgyas kyi bstan pa la mi dge ba'i rgyur 'gyur ba zhes bya ste/_kha na ma tho ba'i sdig pa chen po byed pas/_bcom ldan 'das kyis gsungs pa'i dam pa'i chos la 'phya zhing skur pa zhes bgyi'o/_/sangs rgyas kyi bstan pa la rab tu byung ba la 'tshe zhing gnod pa bgyid pa'o/_/sems can mang 
[\[198b.3\]]po'i chos kyi mig 'byin pa'o/_/dkon mchog gsum gyi gdung rgyun gcod pa'o/_/sems can tshad med pa la gnod pa dang 'tshe ba bgyid pa'o/_/de'i dbang gis gdon mi 'tshal bar mtshams med pa'i sems can dmyal bar ltung ste/_ngan song du 'khor ba las thar pa'i dus ma 
[\[198b.4\]]mchis so/_/bcom ldan 'das bdag cag la thugs brtse ba'i slad du smon lam 'di dag byin gyis brlab par gsol/_de'i tshe 'khor gyi dkyil 'khor der 'dus pa'i lha dang /_klu dang /_gnod sbyin dang /_dri za dang /_mi dang /_mi ma yin la sogs pa thams cad stan las langs te/_
[\[198b.5\]]bcom ldan 'das kyi zhabs la mgo bos phyag 'tshal nas mchi ma blags te thal mo sbyar ba btud nas bcom ldan 'das la 'di skad ces gsol to/_/btsun pa bcom ldan 'das bdag cag thog ma ma mchis pa nas 'khor bar 'khor zhing glen pa dang /_mi shes pa dang /_nga rgyal gyi 
[\[198b.6\]]dbang gis mi dge ba'i las thams cad bskyed de/_lus kyi las mi dge ba dang /_ngag gi las mi dge ba dang /_yid kyi las mi dge ba bdag gis bgyis pa dang /_gzhan bgyid du stsal ba dang /_mthong ba dang thos pa la rjes su yi rang ba'i sdig pa de dag thams cad deng bcom 
[\[198b.7\]]ldan 'das kyi spyan sngar shin tu 'dzem pa dang /_mi 'chab pa'i sems kyis so sor bshags pas slan chad mi bgyid par yongs su bsrung ba dang /_ma mchis pa'i dus kyi sgrib par 'gyur ba'i sdig pa byang bar gyur cig_/de bzhin du lan cig_/lan gnyis/_lan gsum gyi bar 
[\[199a\]]
[\[199a.1\]]du brjod do/_/deng slan chad 'khor ba'i mthas gtugs pa'i bar du rtag tu sdig pa'i grogs po dang mi phrad pa dang /_mi dge ba'i dbang du ma gyur cig_/gal te phrad na yang de'i rjes su mi 'jug par bsam pa nges pas dam bca' bar 'tshal lo/_/sdig pa'i las 
[\[199a.2\]]de dag thams cad bgyid par ma gyur cig_/bdag cag yun ring por sdug bsngal myong bar ma gyur cig_/bcom ldan 'das bdag cag la thugs brtse ba'i slad du smon lam 'di dag rjes su gzung bar gsol/_de nas bcom ldan 'das kyis 'dus pa'i 'khor de dag thams cad la 
[\[199a.3\]]bka' stsal pa/_legs so legs so/_/khyed ma 'ongs pa'i sdug bsngal gyis 'jigs pa dang /_'dzem pas so sor bshags pa legs so/_/khyed kyis 'khor ba'i chu bo chen po las bsgral ba dang /_'jigs pa med pa'i mya ngan las 'das pa'i grong khyer du 'jug pa'i phyir 
[\[199a.4\]]'di lta bu'i smon lam btab pa legs so/_/rigs kyi bu chos rnam pa 'di bcu dang ldan na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa thob par 'gyur ro/_/bcu gang zhe na 'di lta ste/_rigs kyi bu byang chub sems dpa' sems 
[\[199a.5\]]dpa' chen po rnams gang nang gi lus la mi gnas/_phyi rol gyi lus la mi gnas/_phyi nang gi lus la mi gnas/_'das pa'i lus la mi gnas/_ma 'ongs pa'i lus la mi gnas/_da ltar gyi lus la mi gnas pa ste/_chos dang po 'dis na byang chub sems dpa' sems dpa' 
[\[199a.6\]]chen po rnams yang dag pa'i lam skyon med pa'i chos kyi bzod pa 'thob bo/_/rigs kyi bu gzhan yang byang chub sems dpa' sems dpa' chen po rnams gang nang gi tshor ba la mi gnas/_phyi rol gyi tshor ba la mi gnas/_phyi nang gnyi ga'i tshor ba la mi gnas/_'das pa'i tshor 
[\[199a.7\]]ba la mi gnas/_ma 'ongs pa'i tshor ba la mi gnas/_da ltar gyi tshor ba la mi gnas pa ste/_chos gnyis pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 'thob par 'gyur ro/_/rigs kyi bu gzhan yang byang 
[\[199b\]]
[\[199b.1\]]chub sems dpa' sems dpa' chen po rnams gang nang gi 'du shes la mi gnas/_phyi rol gyi 'du shes la mi gnas/_phyi nang gnyi ga'i 'du shes la mi gnas/_'das pa'i 'du shes la mi gnas/_ma 'ongs pa'i 'du shes la mi gnas/_da ltar gyi 'du shes la mi 
[\[199b.2\]]gnas pa ste/_chos gsum pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 'thob par 'gyur ro/_/rigs kyi bu gzhan yang byang chub sems dpa' sems dpa' chen po rnams gang nang gi 'du byed la mi 
[\[199b.3\]]gnas/_phyi rol gyi 'du byed la mi gnas/_phyi nang gnyi ga'i 'du byed la mi gnas/_'das pa'i 'du byed la mi gnas/_ma 'ongs pa'i 'du byed la mi gnas/_da ltar gyi 'du byed la mi gnas pa ste/_chos bzhi pa 'dis na byang chub sems dpa' sems dpa' chen po 
[\[199b.4\]]rnams yang dag pa'i lam skyon med pa'i chos kyi bzod pa 'thob bo/_/rigs kyi bu gzhan yang byang chub sems dpa' sems dpa' chen po rnams gang nang gi rnam par shes pa la mi gnas/_phyi rol gyi rnam par shes pa la mi gnas/_phyi nang gnyi ga'i rnam par shes pa 
[\[199b.5\]]la mi gnas/_'das pa'i rnam par shes pa la mi gnas/_ma 'ongs pa'i rnam par shes pa la mi gnas/_da ltar gyi rnam par shes pa la mi gnas pa ste/_chos lnga pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi 
[\[199b.6\]]bzod pa 'thob par 'gyur ro/_/rigs kyi bu gzhan yang byang chub sems dpa' sems dpa' chen po rnams gang 'jig rten 'di la mi gnas pa ste/_chos drug pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 'thob 
[\[199b.7\]]par 'gyur ro/_/rigs kyi bu gzhan yang byang chub sems dpa' sems dpa' chen po rnams gang 'jig rten 'di la mi gnas pa ste/_chos bdun pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 'thob par 'gyur 
[\[200a\]]
[\[200a.1\]]ro/_/rigs kyi bu gzhan yang byang chub sems dpa' sems dpa' chen po rnams gang 'dod pa'i khams la mi gnas pa ste/_chos brgyad pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 
[\[200a.2\]]'thob par 'gyur ro/_/rigs kyi bu gzhan yang byang chub sems dpa' sems dpa' chen po gang gzugs yod pa'i khams la mi gnas pa ste/_chos dgu pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 
[\[200a.3\]]'thob par 'gyur ro/_/rigs kyi bu gzhan yang byang chub sems dpa' sems dpa' chen po gang gzugs med pa'i khams la mi gnas pa ste/_chos bcu pa 'dis na byang chub sems dpa' sems dpa' chen po rnams yang dag pa'i lam skyon med pa'i chos kyi bzod pa 
[\[200a.4\]]'thob par 'gyur ro/_/bcom ldan 'das kyis chos kyi rnam grangs 'di bshad pa'i tshe 'khor gyi dkyil 'khor de'i nang na byang chub sems dpa' sems dpa' chen po bye ba brgya stong bdun cu rtsa gnyis snyed kyis mi skye ba'i chos kyi bzod pa 'thob bo/_/byang chub sems dpa' bye ba 
[\[200a.5\]]khrag khrig brgya stong phrag brgyad cu rtsa bzhi snyed kyis chos kyi rjes su 'thun pa'i bzod pa 'thob bo/_/nyan thos tshad med pa brgya stong snyed kyis nyon mongs pa thams cad yongs su bcad pa nas dgra bcom pa'i bar du thob par gyur to/_/sems can khrag khrig brgya stong snyed 
[\[200a.6\]]kyis sngon ma bskyed pa'i bla na med pa yang dag par rdzogs pa'i byang chub tu sems bskyed de de bzhin gshegs pa'i ye shes la phyir mi ldog pa'i sa la gnas par gyur to/_/sems can grangs med tshad med pa snyed kyis sngon rang sangs rgyas kyi sems ma bskyed pa de sems 
[\[200a.7\]]bskyed par gyur to/_/gzhan yang sems can grangs med tshad med pa snyed kyis sngon nyan thos kyi sems ma bskyed pa de bskyed par gyur to/_/yang de'i tshe bcom ldan 'das kyis 'khor mang po la bka' stsal pa/_sems can gang chos kyi bzod pa thob pas ni rgyal rigs rgyal 
[\[200b\]]
[\[200b.1\]]thabs spyi bo nas dbang bskur ba'i gnas su gnas par byas te/_nor rin po che rnam pa sna tshogs la longs spyod cing bdag nyid chen po'i gnas su longs spyod par ngas gnang gi sems can gzhan ni ma yin no/_/byang chub sems dpa' rdo rje'i snying pos yang bcom ldan 'das la 
[\[200b.2\]]'di skad ces gsol to/_/bcom ldan 'das sems can gang chos kyi bzod pa ma thob par rgyal rigs rgyal thabs spyi bo nas dbang bskur ba'i gnas su gnas te/_nor rin po che rnam pa sna tshogs la spyod pa dang /_bdag nyid che ba'i gnas su gnas par nges par ma 
[\[200b.3\]]gnang ngam/_'on te gnang ba'i skabs kyang mchis/_bcom ldan 'das kyis bka' stsal pa/_sems can gang chos kyi bzod pa ma thob kyang dge ba bcu'i las kyi lam spyod la/_sems can gzhan yang slob du bcug na/_de yang ngas rgyal rigs rgyal thabs spyi bo 
[\[200b.4\]]nas dbang bskur ba'i gnas su nor rin po che rnam pa sna tshogs dang /_gzhan yang bdag nyid che ba'i gnas su 'dug cing longs spyod du gnang ngo /_/sems can gang chos kyi bzod pa yang ma thob la/_dge ba bcu'i las kyi lam yang mi spyod de/_sems can gzhan yang slob 
[\[200b.5\]]pa la mi 'dzud la dbang chen po dang nan tan gyis rgyal thabs spyi bo nas dbang bskur ba'i rgyal po byed de/_nor rin po che rnam pa sna tshogs dang /_bdag nyid chen po'i gnas su longs spyod pa dag ni rgyal rigs gdol pa can dang /_gzhan yang bdag nyid che ba'i gnas 
[\[200b.6\]]su longs spyod pa'i gdol pa can gyi bdag po zhes bya ste/_glen pa gti mug can nga rgyal gyis mngon par zin pa/_nga'i dam pa'i chos shin tu zab mo 'jig par byed pa/_dkon mchog gsum gyi gdung gcod cing dam pa'i chos kyi sgron ma med par byed pa/_nga'i bstan 
[\[200b.7\]]pa la rab tu byung ba dag la gnod pa dang /_'tshe ba rnam pa sna tshogs byed pa/_'tshog pa dang /_gzhu ba dang /_chad pas gcod pa dang /_chos gos dang /_lhung bzed dang /_'tsho ba'i yo byad 'phrog pa dang /_chos gos phrogs te khyim par phab nas las rnam pa 
[\[201a\]]
[\[201a.1\]]sna tshogs byed du bcug pa dang /_bcings pa dang /_btson du bzung ba nas 'tsho ba'i dbang po dang phral ba dang nga'i bstan pa dam pa'i chos la 'phya zhing skur pa dang /_bar du gcod cing bgegs byed cing yongs su rgyas par mi byed pa dang /_mchod 
[\[201a.2\]]rten dang /_dge 'dun gyi nor 'phrog par byed pa'i gang zag de ni gdon mi za bar mtshams med pa'i sems can dmyal bar ltung ste/_sdug bsngal chen po myong zhing ngan song gi gnas su 'khor zhing thar pa'i dus med do/_/de nas byang chub sems dpa' rdo rje'i snying pos 
[\[201a.3\]]yang gsol pa/_bcom ldan 'das sems can gang chos kyi bzod pa yang ma thob/_dge ba bcu'i las kyi lam yang mi spyod/_sems can gzhan yang spyod pa la mi skur bar dbang chen po dang nan gyis rgyal thabs spyi bo nas dbang bskur ba'i gnas su rgyal po 
[\[201a.4\]]bgyid cing nor rin po che rnam pa sna tshogs dang /_gzhan yang bdag nyid che ba'i gnas su gnas pa la rgyu gzhan dang thabs gzhan gyis mtshams med pa'i sems can dmyal ba las gdon cing ngan song gzhan gyi sdug bsngal las kyang thar bar bgyi ba mchis sam/_
[\[201a.5\]]bcom ldan 'das kyis bka' stsal pa/_rgyu gzhan dang thabs gzhan gyis gdon du rung ba yod do/_/sems can gang rgyal thabs spyi bo nas dbang bskur ba'i rgyal por zhugs la longs spyod rnam pa sna tshogs la spyod pa chos kyi bzod pa yang ma thob/_dge ba bcu'i 
[\[201a.6\]]las kyi lam dang yang mi ldan/_yang dad pa'i mthu dang ldan te/_dkon mchog gsum la rim gro dang /_bsti stang byed cing sangs rgyas kyi bstan pa'i theg pa gsum dang ldan pa'i dam pa'i chos la chung ngu na tshigs su bcad pa gcig tsam la yang 'phya zhing skur ba 
[\[201a.7\]]'am/_bar du gcod pa'am/_bgegs mi byed la/_sangs rgyas kyi bstan pa la rab tu byung ba'i nye gnas tshul khrims can nam/_tshul khrims nyams pa'am/_tshul khrims med kyang rung /_skra dang kha spu bregs te/_gos ngur smrig gyon pa thams cad la 'tshe ba 
[\[201b\]]
[\[201b.1\]]dang /_gnod pa dang /_gzhu ba dang /_'tshog pa dang /_chad pas gcod pa dang /_chos gos dang /_lhung bzed dang /_'tsho ba'i yo byad phrogs pa dang /_chos gos phrogs te khyim par phab nas las byed du bcug pa dang /_btson rar bcug pa nas 'tsho ba'i 
[\[201b.2\]]dbang po dang phral ba'i bar du mi byed la/_mchod rten dang /_dge 'dun gyi nor mi 'phrog pa dang /_ngan pa sdig pa can dag rab tu byung ba la 'tshe ba dang /_gnod pa byed du mi 'dzud pa dang /_dkon mchog gsum gyi nor la 'phrog cing spyod du mi 'dzud pa dang /_sangs rgyas 
[\[201b.3\]]kyi bstan pa theg pa gsum dang ldan pa'i dam pa'i chos la bsti stang dang bcas pas mnyan cing gzungs su 'dzin pa dang /_mnyan te gzungs su bzung nas kyang ji ltar bshad pa bzhin du chos kyi rjes su brtson 'grus dang /_nan tan byed pa dang /_ngas bstan pa'i 
[\[201b.4\]]theg pa gsum gyis 'phags pa'i nye gnas dag la mchod pa dang /_bsnyen bkur dang /_bsti stang dang bcas pas g.yog byed pa dang /_theg pa chen po la shin tu brtan pa'i yi dam bcas te the tsom dang phyir ldog pa'i sems mi skyed pa dang /_gzhan yang sems 
[\[201b.5\]]can dag theg pa chen po la dad cing yid ches pa dang /_gzungs su 'dzin pa dang /_slob pa la nan tan byed du 'jug na/_rgyal rigs gdol pa can 'di dang /_gzhan yang bdag nyid che ba'i gdol pa can dag ni snga ma 'das pa'i sangs rgyas kyis kyang rgyal thabs kyi 
[\[201b.6\]]dbang bskur zhing longs spyod rnam pa sna tshogs la spyod du gnang ngo /_/gzhan yang grong dang /_grong khyer dang /_nor dbyig thams cad la spyod kyang mtshams med pa'i sems can dmyal bar mi ltung ba nas/_ngan song gzhan gyi bar du yang ltung bar mi 'gyur ro/_/de ni 
[\[201b.7\]]ngas rgyal thabs kyi dbang bskur zhing longs spyod rnam pa sna tshogs la spyod du gnang ngo /_/de ltar na de dag ni grong dang grong khyer na spyod kyang mtshams med pa'i sems can dmyal bar mi ltung ba nas ngan song gzhan du yang mi ltung ngo /_/sems can gang sdig pa'i las kyi sgrib pa 
[\[202a\]]
[\[202a.1\]]thams cad lhag ma ma lus par byang bar 'dod na ngas bstan pa'i dam pa'i chos kyi rnam grangs 'di la nan tan du bslab cing gzungs su gzung bar bya'o/_/gang gis de ltar dge 'dun gyi mngon sum du gyur pa la shin tu 'dzem pa dang /_ngo tsha ba'i sems 
[\[202a.2\]]kyis sdig pa'i las so sor bshags na sngon gyi dus na byas pa'i sdig pa'i las thams cad lhag ma ma lus par yongs su byang bar 'gyur ro//_//bam po brgyad pa/_de'i tshe byang chub sems dpa' sems dpa' chen po rdo rje'i snying pos yang bcom ldan 
[\[202a.3\]]'das la 'di skad ces gsol to/_/btsun pa bcom ldan 'das byang chub sems dpa' sems dpa' chen pos ji ltar na nyan thos kyi theg pa la 'khrul pa ma mchis pa lags/_ji ltar na nyan thos kyi theg pa'i gang zag la 'khrul pa ma mchis pa lags/_ji ltar na rang 
[\[202a.4\]]sangs rgyas kyi theg pa la 'khrul pa ma mchis pa lags/_ji ltar na rang sangs rgyas kyi theg pa'i gang zag la 'khrul pa ma mchis pa lags/_ji ltar na theg pa chen po la 'khrul pa ma mchis pa lags/_ji ltar na theg pa chen po'i gang zag la 'khrul pa ma mchis 
[\[202a.5\]]pa lags/_ji ltar na dkon mchog gsum gyi gdung rtag par yongs su 'phel bar bgyid pa lags/_ji ltar na de bzhin gshegs pa'i bstan pa la rab tu byung ba chos kyi snod dam/_chos kyi snod ma lags pa yang rung /_chung ngu na chos gos kyi tshal bu 'tshal zhing skra dang kha 
[\[202a.6\]]spu bregs pa thams cad la 'khrul pa ma mchis pa lags/_ji ltar na theg pa chen po'i chos la gong nas gong du 'phar zhing phyir mi ldog par 'gyur ba lags/_ji ltar na rno ba'i shes rab dang /_bsod nams kyi khyad par rtag tu skye zhing 'phel bar 'gyur ba lags/_ji 
[\[202a.7\]]ltar na ting nge 'dzin dang /_gzungs dang /_bzod pa dang /_sa rnams la dbang du 'gyur zhing phyir mi ldog par 'gyur ba lags/_ji ltar na rtag tu dge ba'i bshes gnyen dang mjal zhing rjes su 'thun par 'gyur ba lags/_ji ltar na rtag tu sangs rgyas thams cad mthong ba 
[\[202b\]]
[\[202b.1\]]dang mi 'bral zhing byang chub sems dpa' dang /_nyan thos kyi nye gnas dang mi 'bral ba dang /_chos thos pa dang mi 'bral ba dang /_dge 'dun la mchod pa dang /_bsnyen bkur bgyid pa dang mi 'bral bar 'gyur ba lags/_ji ltar na dge ba'i rtsa ba thams cad la rab tu 
[\[202b.2\]]brtson pas sems mi ngoms pa lags/_ji ltar na byang chub kyi spyod pa rnam pa sna tshogs la sems mi ngoms pa lags/_de nas bcom ldan 'das kyis byang chub sems dpa' sems dpa' chen po rdo rje'i snying po la 'di skad ces bka' stsal pa/_rigs kyi bu byang chub sems 
[\[202b.3\]]dpa' sems dpa' chen po'i 'khor lo rnam pa bcu yod de/_byang chub sems dpa' sems dpa' chen po gang 'khor lo bcu po 'di dang ldan na nyan thos kyi theg pa la 'khrul pa med par 'gyur ro/_/nyan thos kyi theg pa'i gang zag la 'khrul pa med par 'gyur ro/_/rang 
[\[202b.4\]]sangs rgyas kyi theg pa la 'khrul pa med par 'gyur ro/_/rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 'khrul pa med par 'gyur ro/_/theg pa chen po'i gang zag la 'khrul pa med par 'gyur ro/_/dkon mchog gsum 
[\[202b.5\]]gyi gdung rtag par yongs su 'phel bar 'gyur ro/_/de bzhin gshegs pa'i bstan pa la rab tu byung ba chos kyi snod dam/_chos kyi snod ma yin pa yang rung chung ngu na chos gos kyi tshal bu gyon zhing skra dang kha spu bregs pa thams cad la 'khrul pa med par 'gyur ro/_/theg 
[\[202b.6\]]pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin thams cad dang /_gzungs dang /_bzod pa dang /_sa rnams la dbang du 'gyur zhing phyir mi ldog pa dang /_
[\[202b.7\]]rtag tu dge ba'i bshes gnyen dang phrad cing de'i rjes su 'gro ba dang /_rtag tu sangs rgyas thams cad mthong ba dang mi 'bral zhing byang chub sems dpa' dang /_rang sangs rgyas kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la 
[\[203a\]]
[\[203a.1\]]mchod pa dang bsnyen bkur byed pa dang mi 'bral ba dang /_dge ba'i rtsa ba thams cad la brtson pas sems mi ngoms pa dang /_byang chub kyi spyod pa dang smon lam rnam pa sna tshogs kyis sems mi ngoms pa dang /_sngon sdig pa mi dge ba'i las ci byas pa thams 
[\[203a.2\]]cad 'phags pa'i chos kyi ye shes rdo rje ltar sra la rno bas lhag ma ma lus par bcom ste rnam par smin pa'i 'bras bu mi myong ba dang /_gsar du sdig pa mi dge ba'i las thams cad mi byed pa dang /_skyo ba dang sgyid lug pa med pa'i sems kyis bla na med pa'i chos kyi 'khor lo 
[\[203a.3\]]bskor ba dang /_byang chub kyi yan lag rin po che sna bdun nan tan byed pa la skyo zhing sgyid lug pa med pa'i sems dang /_sems can thams cad kyi nyon mongs pa'i nad rnams 'jil ba la skyo zhing sgyid lug pa med pa'i sems kyis sems can thams cad kyi rten dang /_gnas su 
[\[203a.4\]]'gyur zhing nye bar 'tsho ba yin no/_/rigs kyi bu 'di lta ste/_'khor los sgyur ba'i rgyal po rin po che sna bdun dang ldan pa ni gar 'gro yang rin po che'i 'khor lo thog mar 'gro ste/_rin po che gzhan de'i phyi bzhin 'brang ngo /_/gling bzhi kun tu rgyu zhing sems can thams cad kyi 
[\[203a.5\]]lus dang sems kyi rnyog pa thams cad kyang bsal te/_sems can thams cad kyi lus dang sems kyi bde ba yang skye zhing 'phel bar byed do/_/byang chub sems dpa' sems dpa' chen po yang de bzhin du 'khor lo bcu po 'di dang ldan na nyan thos kyi theg pa la 'khrul pa 
[\[203a.6\]]med pa nas/_sems can thams cad kyi rten dang gnas su 'gyur zhing nye bar 'tsho ba'i bar du 'thob par 'gyur ro/_/rigs kyi bu 'di lta ste/_shing rta chen po ni 'khor lo bzhi dang ldan te/_mi mang po de'i nang du 'dug nas lam chen por 'gro'o/_/lam de ni bong ba'am/_gyo 
[\[203a.7\]]mo'am/_gseg ma'am/_rtswa'am/_shing ngam/_lo ma'am/_yal ga'am/_me tog gam/_'bras bu ji snyed yod pa thams cad shing rta'i 'khor lo de'i 'og tu song nas thams cad chag cing grugs te nor du mi rung bar byed do/_/de bzhin du byang chub sems dpa' sems 
[\[203b\]]
[\[203b.1\]]dpa' chen po yang 'khor lo rnam pa bcu dang ldan na nyon mongs pa'i sgrib pa dang /_sems can gyi sgrib pa dang /_chos kyi sgrib pa thams cad yongs su bcom ste/_rnam par smin pa mi len par byed do/_/rigs kyi bu 'di lta ste/_'khor lo rnon po ni thang cig 'phangs 
[\[203b.2\]]pas phas rgol ba'i dgra'i mgo dang /_yan lag bcad de/_de spyod pa'i mthu med par byed do/_/de bzhin du byang chub sems dpa' sems dpa' chen po yang 'khor lo rnam pa bcu po 'di dang ldan na rgyud lngar 'khor ba'i sdug bsngal chen po thams cad 'joms pa dang /_nyon mongs 
[\[203b.3\]]pa dang sdig pa'i las thams cad yongs su gcad de/_rnam par smin pa len par mi byed do/_/rigs kyi bu 'di lta ste/_me'i bskal pa byung ba'i tshe nyi ma lnga cig car shar nas gling bzhi'i klung dang /_mtsho dang /_chu bo dang /_chu'i khams su gtogs pa gsher ba thams cad gang 
[\[203b.4\]]yang mi skems pa med do/_/de bzhin du byang chub sems dpa' sems dpa' chen po yang 'khor lo rnam pa bcu po 'di dang ldan na rgyu ba bzhi dang /_nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_sdug bsngal gyi rtsa bar smin pa thams cad yongs 
[\[203b.5\]]su skems par byed do/_/rigs kyi bu 'di lta ste/_rlung gi bskal pa byung ba'i tshe phyogs bzhi nas rlung chen po dus gcig tu langs pas 'jig rten gyi khams thams cad ni ri bo che chung dang /_sa chen po rnams thams cad 'jig cing 'thor bar 'gyur ro/_/de bzhin du byang chub 
[\[203b.6\]]sems dpa' sems dpa' chen po yang 'khor lo rnam pa 'di bcu dang ldan na 'jig rten gyi phyin ci log bzhi dang /_nga rgyal gyi ri bo thams cad mi shigs pa gang yang med pa dang /_sems can thams cad kyi nyon mongs pa'i sgrib pa dang /_sems can gyi sgrib pa dang /_chos 
[\[203b.7\]]kyi sgrib pa dang /_sdug bsngal gyi rnam par smin pa'i rtsa ba thams cad kyang 'jig cing 'thor bar 'gyur ro/_/rigs kyi bu 'di lta ste/_seng ge'i rgyal po ral pa can gyi skad thang cig phyung bas gcan gzan thams cad 'phur ba dang /_'gro ba thams cad skrag cing 'gul 
[\[204a\]]
[\[204a.1\]]mi nus par 'gyur ro/_/de bzhin du byang chub sems dpa' sems dpa' chen po yang 'khor lo rnam pa 'di bcu dang ldan pa'i chos kyi sgra thang cig bsgrags pas mu stegs can dang /_log par ston pa'i sdig pa'i grogs su gyur pa thams cad 'jigs 
[\[204a.2\]]skrag nas smra ba'i tshig 'khrul zhing 'dri ba dang rgol mi nus par 'gyur ro/_/rigs kyi bu 'di lta ste/_brgya byin lha'i dbang po lha ma yin dang 'thab pa'i tshe lha'i dmag gis bskor cing lag na rdo rje thogs te g.yul du zhugs na lha ma yin thams cad skrag pas ldog par 'gyur 
[\[204a.3\]]ro/_/de bzhin du byang chub sems dpa' sems dpa' chen po yang 'khor lo rnam pa 'di bcu dang ldan na log par lta ba'i mu stegs can thams cad dang /_log par ston pa'i sdig pa'i grogs po thams cad skrag nas 'bros par 'gyur ro/_/rigs kyi bu 'di lta ste/_yid 
[\[204a.4\]]bzhin gyi nor bu rin po che rgyal mtshan gyi rtse mo la btags na rin po che rnam pa sna tshogs char bzhin du 'bab ste/_dbul phongs pa'i sems can thams cad la sbyin pa byed do/_/de bzhin du byang chub sems dpa' sems dpa' chen po yang 'khor lo rnam pa 'di bcu dang ldan 
[\[204a.5\]]te/_rnam par dag pa'i tshul khrims kyi rgyal mtshan la gnas na chos chen po'i char rab tu 'bebs pas sems can tshad med pa snyed thams cad la sbyin pa byed par 'gyur ro/_/rigs kyi bu 'di lta ste/_mtshan mo'i dus su 'jig rten kun mun par gyur nas 'thoms shing 'brog 
[\[204a.6\]]bslad pa na zla ba nya ba shar bas mun pa thams cad bsal te/_'brog bslad pa rnams kyi lam mtshon par 'gyur ba de bzhin du/_byang chub sems dpa' sems dpa' chen po yang 'khor lo rnam pa 'di bcu dang ldan na sems can gang ma rig pa'i mun pas ldongs te 'phags 
[\[204a.7\]]pa'i lam yan lag brgyad stor ba rnams la byang chub sems dpa' dam pa'i chos bshad de/_ma rig pa'i mun pa thams cad bsal nas/_chos kyi snang ba skyes pa'i phyir 'phags pa'i lam yan lag brgyad pa mngon du gyur te/_zag pa thams cad bcad nas sdug 
[\[204b\]]
[\[204b.1\]]bsngal gyi mtha' zad par byed do/_/rigs kyi bu 'di lta ste/_nyi ma'i dkyil 'khor chen po 'jig rten du shar ba na lo tog thams cad skye zhing 'phel te/_me tog dang /_lo thog dang /_lo ma thams cad rgyas pa dang /_mnam shing btsog pa thams cad sel ba 
[\[204b.2\]]dang /_lo thog gi 'bru dang /_sman gyi 'bras bu thams cad smin pa dang /_gangs kyi ri bo kun zhu bas 'bab chu kun brug ste/_rim gyis rgya mtsho chen por 'bab par 'gyur ro/_/de bzhin du byang chub sems dpa' sems dpa' chen po yang 'khor lo rnam pa 'di bcu 
[\[204b.3\]]dang ldan te/_lhag pa'i sbyin pa la gnas shing /_dul ba'i tshul khrims dang /_bde ba'i bzod pa dang /_brtson 'grus dang /_bsam gtan dang /_shes rab dang /_thabs dang /_byams pa dang /_snying rje dang /_spobs pa'i yon tan shin tu rgyas shing sems 
[\[204b.4\]]can thams cad la dam pa'i chos ston to/_/chos de'i 'od kyi gzi brjid kyis sems can thams cad kyi dge ba'i rtsa ba lhag pa'i lo tog rnam pa sna tshogs skye zhing 'phel ba dang /_lhag pa'i spyod pa dam pa'i me tog dang /_lo ma rnam pa sna tshogs shin tu rgyas pa dang /_
[\[204b.5\]]nyon mongs pa'i las ngan pa thams cad yongs su sel ba dang /_mtho ris dang /_mya ngan las 'da' ba'i 'bras bu yongs su smin par 'gyur ba dang /_log par lta ba dang /_nga rgyal gyi ri bo thams cad zhu zhing 'bab pas yang dag pa'i dang ba dang /_tshul 
[\[204b.6\]]khrims dang /_thos pa dang /_gtong ba dang /_shes rab dang /_ting nge 'dzin gyi chu rim gyis 'bab cing mya ngan las 'da' ba'i rgya mtsho 'gengs pa dang /_sems can thams cad yid bzhin du 'jigs pa med pa mya ngan las 'da' ba'i grong khyer du 'jug par 'gyur 
[\[204b.7\]]ro/_/rigs kyi bu de la ji ltar na byang chub sems dpa' sems dpa' chen po'i 'khor lo bcu po gang zhe na/_rigs kyi bu 'khor lo bcu zhes bya ba ni chos gzhan la mi gdags kyi/_dge ba bcu'i las kyi lam nyid yin par shes par bya'o/_/'khor lo 
[\[205a\]]
[\[205a.1\]]rnam pa bcu po 'di dag dang ldan pas na byang chub sems dpa' sems dpa' chen po zhes bya ste/_sdig pa thams cad las rnam par grol ba dang /_dge ba'i chos thams cad yid bzhin du rdzogs pa dang /_myur du mya ngan las 'da' ba chen po'i rgya mtsho yongs 
[\[205a.2\]]su 'gengs pa dang /_thabs mkhas pa chen po'i ye shes kyi 'od kyis skye bo thams cad yongs su smin par byed cing thams cad la phan pa dang /_bde ba yongs su thob par byed do/_/de ci'i phyir zhe na/_rigs kyi bu snga ma 'das pa'i sangs rgyas bcom ldan 'das 
[\[205a.3\]]thams cad kyis kyang mi dge ba bcu'i las kyi lam yongs su spangs te/_dge ba bcu'i las kyi lam 'di la yongs su bsngags pas 'bras bu thob par gyur to/_/de bas na gang gis dge ba bcu'i las kyi lam bshad pa 'di dag las/_'ga' zhig nam 'tsho'i bar du ma 
[\[205a.4\]]nyams par srung na 'bras bu khyad par can mchog tu 'gyur ba thams cad thob pa ni ji ltar bshad pa bzhin no/_/rigs kyi bu gzhan yang byang chub sems dpa' sems dpa' chen po gang nam 'tsho'i bar du srog gcod pa yongs su spangs na de nyid sems can thams cad la 
[\[205a.5\]]mi 'jigs pa sbyin pa yin te/_sems can dag la 'jigs shing bag tsha bar mi byed pas de'i 'jigs pa'i sdug bsngal mi skyed pa'i dbang gis dge ba'i rtsa ba thams cad myur du yongs su rdzogs par 'gyur ro/_/thog ma med pa'i mtha' nas rgyud lngar 'khor ba'i rgya 
[\[205a.6\]]mtshor bying ba/_srog gcod pa'i dbang gis lus dang /_ngag dang /_yid kyis sdig pa mi dge ba'i las bdag kyang byed la gzhan yang byed du 'jug cing mthong ba dang /_thos pa'i rjes su yi rang ba las byung ba'i nyon mongs pa'i sgrib pa dang /_sems can gyi sgrib 
[\[205a.7\]]pa dang /_chos kyi sgrib pa dang /_tshe'i sgrib pas bsgribs par gyur to/_/'di ltar srog gcod pa yongs su spangs pa'i 'khor los de dag lhag ma ma lus par yongs su bcom zhing [(]brnyil [,]bsnyil [)]bas rnam par smin pa'i 'bras bu mi myong bar byed do/_/lus 'di nyid la 
[\[205b\]]
[\[205b.1\]]yang lha dang /_mi la sogs pa kun dga' zhing yid du 'ong ba dang /_dogs pa mi skye ba dang /_lus dang sems rab tu bde zhing yun ring du 'tsho bar 'gyur ro/_/'chi 'pho ba'i dus byed pa na yang lus dang sems sdug bsngal gyis mi gdung zhing yid du 'ong ba'i bu dang /_
[\[205b.2\]]chung ma dang /_'khor thams cad kyis yongs su bskor bas 'chi 'pho ba'i dus byed kyi shin tu 'jigs pa gshin rje'i pho nya mthong bar mi 'gyur ro/_/gzhan yang yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa bsod 
[\[205b.3\]]nams kyi zhing yang dag pa dang phrad de/_lus dang sems rab tu dga' ba dang /_de la bkur sti dang bcas pas shin tu dad pa skye bar 'gyur ro/_/yang tshe 'phos nas kyang phyir mi'i nang du skye ste/_dbang po yongs su rdzogs shing yan lag dang ldan pa dang /_
[\[205b.4\]]gang nas gang du skyes par nad med pa dang /_tshe ring ba dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_gzhan yang yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa bsod nams 
[\[205b.5\]]kyi zhing yang dag pa dang phrad de/_de'i rjes su slob pa dang /_srog gcod pa yongs su spong ba dang /_sdig pa mi dge ba'i chos thams cad yongs su gcod pa dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi rnam 
[\[205b.6\]]grangs thams cad tshol ba dang /_byang chub sems dpa'i smon lam dang sbyor ba thams cad la rim gyis gzhol zhing shin tu yangs pa'i ye shes kyi rgya mtsho la 'jug pa nas bla na med pa'i byang chub thob pa'i bar du 'gyur ro/_/sangs rgyas kyi zhing mtshon cha med pa dang /_dgra 
[\[205b.7\]]dang 'tshe ba'i ming mi grag pa dang /_'jigs pa thams cad dang bral te rab tu bde skyid pa dang /_nad med pa dang /_tshe ring ba'i zhing du sems can dag skye bar 'gyur ro/_/de bzhin gshegs pa'i tshe'i tshad kyang dpag tu med de sems can dag cis 'dul ba'i bzhin 
[\[206a\]]
[\[206a.1\]]du dam pa'i chos ston to/_/yongs su mya ngan las 'das nas kyang dam pa'i chos yun ring du gnas shing sems can tshad med pa la phan pa dang bde ba'i don byed par 'gyur ro/_/rigs kyi bu 'di ni byang chub sems dpa' sems dpa' chen po srog gcod pa 
[\[206a.2\]]yongs su spangs pa'i 'khor lo ste dang po'o/_/byang chub sems dpa' sems dpa' chen po 'khor lo de dang ldan na nyan thos kyi theg pa la 'khrul pa med par 'gyur/_nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg 
[\[206a.3\]]pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 
[\[206a.4\]]'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung /_chung ngu na chos gos kyi tshal bu gyon cing skra dang kha spu bregs pa la 'khrul pa med par 'gyur ro/_/theg pa chen po'i chos la gong 
[\[206a.5\]]nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin dang /_gzungs dang /_bzod pa dang /_sa rnams thams cad la dbang du 'gyur zhing phyir mi ldog pa dang /_rtag tu dge ba'i 
[\[206a.6\]]bshes gnyen dang phrad cing rjes su 'gro ba dang /_rtag tu sangs rgyas thams cad mthong ba dang mi 'bral zhing byang chub sems dpa' dang /_nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa dang bsnyen 
[\[206a.7\]]bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang smon lam rnam pa sna tshogs kyis sems mi ngoms par 'gyur te/_'bras bu gzhan thob pa yang ji ltar rgyas par bshad pa 
[\[206b\]]
[\[206b.1\]]bzhin no/_/rigs kyi bu gzhan yang byang chub sems dpa' sems dpa' chen po gang na ma 'tsho'i bar du ma byin par len pa yongs su spangs na de nyid sems can thams cad la mi 'jigs pa'i sbyin pa yin te/_yongs su gdung ba med pa dang /_'tshe ba med pa dang /_bdag 
[\[206b.2\]]nyid tshul bzhin du rnyed pa'i nor gyis chog shes par gnas kyis/_chos ma yin pa'i nor dang khe la re ba med pa de'i dbang gis dge ba'i rtsa ba thams cad kyang yongs su rdzogs par 'gyur ro/_/thog ma med pa'i mtha' nas rgyud lngar 'khor zhing 'khor ba'i rgya mtshor 
[\[206b.3\]]bying bar 'gyur ba yang ma byin par len pa'i dbang gis lus dang /_ngag dang /_yid mi dge ba'i lam rnams bdag kyang byed la/_gzhan yang byed du 'dzud cing mthong ba dang thos pa'i rjes su yi rang ba las byung ba'i nyon mongs pa'i sgrib pa dang /_sems can gyi sgrib pa 
[\[206b.4\]]dang /_chos kyi sgrib pa dang /_rin po che dang nor la sgrib pas bsgribs par gyur to/_/'di ltar ma byin par len pa yongs su spangs pa'i 'khor los lhag ma ma lus par yongs su bcom pas rnam par smin pa'i 'bras bu mi myong ste/_lus 'di nyid la yang lha dang mi 
[\[206b.5\]]la sogs pa kun dga' zhing yid du 'ong bas dogs pa mi skye ba dang /_lus dang sems rab tu bde ba dang /_nor rin po che thams cad dang ldan par 'gyur ro/_/nam 'chi 'pho ba'i dus byed pa na yang lus dang sems sdug bsngal gyis mi gdung zhing yid du 'ong ba'i bu dang /_chung 
[\[206b.6\]]ma dang /_'khor thams cad kyis yongs su bskor bas 'chi 'pho ba'i dus byed kyi shin tu 'jigs pa gshin rje'i pho nya mthong bar mi 'gyur ro/_/gzhan yang yid du 'ong ba'i dge ba'i bshes gnyen gyi chos kyis dul ba tshul khrims dang yon tan du ldan pa bsod nams kyi zhing yang 
[\[206b.7\]]dag pa dang phrad de/_lus dang sems rab tu dga' ba dang de la bkur sti dang bcas pas dang ba skye bar 'gyur ro/_/tshe 'phos nas kyang phyir mi'i nang du skye ste/_dbang po yongs su rdzogs shing yan lag dang ldan pa dang /_gang nas gang du skyes par longs spyod chen po dang ldan zhing 
[\[207a\]]
[\[207a.1\]]byad gzugs bzang ba dang /_yid gzhungs pa dang /_rab tu bde zhing skyid pa dang /_'jigs pa lnga dang nor thun mong du mi 'gyur ro/_/phyir yang yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan pa/_bsod 
[\[207a.2\]]nams dang yon tan dang ldan pa/_bsod nams kyi zhing yang dag pa dang phrad de/_de'i rjes sa slob cing ma byin par len pa yongs su spong ba dang /_sdig pa mi dge ba'i chos thams cad yongs su gcod pa dang /_dge ba'i chos khyad par can thams cad yongs su rdzogs 
[\[207a.3\]]pa dang /_theg pa chen po'i chos kyi rnam grangs thams cad tshol ba dang /_byang chub sems dpa'i smon lam dang spyod pa thams cad la rim gyis gzhol ba dang /_shin tu yangs pa'i ye shes kyi rgya mtsho la 'jug pa nas bla na med pa'i byang chub kyi bar du 'thob par 'gyur ro/_/
[\[207a.4\]]yang sangs rgyas kyi zhing rin po che rnam pa sna tshogs kyis brgyan pa dang /_rin po che'i shing dang /_rin po che'i rdzing dang /_rin po che'i gzhal med khang la sogs pas yongs su gang ba dang /_bdag dang bdag gir 'dzin pa dang bral ba rgyan thams cad kyis bkod pa dang ldan pa'i zhing 
[\[207a.5\]]der sems can dag skye bar 'gyur ro/_/de bzhin gshegs pa'i tshe'i tshad kyang dpag tu med de sems can dag cis 'dul ba bzhin du dam pa'i chos ston to/_/yongs su mya ngan las 'das nas kyang dam pa'i chos yun ring du gnas shing sems can tshad med pa la phan pa 
[\[207a.6\]]dang bde ba'i don byed par 'gyur ro/_/rigs kyi bu 'di ni byang chub sems dpa' sems dpa' chen pos ma byin par len pa yongs su spangs pa'i 'khor lo gnyis pa'o/_/byang chub sems dpa' sems dpa' chen po 'khor lo 'di dang ldan na nyan thos kyi theg pa la 
[\[207a.7\]]'khrul pa med par 'gyur ro/_/nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 
[\[207b\]]
[\[207b.1\]]'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung 
[\[207b.2\]]chung ngu na chos gos kyi tshal bu gyon cing skra dang kha spu bregs pa la 'khrul pa med par 'gyur/_theg pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin 
[\[207b.3\]]dang /_gzungs dang /_bzod pa dang /_sa rnams thams cad la dbang du 'gyur zhing phyir mi ldog pa dang /_rtag tu dge ba'i bshes gnyen dang phrad cing de'i rjes su 'gro ba dang /_rtag tu sangs rgyas thams cad mthong ba dang mi 'bral zhing byang chub sems dpa' dang /_nyan 
[\[207b.4\]]thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa dang bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang smon lam rnam 
[\[207b.5\]]pa sna tshogs kyis sems mi ngoms par 'gyur te/_'bras bu thob pa dag kyang ji ltar bshad pa bzhin no/_/rigs kyi bu gzhan yang byang chub sems dpa' sems dpa' chen po gang na ma 'tsho'i bar du 'dod pas log par g.yem pa yongs su spangs na/_de nyid 
[\[207b.6\]]sems can thams cad 'dod pa'i rlung gis g.yengs pa las 'jigs pa med pa/_phrag dog med pa/_'tshe ba med pa/_yongs su gdung ba med pa/_'khrug pa med pa'i sbyin pa yin te/_bdag gi chung mas chog shes shing gzhan gyi chung ma la re ba med pas de'i 
[\[207b.7\]]dbang gis dge ba'i rtsa ba thams cad yongs su rdzogs par 'gyur ro/_/thog ma med pa'i mtha' nas rgyud lngar 'khor bar 'khor ba'i rgya mtshor 'bying ba yang 'dod pas log par g.yem pa'i dbang gis lus dang ngag dang /_yid mi dge ba'i las bdag kyang byed 
[\[208a\]]
[\[208a.1\]]la/_gzhan yang byed du 'jug cing mthong ba dang thos pa'i rjes su yi rang ba las byung ba nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_chung ma'i sgrib pas bsgribs par gyur to/_/'di ltar 'dod pas log par g.yem pa 
[\[208a.2\]]yongs su spangs pa'i 'khor los lhag ma ma lus par bcom pas rnam par smin pa'i 'bras bu mi len te/_lus 'di nyid la yang lha dang mi la sogs pa kun dga' zhing yid du 'ong bas dogs pa mi skye ba dang /_lus dang sems rab tu bde ba dang /_chung ma lhod pa dang 
[\[208a.3\]]bcas pa ma yin par 'gyur ro/_/'chi 'pho ba'i dus byed pa na yang lus dang sems la sdug bsngal gyis mi gdungs shing yid du 'ong ba'i bu dang /_chung ma dang /_'khor thams cad kyis yongs su bskor bas 'chi 'pho ba'i dus byed par 'gyur gyi/_shin tu 'jigs pa'i 
[\[208a.4\]]gshin rje'i pho nya ni mthong bar mi 'gyur ro/_/gzhan yang yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa bsod nams kyi zhing yang dag pa dang phrad de/_lus dang sems rab tu dga' ba dang /_de la bkur sti dang bcas pas 
[\[208a.5\]]de la shin tu dad pa skye bar 'gyur ro/_/tshe 'phos nas kyang phyir mi'i nang du skyes te/_dbang po yongs su rdzogs shing yan lag dang ldan pa dang /_gang nas gang du skyes par 'khor phun sum tshogs pa dang /_byad gzugs bzang ba dang /_yid gzhungs pa dang /_rab tu 
[\[208a.6\]]bde zhing skyid pa dang /_phyir yang shin tu yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa bsod nams kyi zhing yang dag pa dang phrad de/_de'i rjes su slob cing 'dod pas log par g.yem pa yongs su spong ba dang /_sdig pa 
[\[208a.7\]]mi dge ba'i chos thams cad yongs su spong ba dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi rnam grangs thams cad tshol ba dang /_byang chub sems dpa'i smon lam dang spyod pa thams cad la rim gyis 
[\[208b\]]
[\[208b.1\]]gzhol zhing shin tu yangs pa'i ye shes kyi rgya mtsho la 'jug pa nas bla na med pa'i byang chub 'thob pa'i bar du 'gyur ro/_/sangs rgyas kyi zhing bud med med pa dang /_'dod chags dang g.yem pa med pa/_tshangs par spyod pa mchog dang ldan pa'i sems can dag zhing der 
[\[208b.2\]]skye ste/_de dag thams cad kyang rdzus te skye'i mi gtsang ba'i mngal nas skye ba ni ma yin no/_/de bzhin gshegs pa'i tshe'i tshad kyang dpag tu med de/_sems can dag la cis 'dul ba bzhin du dam pa'i chos ston to/_/yongs su mya ngan las 'das nas kyang dam 
[\[208b.3\]]pa'i chos yun ring du gnas shing /_sems can tshad med pa la phan pa dang bde ba'i don byed par 'gyur ro/_/rigs kyi bu 'di ni byang chub sems dpa' sems dpa' chen po 'dod pas log par g.yem pa yongs su spangs pa'i 'khor lo gsum pa'o/_/byang chub sems dpa' 
[\[208b.4\]]sems dpa' chen po 'khor lo 'di dang ldan na nyan thos kyi theg pa la 'khrul pa med par 'gyur/_nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 
[\[208b.5\]]'khrul pa med par 'gyur ro/_/theg pa chen po la 'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas 
[\[208b.6\]]chos kyi snod dam/_chos kyi snod ma yin pa yang rung chung ngu na chos gos kyi tshal bu gyon zhing skra dang kha spu bregs pa la 'khrul pa med par 'gyur/_theg pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par 
[\[208b.7\]]rtag tu skye zhing 'phel ba dang /_ting nge 'dzin dang /_gzungs dang /_bzod pa dang /_sa rnams thams cad la dbang du 'gyur zhing phyir mi ldog pa dang /_rtag tu dge ba'i bshes gnyen dang phrad cing rjes su 'thun par 'gyur ba dang /_rtag tu sangs rgyas mthong ba dang mi 
[\[209a\]]
[\[209a.1\]]'bral zhing byang chub sems dpa' dang /_nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa dang bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems 
[\[209a.2\]]mi ngoms pa dang /_byang chub kyi spyod pa dang smon lam rnam pa sna tshogs kyis sems mi ngoms pa dang /_'bras bu gzhan dag thob pa yang ji ltar bshad pa bzhin no/_/rigs kyi bu gzhan yang byang chub sems dpa' sems dpa' chen po gang nam 'tsho'i bar du [{]brdzun [,]rdzun [}]du smra ba 
[\[209a.3\]]yongs su spangs na sems can thams cad kyis rtag tu bkur ba dang /_tshig btsugs pa tshad mar 'gyur ba dang /_tshig kun nyan cing gus pa dang dogs pa mi skye bar 'gyur te/_de'i dbang gis dge ba'i rtsa ba yongs su rdzogs par 'gyur ro/_/thog ma med pa'i 
[\[209a.4\]]mtha' nas rgyud lngar 'khor bar 'khor ba'i rgya mtshor 'bying ba yang [{]brdzun [,]rdzun [}]du smra ba'i dbang gis lus dang /_ngag dang /_yid kyis sdig pa mi dge ba'i las bdag kyang byed la/_gzhan yang byed du 'dzud cing mthong ba dang thos pa'i rjes su yi rang ba las byung ba'i nyon mongs 
[\[209a.5\]]pa'i sgrib pa dang /_sems can gyi sgrib pa dang /_chos kyi sgrib pa dang /_tshig btsugs pa las sgrib pas bsgribs par 'gyur ro/_/'di ltar [{]brdzun [,]rdzun [}]du smra ba yongs su spangs pa'i 'khor los lhag ma ma lus par yongs su bcom pas rnam par smin pa'i 'bras bu mi len par 
[\[209a.6\]]'gyur ro/_/lus 'di nyid la lha dang mi la sogs pa kun dga' zhing yid du 'ong ba dang /_dogs pa mi skye ba dang /_lus dang sems rab tu bde ba dang /_tshig tu smra ba thams cad la gzhan yid ches shing nyan par 'gyur ro/_/'chi 'pho ba'i dus byed pa na yang lus dang sems 
[\[209a.7\]]la sdug bsngal gyis mi gdung zhing yid du 'ong ba'i bu dang /_chung ma dang /_'khor thams cad kyis yongs su bskor bas 'chi 'pho ba'i dus byed kyi shin tu 'jigs pa'i gshin rje'i pho nya ni mthong bar mi 'gyur ro/_/gzhan yang yid du 'ong ba'i dge ba'i bshes gnyen chos 
[\[209b\]]
[\[209b.1\]]kyis dul ba tshul khrims dang yon tan du ldan pa bsod nams kyi zhing yang dag pa dang phrad de/_lus dang sems rab tu dga' ba dang /_de la bkur sti dang bcas pas shin tu dad pa skye bar 'gyur ro/_/tshe 'phos nas kyang phyir mi'i lus su skye zhing dbang po yongs su rdzogs pa yan lag 
[\[209b.2\]]dang ldan pa dang /_gong nas gang du skyes par tshig btsugs pa dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa bsod nams kyi 
[\[209b.3\]]zhing yang dag pa dang phrad de/_de'i rjes su slob pa dang /[ {]brdzun [,]rdzun [}]du smra ba yongs su spangs pa dang /_sdig pa mi dge ba'i chos thams cad yongs su gcod pa/_dge ba'i chos khyad par can thams cad rdzogs pa dang /_theg pa chen po'i chos kyi rnam grangs thams cad tshol 
[\[209b.4\]]ba dang /_byang chub sems dpa'i smon lam dang spyod pa thams cad la rim gyis gzhol ba dang /_shin tu yangs pa'i ye shes kyi rgya mtsho la 'jug pa nas bla na med pa'i byang chub 'thob pa'i bar du 'gyur ro/_/sangs rgyas kyi zhing thams cad bden par smra ba/_sgyu dang 
[\[209b.5\]]bral ba/_lha'i gsung gis yongs su brgyan pa dang /_slu ba med cing sems kyi spyod pa drang ba dang /_yang dag pa'i spyad pa rnam par dkar ba'i chos 'ba' zhig la spyod pa/_lha'i gos bsung can gyon pa/_rin po che'i rgyan gyis bkod pa'i sems can dag zhing der skye bar 
[\[209b.6\]]'gyur ro/_/de bzhin gshegs pa'i tshe'i tshad kyang dpag tu med de/_sems can dag cis 'dul ba bzhin du chos ston to/_/yongs su mya ngan las 'das nas kyang dam pa'i chos yun ring du gnas shing sems can tshad med pa la phan pa dang bde ba'i don byed par 'gyur ro/_/
[\[209b.7\]]rigs kyi bu 'di ni byang chub sems dpa' sems dpa' chen po'i [{]brdzun [,]rdzun [}]du smra ba yongs su spangs pa'i 'khor lo bzhi pa'o/_/byang chub sems dpa' sems dpa' chen pos 'khor lo 'di dang ldan na nyan thos kyi theg pa la 'khrul pa med par 'gyur/_nyan thos kyi theg pa'i gang zag 
[\[210a\]]
[\[210a.1\]]la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 'khrul pa med par 'gyur/_theg pa chen po'i gang zag la 'khrul pa med 
[\[210a.2\]]par 'gyur ro/_/dkon mchog gsum gyi gdung yongs su 'phel bar byed pa dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung chung ngu na chos gos kyi tshal bu gyon cing skra dang kha spu bregs pa la 'khrul pa med 
[\[210a.3\]]par 'gyur/_theg pa chen po'i chos la gong nas gong du 'phar zhing phyir mi ldog par 'gyur ba dang /_rno ba'i shes rab dang /_bsod nams kyi khyad par rtag tu 'phel zhing skye ba dang /_ting nge 'dzin dang /_gzungs dang /_bzod pa dang /_sa rnams thams cad la dbang du 'gyur 
[\[210a.4\]]zhing phyir mi ldog pa dang /_rtag tu dge ba'i bshes gnyen dang phrad cing de'i rjes su 'gro ba dang /_rtag tu sangs rgyas mthong ba dang mi 'bral ba dang /_byang chub sems dpa' dang /_nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_
[\[210a.5\]]dge 'dun la mchod pa dang bsnyen bkur byed pa dang mi 'bral zhing dge ba'i rtsa ba thams cad shin tu tshol ba la brtson pas sems mi ngoms pa dang /_byang chub kyi spyod pa dang smon lam rnam pa sna tshogs kyis sems mi ngoms par 'gyur te/_'bras bu gzhan 'thob pa yang ji 
[\[210a.6\]]ltar bshad pa bzhin no/_/rigs kyi bu gzhan yang byang chub sems dpa' sems dpa' chen po gang na ma 'tsho'i bar du phra ma yongs su spangs na sems can thams cad kyis rtag tu bkur zhing bla mar byed pa dang /_tshig tu smra ba thams cad gzhan gyis mnyan pa dang /_'dum pa dang /_
[\[210a.7\]]dogs pa mi skye bar 'gyur te/_de'i dbang gis dge ba'i rtsa ba yongs su rdzogs par 'gyur ro/_/thog ma med pa'i mtha' nas rgyud lngar 'khor bar 'khor ba'i rgya mtshor 'bying ba yang phra ma byas pa'i dbang gis lus dang /_ngag dang /_yid kyis mi dge ba'i las 
[\[210b\]]
[\[210b.1\]]bdag kyang byed la/_gzhan yang byed du 'dzud cing mthong ba dang thos pa'i rjes su yi rang ba las byung ba nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_'dum pa la sgrib pas bsgribs par 'gyur ro/_/'di ltar phra ma'i tshig yongs su spangs pa'i 
[\[210b.2\]]'khor los lhag ma ma lus par yongs su bcom pas rnam par smin pa'i 'bras bu mi len par byed do/_/lus 'di nyid la yang lha dang mi la sogs pa kun dga' zhing yid du 'ong ba dang /_dogs pa mi skye ba dang /_lus dang sems rab tu bde ba dang /_tshig tu smra ba thams 
[\[210b.3\]]cad la nyan cing 'dum par 'gyur ro/_/'chi 'pho ba'i dus byed pa na yang lus dang sems la sdug bsngal gyis mi gdung zhing yid du 'ong ba'i bu dang /_chung ma dang /_'khor thams cad kyis yongs su bskor bas 'chi 'pho ba'i dus byed par 'gyur gyi/_shin tu 'jigs 
[\[210b.4\]]pa'i gshin rje'i pho nya mthong bar mi 'gyur ro/_/yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa bsod nams kyi zhing yang dag pa dang phrad de/_lus dang sems rab tu dga' ba dang bkur sti dang bcas pas shin tu dad pa skye bar 
[\[210b.5\]]'gyur/_tshe 'phos nas kyang phyir mi'i nang du skye ste/_dbang po yongs su rdzogs shing yan lag dang ldan pa dang /_gang nas gang du skyes par smra ba'i tshig 'jam zhing 'dum pa dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_
[\[210b.6\]]phyir yang yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa/_bsod nams kyi zhing yang dag pa dang phrad de/_de'i rjes su slob pa dang /_phra ma'i tshig dang yongs su bral bas sdig pa mi dge ba'i chos thams cad yongs su gcod pa 
[\[210b.7\]]dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi rnam grangs thams cad tshol ba dang /_byang chub sems dpa'i smon lam dang spyod pa thams cad la rim gyis gzhol zhing ye shes kyi rgya mtsho la 'jug pa nas bla na med pa'i byang 
[\[211a\]]
[\[211a.1\]]chub thob pa'i bar du 'gyur ro/_/sangs rgyas kyi zhing shin tu brtan pa sra ba mi shigs pa dang /_lha rdzas bzang pos yongs su brgyan par 'gyur ba dang /_'thun pa dang /_mi rtsod pa shin tu dul zhing 'dum pa dge ba'i chos tshol ba'i sems can dag zhing der skye 
[\[211a.2\]]bar 'gyur ro/_/rtag tu 'dum zhing gus pas dam pa'i chos nyan pa dang /_de bzhin gshegs pa'i tshe'i tshad kyang dpag tu med de/_sems can dag ci dang cis 'dul ba bzhin du dam pa'i chos ston to/_/yongs su mya ngan las 'das nas kyang dam pa'i chos yun 
[\[211a.3\]]ring du gnas shing sems can tshad med pa la phan pa dang bde ba'i don byed par 'gyur ro/_/rigs kyi bu 'di ni byang chub sems dpa' sems dpa' chen pos phra ma yongs su spangs pa'i 'khor lo lnga pa'o/_/byang chub sems dpa' sems dpa' chen po 'khor lo 'di 
[\[211a.4\]]dang ldan na nyan thos kyi theg pa la 'khrul pa med par 'gyur/_nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po 
[\[211a.5\]]la 'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung /_
[\[211a.6\]]chung ngu na chos gos kyi tshal bu gyon zhing skra dang kha spu bregs pa la 'khrul pa med par 'gyur/_theg pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin dang /_gzungs 
[\[211a.7\]]dang /_bzod pa dang /_sa rnams thams cad la dbang du 'gyur zhing phyir mi ldog pa dang /_rtag tu dge ba'i bshes gnyen dang phrad cing de'i rjes su 'gro ba dang /_rtag tu sangs rgyas mthong ba dang mi 'bral zhing byang chub sems dpa' dang nyan thos kyi nye gnas mthong ba dang mi 
[\[211b\]]
[\[211b.1\]]'bral ba dang /_chos thos pa dang mi 'bral ba dang /_dge 'dun mchod pa dang bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang /_smon lam rnam pa sna tshogs kyis sems mi ngoms 
[\[211b.2\]]par 'gyur te/_'bras bu gzhan 'thob pa yang ji skad bshad pa bzhin no/_/rigs kyi bu gzhan yang byang chub sems dpa' sems dpa' chen po gang na ma 'tsho'i bar du zhe gcod pa'i tshig thams cad yongs su spangs na sems can thams cad kyis bkur zhing bla mar 
[\[211b.3\]]byed pa dang /_tshig tu smra ba kun la pha rol po kun dga' zhing nyan pas dogs pa med par 'gyur te/_de'i dbang gis dge ba'i rtsa ba thams cad yongs su rdzogs par 'gyur ro/_/thog ma med pa'i mtha' nas rgyud lngar 'khor bar 'khor ba'i rgya mtshor 'bying ba 
[\[211b.4\]]yang zhe gcod pa'i tshig gi dbang gis lus dang /_ngag dang /_yid mi dge ba'i las bdag kyang byed la/_gzhan yang byed du 'dzud cing mthong ba dang thos pa'i rjes su yi rang ba las byung ba nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_shin 
[\[211b.5\]]tu dul ba la sgrib pas bsgribs par gyur to/_/'di ltar zhe gcod pa'i tshig yongs su spangs pa'i 'khor los lhag ma ma lus par yongs su bcom pa'i dbang gis rnam par smin pa'i 'bras bu yongs su mi len te/_lus 'di nyid la yang lha dang mi la sogs pa kun 
[\[211b.6\]]dga' bas dogs pa mi skye ba dang /_lus dang sems rab tu bde ba dang /_tshig tu smra ba thams cad pha rol gyi yid du 'ong ba dang snyan par 'gyur ro/_/nam 'chi 'pho ba'i dus byed pa na yang lus dang sems la sdug bsngal gyis mi gdung zhing nyon mi mongs pa dang /_yid du 
[\[211b.7\]]'ong ba'i bu dang chung ma dang 'khor thams cad kyis yongs su bskor bas 'chi 'pho ba'i dus byed par 'gyur gyi shin tu 'jigs pa'i gshin rje'i pho nya mthong bar mi 'gyur ro/_/yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan 
[\[212a\]]
[\[212a.1\]]pa/_bsod nams kyi zhing yang dag pa dang phrad de lus dang sems rab tu dga' ba dang /_de la bkur sti dang bcas pas shin tu dad pa skye bar 'gyur ro/_/tshe 'phos nas kyang phyir mi'i nang du skyes na yang dbang po yongs su rdzogs shing yan lag dang ldan pa dang /_
[\[212a.2\]]gang nas gang du skyes par tshig 'jam por smra ba dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_phyir yang yid du 'ong ba'i dge ba'i bshes gnyen chos kyis dul ba/_tshul khrims dang /_yon tan du ldan pa/_bsod nams 
[\[212a.3\]]kyi zhing yang dag pa dang phrad de de'i rjes su slob pa dang /_zhe gcod pa'i tshig yongs su spong ba dang /_sdig pa mi dge ba'i chos thams cad yongs su gcod pa dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi rnam grangs thams 
[\[212a.4\]]cad tshol ba dang /_byang chub sems dpa'i smon lam dang spyod pa thams cad rim gyis gzhol zhing shin tu yangs pa'i ye shes kyi rgya mtsho la 'jug pa nas bla na med pa'i byang chub kyi bar du 'thob pa dang /_sangs rgyas kyi zhing na yid du mi 'ong ba'i sgra thams cad dang bral te/_
[\[212a.5\]]yid du 'ong ba'i sgra dbyangs snyan pa rnam pa sna tshogs dang /_chos kyi sgras zhing de yongs su gang ba dang /_dran pa dang blo gros su ldan pa/_tshangs pa'i dbyangs can/_shin tu dul ba'i sems can dag zhing der skye ba dang /_rtag tu tshig 'jam pos gcig la gcig skul bar 
[\[212a.6\]]byed do/_/de bzhin gshegs pa'i tshe'i tshad kyang dpag tu med de/_sems can dag cis 'dul ba bzhin du chos ston pa dang /_yongs su mya ngan las 'das nas kyang dam pa'i chos yun ring du gnas zhing sems can tshad med pa la phan pa dang bde ba'i don byed par 'gyur ro/_/
[\[212a.7\]]rigs kyi bu 'di ni byang chub sems dpa' sems dpa' chen po zhe gcod pa'i tshig yongs su spangs pa'i 'khor lo drug pa'o/_/byang chub sems dpa' sems dpa' chen po 'khor lo 'di dang ldan pas nyan thos kyi theg pa la 'khrul pa med par 'gyur/_nyan thos kyi theg pa'i 
[\[212b\]]
[\[212b.1\]]gang zag la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 'khrul pa med par 'gyur/_theg pa chen po'i gang zag la 'khrul pa med par 
[\[212b.2\]]'gyur ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung chung ngu na chos gos kyi tshal bu gyon cing skra dang kha spu bregs pa la 'khrul pa med 
[\[212b.3\]]par 'gyur/_theg pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin dang /_gzungs dang /_bzod pa dang /_sa rnams thams cad la dbang du 'gyur 
[\[212b.4\]]zhing phyir mi ldog pa dang /_rtag tu dge ba'i bshes gnyen dang phrad cing rjes su 'gro bar 'gyur ba dang /_rtag tu sangs rgyas thams cad mthong ba dang mi 'bral zhing byang chub sems dpa' dang nyan thos kyi nye gnas mthong ba dang mi 'bral ba dang /_chos thos pa dang mi 'bral ba 
[\[212b.5\]]dang /_dge 'dun la mchod pa dang /_bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang smon lam rnam pa sna tshogs kyis sems mi ngoms par 'gyur te/_'bras bu gzhan 
[\[212b.6\]]dag thob pa yang ji skad bshad pa bzhin no/_/rigs kyi bu gzhan yang byang chub sems dpa' sems dpa' chen po gang na ma 'tsho'i bar du tshig kyal pa yongs su spangs pas sems can thams cad kyis bkur zhing bla mar byed pa dang /_tshig tu smra ba thams cad don du 'gyur 
[\[212b.7\]]zhing tshig thos pa rnams nyan cing gus pas dogs pa med par 'gyur ro/_/de'i dbang gis dge ba'i rtsa ba thams cad yongs su rdzogs par 'gyur ro/_/thog ma med pa'i mtha' nas rgyud lngar 'khor bar 'khor ba'i rgya mtshor bying ba yang tshig kyal pa smra ba'i dbang gis 
[\[213a\]]
[\[213a.1\]]lus dang /_ngag dang /_yid mi dge ba'i las bdag kyang byed la/_gzhan yang byed du 'dzud cing mthong ba dang thos pa'i rjes su yi rang ba las byung ba'i nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_don du smra ba la sgrib 
[\[213a.2\]]pas bsgribs par gyur to/_/'di ltar tshig kyal pa yongs su spangs pa'i 'khor los lhag ma ma lus par yongs su bcom pas rnam par smin pa'i 'bras bu mi len par byed do/_/lus 'di nyid la lha dang mi la sogs pa kun dga' zhing yid du 'ong bas dogs pa med 
[\[213a.3\]]par 'gyur ba dang /_lus dang sems rab tu bde ba dang /_tshig tu smra ba thams cad don du 'gyur ba dang /_'chi 'pho ba'i dus byed pa na yang lus dang sems la sdug bsngal gyis mi gdung zhing yid du 'ong ba'i bu dang /_chung ma dang /_'khor gyis yongs su bskor bas 'chi 
[\[213a.4\]]'pho ba'i dus byed par 'gyur gyi shin tu 'jigs pa'i gshin rje'i pho nya mthong bar mi 'gyur ro/_/yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan pa/_bsod nams kyi zhing yang dag pa dang phrad de lus dang sems rab tu dga' 
[\[213a.5\]]ba dang /_de la bkur sti dang bcas shing shin tu dad pa skye bar 'gyur ro/_/tshe 'phos nas kyang phyir mi'i nang du skye zhing dbang po yongs su rdzogs pa yan lag dang ldan pa dang /_gang nas gang du skyes par phan pa dang /_don du 'gyur ba'i tshig smra ba dang /_byad gzugs 
[\[213a.6\]]bzang ba dang /_yid gzhungs pa dang /_rab tu bde zhing skyid pa dang /_phyir yang yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan pa/_bsod nams kyi zhing yang dag pa dang phrad de/_de'i rjes su slob pa dang /_tshig kyal par smra 
[\[213a.7\]]ba yongs su spong ba dang /_sdig pa mi dge ba'i chos thams cad yongs su gcod pa dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi rnam grangs thams cad tshol ba dang /_byang chub sems dpa'i smon lam dang spyod pa 
[\[213b\]]
[\[213b.1\]]thams cad la rim gyis gzhol zhing shin tu yangs pa'i ye shes kyi rgya mtsho la 'jug pa nas bla na med pa'i byang chub 'thob pa'i bar du 'gyur ro/_/sangs rgyas kyi zhing don med pa'i tshig thams cad dang bral te/_byang chub sems dpa'i sde snod du gtogs pa'i chos chen 
[\[213b.2\]]po'i sgra mchog dam pa rnam pa mang pos zhing de yongs su khyab pa dang /_dpag tu med pa'i smon lam dang /_ye shes dam pa phun sum tshogs pas chos kyi don rnam pa sna tshogs 'chad pa la mkhas pa'i sems can de lta bu dag zhing der skye bar 'gyur ro/_/de bzhin gshegs 
[\[213b.3\]]pa'i tshe'i tshad kyang dpag tu med de/_sems can dag cis 'dul ba bzhin du dam pa'i chos ston to/_/yongs su mya ngan las 'das nas kyang dam pa'i chos yun ring du gnas shing sems can tshad med pa la phan pa dang bde ba'i don byed par 'gyur ro/_/rigs kyi bu 'di 
[\[213b.4\]]ni byang chub sems dpa' sems dpa' chen po tshig kyal pa yongs su spangs pa'i 'khor lo bdun pa'o/_/byang chub sems dpa' sems dpa' chen po 'khor lo 'di dang ldan pas nyan thos kyi theg pa la 'khrul pa med par 'gyur/_nyan thos kyi theg pa'i gang zag la 
[\[213b.5\]]'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 'khrul pa med par 'gyur/_theg pa chen po'i gang zag la 'khrul pa med par 'gyur 
[\[213b.6\]]ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung chung ngu na chos gos kyi tshal bu gyon cing skra dang kha spu bregs pa la 'khrul pa med par 'gyur/_theg 
[\[213b.7\]]pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin dang /_gzungs dang /_bzod pa dang /_sa rnams thams cad la dbang du 'gyur zhing phyir mi ldog pa dang /_
[\[214a\]]
[\[214a.1\]]rtag tu dge ba'i bshes gnyen dang phrad cing de'i rjes su 'gro ba dang /_rtag tu sangs rgyas thams cad mthong ba dang mi 'bral zhing byang chub sems dpa' dang nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa 
[\[214a.2\]]dang bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang smon lam rnam pa sna tshogs kyis sems mi ngoms par 'gyur te/_'bras bu gzhan thob pa yang ji skad bshad pa bzhin 
[\[214a.3\]]no/_/rigs kyi bu gzhan yang byang chub sems dpa' sems dpa' chen po gang na ma 'tsho'i bar du chags sems yongs su spangs na sems can thams cad kyis bkur zhing btsun par byed pa dang /_sems rnam par dag cing rnyog pa dang bral te/_de'i dbang gis dge ba'i 
[\[214a.4\]]rtsa ba thams cad yongs su rdzogs par 'gyur ro/_/thog ma med pa'i mtha' nas rgyud lngar 'khor bar 'khor ba'i rgya mtshor 'bying ba yang chags sems kyi dbang gis lus dang /_ngag dang /_yid sdig pa mi dge ba'i las bdag kyang byed la gzhan yang byed du 'dzud cing mthong ba dang 
[\[214a.5\]]thos pa'i rjes su yi rang ba las byung ba nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_'dod sems med pa la sgrib pas bsgribs par 'gyur ro/_/'dod sems yongs su spong ba'i 'khor los lhag ma ma lus par yongs su bcom pas rnam par smin 
[\[214a.6\]]pa'i 'bras bu yongs su mi len te/_lus 'di nyid la yang lha dang mi la sogs pa kun dga' zhing yid du 'ong ba dang /_dogs pa med par 'gyur ba dang /_lus dang sems rab tu bde ba dang /_sems rnam par dag cing rnyog pa dang bral bar 'gyur ro/_/'chi 'pho ba'i dus 
[\[214a.7\]]byed pa na yang lus dang sems la sdug bsngal gyis mi gdung ba dang /_yid du 'ong ba'i bu dang /_chung ma dang /_'khor gyis yongs su bskor bas 'chi 'pho ba'i dus byed par 'gyur gyi/_shin tu 'jigs pa'i gshin rje'i pho nya mthong bar mi 'gyur ro/_/yid du 'ong ba'i dge ba'i 
[\[214b\]]
[\[214b.1\]]bshes gnyen chos kyis dul ba/_tshul khrims dang yon tan du ldan pa/_bsod nams kyi zhing yang dag pa dang phrad de lus dang sems rab tu dga' ba dang /_de la bkur sti dang bcas pas shin tu dad pa skye bar 'gyur ro/_/tshe 'phos nas kyang phyir mi'i nang du skye zhing dbang po 
[\[214b.2\]]yongs su rdzogs pa/_yan lag dang ldan pa/_gang nas gang du skyes par sems rnam par dag cing rnyog pa med pa dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_phyir yang yid du 'ong ba'i dge ba'i bshes gnyen chos kyis dul 
[\[214b.3\]]ba/_tshul khrims dang yon tan du ldan pa/_bsod nams kyi zhing yang dag pa dang phrad de/_de'i rjes su slob pa dang /_chags sems yongs su spong ba dang /_mi dge ba'i chos yongs su gcad pa dang /_dge ba'i chos khyad par can thams cad yongs su rdzogs pa 
[\[214b.4\]]dang /_theg pa chen po'i chos kyi rnam grangs thams cad tshol ba dang /_byang chub sems dpa'i smon lam dang spyod pa thams cad la rim gyis gzhol zhing shin tu yangs pa'i ye shes kyi rgya mtsho la 'jug pa nas bla na med pa'i byang chub 'thob pa'i bar du 'gyur ro/_/sangs rgyas 
[\[214b.5\]]kyi zhing lag mthil bzhin du mnyam la rin po che rnam pa mang pos yongs su gang ba dang /_rin po che'i shing rnam pa sna tshogs dkrigs pa dang /_rin po che'i gos dang /_rin po che'i rgyan gyi yo byad dang /_rin po che'i rgyal mtshan dang /_ba dan dang /_gdugs dang /_gser dang /_dngul 
[\[214b.6\]]dang /_mu tig gi dra ba dang /_shing la sogs pas yongs su gang ba dang /_shin tu yid du 'ong zhing blta na sdug pa/_nga rgyal yongs su spangs pa/_byad gzugs shin tu mdzes pa dang /_dbang po ma nyams pa/_sems mnyam pa'i sems can dag zhing der skye bar 'gyur te/_
[\[214b.7\]]chags sems med pa'i yon tan phun sum tshogs pas brgyan par 'gyur ro/_/de bzhin gshegs pa'i tshe'i tshad kyang dpag tu med de/_sems can dag cis 'dul ba bzhin du dam pa'i chos ston to/_/yongs su mya ngan las 'das nas kyang dam pa'i chos yun ring du 
[\[215a\]]
[\[215a.1\]]gnas shing sems can tshad med pa la phan pa dang bde ba'i don byed par 'gyur ro/_/rigs kyi bu 'di ni byang chub sems dpa' sems dpa' chen po chags sems yongs su spangs pa'i 'khor lo brgyad pa'o/_/byang chub sems dpa' sems dpa' chen po 'khor 
[\[215a.2\]]lo 'di dang ldan na nyan thos kyi theg pa la 'khrul pa med par 'gyur/_nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/
[\[215a.3\]]theg pa chen po la 'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma 
[\[215a.4\]]yin pa yang rung chung ngu na chos gos kyi tshal bu gyon cing skra dang kha spu bregs pa la 'khrul pa med par 'gyur ro/_/theg pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 
[\[215a.5\]]'dzin dang /_gzungs dang /_bzod pa dang /_sa rnams thams cad la dbang du 'gyur zhing phyir mi ldog pa dang /_rtag tu dge ba'i bshes gnyen dang phrad cing de'i rjes su 'thun par 'gyur ba dang /_rtag tu sangs rgyas thams cad mthong ba dang mi 'bral zhing /_byang chub 
[\[215a.6\]]sems dpa' dang /_nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang dge 'dun la mchod pa dang /_bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas mi ngoms pa/_byang chub kyi spyod 
[\[215a.7\]]pa dang smon lam rnam pa sna tshogs kyis sems mi ngoms par 'gyur te/_'bras bu gzhan dag thob pa yang ji skad bshad pa bzhin no//_//bam po dgu pa/_rigs kyi bu gzhan yang byang chub sems dpa' sems dpa' chen po gang nam 'tsho'i bar 
[\[215b\]]
[\[215b.1\]]du gnod sems yongs su spangs na/_sems can thams cad kyis bkur zhing bla mar byed pa dang /_sems rnam par dag pa dang /_dri ma dang bral bar 'gyur te/_de'i dbang gis dge ba'i rtsa ba thams cad yongs su rdzogs par 'gyur ro/_/thog ma med pa'i mtha' 
[\[215b.2\]]nas rgyud lngar 'khor bar 'khor ba'i rgya mtshor 'bying ba yang gnod sems kyi dbang gis lus dang /_ngag dang /_yid sdig pa mi dge ba'i las bdag kyang byed la gzhan yang byed du 'dzud cing mthong ba dang thos pa'i rjes su yi rang ba las byung ba nyon mongs pa'i sgrib pa dang /_
[\[215b.3\]]sems can gyi sgrib pa dang /_chos kyi sgrib pa dang /_gnod sems byed pa la sgrib pas bsgribs par gyur to/_/'di ltar gnod sems yongs su spangs pa'i 'khor los lhag ma ma lus par yongs su bcom pas rnam par smin pa'i 'bras bu yongs su mi len te/_lus 'di nyid 
[\[215b.4\]]la yang lha dang mi la sogs pa kun dga' zhing yid du 'ong ba dang /_dogs par mi 'gyur ba dang /_sems rnam par dag pa dang /_dri ma dang bral bar 'gyur ro/_/'chi 'pho ba'i dus byed pa na yang lus dang sems la sdug bsngal gyis mi gdung zhing yid du 'ong ba'i bu dang /_
[\[215b.5\]]chung ma dang /_'khor thams cad kyis yongs su bskor bas 'chi 'pho ba'i dus byed par 'gyur gyi/_shin tu 'jigs pa'i gshin rje'i pho nya mthong bar mi 'gyur ro/_/yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan pa/_
[\[215b.6\]]bsod nams kyi zhing yang dag pa dang phrad de lus dang sems rab tu dga' ba dang /_de la bkur sti dang bcas pas shin tu dad pa skye bar 'gyur ro/_/tshe 'phos nas kyang phyir mi'i nang du skye zhing dbang po yongs su rdzogs pa dang /_yan lag dang ldan pa dang /_gang nas gang 
[\[215b.7\]]du skyes par sems rnam par dag cing dri ma dang bral ba dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_phyir yang yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan pa/_bsod 
[\[216a\]]
[\[216a.1\]]nams kyi zhing yang dag pa dang phrad de de'i rjes su 'thun par slob pa dang /_gnod sems yongs su spong ba dang /_sdig pa mi dge ba'i chos thams cad yongs su gcod pa dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi 
[\[216a.2\]]rnam grangs thams cad tshol ba dang /_byang chub sems dpa'i smon lam dang spyod pa thams cad rim gyis gzhol zhing shin tu yangs pa'i ye shes kyi rgya mtsho la 'jug pa nas bla na med pa'i byang chub 'thob pa'i bar du 'gyur ro/_/sangs rgyas kyi zhing rnyog pa dang /_sme ba dang /_sprin dang /_
[\[216a.3\]]khug rlangs dang /_rdul dang /_dri ma dang /_mi sdug pa dang /_mi mdzes pa thams cad dang bral te/_rin po che mang pos shin tu brgyan pa yid du 'ong ba dang /_nga rgyal dang bral ba/_gzugs mdzes shing sdug pa/_dbang po ma nyams pa/_sems rtag tu zhi ba'i sems can 
[\[216a.4\]]dag zhing der skye ste/_byams pa dang /_snying rje dang /_yon tan phun sum tshogs pas brgyan par 'gyur ro/_/de bzhin gshegs pa'i tshe'i tshad kyang dpag tu med de/_sems can dag cis 'dul ba bzhin du dam pa'i chos ston to/_/yongs su mya ngan las 'das nas kyang dam pa'i 
[\[216a.5\]]chos yun ring du gnas zhing sems can tshad med pa la phan pa dang bde ba'i don byed par 'gyur ro/_/rigs kyi bu 'di ni byang chub sems dpa' sems dpa' chen po gnod sems yongs su spangs pa'i 'khor lo dgu pa'o/_/byang chub sems dpa' sems dpa' chen po 'khor lo 'di dang 
[\[216a.6\]]ldan na nyan thos kyi theg pa la 'khrul pa med par 'gyur/_nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 
[\[216a.7\]]'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 'phel ba dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa yang rung chung ngu na chos 
[\[216b\]]
[\[216b.1\]]gos kyi tshal bu gyon cing skra dang kha spu bregs pa la 'khrul pa med par 'gyur ro/_/theg pa chen po'i chos la gong nas gong du 'phar zhing phyir mi ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin dang /_gzungs dang /_bzod pa dang /_
[\[216b.2\]]sa rnams thams cad la dbang du 'gyur zhing phyir mi ldog pa dang /_rtag tu dge ba'i bshes gnyen dang phrad cing de'i rjes su slob pa dang /_rtag tu sangs rgyas thams cad mthong ba dang mi 'bral zhing /_byang chub sems dpa' dang /_nyan thos kyi nye gnas mthong ba dang mi 'bral ba dang /_chos 
[\[216b.3\]]thos pa dang mi 'bral ba dang /_dge 'dun la mchod pa dang /_bsnyen bkur byed pa dang mi 'bral ba dang /_dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang /_smon lam rnam pa sna tshogs kyis sems mi ngoms par 'gyur te/_'bras 
[\[216b.4\]]bu gzhan dag thob pa yang ji skad bstan pa bzhin no/_/rigs kyi bu gzhan yang byang chub sems dpa' sems dpa' chen po gang nam 'tsho'i bar du log par lta ba yongs su spangs na sems can thams cad kyis bkur zhing bla mar byed pa dang /_sems rnam par dag cing log 
[\[216b.5\]]par rtog pa dang bral bar 'gyur te/_de'i dbang gis dge ba'i rtsa ba thams cad yongs su rdzogs par 'gyur ro/_/thog ma med pa'i mtha' nas rgyud lngar 'khor bar 'khor ba'i rgya mtshor 'bying ba yang log par lta ba'i dbang gis lus dang /_ngag dang /_yid kyi sdig pa mi dge ba'i 
[\[216b.6\]]las bdag kyang byed la gzhan yang byed du 'dzud cing mthong ba dang thos pa'i rjes su yi rang ba las byung ba'i nyon mongs pa'i sgrib pa dang /_sems can gyi sgrib pa dang /_chos kyi sgrib pa dang /_yang dag par lta ba la sgrib pas bsgribs par gyur to/_/'di ltar log par lta ba yongs su spangs pa'i 
[\[216b.7\]]'khor los lhag ma ma lus par bcom pas rnam par smin pa'i 'bras bu yongs su mi len te/_lus 'di nyid la yang lha dang mi la sogs pa kun dga' zhing yid du 'ong ba dang /_dogs pa med par 'gyur ba dang /_lus dang sems rab tu bde ba dang /_sems rnam par dag cing 
[\[217a\]]
[\[217a.1\]]log par lta ba dang bral bar 'gyur ro/_/'chi 'pho ba'i dus byed pa na yang lus dang sems la sdug bsngal gyis mi gdung zhing yid du 'ong ba'i bu dang /_chung ma dang /_'khor thams cad kyis yongs su bskor bas 'chi 'pho ba'i dus byed par 'gyur gyi/_shin tu 'jigs pa'i 
[\[217a.2\]]gshin rje'i pho nya mthong bar mi 'gyur ro/_/yid du 'ong ba'i dge ba'i bshes gnyen chos kyis dul ba tshul khrims dang yon tan du ldan pa/_bsod nams kyi zhing yang dag pa dang phrad de lus dang sems rab tu dga' ba dang /_bkur sti dang bcas pas shin tu dad pa skye bar 'gyur ro/_/
[\[217a.3\]]tshe 'phos nas kyang phyir mi'i nang du skye zhing dbang po yongs su rdzogs pa yan lag dang ldan pa dang /_gang nas gang du skyes par sems rnam par dag cing log par lta ba dang bral ba dang /_byad gzugs bzang ba dang /_yid gzhungs pa dang /_rab tu bde zhing skyid pa dang /_phyir yang 
[\[217a.4\]]yid du 'ong ba'i dge ba'i bshes gnyen chos kyis dul ba/_tshul khrims dang yon tan du ldan pa/_bsod nams kyi zhing yang dag pa dang phrad de de'i rjes su 'thun par slob pa dang /_log par lta ba'i chos yongs su spong ba dang /_sdig pa mi dge ba'i chos thams cad yongs su gcod 
[\[217a.5\]]pa dang /_dge ba'i chos khyad par can thams cad yongs su rdzogs pa dang /_theg pa chen po'i chos kyi rnam grangs thams cad tshol ba dang /_byang chub sems dpa'i smon lam dang spyod pa thams cad rim gyis gzhol zhing shin tu yangs pa'i ye shes kyi rgya mtsho la 'jug pa nas bla 
[\[217a.6\]]na med pa'i byang chub 'thob pa'i bar du 'gyur ro/_/sangs rgyas kyi zhing nyan thos dang /_rang sangs rgyas kyi theg pa dang bral ba dang /_lha'i bdud kyi 'khor thams cad dang bral ba dang /_mu stegs can gyi 'khor thams cad dang bral ba dang /_rin po che rnam pa sna tshogs kyis 
[\[217a.7\]]brgyan cing shin tu mdzes pa dang /_yang dag par lta ba dang ldan zhing ngo mtshar dang /_bkra shis dang /_tshul ngan pa'i lta ba sna tshogs dang /_rtag par lta ba dang /_chad par lta ba dang /_bdag dang bdag gir lta ba thams cad yongs su spangs pa'i sems can dag zhing der skye 
[\[217b\]]
[\[217b.1\]]ste/_shin tu tshe ring ba dang /_theg pa chen po'i ro gcig la longs spyod par 'gyur ba dang /_de bzhin gshegs pa'i tshe'i tshad kyang dpag tu med de/_sems can dag cis 'dul ba bzhin du chos ston pa dang /_yongs su mya ngan las 'das nas kyang dam pa'i chos yun ring du 
[\[217b.2\]]gnas shing /_sems can tshad med pa la phan pa dang /_bde ba'i don du ro gcig pa'i chos bstan pa la rtsod pa med pas yongs su rgyas par byed cing bgegs dang bar chad med par 'gyur ro/_/rigs kyi bu 'di ni byang chub sems dpa' sems dpa' chen po log par lta ba 
[\[217b.3\]]yongs su spangs pa'i 'khor lo bcu pa'o/_/byang chub sems dpa' sems dpa' chen po 'khor lo rnam pa bcu po 'di dang ldan pas nyan thos kyi theg pa la 'khrul pa med par 'gyur/_nyan thos kyi theg pa'i gang zag la 'khrul pa med par 'gyur ro/_/rang sangs rgyas kyi theg 
[\[217b.4\]]pa la 'khrul pa med par 'gyur/_rang sangs rgyas kyi theg pa'i gang zag la 'khrul pa med par 'gyur ro/_/theg pa chen po la 'khrul pa med par 'gyur/_theg pa chen po'i gang zag la 'khrul pa med par 'gyur ro/_/dkon mchog gsum gyi gdung yongs su 'phel ba 
[\[217b.5\]]dang /_de bzhin gshegs pa'i bstan pa la rab tu byung ba'i nye gnas chos kyi snod dam/_chos kyi snod ma yin pa la yang rung chung ngu na chos gos kyi tshal bu gyon cing skra dang kha spu bregs pa la 'khrul pa med par 'gyur ba dang /_theg pa chen po'i chos la gong nas gong du 'phar zhing phyir mi 
[\[217b.6\]]ldog pa dang /_rno ba'i shes rab dang /_bsod nams kyi khyad par rtag tu skye zhing 'phel ba dang /_ting nge 'dzin dang /_gzungs dang /_bzod pa dang /_sa rnams thams cad la dbang du 'gyur zhing phyir mi ldog pa dang /_rtag tu dge ba'i bshes gnyen dang phrad cing rjes su 
[\[217b.7\]]slob pa dang /_rtag tu sangs rgyas thams cad mthong ba dang mi 'bral zhing /_byang chub sems dpa' dang /_nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa dang /_bsnyen bkur byed pa dang mi 'bral ba dang /_
[\[218a\]]
[\[218a.1\]]dge ba'i rtsa ba thams cad tshol ba la brtson pas sems mi ngoms pa dang /_byang chub kyi spyod pa dang /_smon lam dang /_pha rol tu phyin pa drug la sems mi ngoms par 'gyur te/_'bras bu gzhan 'thob pa yang ji skad bshad pa bzhin no/_/rigs kyi bu byang chub 
[\[218a.2\]]sems dpa' sems dpa' chen po gang 'khor lo rnam pa bcu po de dag dang ldan na myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/de ci'i phyir zhe na/_snga ma 'das pa'i de bzhin gshegs pa dgra bcom pa yang dag par 
[\[218a.3\]]rdzogs pa'i sangs rgyas thams cad kyang mi dge ba bcu'i las yongs su spangs nas thams cad kyis dge ba bcu'i las kyi lam gyi 'bras bu bsngags shing bstod de/_sems can thams cad la bde ba dang phan pa'i don dang /_byang chub kyi lam skye zhing 'phel bar bya ba dang /_
[\[218a.4\]]sems can thams cad kyi las dang nyon mongs pa'i sdug bsngal lhag ma ma lus par bsal bar bya ba dang /_ngan song gsum bskam par bya ba dang /_dkon mchog gsum gyi gdung bsab par bya ba dang /_khams gsum gyi srid pa yongs su gcad par bya ba dang /_phung po 
[\[218a.5\]]dang /_khams dang /_skye mched gcad par bya ba dang /_thams cad myur du 'jigs pa med pa'i mya ngan las 'da' ba'i grong khyer du gzud pa'i phyir ji skad bshad pa bzhin du mi dge ba bcu'i las kyi 'bras bu yongs su spong ngo /_/de bas na rigs kyi bu gal te yang dag pa ji lta ba 
[\[218a.6\]]bzhin du dge ba bcu'i las kyi lam 'di ma bsgrubs par mngon par 'tshang rgya ba'am/_chung ngu na yang dag pa ji lta ba bzhin du dge ba bcu'i las kyi lam 'ga' tsam yang mi srung bar nga ni theg pa chen po yang dag par spyod pa'o zhe'am/_nga ni bla na med pa yang dag par rdzogs pa'i byang 
[\[218a.7\]]chub sgrub pa'o zhes zer na/_gang zag de ni shin tu [{]brdzun [,]rdzun [}]par smra ba ste/_phyogs bcu'i sangs rgyas bcom ldan 'das kyi spyan sngar 'jig rten slu ba dang /_'dzem pa dang /_ngo tsha ba med pa yang stong par smra zhing chad par lta ba/_glen pa mi shes pa slu ba can yin te/_de tshe 'phos 
[\[218b\]]
[\[218b.1\]]nas ngan song du ltung bar shes par bya'o/_/rigs kyi bu gang tshig tu brjod pa tsam 'am mnyan pa tsam gyis chog ste/_dge ba bcu'i las kyi lam bsgoms pa'am/_nan tan bya mi dgos par byang chub dang /_mya ngan las 'das par thob tu zin na ni bskal pa gcig la yud tsam thang 
[\[218b.2\]]cig gis phyogs bcu'i sangs rgyas kyi zhing thams cad kyi sa'i khams kyi rdul phra mo snyed kyi sems can thams cad byang chub mngon par 'tshang rgya ste/_mya ngan las 'da' bar 'gyur ba zhig na de ni de lta bu'i gnas med do/_/de ci'i phyir zhe na/_dge ba bcu'i las kyi lam ni theg pa chen 
[\[218b.3\]]po'i rtsa ba yin te/_byang chub kyi rgyu dang mya ngan las 'da' ba'i them skas lta bu'o/_/rigs kyi bu gal te sems bskyed pa tsam 'am smon lam btab pa tsam gyis chog ste/_dge ba bcu'i las kyi lam goms par nan tan bya mi dgos par byang chub dang /_yongs su mya ngan las 
[\[218b.4\]]'da' ba 'thob tu zin ni bskal pa gcig la yud tsam thang cig gis phyogs bcu'i sangs rgyas kyi zhing thams cad sa'i khams kyi rdul phra mo snyed kyi sems can dag yang dag par rdzogs pa'i byang chub tu mngon par 'tshang rgya zhing mya ngan las 'da' bar 'gyur ba zhig na de ni de lta bu'i 
[\[218b.5\]]gnas med do/_/de ci'i phyir zhe na/_dge ba bcu'i las kyi lam ni 'jig rten dang 'jig rten las 'da' ba'i 'bras bu'i khyad par dang yon tan gyi rgyur 'gyur ro/_/rigs kyi bu gal te dge ba bcu'i las kyi lam la nan tan du ma byas na phyogs bcu'i sangs rgyas kyi zhing thams cad kyi rdul 
[\[218b.6\]]phra mo snyed kyi bskal par ba dag ni theg pa chen po pa'o zhes zer te/_'chad dam/_nyan tam/_sems bskyed dam/_smon lam btab kyang byang chub dang /_mya ngan las 'da' ba 'thob par mi 'gyur la gzhan yang 'khor ba'i sdug bsngal las 'don mi nus so/_/rigs kyi bu dge ba 
[\[218b.7\]]bcu'i las kyi lam la nan tan byas pas 'jig rten na rgyal rigs dang /_bram ze la sogs pa rigs chen po dang /_rgyal chen ris bzhi'i lha nas 'du shes med 'du shes med min skye mched stengs kyi bar du yod pa dang /_nyan thos kyi theg pa dang /_rang sangs rgyas kyi theg pa dang /_bla na 
[\[219a\]]
[\[219a.1\]]med pa yang dag par rdzogs pa'i byang chub kyi bar du yang yod par 'gyur te/_de dag kun kyang dge ba bcu'i las kyi lam la shin tu nan tan byed pa'i khyad par dang bye brag las gyur to/_/de bas na rigs kyi bu gang myur du bla na med pa yang dag par rdzogs pa'i byang chub thob 
[\[219a.2\]]par 'dod na dge ba bcu'i las kyi lam la nan tan gyi rgyan gyis brgyan te/_mi dge ba bcu'i sdom pa la mi gnas na bla na med pa yang dag par rdzogs pa'i byang chub tu mngon par 'tshang rgya'o/_/gang myur du theg pa chen po'i spyod yul du chud par 'dod dam/_myur du bla na med pa 
[\[219a.3\]]yang dag par rdzogs pa'i byang chub thob par 'dod dam/_myur du dge ba'i chos thams cad yongs su rdzogs par 'dod na sngar dge ba bcu'i las kyi lam shin tu bsrung bar bya'o/_/de ci'i phyir zhe na/_dge ba bcu'i las kyi lam gyis ni dge ba'i chos thams cad dang /_yon tan rnam 
[\[219a.4\]]par gzhag pa'i gzhi dang /_'jig rten dang /_'jig rten las 'da' ba'i 'bras bu'i mchog thob par byed pa'i rgyu yin no/_/de bas na dge ba bcu'i las kyi lam la shin tu nan tan bya'o/_/de nas bcom ldan 'das kyis don 'di dag gsal bar bzlas pa'i phyir tshigs su bcad 
[\[219a.5\]]de gsungs pa/_srid pa'i sdug bsngal kun gcod cing /_/byang chub chen po 'thob 'dod pa/_/dge bcu'i 'khor lo'i nan tan la/_/le lo ma byed brtson par gyis/_/theg pa gsum gyi dam chos dang /_/theg pa rnam gsum gang zag dang /_/rab tu byung ba thams 
[\[219a.6\]]cad la/_/'khrul pa med par 'thob par 'gyur/_/theg chen spyod la dad mos shing /_/thams cad 'khor gyi dbugs 'byin pa'i/_/chos mchog rtogs nas zhing dag der/_/byang chub chen po myur du 'thob/_/gal te srog gcod yongs spangs na/_/kun gyis bkur zhing bla 
[\[219a.7\]]mar byed/_/rtag tu nad med tshe yang ring /_/bde zhing skyid la gnod pa med/_/skye ba'i gnas ni thams cad du/_/sangs rgyas spyod yul lam la mos/_/sangs rgyas chos dang dge 'dun mthong /_/myur du bla med byang chub 'thob/_/ma byin len pa yongs spangs na/_/mkhas 
[\[219b\]]
[\[219b.1\]]pas bkur zhing bla mar byed/_/'dod chags skye ba'i lam kun zhi/_/'dod chags med pa skye bar 'gyur/_/skye ba kun tu longs spyod ldan/_/sbyin bdag chen por de 'gyur te/_/rin chen mang pos brgyan pa dang /_/yid 'ong sangs rgyas zhing yang 'thob/_/'dod pas log 
[\[219b.2\]]g.yem yongs spangs na/_/nyon mongs dri ma zhi bar 'gyur/_/'dod chags srid pa'i mtsho yang skems/_/rnam dag sangs rgyas zhing myur 'thob/_/sems can rnam pa mang po yang /_/'dod pa'i 'dam las 'byin par 'gyur/_/theg chen la ni rab bkod nas/_/
[\[219b.3\]]tshangs pa'i spyad pa spyod du btsud/_/[{]brdzun [,]rdzun [}]du smra ba yongs spangs na/_/'phags pa'i dbang dang ye shes 'thob/_/rtag tu bden la smra bar dga'/_/[{]brdzun [,]rdzun [}]du 'gyur ba'i sdug bsngal 'jil/_/tshig gcig tshad mar btsugs pas na/_/sangs rgyas chos dang dge 
[\[219b.4\]]'dun mthong /_/[{]brdzun [,]rdzun [}]mi smra ba bsgoms pas na/_/byang chub chen po myur du 'thob/_/phra ma'i tshig smra yongs spangs na/_/dge ba'i chos kyi snod du 'gyur/_/sangs rgyas chos dang dge 'dun mthong /_/chad par lta bar yong mi 'gyur/_/'phags pa'i chags med dga' ba 
[\[219b.5\]]dang /_/rin chen gter gyi gzungs 'thob cing /_/zab mo chos kyi rgya mtshor rig_/myur du bla med byang chub 'thob/_/gal te zhe gcod tshig spangs te/_/'jam zhing mnyen pa'i tshig smras na/_/sems can kun gyis bkur bar 'gyur/_/snga ma'i mi dge las kyang zhi/_/
[\[219b.6\]]'khor rnams rtag tu dga' ba dang /_/byang chub sems dpa'i ston par 'gyur/_/sangs rgyas mang po'i spyod yul shes/_/sa bcu las kyang 'da' bar 'gyur/_/kyal par smra ba yongs spangs na/_/mkhas pas bkur zhing bla mar byed/_/gzhan la tshig tu smra ba kun/_/
[\[219b.7\]]yon tan rnam lnga 'thob par 'gyur/_/rtag tu 'phags pa'i tshig nyan cing /_/'phags pa'i lam tshol spro bar 'gyur/_/sangs rgyas rgya mtsho yongs rdzogs shing /_/thams cad mkhyen pa myur du 'thob/_/gal te chags sems yongs spangs te/_/'phags pa rnams 
[\[220a\]]
[\[220a.1\]]la mi smod cing /_/ngur smrig gyon la mchod par byed/_/theg pa gsum gyi byang chub sgrub/_/rtag tu rnam dag zhing du skye/_/ston pa'i gnas su gnas par 'gyur/_/bla med theg pa la zhon te/_/rgyal ba'i ye shes myur du 'thob/_/gal te gnod sems 
[\[220a.2\]]yongs spangs te/_/gcig tu byams pa'i sems bsgoms na/_/mnyam par gzhag pa'ang myur du 'thob/_/'phags pa'i spyod yul mos par 'gyur/_/rnam dag sangs rgyas zhing du skye/_/nyes pa'i skyon rnams kun dang bral/_/de la gnas na byang chub 'thob/_/gnod 
[\[220a.3\]]sems thams cad spang bar bya/_/ngan par lta ba yongs spangs te/_/rnam dag dad pa'i sems bsgoms na/_/theg gsum ston la mos byed cing /_/sangs rgyas kun la mchod pa byed/_/ngan song gsum las yongs thar te/_/'phags pa'i dge 'dun rnams dang phrad/_/
[\[220a.4\]]byang chub sems dpa'i yon tan ldan/_/ye shes mchog kyang 'thob par 'gyur/_/dge ba bcu yi las lam gyis/_/byang chub mchog thob 'gyur zhes gsungs/_/snyoms par 'jug dang gzungs rnams dang /_/sa dang bzod pa skye bar 'gyur/_/bdag nyid che ba'i 
[\[220a.5\]]'khor lo 'dis/_/ngan song thams cad rab bcom nas/_/sdig pa'i sgrib pa kun kyang choms/_/myur du byang chub chen po thob/_/'phags pa shin tu rgyas pa chen po sa'i snying po 'khor lo bcu pa zhes bya ba las dge ba bcu'i las kyi lam zhes bya ba'i le'u ste drug 
[\[220a.6\]]pa'o//_//rigs kyi bu gzhan yang byang chub sems dpa' sems dpa' chen po zang zing gi sbyin pa'i go cha chen po'i 'khor lo rnam pa bcu yod de/_byang chub sems dpa' sems dpa' chen po gang 'khor lo de dang ldan na thog ma sems bskyed pa nas 'dod pa lnga yongs 
[\[220a.7\]]su bsal te/_nyan thos dang rang sangs rgyas thams cad las shin tu 'das nas nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang rang sangs rgyas kyi theg pa pa thams cad kyis mchod pa dang /_bsrung ba dang /_bsnyen bkur 
[\[220b\]]
[\[220b.1\]]byed par 'gyur ro/_/bcu gang zhe na/_'di lta ste/_rnam pa sna tshogs kyi zas dang /_skom dang /_gos dang /_rin po che'i rgyan dang /_bal glang dang /_rta dang /_shing rta dang /_lus kyi yan lag dang /_rkang pa dang /_lag pa dang /_rna ba dang /_sna dang /_mgo dang /_mig dang /_rkang 
[\[220b.2\]]dang /_klad pa dang /_pags pa dang /_rus pa dang /_sha dang /_khrag dang /_yul dang /_srid dang /_bu dang /_chung ma dang /_bran pho dang /_bran mo dang /_khang khyim dang /_zhing 'brog la sogs pa de dag thams cad sbyin pa de re re byed pa na lus dang srog la mi lta zhing bdag 
[\[220b.3\]]gcig pu 'jig rten dang 'jig rten las 'das pa'i bde ba 'dod pa'i phyir sems bskyed de sbyin pa byed pa ma yin gyi/_sems can thams cad la byams pa chen po dang /_snying rje chen po'i myu gu bskyed pa'i phyir sbyin pa sbyin pa'i sems bskyed do/_/thabs mkhas pa dang shes rab mchog bskyed 
[\[220b.4\]]pa'i phyir sbyin pa sbyin pa'i sems bskyed do/_/sems can thams cad la byams pa chen po phan pa dang /_bde ba'i don gyi phyir sbyin pa sbyin pa'i sems bskyed do/_/sems can thams cad kyi sdug bsngal bsal ba'i phyir sbyin pa sbyin pa'i sems bskyed do/_/gzhan las spag 
[\[220b.5\]]go snyam pa med pa'i sems dang /_brlang ba med pa'i sems dang /_phrag dog med pa'i sems dang /_ser sna dang zhum pa med pa'i sems kyis sbyin pa sbyin no/_/gang sbyin pa'i dngos po che yang rung /_chung yang rung /_chung ngu na zan changs gcig tsam gyi sbyin pa byas na yang 
[\[220b.6\]]rnam par smin pa'i 'bras bu la mi re bar sbyin pa sbyin pa'i sems bskyed do/_/nyan thos kyi theg pa'i 'bras bu la mi re bar sbyin pa sbyin pa'i sems bskyed do/_/rang sangs rgyas kyi theg pa'i 'bras bu la mi re bar sbyin pa sbyin pa'i sems bskyed do/_/gang sbyin pa'i dngos po de che yang rung /_
[\[220b.7\]]chung yang rung /_chung ngu na zan changs gcig tsam gyi sbyin pa byas na yang rnam pa thams cad mkhyen pa'i ye shes su bsngo zhing sbyin pa sbyin pa'i sems bskyed do/_/rigs kyi bu byang chub sems dpa' sems dpa' chen po zang zing gi sbyin pa'i go cha chen po'i 'khor lo rnam pa bcu po de 
[\[221a\]]
[\[221a.1\]]dang ldan na/_thog ma sems bskyed pa na 'dod pa rnam pa lnga yongs su bsal ba'i phyir nyan thos dang /_rang sangs rgyas thams cad las shin tu 'das pa dang /_nyan thos dang /_rang sangs rgyas thams cad kyi bsod nams chen po'i zhing du 'gyur ba dang /_nyan thos dang /_
[\[221a.2\]]rang sangs rgyas kyi theg pa pa thams cad kyis mchod cing bsnyen bkur bya ba dang /_yongs su bsrung bar 'gyur ro/_/de ci'i phyir zhe na/_nyan thos dang /_rang sangs rgyas kyis sbyin pa sbyin pa'i sems bskyed pa ni byams pa dang /_snying rje chen po'i sems med kyi bdag gi dbul ba de 
[\[221a.3\]]spong ba dang /_bdag sdug bsngal las thar pa dang /_bdag bde ba thob par bya ba dang /_bdag mya ngan las 'da' bar bya ba'i phyir sbyin pa sbyin pa byed de/_sems can thams cad kyi phyir sbyin pa byed pa ni ma yin no/_/byang chub sems dpa' sems dpa' chen po sbyin pa sbyin na ni 
[\[221a.4\]]byams pa dang /_snying rje chen po'i sems kyis sems can thams cad kyi dbul phongs pa spong ba dang /_sems can thams cad sdug bsngal las gdon pa dang /_sems can thams cad bde ba thob par byed pa dang /_sems can thams cad mya ngan las bzla ba'i phyir sbyin pa byed kyi 
[\[221a.5\]]bdag 'ba' zhig gi phyir sbyin pa spyod pa ma yin no/_/de lta bas na nyan thos dang /_rang sangs rgyas thams cad las shin tu 'das pa/_nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa 
[\[221a.6\]]thams cad kyis mchod pa dang /_bsnyen bkur byed cing yongs su bsrung bar 'gyur ro/_/byang chub sems dpa' sems dpa' chen po gang zang zing gi sbyin pa'i pha rol tu phyin pa la spyod pa na 'dod pa rnam lnga'i mchog la sems mi chags te/_bdag nyid dbang ba bde ba'i yo byad 
[\[221a.7\]]thams cad sems can kun la sbyin pa byed de/_sems can thams cad yongs su sdud pa'i sems dang /_bdag gi sdug bsngal thams cad la ji mi snyam pa'i bzod pa'i sems dang /_sems can thams cad kyi sdug bsngal zhi bar bya ba'i sems dang /_sems can thams cad la 
[\[221b\]]
[\[221b.1\]]bde ba sbyin pa'i sems dang /_sems can thams cad mya ngan las bzla ba'i sems la gnas te sbyin pa byed do/_/de bas na nyan thos dang /_rang sangs rgyas thams cad las shin tu 'das pa/_nyan thos dang rang sangs rgyas thams cad kyi bsod nams kyi zhing chen por 'gyur ba dang /_nyan 
[\[221b.2\]]thos dang /_rang sangs rgyas kyi theg pa pa thams cad kyis mchod pa dang /_bsnyen bkur dang /_srung ba byed par 'gyur ro/_/rigs kyi bu gal te 'dod pa lnga la sems mi chags shing byams pa dang /_snying rje chen pos sbyin pa byed na byang chub sems dpa' sems dpa' chen po zhes 
[\[221b.3\]]bya'o/_/nyan thos dang rang sangs rgyas thams cad kyi bsod nams kyi zhing yang dag pa zhes bya'o/_/gal te 'jig rten gyi 'dod pa rnam lnga yang ma spangs la byams pa dang /_snying rje chen po yang med par sbyin pa byed na sbyin pa'i dngos po tshad med grangs med dpag tu med pa btang yang byang chub 
[\[221b.4\]]sems dpa' sems dpa' chen po zhes mi bya ste/_nyan thos dang /_rang sangs rgyas kyi bsod nams kyi zhing yang dag pa yang ma yin pas sbyin pa 'di ni 'phags pa rnams kyi phyag rgyas btab pa ma yin no/_/de bas na 'jig rten gyi 'dod pa lnga spangs te/_byams pa dang /_snying rje chen po 
[\[221b.5\]]dang ldan pas sbyin pa bya'o/_/gal te 'jig rten gyi 'dod pa lnga yang ma spangs la byams pa dang /_snying rje chen po yang med par sbyin pa byed na byang chub sems dpa' zhes kyang mi bya la bsod nams kyi zhing yang dag pa yang ma yin no/_/rigs kyi bu 'dod pa rnam pa lnga la chags pas sbyin 
[\[221b.6\]]pa byed na bdag nyid kyi lus kyi sdug bsngal gyi cha [{]chung zad [,]cung zad [}]kyang zhi bar mi 'gyur na sems can thams cad kyi sdug bsngal tshad med pa bsal ba lta ci smos/_de nas bcom ldan 'das kyis don 'di dag gsal bar bzlas pa'i phyir tshigs su bcad de bka' stsal pa/_zang zing sbyin pa'i 'khor 
[\[221b.7\]]lo ldan pa/_/mkhas pa bsam pa dag pa'i mos pas/_/'dod pa rnam lnga dag ni spangs te/_/sems can kun la phan dang bde byed/_/sems can kun la bde ba'i phyir gyi/_/rnam smin 'bras bu re phyir ma yin/_/sbyin pa'i dngos po byin pa chung yang /_/yang dag bsod nams 
[\[222a\]]
[\[222a.1\]]zhing du de 'gyur/_/sbyin pa'i dngos po mang du byas kyang /_/'dod pa rnam lnga dag la gnas na/_/'phags pa dag gi phyag rgyas ma btab/_/ma nges pa yi tshogs la gnas 'gyur/_/sbyin pa'i dngos po byin pa chung yang /_/'dod pa lnga la mi gnas pa ni/_/nyan thos 
[\[222a.2\]]dag dang rang rgyal ba yi/_/yang dag bsod nams zhing du de 'gyur/_/de bas 'dod pa rnam lnga spangs la/_/rtag tu rnam dag sbyin pa byed cing /_/sems can kun la bde ba byas na/_/yang dag bsod nams zhing du de 'gyur/_/rigs kyi bu gzhan yang byang chub sems dpa' 
[\[222a.3\]]sems dpa' chen pos chos kyi sbyin pa'i go cha chen po'i 'khor lo rnam pa bcu yod de/_byang chub sems dpa' sems dpa' chen po 'khor lo de dang ldan na thog ma sems bskyed nas 'dod pa rnam lnga yongs su bsal ba'i phyir myur du nyi ma'i sgron ma'i 'od ces bya ba'i ting nge 'dzin 
[\[222a.4\]]thob cing nyan thos dang /_rang sangs rgyas thams cad las shin tu 'das pa/_nyan thos dang /_rang sangs rgyas thams cad kyi bsod nams chen po'i zhing du 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_bsrung ba dang /_bsnyen 
[\[222a.5\]]bkur bya bar 'gyur ro/_/bcu gang zhe na/_'di lta ste/_de bzhin gshegs pa rnams kyis bstan pa dam pa'i chos nyan thos kyi theg pa dang ldan pa'i dam pa'i chos dang /_rang sangs rgyas kyi theg pa dang ldan pa'i dam pa'i chos dang /_theg pa chen po dang ldan pa'i dam pa'i chos dang /_
[\[222a.6\]]'jig rten gyi chos dang /_'jig rten las 'das pa'i chos dang /_zag pa dang bcas pa'i chos dang /_zag pa zad pa'i chos dang /_'dus byas kyi chos dang /_'dus ma byas kyi chos dang /_gnyis su med pa'i chos rnams te/_byang chub sems dpa' sems dpa' chen po chos 
[\[222a.7\]]rnam pa bcu po 'di la dad cing gus par byed pa dang /_ji skad thos pa rnams ci nus su gzungs su 'dzin cing yid la byed do/_/rab tu rtog go/_/mthar khong du chud par byed cing gzhan dag la yang ci rigs par ston par byed do/_/nam chos ston pa'i tshe na phrag dog med pa'i sems 
[\[222b\]]
[\[222b.1\]]dang /_ser sna med pa'i sems dang /_nga rgyal med pa'i sems dang /_rnyed par mi re ba'i sems dang /_gzhan mi smod pa'i sems dang /_bdag mi stod pa'i sems dang /_bsti stang dang bcas pa'i sems dang /_phan pa'i sems dang /_byams pa chen po'i sems dang /_snying rje chen po'i 
[\[222b.2\]]sems su bya'o/_/nyan thos kyi theg pa can gyi gang zag la ni nyan thos kyi chos ston cing 'chad kyi/_de la rang sangs rgyas kyi chos sam/_theg pa chen po'i chos kyis ma yin pa dang /_rang sangs rgyas kyi theg pa can gyi gang zag la ni rang sangs rgyas kyi theg pa'i chos ston gyi/_nyan thos 
[\[222b.3\]]kyi theg pa'i chos sam/_theg pa chen po'i chos kyis ma yin pa dang /_theg pa chen po'i gang zag la ni theg pa chen po'i chos ston gyi/_nyan thos dang /_rang sangs rgyas kyi theg pa pa'i chos kyis ma yin pa dang /_sems can gyi dbang po dang /_snod ji lta ba bzhin du dam pa'i chos 
[\[222b.4\]]ston gyi/_dbang po dang snod du ma gyur pa la chos mi ston to/_/gang theg pa chen po'i sems can la rang sangs rgyas kyi theg pa spyod cig par ram/_nyan thos kyi theg pa spyod cig par mi skul lo/_/rang sangs rgyas kyi theg pa can gyi sems can la skabs kha cig tu theg pa chen po'i spyod 
[\[222b.5\]]pa la nan tan byos shig ces skul ba'i skabs ni yod de/_nyan thos kyi theg pa can gyi sems can la skabs kha cig tu rang sangs rgyas kyi theg pa'i spyod pa dang /_theg pa chen po'i spyod pa la nan tan gyis shig ces skul ba'i skabs kyang yod de/_de bzhin gshegs pa'i bstan pa'i 
[\[222b.6\]]dam pa'i chos chung ngu na tshigs su bcad pa gcig gam tshigs su bcad pa phyed tsam la yang shin tu dad cing bkur sti byed kyi/_de la 'phya ba'am skur pa'am/_bgegs sam/_bar chad mi byed de/_chos ston pa la sangs rgyas dang 'dra bar 'du shes pa dang /_chos nyan pa'i 
[\[222b.7\]]'khor rnams la nad pa dang 'dra bar 'du shes pa dang /_gang 'chad pa'i chos la sman bzang po dang 'dra bar 'du shes shing 'dod pa rnam pa lnga yongs su bcad de re ba med pas dam pa'i chos ston to/_/rigs kyi bu 'di dag ni byang chub sems dpa' sems dpa' chen po'i chos kyi 
[\[223a\]]
[\[223a.1\]]sbyin pa'i go cha chen po'i 'khor lo rnam pa bcu zhes bya'o/_/byang chub sems dpa' sems dpa' chen po gang 'khor lo de dang ldan na 'dod pa lnga yongs su bsal te/_myur du nyi ma'i sgron ma'i 'od ces bya ba'i ting nge 'dzin thob cing nyan thos dang rang sangs rgyas thams 
[\[223a.2\]]cad las shin tu 'das pa dang /_nyan thos dang /_rang sangs rgyas thams cad kyi bsod nams kyi zhing du 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_bsrung ba dang /_bsnyen bkur byed par 'gyur ro/_/de nas bcom ldan 
[\[223a.3\]]'das kyis don 'di dag gsal bar bzlas pa'i phyir tshigs su bcad de bka' stsal pa/_mkhas pa chos kyi sbyin pa spyod pa dag_/snod bzhin theg pa gsum gyi chos ston to/_/theg pa gzhan dag de la ston mi byed/_/thos nas de la 'phya zhing skur mi 'gyur/_/dbang po snod 
[\[223a.4\]]bzhin dam pa'i chos ston gyi/_/dbang po snod min dag la ma yin no/_/so sor ji ltar ci la mos pa bzhin/_/de dang de yi chos ston mgu bar byed/_/theg pa chen po spyod pa'i gang zag la/_/theg pa rnam pa gnyis kyi chos mi bstan/_/bar rab theg pa gnyis kyi gang zag 
[\[223a.5\]]la/_/theg pa 'bring dang rab kyi chos ston to/_/shin tu dad cing gus pas chos mnyan gyi/_/de la 'phya zhing skur bar mi bya'o/_/chos smra ba la mchod pa byed pa ni/_/sangs rgyas 'dra bar de la 'du shes bskyed/_/kun nas nyon mongs pa yi nad bsal phyir/_/dam pa'i 
[\[223a.6\]]chos kyi sman dag nyan par bskul/_/khe dang grags pa shin tu ring spangs te/_/dam pa'i chos dag bstan cing bshad par bya/_/rigs kyi bu gzhan yang byang chub sems dpa' sems dpa' chen po'i tshul khrims rnam par dag pa'i go cha chen po'i 'khor lo yod de/_byang chub 
[\[223a.7\]]sems dpa' sems dpa' chen po gang 'khor lo de dang ldan na/_thog ma sems bskyed nas 'dod pa lnga yongs su bsal te/_nyan thos dang /_rang sangs rgyas thams cad las shin tu 'das pa/_nyan thos dang /_rang sangs rgyas thams cad kyi bsod nams kyi zhing chen por 
[\[223b\]]
[\[223b.1\]]'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_bsrung ba dang /_bsnyen bkur bya bar 'gyur ro/_/de la ji ltar na tshul khrims rnam par dag pa go cha chen po'i 'khor lo zhe na/_rigs kyi bu byang chub sems dpa'i tshul khrims 
[\[223b.2\]]rnam par dag pa rnam pa gnyis te/_thun mong ba dang /_thun mong ba ma yin no/_/de la ji ltar na byang chub sems dpa'i tshul khrims rnam par dag pa'i 'khor lo thun mong ba zhe na/_gang khyim na gnas pa dge bsnyen pha dang /_dge bsnyen ma'i tshul khrims kyi sdom pa blangs pa'am/_
[\[223b.3\]]yang na rab tu byung ba so sor thar pa'i tshul khrims kyis bsnyen par rdzogs pa ste/_sdom pa 'di dang so sor thar pa'i tshul khrims 'di ni byang chub sems dpa'i tshul khrims rnam par dag pa'i 'khor lo thun mong ba ste/_nyan thos dang /_rang sangs rgyas thams cad dang thun mong ba 
[\[223b.4\]]yin no/_/byang chub sems dpa' tshul khrims kyi 'khor lo rnam par dag pa 'di'i dbang gis sems can thams cad kyi kun nas nyon mongs pa chod par ram/_log par lta ba sel bar ram/_las kyi sgrib pa dang /_'khor ba las grol bar mi 'gyur te/_go cha chen po'i 'khor lo 
[\[223b.5\]]zhes kyang mi bya/_byang chub sems dpa' sems dpa' chen po zhes kyang mi bya ste/_nyan thos dang /_rang sangs rgyas thams cad kyi bsod nams kyi zhing yang dag pa ma yin no/_/de la ji ltar na/_byang chub sems dpa'i tshul khrims rnam par dag pa go cha chen po'i 'khor lo 
[\[223b.6\]]thun mong ma yin pa zhe na/_gang byang chub sems dpa' rnams phyogs bcu'i sems can thams cad la mnyam pa nyid kyi sems dang /_gnod pa med pa'i sems dang /_khon du 'dzin pa med pa'i sems kyis rnam par dag pa'i tshul khrims srung ngo /_/tshul khrims dang /_tshul 
[\[223b.7\]]khrims ngan pa can dang /_sbyin pa dang /_ser sna dang /_byams pa dang /_zhe sdang dang /_brtson 'grus dang /_le lo can rab 'bring tha ma kun la bye brag mi 'byed pa'i sems dang /_khyad par med pa'i 'du shes kyis tshul khrims yongs su srung ngo /_/khams gsum gyi 
[\[224a\]]
[\[224a.1\]]sems can thams cad la zhe sdang med pa dang /_khong khro ba med pa dang /_ngan par spyod pa med pas tshul khrims yongs su srung ngo /_/srid pa gsum gyi phung po dang /_khams dang /_skye mched la rnam par rtog pa med pas tshul khrims yongs su srung ngo /_/'dod 
[\[224a.2\]]pa'i khams la mi gnas par tshul khrims srung ngo /_/gzugs yod pa'i khams la mi gnas par tshul khrims srung ngo /_/gzugs med pa'i khams la mi gnas par tshul khrims srung ngo /_/srid pa'i rnam par smin pa'i 'bras bu thams cad la mi gnas par tshul khrims 
[\[224a.3\]]srung ngo /_/rnyed pa dang mi rnyed pa la mi gnas par tshul khrims srung ngo /_/'du byed rnams la mi gnas par tshul khrims srung ste/_'di dag ni byang chub sems dpa'i tshul khrims rnam par dag pa go cha chen po'i 'khor lo thun mong ma yin pa zhes bya'o/_/rigs kyi bu byang 
[\[224a.4\]]chub sems dpa' sems dpa' chen po gang tshul khrims rnam par dag pa'i go cha chen po'i 'khor lo 'di dang ldan na thog ma sems bskyed nas 'dod pa lnga yongs su bsal te/_byang chub sems dpa' sems dpa' chen po zhes bya'o/_/nyan thos dang /_rang sangs rgyas thams 
[\[224a.5\]]cad las shin tu 'das shing nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur bya bar 'gyur ro/_/de nas bcom ldan 'das 
[\[224a.6\]]kyis don 'di dag gsal bar bzlas pa'i phyir tshigs su bcad de bka' stsal pa/_khyim na gnas shing sdom pa len pa/_/rab byung so sor thar pa'i tshul khrims/_/theg pa gnyis dang thun mong yin te/_/byang chub chen po zhes ni mi bya/_/mkhas pa stong pa nyid chos sgom 
[\[224a.7\]]pa/_/'jig rten kun la mi rten mi gnas/_/srid pa kun la gnas ma yin par/_/rnam par dag pa'i tshul khrims srung ngo /_/mtshan ma spong ba'i tshul khrims dag ni/_/chags pa med de zag pa kun med/_/tshul khrims 'di lta srung ba dag ni/_/yang dag bsod nams 
[\[224b\]]
[\[224b.1\]]zhing zhes de bya/_/rigs kyi bu gzhan yang byang chub sems dpa' sems dpa' chen po'i bzod pa'i go cha chen po'i 'khor lo zhes bya ba yod de/_byang chub sems dpa' sems dpa' chen po gang 'khor lo 'di dang ldan na thog ma sems bskyed nas 'dod pa lnga yongs su 
[\[224b.2\]]bsal te/_nyan thos dang /_rang sangs rgyas thams cad las shin tu 'das pa/_nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_bsrung ba 
[\[224b.3\]]dang /_bsnyen bkur byed par 'gyur ro/_/de la ji ltar na bzod pa'i go cha chen po'i 'khor lo zhe na/_rigs kyi bu/_byang chub sems dpa'i bzod pa la mtshan nyid rnam pa gnyis te/_gang zhe na 'jig rten pa dang /_'jig rten las 'das pa'o/_/de la ji ltar na 
[\[224b.4\]]byang chub sems dpa'i 'jig rten gyi bzod pa zhe na/_de ni zag pa dang bcas pa'i bzod pa ste/_sems can la dmigs pa/_len pa dang bcas pa/_mtshan ma dang bcas pa/_rnam par smin pa'i 'bras bu la rten pa/_bsod nams kyi las la brten te bzod par byed 
[\[224b.5\]]pa'o/_/gzhan yang bdag gi gzugs dang /_sgra dang /_dri dang /_ro dang /_reg bya la brten nas bzod par byed pa'o/_/'jug pa dang bcas pa'i bzod pa ji mi snyam pa med pa'i bzod pa dang /_mthu zhan pa'i bzod pa'i sems can gtong ba'i bzod pa dang /_g.yo dang 
[\[224b.6\]]sgyur bcas pa'i bzod pa dang /_pha rol la 'drid pa'i bzod pa dang /_sems can la phan pa dang bde ba'i don mi byed pa'i bzod pa ste/_'di dag ni byang chub sems dpa'i 'jig rten gyi bzod pa zhes bya ste/_bzod pa 'di ni nyan thos dang rang sangs rgyas la sogs pa dang 
[\[224b.7\]]thun mong ma yin gyi go cha chen po'i 'khor lo zhes mi bya'o/_/de la ji ltar na byang chub sems dpa' sems dpa' chen po yang ma yin te/_nyan thos dang /_rang sangs rgyas thams cad kyi bsod nams kyi zhing yang dag pa zhes kyang mi bya'o/_/de la ji ltar na byang chub 
[\[225a\]]
[\[225a.1\]]sems dpa'i 'jig rten las 'das pa'i bzod pa go cha chen po'i 'khor lo zhe na/_zag pa med pa'i bzod pa ste/_'phags pa thams cad kyi chos chen po'i 'od kyis sems can thams cad la phan pa dang bde ba'i don gyi phyir chags pa med pa'i bzod pa dang /_bya 
[\[225a.2\]]ba'i dngos po thams cad dang /_tshig tu smra ba dang /_rgyu dang /_mtshan ma dang /_yi ge dang /_sgra skad thams cad yongs su bcad pa'i skye mched la brten pa'i bzod pa spyod do/_/bzod pa 'di bsgoms pas kun nas nyon mongs pa gsum dang /_bskal pa rnam gsum dang /_mtshan 
[\[225a.3\]]nyid gsum dang /_dus gsum dang /_srid pa gsum dang /_'du byed rnam gsum dang /_mi dge ba'i rtsa ba gsum dang /_chu bo bzhi dang /_mdud pa rnam bzhi dang /_nye bar len pa bzhi dang /_lus kyi mdud pa rnam bzhi la sogs pa yongs su bcad pas bzod pa 'di sgom pa'i tshe 
[\[225a.4\]]sems dang yid rab tu zhi bas 'di ni byang chub sems dpa'i 'jig rten las 'das pa'i go cha chen po'i 'khor lo'i bzod pa zhes bya'o/_/rigs kyi bu byang chub sems dpa' sems dpa' chen po go cha chen po'i 'khor lo'i bzod pa de dang ldan pas thog ma sems bskyed pa nas 
[\[225a.5\]]'dod pa lnga rnams yongs su bsal ba'i phyir byang chub sems dpa' sems dpa' chen po zhes bya'o/_/nyan thos dang /_rang sangs rgyas thams cad las shin tu 'das shing nyan thos dang /_rang sangs rgyas thams cad kyi bsod nams kyi zhing chen por 'gyur ba nyan thos dang /_
[\[225a.6\]]rang sangs rgyas kyi theg pa pa thams cad kyis mchod pa dang /_bsrung ba dang /_bsnyen bkur byed par 'gyur ro/_/de nas bcom ldan 'das kyis don 'di dag gsal bar bzlas pa'i phyir tshigs su bcad de bka' stsal pa/_bzod pa la ni rnam pa gnyis te/_/mtshan mar 
[\[225a.7\]]bcas dang mtshan ma med pa/_/mtshan mar bcas pa'i bzod pa chags yod/_/mkhas pa dag ni de la mi stod/_/'du byed rnam gsum phung po khams dang /_/skye mched la rten bzod pa sgom pa/_/de ni zag bcas bzod pa yin te/_/byang chub sems dpa' chen po 
[\[225b\]]
[\[225b.1\]]ma yin/_/phyin ci log ni rnam bzhi bsal nas/_/chags pa med pa'i bzod pa sgom zhing /_/'du byed rnam pa gsum dag zhi na/_/bzod pa 'di la thams cad bstod 'gyur/_/'du byed thams cad rab tu zhi zhing /_/rtog pa thams cad yongs su spangs te/_/sems ni 
[\[225b.2\]]nam mkha' 'dra bar mnyam pa/_/bzod pa 'di la thams cad bstod 'gyur/_/thams cad chos la ro gcig 'thun par/_/stong pa mtshan ma med pa zhi ba/_/sems ni ci la'ang mi gnas mi chags/_/bzod pa 'di ni phan don cher 'gyur/_/rigs kyi bu gzhan yang byang 
[\[225b.3\]]chub sems dpa' sems dpa' chen po'i brtson 'grus kyi go cha chen po'i 'khor lo yod de/_byang chub sems dpa' sems dpa' chen po gang 'khor lo de dang ldan na thog ma sems bskyed pa nas 'dod pa lnga yongs su bsal te/_nyan thos dang /_rang sangs rgyas thams cad las 
[\[225b.4\]]shin tu 'das pa nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur byed par 'gyur ro/_/de la ji ltar na brtson 'grus kyi go cha 
[\[225b.5\]]chen po'i 'khor lo zhe na/_rigs kyi bu byang chub sems dpa'i brtson 'grus la rnam pa gnyis te/_'jig rten pa dang /_'jig rten las 'das pa'o/_/de la ji ltar na byang chub sems dpa'i 'jig rten pa'i brtson 'grus zhe na/_byang chub sems dpa' rnams shin tu 
[\[225b.6\]]'bad pa'i brtson 'grus kyis 'jig rten gyi bsod nams kyi las kyi dngos po rnam pa gsum la nan tan byed do/_/bsod nams gang zhe na/_'di lta ste/_sbyin pa byed pa'i bsod nams kyi las dang /_tshul khrims srung ba'i bsod nams byed pa'i las dang /_bsgom pa'i bsod 
[\[225b.7\]]nams byed pa'i las so/_/las 'di dag byed pa ni brtson 'grus rnam pa gsum zhes bya ste/_brtson 'grus rnam pa gsum po 'di dag ni sems can la dmigs pa zag pa dang bcas pa/_nye bar len pa dang bcas pa/_rnam par smin pa'i 'bras bu la brten pa bsod 
[\[226a\]]
[\[226a.1\]]nams kyi las la brten pa ste/_de ni byang chub sems dpa'i 'jig rten gyi brtson 'grus zhes bya'o/_/brtson 'grus 'di ni nyan thos dang /_rang sangs rgyas kyi theg pa la sogs pa dang thun mong yin te/_go cha chen po'i 'khor lo zhes mi bya/_byang chub 
[\[226a.2\]]sems dpa' sems dpa' chen po zhes kyang mi bya ste/_nyan thos dang /_rang sangs rgyas thams cad kyi bsod nams kyi zhing yang dag pa yang ma yin no/_/de la ji ltar na byang chub sems dpa'i 'jig rten las 'das pa'i brtson 'grus kyi go cha chen po'i 'khor lo zhe na/_byang 
[\[226a.3\]]chub sems dpa' dag shin tu 'bad pa'i brtson 'grus kyis sems can thams cad la mnyam pa'i sems kyis nyon mongs pa'i las dang sdug bsngal thams cad sel ba ste/_brtson 'grus 'di ni 'phags pa thams cad kyis bsngags pa/_zag pa med pa/_nye bar len pa med pa/_
[\[226a.4\]]rten dang gnas med de/_brtson 'grus dang /_le lo dang /_sbyin pa dang /_ser sna dang /_tshul khrims dang /_ngan pa'i tshul khrims can dang /_byams pa dang /_zhe sdang dang /_sems can rab dang /_'bring dang /_tha ma kun la mi 'byed pa'i sems dang /_bye brag med pa'i 'du 
[\[226a.5\]]shes kyis shin tu 'bad pa'i brtson 'grus rtsom mo/_/khams gsum gyi sems can thams cad la mnyam pa nyid dang /_dmigs pa med pas bya ba'i las byed de smra ba dang /_rtog pa dang /_dpyod pa'i gnas thams cad la mi gnas pa'i sems kyis shin tu 'bad pa'i brtson 'grus 
[\[226a.6\]]rtsom mo/_/srid pa gsum gyi phung po dang /_khams dang /_skye mched la rnam par rtog pa med pas shin tu 'bad pa'i brtson 'grus rtsom ste/_'dod pa'i khams la mi gnas pa'i 'bad pa'i brtson 'grus dang /_gzugs yod pa'i khams la mi gnas pa'i 'bad pa'i brtson 'grus 
[\[226a.7\]]dang /_gzugs med pa'i khams la mi gnas pa'i 'bad pa'i brtson 'grus dang /_srid pa'i rnam par smin pa'i 'bras bu thams cad la mi rtog pa'i 'bad pa'i brtson 'grus dang /_rnyed pa dang ma rnyed pa kun la mi gnas pa'i 'bad pa'i brtson 'grus dang /_'du byed rnams la mi gnas 
[\[226b\]]
[\[226b.1\]]pa'i 'bad pa'i brtson 'grus dang /_'jig rten gyi bsod nams kyi las kyi dngos po gsum la mi gnas pa'i 'bad pa'i brtson 'grus dang /_'jig rten las 'das pa dang ldan pa'i bsod nams kyi las kyi dngos po rnam pa gsum la shin tu brtson 'grus rtsom pa ste/_'di ni byang chub 
[\[226b.2\]]sems dpa'i 'jig rten las 'das pa'i brtson 'grus kyi go cha chen po'i 'khor lo zhes bya'o/_/rigs kyi bu byang chub sems dpa' sems dpa' chen po'i gang brtson 'grus kyi go cha chen po'i 'khor lo de dang ldan na thog ma sems bskyed pa nas 'dod pa rnam lnga yongs su bsal te/_
[\[226b.3\]]byang chub sems dpa' sems dpa' chen po zhes bya'o/_/nyan thos dang /_rang sangs rgyas thams cad las shin tu 'das te/_nyan thos dang /_rang sangs rgyas thams cad kyi bsod nams kyi zhing du 'gyur ba dang /_nyan thos dang /_rang sangs rgyas kyi theg pa pa thams cad kyis 
[\[226b.4\]]mchod pa dang /_srung ba dang /_bsnyen bkur byed par 'gyur ro/_/de nas bcom ldan 'das kyis don 'di dag gsal bar bzlas pa'i phyir tshigs su bcad de bka' stsal pa/_dbang po drug la shin tu chags pa'i/_/bus pa chu bo lngas ni khyer ba/_/shin tu 'bad pa'i brtson 
[\[226b.5\]]'grus rtsom yang /_/mkhas pa rnams kyis de la smod 'gyur/_/sems can dmigs shing zag dang bcas la/_/len par bcas shing brtson 'grus rtsom na/_/yang dag bsod nams zhing ma yin te/_/byang chub sems dpa' chen po ma yin/_/mkhas pa brtson 'grus rtsom pa 
[\[226b.6\]]dag ni/_/chags pa thams cad ring du spangs te/_/sems ni ci la'ang mi gnas mi chags/_/yang dag bsod nams zhing zhes de bya/_/ming dang gzugs la chags pa med cing /_/phung po khams dang skye mched spangs te/_/thams cad 'khor gyi rten du 'gyur ba/_/de ni byang 
[\[226b.7\]]chub sems dpa' chen po/_/'jig rten spyod kyang chu zla bzhin te/_/'bad pa'i brtson 'grus rtsom pa'i mthar phyin/_/'khor lo 'di yis yongs su bcom pa/_/skye bo kun nas nyon mongs bcings pa'o/_/rigs kyi bu gzhan yang byang chub sems dpa' sems dpa' 
[\[227a\]]
[\[227a.1\]]chen po'i bsam gtan gyi go cha chen po'i 'khor lo yod de/_byang chub sems dpa' sems dpa' chen po gang 'khor lo 'di dang ldan na thog ma sems bskyed pa nas 'dod pa lnga yongs su bsal te/_nyan thos dang /_rang sangs rgyas thams cad las shin tu 'das nas 
[\[227a.2\]]nyan thos dang /_rang sangs rgyas thams cad kyi bsod nams kyi zhing chen por 'gyur ba dang nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur byed par 'gyur ro/_/de la ji ltar na bsam gtan gyi go cha chen po'i 'khor 
[\[227a.3\]]lo zhe na/_rigs kyi bu byang chub sems dpa'i bsam gtan la rnam pa gnyis te/_'jig rten dang /_'jig rten las 'das pa'o/_/de la ji ltar na byang chub sems dpa'i 'jig rten gyi bsam gtan zhe na/_byang chub sems dpa' rnams phung po la gnas nas bsam gtan 
[\[227a.4\]]sgom pa dang /_khams la gnas nas bsam gtan sgom pa dang /_skye mched la gnas nas bsam gtan sgom pa dang /_'dod pa'i khams la gnas nas bsam gtan sgom pa dang /_gzugs yod pa'i khams la gnas nas bsam gtan sgom pa dang /_gzugs med pa'i 
[\[227a.5\]]khams la gnas nas bsam gtan sgom pa dang /_sdom pa gsum la gnas nas bsam gtan sgom pa dang /_rnam par grol ba gsum la gnas nas bsam gtan sgom pa dang /_dran pa nye bar gzhag pa bzhi la gnas nas bsam gtan sgom pa dang /_yang dag par spong ba 
[\[227a.6\]]bzhi la gnas nas bsam gtan sgom pa dang /_rdzu 'phrul gyi rkang pa bzhi la gnas nas bsam gtan sgom pa dang /_dbang po lnga la gnas nas bsam gtan sgom pa dang /_stobs lnga la gnas nas bsam gtan sgom pa dang /_byang chub kyi yan lag bdun la gnas nas bsam gtan 
[\[227a.7\]]sgom pa dang /_'phags pa'i lam yan lag brgyad pa la gnas nas bsam gtan sgom pa dang /_sa'i khams la gnas nas bsam gtan sgom pa dang /_chu'i khams la gnas nas bsam gtan sgom pa dang /_me'i khams la gnas nas bsam gtan sgom pa dang /_rlung gi khams 
[\[227b\]]
[\[227b.1\]]la gnas nas bsam gtan sgom pa dang /_nam mkha'i khams la gnas nas bsam gtan sgom pa dang /_rnam par shes pa'i khams la gnas nas bsam gtan sgom pa dang /_bde ba'i tshor ba la gnas nas bsam gtan sgom pa dang /_sdug bsngal ba'i tshor ba la gnas nas bsam 
[\[227b.2\]]gtan sgom pa dang /_bde ba yang ma yin sdug bsngal ba yang ma yin pa'i tshor ba la gnas nas bsam gtan sgom pa dang /_nam mkha' mtha' yas skye mched la gnas nas bsam gtan sgom pa dang /_rnam shes mtha' yas skye mched la gnas nas bsam gtan sgom pa dang /_cung 
[\[227b.3\]]zad med pa'i skye mched la gnas nas bsam gtan sgom pa dang /_'du shes med 'du shes med min skye mched la gnas nas bsam gtan sgom pa dang /_'jig rten 'di la gnas nas bsam gtan sgom pa dang /_'jig rten pha rol la gnas nas bsam gtan sgom pa dang /_'du shes 
[\[227b.4\]]chung ngu la gnas nas bsam gtan sgom pa dang /_'du shes chen po la gnas nas bsam gtan sgom pa dang /_'du shes tshad med pa la gnas nas bsam gtan sgom pa ste/_bsam gtan de dag ni zag pa dang bcas pa/_nye bar len pa dang bcas pa/_chags pa dang bcas pa 
[\[227b.5\]]ste/_'di ni byang chub sems dpa'i 'jig rten dang bcas pa'i bsam gtan zhes bya'o/_/bsam gtan 'di ni nyan thos dang /_rang sangs rgyas kyi theg pa dang thun mong ba zhes bya ste/_go cha chen po'i 'khor lo ma yin byang chub sems dpa' sems dpa' chen po zhes mi bya ste/_nyan 
[\[227b.6\]]thos dang /_rang sangs rgyas thams cad kyi bsod nams kyi zhing yang dag pa yang ma yin no/_/de la ji ltar na byang chub sems dpa'i 'jig rten las 'das pa'i bsam gtan gang zhe na/_'di lta ste/_byang chub sems dpa' rnams phung po dang bral bar bsam gtan sgom pa dang /_khams 
[\[227b.7\]]dang bral bar bsam gtan sgom pa dang /_skye mched dang bral bar bsam gtan sgom pa dang /_'dod pa'i khams dang bral bar bsam gtan sgom pa dang /_gzugs kyi khams dang bral bar bsam gtan sgom pa dang /_gzugs med pa'i khams dang bral bar bsam gtan sgom pa 
[\[228a\]]
[\[228a.1\]]dang /_sdom pa gsum dang bral bar bsam gtan sgom pa dang /_rnam par thar pa gsum dang bral bar bsam gtan sgom pa dang /_dran pa nye bar gzhag pa bzhi dang bral bar bsam gtan sgom pa dang /_yang dag par spong ba bzhi dang bral bar bsam gtan sgom pa 
[\[228a.2\]]dang /_rdzu 'phrul gyi rkang pa bzhi dang bral bar bsam gtan sgom pa dang /_dbang po lnga dang bral bar bsam gtan sgom pa dang /_stobs lnga dang bral bar bsam gtan sgom pa dang /_byang chub kyi yan lag bdun dang bral bar bsam gtan sgom pa dang /_'phags pa'i lam 
[\[228a.3\]]yan lag brgyad pa dang bral bar bsam gtan sgom pa dang /_sa'i khams dang bral bar bsam gtan sgom pa dang /_chu'i khams dang bral bar bsam gtan sgom pa dang /_me'i khams dang bral bar bsam gtan sgom pa dang /_rlung gi khams dang bral bar bsam gtan 
[\[228a.4\]]sgom pa dang /_nam mkha'i khams dang bral bar bsam gtan sgom pa dang /_rnam par shes pa'i khams dang bral bar bsam gtan sgom pa dang /_bde bar tshor ba dang bral bar bsam gtan sgom pa dang /_sdug bsngal du tshor ba dang bral bar bsam gtan sgom pa dang /_
[\[228a.5\]]sdug bsngal ba yang ma yin bde ba yang ma yin par tshor ba dang bral bar bsam gtan sgom pa dang /_nam mkha' mtha' yas skye mched dang bral bar bsam gtan sgom pa dang /_rnam shes mtha' yas skye mched dang bral bar bsam gtan sgom pa dang /[ {]chung zad [,]cung zad [}]med pa'i skye mched dang bral 
[\[228a.6\]]bar bsam gtan sgom pa dang /_'du shes med 'du shes med min skye mched dang bral bar bsam gtan sgom pa dang /_'jig rten 'di dang bral bar bsam gtan sgom pa dang /_'jig rten pha rol dang bral bar bsam gtan sgom pa dang /_'du shes chung ngu dang bral bar bsam gtan sgom 
[\[228a.7\]]pa dang /_'du shes chen po dang bral bar bsam gtan sgom pa dang /_'du shes tshad med pa dang bral bar bsam gtan sgom pa ste/_bsam gtan 'di ni 'phags pa'i 'od zer chen po bskyed pa/_zag pa med pa/_nye bar len pa med pa/_chags pa med pa ste/_'di ni 
[\[228b\]]
[\[228b.1\]]byang chub sems dpa'i 'jig rten las 'das pa'i bsam gtan gyi go cha chen po'i 'khor lo zhes bya'o/_/rigs kyi bu byang chub sems dpa' sems dpa' chen po gang bsam gtan gyi go cha chen po'i 'khor lo 'di dang ldan na thog ma sems bskyed pa nas 'dod pa lnga yongs su bsal te/_
[\[228b.2\]]byang chub sems dpa' sems dpa' chen po zhes bya'o/_/nyan thos dang /_rang sangs rgyas thams cad las shin tu 'das shing nyan thos dang /_rang sangs rgyas thams cad kyi bsod nams kyi zhing du 'gyur ba dang /_nyan thos dang /_rang sangs rgyas kyi theg pa pa thams cad kyis 
[\[228b.3\]]mchod pa dang /_srung ba dang /_bsnyen bkur byed par 'gyur ro/_/de nas bcom ldan 'das kyis don 'di dag gsal bar bzlas pa'i phyir tshigs su bcad de bka' stsal pa/_bdag gi khur lci spong ba'i phyir ni/_/dmigs dang bcas pa'i ting 'dzin bsgoms te/_/bdag 
[\[228b.4\]]gi kun nas nyon mongs gcod 'dod/_/yang dag mkhas pa'i mtshan nyid ma yin/_/snod la rten cing rtog dang bcas pa/_/rnam par grol 'dod ting 'dzin sgom yang /_/tshu rol pha rol mu la gnas na/_/sems can dag la phan don byed min/_/sems can kun la phan dang 
[\[228b.5\]]bde phyir/_/ting 'dzin sgom zhing khur lci spangs te/_/kun nas nyon mongs thams cad sel ba/_/de ni yang dag mkhas pa'i mtshan nyid/_/sems can thams cad sim par byed phyir/_/mi gnas pa yi ting 'dzin sgom ste/_/'dod pa'i srid pa thams cad chod pa/_/de ni blo 
[\[228b.6\]]gros chen po zhes bya/_/srid pas bcings pa thams cad bkrol te/_/'jigs pa med pa'i grong du bzung phyir/_/rab tu zhi ba'i ting 'dzin sgom pa/_/de ni byang chub sems dpa' chen po'o//_//bam po bcu pa ste tha ma/_rigs kyi bu gzhan yang byang chub sems dpa' 
[\[228b.7\]]sems dpa' chen po shes rab kyi go cha chen po'i 'khor lo zhes bya ba yod de/_byang chub sems dpa' sems dpa' chen po gang 'khor lo de dang ldan na thog ma sems bskyed pa nas 'dod pa lnga yongs su bsal te/_nyan thos dang /_rang sangs rgyas thams cad las shin 
[\[229a\]]
[\[229a.1\]]tu 'das shing nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur byed par 'gyur ro/_/de la ji ltar na shes rab kyi 
[\[229a.2\]]go cha chen po'i 'khor lo zhe na/_rigs kyi bu byang chub sems dpa'i shes rab la ni rnam pa gnyis te/_'jig rten gyi dang 'jig rten las 'das pa'o/_/de la ji ltar na byang chub sems dpa'i 'jig rten pa'i shes rab ce na/_'di lta ste/_byang chub sems dpa' rnams theg pa 
[\[229a.3\]]gsum gyi dam pa'i chos klog pa dang /_'don pa dang /_glegs bam du 'dri ba dang /_nyan pa dang /_pha rol la ston cing 'chad pa 'ba' zhig la rten te/_sems can thams cad kyi ma rig pa'i mun pa sel bar 'dod pa dang /_sems can thams cad kyi shes rab kyi sgron ma 
[\[229a.4\]]'byung ba'i phyir de bzhin gshegs pas bstan pa'i nyan thos kyi theg pa dang ldan pa'i chos la shin tu 'bad pa'i brtson 'grus kyis klog pa dang /_'don pa dang /_nyan pa dang /_glegs bam du 'dri ba dang /_gzhan dag la rgyas par ston cing 'chad pa dang /_yang dag pa'i brtson 
[\[229a.5\]]'grus kyis nan tan byed pa dang /_de bzhin gshegs pas bstan pa'i rang sangs rgyas kyi theg pa dang ldan pa'i chos la klog pa dang /_'don pa dang /_nyan pa dang /_glegs bam du 'dri ba dang /_gzhan dag la rgyas par ston cing 'chad pa dang /_yang dag pa'i brtson 'grus kyis 
[\[229a.6\]]nan tan du spyod do/_/de bzhin gshegs pas bstan pa'i theg pa chen po dang ldan pa'i chos la brtson 'grus su klog pa dang /_'don pa dang /_nyan pa dang /_glegs bam du 'dri ba dang /_gzhan la yang rgyas par ston cing 'chad pa dang /_yang dag pa'i brtson 'grus kyis nan tan byed 
[\[229a.7\]]pa ste/_'phags pa'i zag pa med pa'i lam gyi yan lag tshol ba ma yin/_'phags pa'i lam tshol ba ma yin/_'phags pa'i lam du gtogs pa'i rnam par grol ba tshol ba ma yin/_rab tu zhi ba yang dag pa'i shes rab la nan tan byed pa ma yin te/_rtag tu lta 
[\[229b\]]
[\[229b.1\]]ba dang bcas pa/_shes rab dang bcas pa'i shes rab la nan tan byed do/_/de ltar len pa dang bcas pa/_chags pa dang bcas pa'i shes rab ni byang chub sems dpa'i 'jig rten gyi shes rab ces bya'o/_/shes rab de ni nyan thos dang /_rang sangs rgyas thams cad dang thun mong ba yin 
[\[229b.2\]]te/_go cha chen po'i 'khor lo zhes mi bya/_de la byang chub sems dpa' sems dpa' chen po zhes kyang mi bya ste/_nyan thos dang /_rang sangs rgyas thams cad kyi bsod nams kyi zhing yang dag pa ma yin no/_/de la ji ltar na byang chub sems dpa'i 'jig rten las 'das pa'i shes 
[\[229b.3\]]rab ce na/_'di lta ste/_byang chub sems dpa' rnams byang chub kyi lam la brtson 'grus su nan tan byed pa ni ci nus su theg pa gsum gyi yang dag pa'i chos la klog pa dang /_'don pa dang /_nyan pa dang /_glegs bam du 'dri ba dang /_gzhan dag la rgyas par ston cing 'chad 
[\[229b.4\]]kyang de la dmigs su med pa'i sbyor ba la gnas te/_mi g.yo ba dang /_mi rtog pa dang /_ngo bo nyid med pa dang /_nam mkha' lta bu'i sems dang /_rab tu zhi ba'i sems dang /_'phel ba dang /_'grib pa med pa'i shes rab dang /_chags pa med pa'i sems dang /_skye ba 
[\[229b.5\]]dang 'gog pa med pa'i sems dang /_phyir mi ldog pa'i sems dang /_chos mnyam pa nyid kyi sems dang /_de bzhin nyid kyi sems dang /_yang dag pa'i mtha'i sems dang /_chos kyi dbyings kyi sems dang /_bdag med pa'i sems dang /_rnam par mi rtog pa'i sems 
[\[229b.6\]]dang /_rab tu zhi ba dang /_bzod pa dang /_rtog pa dang bral ba'i sems kyis grub pa dang /_'jigs pa med pa'i sa la shin tu thabs mkhas pas bde bar gnas pa dang /_mi gnas pa mi chags pa'i mchog dam pa'i blo gros kyi sa la thabs mkhas pas bde bar gnas pa ste/_
[\[229b.7\]]shes rab 'di ni len pa med pa chags pa med pas byang chub sems dpa'i 'jig rten las 'das pa'i shes rab kyi go cha chen po'i 'khor lo zhes bya'o/_/rigs kyi bu byang chub sems dpa' sems dpa' chen po shes rab kyi go cha chen po'i 'khor lo 'di dang ldan na thog ma 
[\[230a\]]
[\[230a.1\]]sems bskyed nas 'dod pa lnga yongs su bsal ba'i phyir byang chub sems dpa' sems dpa' chen po zhes bya'o/_/nyan thos dang /_rang sangs rgyas kyi sa las shin tu 'das shing nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_
[\[230a.2\]]nyan thos dang /_rang sangs rgyas thams cad kyi mchod pa dang /_bsrung ba dang /_bsnyen bkur bya ba'o/_/rigs kyi bu gzhan yang byang chub sems dpa' sems dpa' chen po'i thabs mkhas pa'i go cha chen po'i 'khor lo yod de/_byang chub sems dpa' sems dpa' chen po gang 
[\[230a.3\]]'khor lo 'di dang ldan na thog ma sems bskyed nas 'dod pa lnga yongs su bsal te/_nyan thos dang /_rang sangs rgyas thams cad las shin tu 'das nas nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas 
[\[230a.4\]]kyi theg pa pa thams cad kyis mchod pa dang /_srung ba dang /_bsnyen bkur byed par 'gyur ro/_/de la ji ltar na/_thabs mkhas pa'i go cha chen po'i 'khor lo zhe na/_rigs kyi bu byang chub sems dpa'i thabs mkhas pa la rnam pa gnyis te/_'jig rten pa dang /_'jig rten 
[\[230a.5\]]las 'das pa'o/_/de la ji ltar na byang chub sems dpa'i 'jig rten pa'i thabs mkhas pa yin zhe na/_'di lta ste/_byang chub sems dpa' rnams bdag gi don nam gzhan gyi don nam/_gnyi ga'i don la bdag dang gzhan du rtog cing bzo dang sgyu rtsal rnam pa sna tshogs kyis 
[\[230a.6\]]bdag dang gzhan gyi don yongs su bsgrub pa'i phyir sangs rgyas bcom ldan 'das dang /_byang chub sems dpa' dang /_rang sangs rgyas dang /_nyan thos la mchod pa dang /_bsnyen bkur byed pa dang /_pha dang /_ma dang /_nad pa dang /_nyam thag pa dang /_mgon dang rten med pa dang /_
[\[230a.7\]]gnod pa mang pos sdug bsngal bar gyur pa mthong na shin tu thabs mkhas pas sgrol zhing bsdu ba'i dngos po rnams zhes sems can yongs su smin par byed do/_/byang chub sems dpa' de bdag theg pa chen po la gnas pas nyan thos kyi theg pa pa dang /_rang sangs rgyas kyi theg pa 
[\[230b\]]
[\[230b.1\]]pa dang /_theg pa chen po'i snod ma yin pa nyan thos dang /_rang sangs rgyas kyi dbang po yongs su ma smin pa la shin tu phra la zab pa dam pa'i chos ston te/_slob tu gzhug pa dang /_'phags pa'i bsam gtan la nan tan du byed du gzhug go/_/gzhan yang don dam pa'i bden pa bstan te 
[\[230b.2\]]nan tan byed du gzhug pa dang /_phyin ci log bzhi las bzla zhing mi ltung ba'i chos kyi mtshan nyid rig par bya ba dang /_so so yang dag par rig pa bzhi la gzhol bar bya ba nas/_gzhan yang dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang 
[\[230b.3\]]pa bzhi dang /_dbang po lnga dang /_stobs lnga dang /_byang chub kyi yan lag bdun dang 'phags pa'i lam yan lag brgyad pa dang /_lhag ma dang bcas pa dang /_lhag ma ma lus pa'i lam dang lam gyi 'bras bu'i bar du 'jug par bya ba la mkhas pa'i ye shes kyis yongs su 
[\[230b.4\]]smin par byed do/_/sems can gang khe dang /_grags pa dang /_longs spyod la chags te dbang po rgod pa/_dge ba'i rtsa ba yongs su ma smin pa la ni mdo sde dang /_'dul ba dang /_ma mo klog pa dang /_'don pa byed du gzhug pa dang /_sangs rgyas gzhan gyis bshad pa las 
[\[230b.5\]]gzhan pa rnam par grol ba dang /_'thun pa'i gtsug lag klog cing 'don du bcug ste yongs su smin par byed do/_/sems can gang sbyin pa byed pa la mi mos pa la ni nor rin po che dang /_nor dbyig rnam pa sna tshogs gtong bar bskul bas yongs su smin par byed do/_/sems can 
[\[230b.6\]]gang gtum pa mi nges pa'i rang bzhin can la tshangs pa'i gnas bzhi slob tu skul ba dang /_sems can gang zhe sdang can la bzod pa slob par skul ba dang /_sems can gang le lo can la ni brtson 'grus slob tu skul ba dang /_sems can gang sems g.yengs pa la ni bsam gtan 
[\[230b.7\]]sgom par skul ba dang /_sems can gang 'chal ba'i shes rab can la ni yang dag pa'i chos ston pas bka' lung brda sprod cing lung 'bogs pa la thabs mkhas pas yongs su smin par byed do/_/sems can gang dkon mchog gsum la mngon par ma dad cing mi gnas pa dang /_
[\[231a\]]
[\[231a.1\]]mi spyod pa can la ni dkon mchog gsum la skyabs su 'gro ba dang /_dkon mchog gsum la dad pa dang /_dge bsnyen pa'i sdom pa la bslab pa dang /_bsnyen gnas pa'i sdom pa bslabs pas yongs su smin par byed do/_/gzhan yang bzo dang sgyu rtsal rnam pa sna tshogs 
[\[231a.2\]]kyi gnas la slob cing spyod du btsud pas yongs su smin par byed do/_/de la sogs pa byang chub sems dpa' sems dpa' chen po 'jig rten pa'i shin tu thabs mkhas pa'i ye shes kyi rnam pa ni chu klung gang gA'i bye ma snyed pas mang ngo /_/de ltar yi ge dang /_gtsug lag dang /_
[\[231a.3\]]bzo dang /_sgyu rtsal gyi las kyi gnas thams cad la lhag pa'i spyod pa dang /_brtson 'grus dang /_thabs mkhas pa'i ye shes kyis mu stegs can dang /_ston pa gzhan la zhugs pa thams cad btul ba de ni byang chub sems dpa'i 'jig rten pa'i thabs mkhas pa'o/_/
[\[231a.4\]]thabs mkhas pa 'di ni nyan thos dang /_rang sangs rgyas thams cad dang thun mong ba yin te/_sangs rgyas kyi chos thams cad gnas pa'i rgyur gyur pa/_thabs mkhas pa spyod pa'i gnas su gyur pa shin tu thabs mkhas pa lhun gyis grub pas rtog pa med pa'i phyir ldog pa med pa'i 
[\[231a.5\]]chos su gyur pa'o/_/gzhan yang rigs kyi bu byang chub sems dpa' gang ston pa mkhas pa la'ang mi rten/_dge ba'i bshes gnyen la'ang mi ltos par 'jig rten gyi thabs mkhas pa la nan tan byed na/_byang chub sems dpa' de ni 'jig rten gyi thabs mkhas pas rmongs pa yin 
[\[231a.6\]]te/_ngan song du ltung bar 'gyur ro/_/de ni 'jig rten las 'das pa'i shin tu thabs mkhas pa'i ye shes la gzhol zhing gnas par yang mi nus la/_thams cad kyi bsod nams kyi zhing yang dag pa ma yin no/_/shin tu thabs mi mkhas pas sems can gyi dbang po dang /_spyod pa'i 
[\[231a.7\]]khyad par yang mi shes la/_shin tu thabs mkhas pa la'ang rmongs par gyur pas nyan thos kyi theg pa dang /_rang sangs rgyas kyi theg pa dang /_theg pa chen po'i snod ma yin pa dang /_theg pa chen po'i dbang por ma smin pa dag la theg pa chen po ston pa dang /_slob cing nan tan byed du bcug go/_/
[\[231b\]]
[\[231b.1\]]gang theg pa chen po'i chos kyi snod du gyur pa'i sems can la ni nyan thos dang /_rang sangs rgyas kyi theg pa'i chos ston cing /_nyan thos dang /_rang sangs rgyas kyi theg pa la slob cing nan tan byed du bcug go/_/gang sangs rgyas kyi theg pa'i chos kyi snod du gyur pa'i sems can la 
[\[231b.2\]]ni nyan thos kyi theg pa'i chos ston cing /_nyan thos kyi theg pa la slob cing nan tan byed du bcug go/_/gang nyan thos kyi theg pa'i chos kyi snod du gyur pa'i sems can la ni 'khor ba'i chos la bde ba dang dga' bar ston te/_'khor ba'i chos la skyo ba skyed par mi ston to/_/gzhan yang 
[\[231b.3\]]shin tu thabs mkhas pa la rmongs pas sems can gang srog gcod pa la dga' ba nas de bzhin du log par lta ba'i bar du mos pa dag la ni shin tu zab pa theg pa chen po'i chos ston te/_de la 'khor ba 'di nas shi 'phos nas pha rol tu skye zhing sdug bsngal gyi 'bras bu rnam par smin pa 
[\[231b.4\]]myong ba la skyo zhing 'jigs pa dang /_sdig pa mi dge ba'i chos spong ba mi ston to/_/gzhan yang shin tu thabs mkhas pa la rmongs pas sems can gang tshul khrims srung bar mos pa la ni sbyin pa spyod du 'jug go/_/sems can gang bzod pa sgom par mos pa la ni bzod pa spong ba 
[\[231b.5\]]ston cing tshul khrims srung du 'jug go/_/sems can gang brtson 'grus sgom par mos pa la ni brtson 'grus spong ba ston cing bzod pa spyod du 'jug go/_/sems can gang bsam gtan sgom par mos pa la ni bsam gtan spong ba ston cing brtson 'grus la nan tan byed du bcug go/_/sems 
[\[231b.6\]]can gang shes rab sgom par mos pa la ni shes rab spong ba ston cing bsam gtan sgom du 'jug go/_/de ltar byang chub sems dpa' 'jig rten gyi thabs mkhas pa la rmongs pas yang dag pa ji lta ba bzhin du sems can la phan pa dang bde ba'i don byed mi nus te/_sems can thams cad 
[\[231b.7\]]kyi sdig pa'i grogs por gyur to/_/thabs mkhas pa 'di ni dmigs pa dang bcas pa chags pa dang bcas pa ste/_'di ni byang chub sems dpa'i 'jig rten gyi thabs mkhas pa zhes bya'o/_/de ltar 'jig rten gyi thabs mkhas pa 'di ni nyan thos dang /_rang sangs rgyas kyi 
[\[232a\]]
[\[232a.1\]]theg pa dang thun mong pa yin te/_go cha chen po'i 'khor lo ma yin/_byang chub sems dpa' sems dpa' chen po zhes kyang mi bya ste/_nyan thos dang /_rang sangs rgyas thams cad kyi bsod nams kyi zhing yang dag pa ma yin no/_/de la ji ltar na byang chub sems dpa' 'jig 
[\[232a.2\]]rten las 'das pa'i shin tu thabs mkhas pa yin zhe na/_'di lta ste/_byang chub sems dpa' rnams bdag gi don btang ste/_gzhan gyi don lhur byed pas bzo dang sgyu rtsal rnam pa sna tshogs mngon par ston pas yongs su smin par bya ba'i phyir sangs rgyas bcom ldan 'das dang /_byang 
[\[232a.3\]]chub sems dpa' dang /_nyan thos dang /_rang sangs rgyas dang /_pha dang ma la bsnyen bkur dang /_mchod pa byed pa dang /_nad pa dang /_phongs pa dang /_nyam thag pa dang /_mgon dang skyabs med pa dang /_shin tu sdug bsngal rnam pa mang pos gzir ba la thabs kyis sgrol 
[\[232a.4\]]ba dang /_bsdu ba'i dngos po rnam pa bzhis sems can yongs su smin par byed do/_/ci la mos pa dang /_dbang po dang /_snod ji lta ba bzhin du sems can la dam pa'i chos ston to/_/gzhan yang rim gyis nyan thos kyi theg pa pa ni rang sangs rgyas kyi theg pa la slob cing nan 
[\[232a.5\]]tan byed par skul ba dang /_rang sangs rgyas kyi theg pa pa ni theg pa chen po slob cing nan tan byed par skul ba dang /_gal te nyan thos dang /_rang sangs rgyas kyi theg par dbang po ma smin pa ni 'khor ba'i sdug bsngal gyi chos kyis skyo ba ston cing 'khor bas skyo ba dang /_mya ngan las 
[\[232a.6\]]'da' ba tshol bar skul lo/_/sems can gang srog gcod pa la mos pa nas log par lta ba'i bar du chags pa la ni dbang po dang /_rang bzhin ji lta ba bzhin du 'khor bar 'khor ba'i chos ston pa dang /_'jig rten 'di nas pha rol du skye ba dang /_pha rol gyi sdug 
[\[232a.7\]]bsngal gyi 'bras bu myong bar ston te/_sdig pa mi dge ba'i chos kyis 'jigs pa dang skyo ba ston to/_/kha cig la ni nyan thos kyi theg pa dang ldan pa'i chos ston to/_/kha cig la ni rang sangs rgyas kyi theg pa dang ldan pa'i chos ston to/_/kha cig la ni bla na med pa'i theg pa'i chos 
[\[232b\]]
[\[232b.1\]]yang dag par bstan te khad kyis slob tu 'jug go/_/sems can gang sbyin pa la mos par gyur pa rnams la ni tshul khrims rnam par dag pa'i mchog srung bar bstan pa de bzhin du rgyas par sems can gang bsam gtan la mos par gyur pa la ni zag pa med pa 'phags pa'i lam gyi 
[\[232b.2\]]mchog gis bsdus pa dang /_shes rab bla na med pa ston cing nan tan byed du bcug ste/_shin tu thabs mkhas pa 'di ni dmigs pa med pa dang /_chags pa med pa ste/_'di ni byang chub sems dpa'i 'jig rten las 'das pa'i thabs mkhas pa'i go cha chen po'i 'khor lo zhes 
[\[232b.3\]]bya'o/_/rigs kyi bu byang chub sems dpa' sems dpa' chen po gang shin tu thabs mkhas pa'i go cha chen po'i 'khor lo 'di dang ldan na thog ma sems bskyed nas 'dod pa rnam pa lnga yongs su bsal bas byang chub sems dpa' sems dpa' chen po zhes bya'o/_/nyan thos dang /_
[\[232b.4\]]rang sangs rgyas thams cad las shin tu 'das shing nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_bsrung ba dang /_bsnyen bkur bya ba'o/_/de nas 
[\[232b.5\]]bcom ldan 'das kyis don de dag gsal bar bzlas pa'i phyir tshigs su bcad de bka' stsal pa/_shes rab nan tan rnam gnyis te/_/'jig rten bcas dang 'jig rten 'das/_/chags pa de ni 'jig rten bcas/_/chags med pa ni 'jig rten 'das/_/shin tu thabs mkhas 
[\[232b.6\]]nan tan ni/_/khyad par rnam pa gnyis la gnas/_/dmigs pa yod pa 'jig rten bcas/_/dmigs med de ni 'jig rten 'das/_/gang zhig theg pa gcig ston pa/_/de ni legs par chos ston min/_/bdag kyang yongs su mi smin na/_/gzhan gyi don du ga la 'gyur/_/gcig 
[\[232b.7\]]tu mi dge sems can la/_/theg pa gsum gyi chos ston na/_/de ni gti mug rmongs pa ste/_/byang chub chen po de'i ma yin/_/theg pa gsum la 'jug spro zhing /_/yang dag pa yi chos 'dod la/_/'khor bas spro ba'i chos ston na/_/mkhas pa'i rang bzhin de ma yin/_/rtse gcig 
[\[233a\]]
[\[233a.1\]]blo yis rab brtags te/_/'dod dang mos pa bzhin du ston/_/'di ni shin tu thabs mkhas pas/_/mkhas pa rnams kyis de la bsngags/_/sems can sdig pa dag spyod cing /_/theg pa gsum gyi snod 'gyur na/_/dbang po'i snod bzhin chos bstan te/_/sdig pa kun las grol 
[\[233a.2\]]bar byed/_/rigs kyi bu gzhan yang byang chub sems dpa' sems dpa' chen po byams pa chen po'i go cha chen po'i 'khor lo yod do/_/byang chub sems dpa' sems dpa' chen po gang 'khor lo 'di dang ldan na thog ma sems bskyed nas 'dod pa rnam pa lnga yongs su bsal te/_nyan thos dang /_rang 
[\[233a.3\]]sangs rgyas thams cad las shin tu 'das pas nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur bya bar 'gyur ro/_/de la ji ltar na byams pa chen 
[\[233a.4\]]po'i go cha chen po'i 'khor lo zhe na/_rigs kyi bu byang chub sems dpa'i byams pa la rnam pa gnyis te/_chos la dmigs pa'i byams pa dang /_sems can la dmigs pa'i byams pa'o/_/chos la dmigs pa'i byams pa ni byams pa chen po'i go cha chen po'i 'khor lo zhes bya'o/_/sems 
[\[233a.5\]]can la dmigs pa'i byams pa ni byams pa chen po'i go cha zhes mi bya'o/_/de ci'i phyir zhe na/_sems can la dmigs pa'i byams pa ni nyan thos dang /_rang sangs rgyas kyi theg pa dang thun mong du gyur pa ste/_nyan thos dang /_rang sangs rgyas ni bdag la phan pa dang bde ba'i don gyi phyir 
[\[233a.6\]]sems can la dmigs pa'i bzod pa la nan tan byed do/_/nyan thos dang /_rang sangs rgyas ni bdag zhi ba dang /_bdag mya ngan las 'da' ba dang /_bdag gi sgrib pa bsal ba dang /_bdag gi kun nas nyon mongs pa gcad pa'i phyir yin gyi sems can thams cad kyi phyir sems can la 
[\[233a.7\]]dmigs pa'i byams pas brtson 'grus la nan tan byed pa ni ma yin no/_/de bas na byams pa 'di ni byams pa chen po zhes mi bya ste/_go cha chen po ma yin no/_/chos la dmigs pa'i byams pa ni nyan thos dang /_rang sangs rgyas kyi theg pa pa dang thun mong ba ma yin gyi/_byang chub sems 
[\[233b\]]
[\[233b.1\]]dpa' sems dpa' chen po rnams 'ba' zhig gis nan tan byed nus par 'gyur ro/_/byang chub sems dpa' sems dpa' chen po ni sems can thams cad la phan pa dang bde ba'i don du/_brtson 'grus kyi sbyor bas chos la dmigs pa'i byams pa 'di la nan tan byed do/_/byang chub sems 
[\[233b.2\]]dpa' sems dpa' chen po ni sems can thams cad yongs su mya ngan las bzla ba dang /_kun nas nyon mongs pa yongs su gcad pa'i phyir shin tu 'bad pa'i brtson 'grus kyis chos la dmigs pa'i byams pa la nan tan byed do/_/de bas na byams pa 'di ni byams pa chen po'i go cha chen 
[\[233b.3\]]po zhes bya'o/_/gzhan yang byang chub sems dpa' chos la dmigs pa'i byams pa la nan tan byed pa ni phung po la mi gnas/_skye mched la mi gnas/_khams la mi gnas/_dran pa nye bar gzhag pa rnams la mi gnas pa nas byang chub kyi lam gyi yan lag gi bar du mi gnas so/_/
[\[233b.4\]]'dod pa'i khams la mi gnas/_gzugs kyi khams la mi gnas/_gzugs med pa'i khams la mi gnas/_'jig rten 'di la mi gnas 'jig rten pha rol la mi gnas/_tshu rol gyi mu la mi gnas/_pha rol gyi mu la mi gnas/_dmigs pa la mi gnas/_mi dmigs 
[\[233b.5\]]pa la mi gnas te/_de ltar byang chub sems dpa' chos la dmigs pa'i byams pa la nan tan byed pas nyan thos dang /_rang sangs rgyas thams cad kyi theg pa'i sa las shin tu 'das te/_de ni byang chub sems dpa'i chos la dmigs pa'i byams pa chen po'i go cha chen po'i 'khor lo zhes 
[\[233b.6\]]bya'o/_/rigs kyi bu byang chub sems dpa' sems dpa' chen po gang byams pa chen po'i go cha chen po'i 'khor lo 'di dang ldan na thog ma sems bskyed nas 'dod pa rnam pa lnga yongs su bsal te/_nyan thos dang /_rang sangs rgyas thams cad las shin tu 'das pa/_nyan thos dang /_rang 
[\[233b.7\]]sangs rgyas thams cad kyi bsod nams kyi zhing du 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur bya bar 'gyur ro/_/de nas bcom ldan 'das kyis don 'di dag gsal bar bzlas pa'i phyir tshigs su bcad 
[\[234a\]]
[\[234a.1\]]de bka' stsal pa/_nyan thos dang ni rang rgyal ba/_/sems can dmigs pa'i byams sgom pa/_/sems la bcu gsum skyon 'chang zhing /_/bdag la phan pa'i don phyir rtsol/_/byang chub sems dpa' grags chen ni/_/sems can thams cad kun gyi phyir/_/thun mong ma 
[\[234a.2\]]yin byams chen bsgoms/_/bcu gsum sems kyi skyon rnams spangs/_/dri ma bcu gsum rab spangs nas/_/byang chub chen por gzhol bar byed/_/chos la dmigs pa'i byams bsgoms na/_/bsod nams zhing grub ring ba min/_/bcu gsum stobs la bder gnas na/_/sems 
[\[234a.3\]]can kun las shin tu 'phags/_/ji ltar seng ge'i rgyal po de/_/[{]ri dgas [,]ri dwags [}]kun las 'phags pa bzhin/_/bcu gsum dgra rnams shin tu btul/_/rtag dang chad pa'i mthar 'dzin spangs/_/sems la cis kyang mi gos na/_/myur du byang chub chen po 'thob/_/rigs kyi bu 
[\[234a.4\]]gzhan yang byang chub sems dpa' sems dpa' chen po snying rje chen po'i go cha chen po'i 'khor lo yod do/_/byang chub sems dpa' sems dpa' chen po gang 'khor lo 'di dang ldan na thog ma sems bskyed nas 'dod pa rnam pa lnga yongs su bsal te/_nyan thos dang /_rang sangs rgyas 
[\[234a.5\]]thams cad las shin tu 'das pas nyan thos dang /_rang sangs rgyas thams cad kyi bsod nams kyi zhing chen por 'gyur zhing /_nyan thos dang /_rang sangs rgyas thams cad kyi theg pa pa thams cad kyis mchod pa dang /_srung ba dang /_bsnyen bkur bya bar 'gyur ro/_/de ji ltar zhe na/_
[\[234a.6\]]nyan thos dang /_rang sangs rgyas kyi theg pa pa thams cad ni bdag la phan pa dang bde ba'i don gyi phyir snying rje la spyod kyi/_sems can thams cad la phan pa dang bde ba'i don gyi phyir snying rje chen po skyed pa ma yin no/_/byang chub sems dpa' sems dpa' chen po ni bdag 'ba' zhig 
[\[234a.7\]]la phan pa dang bde ba'i don gyi phyir snying rje chen po skyed pa ma yin gyi/_sems can thams cad la phan pa dang bde ba'i don gyi phyir snying rje chen po skyed do/_/de bas na byang chub sems dpa' snying rje chen po'i go cha chen po'i 'khor lo dang ldan pas nyan thos dang /_rang sangs rgyas 
[\[234b\]]
[\[234b.1\]]thams cad las shin tu 'das pa nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur bya bar 'gyur ro/_/byang chub sems 
[\[234b.2\]]dpa' sems dpa' chen po ni sems can thams cad la phan pa dang bde ba'i don gyi phyir bsdu ba'i dngos po rnam pa bzhis sems can yongs su smin par byed do/_/snying rje chen pos sems can thams cad la bde ba'i don gyi phyir sbyin pas yongs su sdud pa ni 'di lta ste/_rin po che dang /_nor dang /_dbyig 
[\[234b.3\]]dang /_theg pa dang /_bran dang /_las byed pa'i mi dang /_yul dang /_srid dang /_bu dang /_chung ma dang /_lus dang /_srog gi bar du yongs su gtong ba la ser sna med de/_mi dmigs pa'i spyod pa la sbyor bas 'dul ba'i sems can yod par mi mthong /_sbyin pa byed par mi mthong /_len 
[\[234b.4\]]par mi mthong /_nor gyi dngos por mi mthong /_sbyin pa spyod par mi mthong /_sbyin pa byas pa'i 'bras bur mi mthong ba nas mi dmigs pa'i bar du yang mi mthong ste/_de lta bu'i snying rje chen po skyed do/_/sems can thams cad la phan pa dang bde ba'i don 
[\[234b.5\]]gyi phyir ngag snyan pa dang /_don sgrub pa dang /_don 'thun pas ci dang cis 'dul ba bzhin du mi dmigs pa yang mi mthong ba'i bar du de dang des rgyas par ston cing 'chad do/_/de ltar byang chub sems dpa' sems dpa' chen pos rtag tu mchog dam pa'i dul ba'i sems dang /_rab tu zhi ba'i 
[\[234b.6\]]sems dang /_tshad med pa'i sems dang /_phung po dang /_khams dang /_skye mched thams cad la mngon par 'du mi byed pa'i sems kyis gang nas gang du skyes kyang g.yo ba med pa dang /_mi gnas pa'i snying rje chen po'i go cha chen po'i 'khor lo 'dis snod du gyur pa'i sems can thams 
[\[234b.7\]]cad yongs su smin par byed pa la skyo ba med do/_/de ltar na byang chub sems dpa' snying rje chen po'i go cha chen po'i 'khor lo zhes bya ste/_nyan thos dang /_rang sangs rgyas thams cad dang thun mong ba ma yin no/_/rigs kyi bu byang chub sems dpa' sems dpa' chen po gang snying rje chen po'i 
[\[235a\]]
[\[235a.1\]]go cha chen po'i 'khor lo 'di dang ldan na thog ma sems bskyed nas 'dod pa lnga yongs su bsal te/_byang chub sems dpa' sems dpa' chen po zhes bya'o/_/nyan thos dang /_rang sangs rgyas thams cad las shin tu 'das shing /_nyan thos dang /_rang sangs rgyas 
[\[235a.2\]]thams cad kyi bsod nams kyi zhing du 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen bkur byed par 'gyur ro/_/de nas bcom ldan 'das kyis don 'di dag gsal bar bzlas pa'i phyir tshigs 
[\[235a.3\]]su bcad de bka' stsal pa/_shin tu zab mo dam pa'i chos dag_/snying rje chen po'i gzhi ru de 'gyur/_/shin tu dpag dka' nam mkha' 'dra ste/_/gnas pa med de gzugs kyang med do/_/byang chub sems dpa'i brtson 'grus chen po/_/yon tan chen po dang ni 
[\[235a.4\]]ldan te/_/rgyal ba'i ye shes snying rje chen pos/_/dpa' bo 'jig rten 'da' bar des 'gyur/_/mgon dang skyabs med sems can dag ni/_/'khor ba'i sdug bsngal rnyog pas bcings pa/_/snying rje chen po'i chu yis bkrus te/_/sems can rnam par grol bar byed do/_/byang 
[\[235a.5\]]chub sems dpa'i snying rje bskyed pas/_/'khor ba'i rgya mtsho skems par byed de/_/nyan thos theg pa'i 'khor rnams dang ni/_/rang rgyal theg pa spyod pas ma yin/_/'dod chags zhe sdang gti mug sems can/_/ngan song dag tu ltung bar 'gyur ba/_/snying rje chen po'i chu yis 
[\[235a.6\]]bkrus te/_/sdug bsngal kun las grol bar byed do/_/rigs kyi bu gzhan yang byang chub sems dpa' sems dpa' chen po tshig so so yang dag par rig pa/_nam mkha'i dbyings dang mnyam pa/_tshad med pa/_mtha' yas pa/_shin tu rgya chen po dang ldan pa ji snyed 
[\[235a.7\]]sangs rgyas kyi chos thams cad de/_ting nge 'dzin rnams dang /_gzungs rnams dang /_shin tu brtan pa'i bzod pa chen po'i go cha chen po'i 'khor lo yod de/_byang chub sems dpa' sems dpa' chen po gang 'khor lo 'di dang ldan na thog ma sems bskyed nas 'dod pa rnam pa lnga yongs 
[\[235b\]]
[\[235b.1\]]su bsal te/_nyan thos dang /_rang sangs rgyas thams cad las shin tu 'das pa nyan thos dang /_rang sangs rgyas thams cad kyi bsod nams kyi zhing chen por 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba dang /_bsnyen 
[\[235b.2\]]bkur byed par 'gyur ro/_/de la ji ltar na byang chub sems dpa' sems dpa' chen po tshig so so yang dag par rig pa nam mkha'i dbyings dang mnyam pa tshad med pa mtha' yas pa/_shin tu rgya che ba dang ldan pa ji snyed sangs rgyas kyi chos thams cad de/_ting nge 'dzin rnams dang /_
[\[235b.3\]]gzungs rnams dang /_shin tu brtan pa chen po'i go cha chen po'i 'khor lo gang zhe na/_'di lta ste/_byang chub sems dpa' rnams chos thams cad la shin tu rtog pa ni ji ltar zla ba'i dkyil 'khor gyi 'od kyis nam mkha' kun tu khyab pa bzhin du/_sems mnyam pa nyid du gyur pa/_
[\[235b.4\]]mtshan ma med pa rten pa med pa mi gnas pa/_gos pa med pa'i ting nge 'dzin thams cad kyi sgo dang /_gzungs kyi sgo thams cad la sems kyi spyod pa med pa/_mig dang /_gzugs dang /_mig gi rnam par shes pa dang /_mig gi 'dus te reg pa la yid kyis rnam par 
[\[235b.5\]]zhen pa dang bral ba/_sems kyi spyod pa med pa las mig gi 'dus te reg pa'i rkyen gyis nang gi tshor ba rnam gsum skyes te/_bde ba dang /_sdug bsngal dang /_bde ba yang ma yin sdug bsngal ba yang ma yin par tshor ba la sems rab tu zhi zhing chags pa med do/_/de bzhin 
[\[235b.6\]]du rna ba dang /_sgra dang /_rna ba'i rnam par shes pa dang /_rna ba'i 'dus te reg pa dang /_sna dang /_dri dang /_sna'i rnam par shes pa dang /_sna'i 'dus te reg pa dang /_lce dang /_ro dang /_lce'i rnam par shes pa dang /_lce'i 'dus te reg pa dang /_lus dang /_reg bya 
[\[235b.7\]]dang /_lus kyi rnam par shes pa dang /_lus kyi 'dus te reg pa dang /_yid dang /_chos dang /_yid kyi rnam par shes pa dang /_yid kyi 'dus te reg pa'i bar du gzhung de bzhin du rgyas par sems dang /_yid dang /_rnam par shes pa thams cad rtag tu zhi zhing chags pa med do/_/
[\[236a\]]
[\[236a.1\]]sems dang /_yid dang /_rnam par shes pa las skyes pa'i tshor ba rnam gsum ste/_bde ba dang /_sdug bsngal dang /_bde ba yang ma yin sdug bsngal ba yang ma yin par tshor ba la sems rtag tu zhi zhing chags pa med do/_/dus gsum gyi phung po dang /_
[\[236a.2\]]khams dang /_skye mched rnams kyi rnam pa thams cad la len pa med pa/_sems kyi spyod pa med pa'o/_/gang ji snyed khams gsum dang /_'du byed gsum dang /_reg bya gsum dang /_tshor ba gsum dang /_dbang po gsum dang /_theg pa gsum dang /_sdom pa gsum dang /_
[\[236a.3\]]rnam par grol ba gsum dang /_rnam pa de dag thams cad la sems rab tu zhi ba/_gnas med pa/_mtshan ma med pa/_len pa med pas mnyam pa nyid du gnas so/_/gang ji snyed sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_
[\[236a.4\]]shes rab dang /_pha rol tu phyin pa thams cad la sems kyi spyod pa med pa rab tu zhi bar gnas so/_/de bzhin du dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan 
[\[236a.5\]]lag bdun dang /_'phags pa'i lam yan lag brgyad pa la yang sems kyi spyod pa med pa rab tu zhi bar gnas so/_/gang ji snyed dgu mthar gyis gnas pa'i snyoms par 'jug pa la yang sems kyis spyod pa med par rab tu zhi bar gnas so/_/gzhan yang mngon par 
[\[236a.6\]]'du byed pa gsum dang /_chos la sgrib pa med pa'i ye shes dang /_lam gyi yan lag dang /_lam gyi rang bzhin 'dren par byed pa dag la yang len pa med pa/_sems kyi spyod pa med pa/_kun gzhi rnam par shes pa dang /_kun gzhi rnam par shes pa ma yin pa dang /_
[\[236a.7\]]nye bar len pa dang bcas pa dang /_nye bar len pa med pa dang /_zag pa dang bcas pa dang /_zag pa med pa dang /_tshu rol gyi mu dang /_pha rol gyi mu dang /_chung ngu dang /_chen po dang /_tshad med pa dang /_byed pa dang /_mi byed pa dang /_dge ba dang /_mi dge ba dang /_
[\[236b\]]
[\[236b.1\]]lung du mi ston pa thams cad kyi rnam pa la len pa med pa dang /_sems kyi spyod pa med par rab tu zhi bar gnas so/_/gang ji snyed byams pa chen po dang /_snying rje chen po dang /_thabs mkhas pas sems can yongs su smin par byed pa nas bsrung bar bya ba med pa gsum dang /_mi 
[\[236b.2\]]'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad kyi bar du chos thams cad kyi rnam pa la len pa med pa/_sems kyi spyod pa med par rab tu zhi bar gnas so/_/byang chub sems dpa' sems dpa' chen po dag 'khor lo 'di'i dbang gis tshor ba rnam 
[\[236b.3\]]gsum gyi nyes pa yongs su bsal ba dang /_rnam par rtog pa thams cad yongs su zhi ba dang /_mtshan ma'i chos thams cad yongs su spong bar 'gyur ro/_/gzhan yang ji snyed nam mkha'i mig dang /_spyi bo'i ting nge 'dzin rnams dang /_gzungs rnams la thabs mkhas 
[\[236b.4\]]pa'i go cha chen po'i 'khor lo yang 'dren par 'gyur te/_byang chub sems dpa'i 'khor lo de la gnas pas gang 'das pa'i dus kyi sdig pa mi dge ba'i las kyi lhag mas gnyer te ngan 'gro mnar med pa dang /_gzhan yang srid pa dang /_'gro ba rnams su 'khor 
[\[236b.5\]]ba'i las thams cad lhag ma ma lus par yongs su bsal te/_rnam par smin pa'i 'bras bu mi myong bar byed do/_/gzhan yang rigs kyi bu/_'di lta ste/_mun pa nag pos nam mkha' thams cad yog pa na nyi ma shar ba'i tshe mun pa thams cad sel bar 'gyur 
[\[236b.6\]]ro/_/de bzhin du byang chub sems dpa' yang tshig so so yang dag par rig pa nam mkha'i dbyings dang mnyam pa/_tshad med pa/_mtha' yas pa/_yangs shing rgya chen po dang ldan pas ji snyed sangs rgyas kyi chos thams cad de/_ting nge 'dzin rnams dang /_gzungs rnams dang /_shin 
[\[236b.7\]]tu brtan pa'i bzod pa'i go cha chen po'i 'khor lo yang grub cing 'dren par 'gyur ro/_/gzhan yang nam mkha'i mig dang /_spyi bo'i ting nge 'dzin rnams dang /_gzungs rnams la thabs mkhas pa'i go cha chen po'i 'khor lo la gnas pa dpag tu med pa nam mkha' lta 
[\[237a\]]
[\[237a.1\]]bu'i ye shes kyi nyi mas phyin ci log bzhi'i mun pa yongs su bsal te/_'das pa'i dus kyi sdig pa mi dge ba'i las kyi lhag mas gnyer te ngan 'gro mnar med pa dang /_gzhan yang srid pa dang 'gro ba rnams su 'khor bar 'khor ba'i las thams cad lhag ma ma lus 
[\[237a.2\]]par yongs su sel te/_rnam par smin pa'i 'bras bu myong bar mi byed do/_/gzhan yang de'i dbang gis sangs rgyas kyi chos rnams la dbang thob pa dang /_phyir mi ldog par 'gyur te/_sdig pa'i grogs po'i dbang du mi 'gro zhing rjes su mi spyod pa dang /_rtag tu sangs rgyas mthong 
[\[237a.3\]]ba dang mi 'bral ba dang /_byang chub sems dpa' dang /_nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa dang bsnyen bkur byed pa dang mi 'bral ba dang /_yon tan thams cad la sems mi ngoms pa nas byang 
[\[237a.4\]]chub kyi bar du rgyun mi 'chad de/_rtag tu sangs rgyas rjes su dran pa dang mi 'bral ba ni chung ngu na rmi lam du yang bar chad med par 'gyur ro/_/rigs kyi bu de la ji ltar na byang chub sems dpa' sems dpa' chen po tshig so so yang dag par rig pas nam mkha'i dbyings dang mnyam pa/_
[\[237a.5\]]tshad med pa/_mtha' yas pa/_yangs shing rgya che ba dang ldan pas ji snyed sangs rgyas kyi chos thams cad de/_ting nge 'dzin rnams dang /_gzungs rnams dang /_shin tu brtan pa'i bzod pa'i go cha chen po'i 'khor lo 'dren par 'gyur zhe na/_'di lta ste/_byang chub sems 
[\[237a.6\]]dpa' rnams bsam gtan dang po nas bsam gtan bzhi pa'i bar du snyoms par 'jug pa dang /_nam mkha' mtha' yas skye mched nas 'du shes med 'du shes med min skye mched kyi bar du snyoms par 'jug pa dang /_'du shes dang tshor ba 'gog pa'i ting nge 'dzin la snyoms par 
[\[237a.7\]]'jug pa'i ting nge 'dzin 'di la gnas na tshor ba rnam gsum dang /_'du byed gsum po yongs su bcad de/_mngon par 'du byed pa dang /_g.yo ba'i sems kyi spyod pa med pa/_tshor ba dang /_'du shes dang /_sems pa dang /_rig pa dang /_yid la byed pa la sogs pa kun 
[\[237b\]]
[\[237b.1\]]gcod par 'gyur ro/_/ting nge 'dzin 'di la gnas na zhag gcig gam/_zhag bdun gyi bar du bsam gtan gyi zas za bar 'gyur ro/_/ting nge 'dzin de las langs na yang sems rab tu zhi ba len pa med cing /_lhan ner gnas par 'gyur ro/_/gzhan yang don dam pa'i mthas gtugs pa'i 
[\[237b.2\]]stong pa nyid kyi ting nge 'dzin la mnyam par 'jog go/_/ting nge 'dzin de la gnas na sems rab tu mnyam pas nam mkha' ltar chags pa med pa dang /_lus kyi ba spu'i bu ga kun nas zil dngar gyi thigs pa skar ma lta bu/_mngon par byung bas kun nas nyon mongs pas bcings pa'i 
[\[237b.3\]]yongs su gdung ba thams cad sel bar 'gyur ro/_/ting nge 'dzin de las langs nas yang dag pa'i dran pa thob ste/_dga' ba khyad par can gyis lus la khyab par gyur pa ni ji ltar lha'i sras po dang /_dbang phyug chen po dang /_bde ba'i ting nge 'dzin thams cad la 'jug pa nas lus kyi 
[\[237b.4\]]ba spu'i khung bu kun nas rab tu bde ba myong ba bzhin de ltar byang chub sems dpa' de lus la bde bas reg pas sangs rgyas rjes su dran par 'gyur ro/_/sangs rgyas rjes su dran pas sangs rgyas mthong ba las mtshan ma gzhan mthong ba med do/_/byang chub sems dpa' de'i tshe sangs 
[\[237b.5\]]rgyas gcig yid la byas na sangs rgyas gcig mthong ngo /_/gal te sangs rgyas mang po yid la byas na sangs rgyas mang po mthong ngo /_/gal te sangs rgyas kyi sku chung bar yid la byas na sangs rgyas kyi sku chung ngur mthong ngo /_/gal te sangs rgyas kyi sku chen por yid la byas na sangs 
[\[237b.6\]]rgyas kyi sku chen por mthong ngo /_/gal te sangs rgyas kyi sku tshad med par yid la byas na sangs rgyas kyi sku tshad med par mthong ngo /_/gal te bdag gi lus sangs rgyas kyi sku'i mtshan dang ldan par yid la byas na bdag gi lus de sangs rgyas kyi sku dang 'dra bar mtshan phun sum tshogs 
[\[237b.7\]]par mthong ngo /_/gal te gzhan gyi lus sangs rgyas kyi skur yid la byas na gzhan gyi lus sangs rgyas kyi sku dang 'dra bar mtshan phun sum tshogs par mthong ngo /_/gal te sems can dang sems can ma yin pa dang /_ji snyed gzugs su gtogs pa thams cad sangs rgyas kyi sku 
[\[238a\]]
[\[238a.1\]]mtshan dang ldan par yid la byas na sems can dang /_sems can ma yin pa dang /_ji snyed gzugs su gtogs pa thams cad sangs rgyas kyi sku dang 'dra bar mtshan phun sum tshogs par mthong gi gzugs gzhan du mi mthong ngo /_/byang chub sems dpa' de'i tshe yang 
[\[238a.2\]]'di snyam du chos thams cad dang /_gzugs thams cad ni sgyu ma dang 'dra ste/_yang dag pa ma yin pas bdag gis tshor ba rnam gsum dang /_'du byed gsum la sogs pa chos thams cad lhag ma ma lus par yongs su gcad do snyam nas 'gog pa'i ting nge 'dzin la snyoms 
[\[238a.3\]]par zhugs so/_/ting nge 'dzin de la gnas nas blo sngon du btang ba bzhin du thams cad yongs su bcad de ting nge 'dzin gyi ro'i zas kyis 'tsho'o/_/gal te na zhag bdun nam/_zhag bdun gnyis sam/_bdun gsum mam/_bzhi'am/_lnga'am/_drug gam/_bdun nam/_
[\[238a.4\]]brgyad dam/_gal te na bskal pa tshad med pa bye ba khrag khrig brgya stong gi bar du ci nus su gnas te/_ting nge 'dzin gyi zas za'o/_/ting nge 'dzin de las langs nas sems rab tu zhi bas ci la yang mi chags te bde bar gnas so/_/gal te don dam pa'i mthas gtugs pa'i 
[\[238a.5\]]ting nge 'dzin la zhugs na yang sngar ji skad bshad pa bzhin du sangs rgyas kyi sku mtshan dang ldan pa yid la bya ba nas chos thams cad dang /_gzugs thams cad sgyu ma dang 'dra ste yang dag pa ma yin pa'i bar du chud par byed do/_/rigs kyi bu 'di ni byang chub sems dpa' sems dpa' chen 
[\[238a.6\]]po'i tshig so so yang dag par rig pa nam mkha'i dbyings dang mnyam pa/_tshad med pa/_mtha' yas pa/_yangs shing rgya che ba dang ldan pa ji snyed sangs rgyas kyi chos thams cad de/_ting nge 'dzin thams cad dang /_gzungs thams cad dang /_shin tu brtan pa'i bzod pa'i go cha chen 
[\[238a.7\]]po'i 'khor lo zhes bya ste/_byang chub sems dpa' sems dpa' chen po dag 'khor lo 'di dang ldan nam mkha'i mig dang /_spyi bo'i ting nge 'dzin rnams dang /_gzungs rnams las shin tu thabs mkhas pa thams cad lhag ma ma lus par spangs te rnam par smin pa'i 'bras bu 
[\[238b\]]
[\[238b.1\]]len par mi byed do/_/gzhan yang rigs kyi bu 'di lta ste/_'jig rten gyi khams su mes 'jig pa 'byung du nye ba ni nyi ma lnga cig car shar te/_'jig rten gyi khams na rdzing bu dang /_rdzing bu chen po dang /_'bab chu dang /_'bab chu chen po dang /_mtsho dang /_mtsho chen po'i chu rnams 
[\[238b.2\]]lhag ma ma lus par thams cad skems par 'gyur ro/_/de bzhin du byang chub sems dpa' yang tshig so so yang dag par rig pa nam mkha'i dbyings dang mnyam pa/_tshad med pa/_mtha' yas pa/_yangs shing rgya che ba dang ldan pas sangs rgyas kyi chos thams cad de/_ting nge 'dzin rnams dang /_gzungs 
[\[238b.3\]]rnams dang /_shin tu brtan pa'i bzod pa'i go cha chen po'i 'khor lo yang mngon par 'dren to/_/gzhan yang nam mkha'i mig dang /_spyi bo'i ting nge 'dzin rnams dang /_gzungs rnams la thabs mkhas pa'i go cha chen po'i 'khor lo la yang gnas shing 'dren par 'gyur ro/_/gang 
[\[238b.4\]]'das pa'i dus kyi sdig pa mi dge ba'i las kyi lhag mas gnyer te/_ngan 'gro mnar med pa dang /_gzhan yang srid pa dang /_'gro ba rnams su 'khor bar 'khor ba'i las thams cad lhag ma ma lus par yongs su bskams te/_rnam par smin pa'i 'bras bu mi len par byed do/_/
[\[238b.5\]]gzhan yang rigs kyi bu 'di lta ste/_'jig rten du chu'i 'jig pa byung ba na stong gsum gyi stong chen po'i 'jig rten gyi khams chu 'di'i khams chung ngu'i gling chen po bzhi dang /_gling phran brgyad dang /_ri rab ri'i rgyal po dang /_ri phran thams cad chu yis bkrus te zhi gnas lhag 
[\[238b.6\]]ma ma lus par zad par 'gyur ro/_/de bzhin du byang chub sems dpa' yang tshig so so yang dag par rig pa nam mkha'i dbyings dang mnyam pa/_tshad med pa/_mtha' yas pa/_yangs shing rgya che ba dang ldan pas ji snyed sangs rgyas kyi chos thams cad de/_ting nge 'dzin rnams 
[\[238b.7\]]dang /_gzungs rnams dang /_shin tu brtan pa'i bzod pa'i go cha chen po'i 'khor lo yang 'grub cing 'dren par 'gyur ro/_/nam mkha'i mig dang /_spyi bo'i ting nge 'dzin rnams dang /_gzungs rnams la thabs mkhas pa'i go cha chen po'i 'khor lo la gnas shing 'dren par 
[\[239a\]]
[\[239a.1\]]'gyur bas 'das pa'i dus kyi sdig pa mi dge ba'i las kyi lhag mas gnyer te ngan 'gro mnar med pa dang /_gzhan yang srid pa dang /_'gro ba rnams su 'khor ba 'khor ba'i las la mkhas pa'i go cha chen po'i 'khor lo la yang gnas par 'gyur ro/_/'khor lo 'di la 
[\[239a.2\]]gnas pas dpag tu med pa nam mkha' lta bu'i ye shes kyi nyi ma byung bas rang gi lus la phyin ci log bzhi dang /_ma rig pa'i mun pa thams cad yongs su sel bar 'gyur ro/_/'das pa'i dus kyi sdig pa mi dge ba'i las kyi lhag mas gnyer te ngan 'gro mnar med pa dang /_gzhan yang 
[\[239a.3\]]srid pa dang /_'gro ba rnams su 'khor bar 'khor ba'i las thams cad kyang lhag ma ma lus par yongs su sel te/_rnam par smin pa'i 'bras bu yang myong bar mi byed do/_/rigs kyi bu byang chub sems dpa' sems dpa' chen po gang 'khor lo 'di dang ldan na thog ma sems bskyed pa nas 
[\[239a.4\]]'dod pa rnam lnga yongs su bsal te/_nyan thos dang /_rang sangs rgyas thams cad las shin tu 'das shing /_nyan thos dang /_rang sangs rgyas thams cad kyi bsod nams kyi zhing du 'gyur ba dang /_nyan thos dang /_rang sangs rgyas kyi theg pa pa thams cad kyis mchod pa dang /_srung ba 
[\[239a.5\]]dang /_bsnyen bkur byed par 'gyur ro/_/'khor lo 'di'i dbang gis sangs rgyas kyi chos thams cad la dbang du 'gyur ba dang /_phyir mi ldog pa dang /_sdig pa'i grogs po'i dbang du mi 'gro ba dang /_sangs rgyas thams cad mthong ba dang mi 'bral zhing byang chub sems dpa' dang /_
[\[239a.6\]]nyan thos kyi nye gnas mthong ba dang mi 'bral ba dang /_chos thos pa dang mi 'bral ba dang /_dge 'dun la mchod pa dang bsnyen bkur byed pa dang mi 'bral ba dang /_yon tan thams cad la sems mi ngoms pa ste/_mngon par byang chub kyi bar du rgyun mi 'chad pa dang rtag tu sangs rgyas 
[\[239a.7\]]rjes su dran pa dang mi 'bral ba ni chung ngu na rmi lam na yang 'bral bar mi byed do/_/de ltar byang chub sems dpa' de bsod nams dang ye shes kyi tshogs kyang myur du rdzogs pa dang /_ring po mi thogs par rnam par dag pa'i sangs rgyas kyi zhing du bla na med pa yang dag par rdzogs pa'i byang chub tu mngon 
[\[239b\]]
[\[239b.1\]]par sangs rgyas nas sangs rgyas kyi zhing de na sems can thams cad kyang rdzus te skye ba dang /_mtshan dang gzugs sangs rgyas bcom ldan 'das dang 'dra ba/_nyon mongs pa srab cing chung ba/_theg pa chen po la bde bar gnas pa sha stag go/_/de nas bcom ldan 'das kyis don de dag 
[\[239b.2\]]gsal bar bzlas pa'i phyir tshigs su bcad de bka' stsal pa/_chos kyi snod du 'gyur bar 'dod pa dag_/nyon mongs thams cad yongs su gcad par bya/_/yang dag stong pa nyid la snyoms zhugs na/_/dngos po gang yang bya bar dka' ba min/_/srid pa'i bcings pa thams 
[\[239b.3\]]cad gcad pa'i phyir/_/snyoms par 'jug la nan tan brtson par bya/_/ting 'dzin yon tan dag dang ldan pas na/_/gdon mi za bar dpag dka'i shes rab thob/_/gzugs med pa yi bsam gtan rab bsgom zhing /_/'gog pa'i ting 'dzin stong pa nyid brtags na/_/sangs rgyas 
[\[239b.4\]]dran pa'i blo mchog rab skyes te/_/sdig pa thams cad yongs su zad 'gyur ro/_/yod dang med pa'i chos rnams thams cad ni/_/yang dag stong pa nyid du brtags pas bcom/_/ngan par 'gro ba'i rgyud rnams yongs bsal nas/_/rtag tu sangs rgyas mang po mthong bar 'gyur/_/yang 
[\[239b.5\]]dag stong pa nyid la rab bsgoms pas/_/dge ba'i chos gzhan kun la brtson bya ste/_/sangs rgyas thams cad kun la rab mchod na/_/myur du sangs rgyas 'bras bu thob par 'gyur/_/sems can kun gyi dge ba'i grogs byas te/_/kun nas nyon mongs pa yi nad bsal na/_/rnam dag sangs 
[\[239b.6\]]rgyas zhing du myur du skye/_/mngon par 'tshang rgya byang chub chen po 'thob/_/sangs rgyas mtshan dang ldan pa'i sems can dag_/sangs rgyas zhing der yongs su gang bar 'gyur/_/thams cad sangs rgyas theg la 'dun pa ste/_/nyan thos rang rgyal theg pa yongs su spong /_/'phags pa shin tu rgyas pa chen po 
[\[239b.7\]]sa'i snying po'i 'khor lo bcu pa bya ba las bsod nams kyi zhing gi mtshan nyid kyi le'u zhes bya ste bdun pa'o//_//bcom ldan 'das kyis theg pa chen po'i rnam grangs 'di bshad pa'i tshe 'khor gyi dkyil 'khor de'i nang na byang chub sems dpa' sems dpa' chen po gang gA'i klung gi bye ma snyed dang 
[\[240a\]]
[\[240a.1\]]mnyam pa sngon 'das pa'i dus na sangs rgyas rjes su dran pa la goms pa dag deng 'dir bcom ldan 'das kyis sangs rgyas rjes su dran pa la nan tan bya ba'i sbyor ba bshad pa thos nas sangs rgyas rjes su dran pa'i ting nge 'dzin gyi sgo mo thams cad thob bo/_/gzhan yang sems can 
[\[240a.2\]]tshad med grangs med pa rnams chos 'di thos nas ting nge 'dzin gyi 'tsho ba me tog gi phreng ba zhes bya ba'i gzungs kyi sgo mo thams cad thob bo/_/gzhan yang sems can tshad med grangs med pa dag bcom ldan 'das kyis bshad pa thos nas dpa' bar 'gro ba glog gi 'od la rten pa zhes bya ba'i 
[\[240a.3\]]gzungs kyi sgo mo thams cad thob bo/_/gzhan yang sems can tshad med grangs med pa dag bcom ldan 'das kyis bshad pa thos nas chos la sgyur ba 'od snang ba las rten par byed pa rjes su 'thun pa'i bzod pa thams cad thob bo/_/gzhan yang sems can tshad med grangs med pa dag bcom ldan 
[\[240a.4\]]'das kyis bshad pa thos nas rdul dang dri ma dang bral te chos la chos kyi mig rnam par dag pa skyes te rgyun du zhugs pa'i 'bras bu thob bo/_/gzhan yang sems can tshad med grangs med pa dag ni bcom ldan 'das kyis bshad pa thos nas lan cig phyir ldog pa'i 'bras bu thob bo/_/gzhan yang 
[\[240a.5\]]sems can tshad med grangs med pa dag bcom ldan 'das kyis bshad pa thos nas phyir mi ldog pa'i 'bras bu thob bo/_/gzhan yang sems can tshad med grangs med pa dag bcom ldan 'das kyis bshad pa thos nas mchog gi dgra bcom pa'i 'bras bu thob bo/_/gzhan yang sems can tshad 
[\[240a.6\]]med grangs med pa dag bcom ldan 'das kyis bshad pa thos nas khams gsum gyi btson ra nas 'byung bar rtsom pas bcom ldan 'das la rten cing rab tu byung nas yang dag pa'i chos la zhugs par gyur to/_/gzhan yang sems can tshad med grangs med pa dag na ma 'tsho'i bar du dge ba 
[\[240a.7\]]bcu'i las kyi lam la bde bar gnas shing nyan thos kyi theg par sems bskyed pas phyir mi ldog par gyur to/_/gzhan yang sems can tshad med grangs med pa dag bcom ldan 'das kyis bshad pa thos nas nam 'tsho'i bar du dge ba bcu'i las kyi lam la bde bar gnas nas/_rang sangs 
[\[240b\]]
[\[240b.1\]]rgyas kyi theg par sems bskyed pa las phyir mi ldog par gyur to/_/gzhan yang sems can tshad med grangs med pa dag bcom ldan 'das kyis bshad pa thos nas nam 'tsho'i bar du dge ba bcu'i las kyi lam la bde bar gnas nas theg pa chen por sems bskyed cing bla na med pa yang dag par 
[\[240b.2\]]rdzogs pa'i byang chub las phyir mi ldog par gyur to/_/gzhan yang sems can tshad med grangs med pa dag ni bcom ldan 'das kyis bshad pa thos nas 'jig rten gyi yang dag par lta ba thob par gyur te/_yang dag par lta ba de'i dbang gis ngan song du 'gro ba'i rgyu dang /_kun nas nyon mongs pa'i 
[\[240b.3\]]las dang /_nyon mongs pa thams cad byang nas mtho ris su 'gro ba'i rgyu dang /_yang dag pa'i smon lam dang /_dge ba'i las thams cad skye zhing 'phel bar 'gyur ro/_/gzhan yang sems can tshad med grangs med pa dag bcom ldan 'das kyis bshad pa thos nas dkon mchog gsum la 
[\[240b.4\]]skyabs su song ste/_dge bsnyen gyi sdom pa blangs nas sangs rgyas mchod pa la spro ba dang /_chos thos pa la dga' ba dang /_dge 'dun gyi g.yog byed pa la mos te/_nyin mtshan du 'bad pa'i brtson 'grus la sems par tshad med par gyur to/_/gzhan yang sems can tshad med grangs 
[\[240b.5\]]med pa dag bcom ldan 'das kyis bshad pa thos nas log pa la 'bab pa dang /_log pa la phyogs pa dang /_blo gros ngan pa dang /_las ngan pa thams cad yongs su spangs te/_sangs rgyas kyi chos la mi 'gyur ba'i dad pa thob nas khyim na gnas pa'i chos yongs su spangs te rnam par dag 
[\[240b.6\]]pas rab tu byung bar gyur to/_/de nas bcom ldan 'das kyis byang chub sems dpa' sems dpa' chen po nam mkha'i snying po la 'di skad ces bka' stsal to/_/rigs kyi bu ngas sa'i snying po'i 'khor lo bcu pa zhes bya ba brda sprod pa chen po chos kyi sgo mo 'di/_khyod kyi lag tu gtad kyis khyod 
[\[240b.7\]]kyis gzungs su zung la shin tu rgyas par gyis shig_/sems can gang chos kyi rnam grangs 'di la klog gam/_'don tam/_yid la byed dam/_gzhan la yang rgya cher 'chad dam/_yang dag pa'i spyad pa la gnas pa dag la khyod kyis chos rnam pa 'di bcus bsrungs te/_yun ring 
[\[241a\]]
[\[241a.1\]]por phan pa dang bde ba'i don thob par gyis shig_/bcu gang zhe na/_'di lta ste/_de'i thabs dang bdog pa'i nor thams cad bsrungs te nyams par mi bya ba dang /_gnod pa thams cad las bsrungs te/_gnod pa med par bya ba dang /_log par lta ba dang /_log par phyogs pa las 
[\[241a.2\]]bsrungs te mi dge ba bcu'i las kyi lam spang bar bya ba dang /_de'i lus dang ngag la gnod pa thams cad las bsrungs te med par bya ba dang /_'phya ba dang skur pa thams cad las bsrungs te med par bya ba dang /_tshul khrims dang spyod pa thams cad nyams par mi 'gyur bar srung ba 
[\[241a.3\]]dang /_de la mi ma yin pa thams cad dang /_'byung ba chen po 'khrugs pa dang /_dus ma yin pa'i nad dang /_mi dge ba thams cad yongs su sel bar srung ba dang /_de la dus ma yin pa tshul ma yin pa/_ltas ngan dang /_rims thams cad mi 'byung bar srung ba dang /_de la 'chi ba'i dus 
[\[241a.4\]]byed pa na yang sangs rgyas thams cad mthong bar srung ba dang /_de tshe 'phos nas kyang bde 'gror skye ba dang /_phan pa dang bde ba'i don thob par yongs su srung bar byed do/_/rigs kyi bu sems can gang chos kyi rnam grangs 'di klog pa dang /_'don pa dang /_don yid la byed pa dang /_
[\[241a.5\]]gzhan la rgya cher 'chad dam/_yang dag pa'i spyod pa la gnas pa dag la khyod kyis chos rnam pa 'di bcus shin tu bsrungs shing /_byin gyis brlabs te/_chos rnam pa 'di bcus yun ring por phan pa dang bde bar gyis shig_/de nas byang chub sems dpa' sems dpa' chen po nam 
[\[241a.6\]]mkha'i snying pos bcom ldan 'das la 'di skad ces gsol to/_/de de bzhin no/_/bcom ldan 'das bdag gis chos kyi rnam grangs gzungs su 'dzin cing shin tu rgyas par bgyi'o/_/sems can gang chos kyi rnam grangs 'di la klog pa dang /_'don pa dang /_don yid la bgyid pa dang /_pha 
[\[241a.7\]]rol po la rgya cher ston pa dang /_yang dag pa'i spyod pa la gnas pa dag la bdag gis chos rnam pa 'di bcus shin tu bsrungs te yun ring por phan pa dang bde bar bgyi'o/_/de nas bcom ldan 'das kyis mdo sde 'di gsungs nas/_'khor gyi dkyil 'khor de na gnas pa'i byang chub 
[\[241b\]]
[\[241b.1\]]sems dpa' sems dpa' chen po nam mkha'i snying po dang /_byang chub sems dpa' sems dpa' chen po sa'i snying po dang /_byang chub sems dpa' sems dpa' chen po rdo rje'i snying po dang /_byang chub sems dpa' sems dpa' chen po rigs par the tsom 'dri ba dang /_tshangs pa 
[\[241b.2\]]chen po lha'i snying po dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa la sogs pa 'khor mang po thams cad bcom ldan 'das kyis gsungs pa la mngon par dga'o//_//
[\[241b.3\]]'dus pa chen po las byang chub sems dpa' sa'i snying po'i 'khor lo bcu pa las bde ba'i don thob pa yongs su gdams pa zhes bya ba'i le'u ste brgyad do//_//'dus pa chen po byang chub sems dpa' sa'i snying po'i 'khor lo bcu pa zhes bya ba theg pa chen po'i mdo rdzogs 
[\[241b.4\]]so//_//rgya'i mkhan po hwa shang zab mo la sogs pa dang /_zhu chen gyi lo tsa ba ban de rnam par mi rtog gis bsgyur cing zhus te gtan la phab pa//[ {D240}]@##/_/rgya gar skad du/_Ar+yA bai brta tsakra nA ma 
[\[241b.5\]]ma hA yA na sU tra/_bod skad du/_'phags pa phyir mi ldog pa'i 'khor lo zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa 
[\[241b.6\]]na rgyal bu rgyal byed kyi tshal mgon med zas sbyin gyi kun dga' ra ba na/_dge slong gi dge 'dun chen po dang thabs cig tu bzhugs so/_/de nas bcom ldan 'das nam gyi cha smad kyi thun la 'od dri ma med pa zhes bya ba'i ting nge 'dzin la snyoms par zhugs so/_/'jam dpal gzhon 
[\[241b.7\]]nur gyur pa ni kun du snang byed ces bya ba'i ting nge 'dzin la snyoms par zhugs so/_/byang chub sems dpa' sems dpa' chen po byams pa ni kun tu snang ba zhes bya ba'i ting nge 'dzin la snyoms par zhugs so/_/de nas tshe dang ldan pa shA ri'i bu nam gyi cha smad kyi thun nam nangs kar 
[\[242a\]]
[\[242a.1\]]gnas khang nas byung ste/_'jam dpal gzhon nur gyur pa'i gnas khang ga la ba der song ngo /_/de nas tshe dang ldan pa shA ri'i bus 'jam dpal gzhon nur gyur pa'i gnas khang du 'jug par bsams pa dang /_bcom ldan 'das kyi bzhugs khang gi khor yug nas pad ma 
[\[242a.2\]]khri byung ba mthong zhing glu'i sgra chen po yang thos so/_/pad ma de dag las kyang 'od byung ba mthong ngo /_/'od des kyang rgyal bu rgyal byed kyi tshal thams cad snang bar byed pa mthong ngo /_/mnyan du yod pa'i grong khyer chen po thams cad dang /_stong gsum gyi stong chen po'i 'jig rten gyi khams 
[\[242a.3\]]thams cad kyang snang bar gyur par mthong ngo /_/de nas tshe dang ldan pa shA ri'i bus 'jam dpal gzhon nur gyur pa'i gnas khang du mi 'gro bar bsams pa dang /_zhugs par gyur cing bdag nyid 'jam dpal gzhon nur gyur pa'i mdun na 'dug par shes te/_des 'jam dpal gzhon 
[\[242a.4\]]nur gyur pa skyil mo krung bcas shing 'dug par mthong ngo /_/mthong nas kyang se gol gtogs na ma langs so/_/de nas lud pa'i sgra phyung na yang ma langs te/_des 'jam dpal gzhon nur gyur pa'i cho 'phrul mthong nas/_bdag rgya mtsho chen po'i nang na gnas pa snyam du shes shing 
[\[242a.5\]]'jam dpal gzhon nur gyur pa skyil mo krung bcas te/_'dug nas gnas khang dang bcas te/_shar phyogs su 'gro ba mthong ngo /_/de nas tshe dang ldan pa shA ri'i bu 'jam dpal gzhon nur gyur pa'i mdun du skyil mo krung bcas te/_'jam dpal gzhon nur gyur pa la mig mi 'dzums 
[\[242a.6\]]par lta zhing 'dug pa dang /_des 'jam dpal gzhon nur gyur pa shar phyogs su gang gA'i klung gi bye ma snyed kyi 'jig rten gyi khams las 'das te/_'jig rten gyi khams phyir mi ldog pa'i dbyings zhes bya bar phyin par mthong ngo /_/de nas de bzhin gshegs pa 'od zer gyis khebs 
[\[242a.7\]]pa'i pad ma rab tu rgyas pa'i sku zhes bya ba mthong ste/_de bzhin gshegs pa de'i spu'i khung bu rnams nas pad ma dag byung ste pad ma de dag gis dpag tshad khrir khyab pa mthong ngo /_/pad ma de dag kyang shin tu rgyas shing 'dab ma stong dang ldan par mthong ngo /_/pad ma'i snying po de 
[\[242b\]]
[\[242b.1\]]dag la yang byang chub sems dpa' mtshan sum cu rtsa gnyis dang ldan pa/_lus kyi mdog gser gyi kha dog lta bu dag 'khod par mthong ngo /_/de'i nang na pad ma chen po gcig las bcom ldan 'das byung nas stong par gyur te/_pad ma chen po de la 'jam dpal gzhon nur gyur pa 'dug 
[\[242b.2\]]nas/_pad ma chen po de dang lhan cig tu nam mkha' la mngon par 'phags te/_mngon par 'phags nas bcom ldan 'das de la lan gsum bskor ba byas te/_bcom ldan 'das de'i zhabs la mgo bos phyag 'tshal nas/_pad ma chen po de nyid la skyil mo krung bcas te 'dug 
[\[242b.3\]]pa mthong ngo /_/de nas de bzhin gshegs pa 'od zer gyis khebs pa'i pad ma rab tu rgyas pa'i skus mkhyen bzhin du/_'jam dpal gzhon nur gyur pa la 'di skad ces bka' stsal to/_/'jam dpal gzhon nur gyur pa khyod da gzod gang nas 'ongs/_de skad ces bka' stsal pa 
[\[242b.4\]]dang /_'jam dpal gzhon nur gyur pas de bzhin gshegs pa 'od zer gyis khebs pa'i pad ma rab tu rgyas pa'i sku la 'di skad ces gsol to/_/bcom ldan 'das 'jig rten gyi khams mi mjed nas mchis so/_/de nas bcom ldan 'das de'i rim gro pa byang chub sems dpa' 
[\[242b.5\]]sgra snyan ces bya ba de/_pad ma'i stan de las langs te/_bla gos phrag pa gcig tu gzar nas/_bcom ldan 'das de'i zhabs la mgo bos phyag 'tshal te/_pus mo g.yas pa'i lha nga pad ma'i snying po la btsugs nas/_bcom ldan 'das ga la ba de logs su thal mo sbyar 
[\[242b.6\]]ba btud de/_bcom ldan 'das la 'di skad ces gsol to/_/bcom ldan 'das 'jig rten gyi khams mi mjed de ji srid cig na mchis/_de skad ces gsol pa dang /_de bzhin gshegs pa 'od zer gyis khebs pa'i pad ma rab tu rgyas pa'i skus byang chub sems dpa' sems 
[\[242b.7\]]dpa' chen po sgra snyan la 'di skad ces bka' stsal to/_/rigs kyi bu 'jig rten gyi khams 'di nas nub phyogs logs su 'jig rten gyi khams gang gA'i klung gi bye ma snyed 'das pa na'o/_/gsol pa bcom ldan 'das 'jig rten gyi khams de na/_bcom ldan 'das gang chos ston/_
[\[243a\]]
[\[243a.1\]]bcom ldan 'das des bka' stsal pa/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya'o/_/gsol pa bcom ldan 'das de ni chos ston pa ci 'dra ba zhig lags/_bka' stsal pa/_theg pa gsum la brtsams 
[\[243a.2\]]te'o/_/gsol pa bcom ldan 'das theg pa gsum po de dag gang lags/_bka' stsal pa/_nyan thos kyi theg pa dang /_rang sangs rgyas kyi theg pa dang /_theg pa chen po ste/_theg pa gsum po de dag la brtsams nas/_bcom ldan 'das de bzhin gshegs pa dgra bcom 
[\[243a.3\]]pa yang dag par rdzogs pa'i sangs rgyas shAkya thub pa de chos ston to/_/gsol pa bcom ldan 'das sangs rgyas bcom ldan 'das thams cad kyi chos bstan pa 'thun pa ma lags sam/_bka' stsal pa/_rigs kyi bu sangs rgyas bcom ldan 'das rnams kyi chos bstan pa ni 
[\[243a.4\]]'thun no/_/gsol pa sangs rgyas bcom ldan 'das rnams kyi chos bstan pa ji tsam zhig 'thun/_bka' stsal pa/_sangs rgyas bcom ldan 'das rnams kyi chos bstan pa ni phyir mi ldog pa'i chos kyi 'khor lor 'thun no/_/gsol pa bcom ldan 'das ji ltar bcom ldan 
[\[243a.5\]]'das de theg pa gsum la brtsams te de ltar chos ston/_bka' stsal pa/_rigs kyi bu sems can de dag ni dman pa la mos pa dag ste/_de dag theg pa gcig la mi 'jug pas na thabs mkhas pas/_de dag de ltar nye bar khrid de/_rigs kyi bu sangs rgyas bcom ldan 
[\[243a.6\]]'das rnams ni thabs mkhas pa chen po dang ldan pa'o/_/bcom ldan 'das de ni snyigs ma lnga'i dus na byung ste/_de dag ni theg pa gcig la ma mos pa dag go/_/gsol pa/_bcom ldan 'das de na chos ston pa ni de ltar tshegs che lags pa lta/_bka' stsal pa/_rigs 
[\[243a.7\]]kyi bu de de lta'o/_/gsol pa/_bcom ldan 'das bdag der ma skyes pa ni bdag gis rnyed pa legs par rnyed pa lags so/_/bka' stsal pa/_rigs kyi bu de skad ma zer cig_/gsol pa bcom ldan 'das ci'i slad du lags/_bka' stsal pa/_rigs kyi bu gang zhig 'dir lo nyi 
[\[243b\]]
[\[243b.1\]]khri dge ba'i rtsa ba yang dag par bsgrub pa bas/_gang zhig der snga dro gcig gis de ni de bas ches bsod nams mang du yang dag par sgrub bo/_/de ci'i phyir zhe na/_'jig rten gyi khams de tsam du kun nas nyon mongs pa can du gyur pa'i phyir ro/_/gsol pa bcom ldan 'das 
[\[243b.2\]]'jig rten gyi khams de ji tsam du kun nas nyon mongs pa can du gyur pa lags/_bka' stsal pa/_rigs kyi bu 'jig rten gyi khams de'i kun nas nyon mongs par gyur pa ji tsam pa/_'jig rten gyi khams de'i kun nas nyon mongs pa mnyan na/_khyod kyi tshe'i tshad zad par 
[\[243b.3\]]'gyur ro/_/de nas byang chub sems dpa' sems dpa' chen po sgra snyan gyis de'i tshe rin po che sna bdun gyi pad ma dag blangs te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba de logs su gtor to/_/gtor 
[\[243b.4\]]nas kyang de bzhin gshegs pa dgra bcom pa yang dag par rdzogs pa'i sangs rgyas de blta'o zhes tshig tu yang dang yang smras so/_/bka' stsal pa/_rigs kyi bu khyod de bzhin gshegs pa dgra bcom pa yang dag par rdzogs pa'i sangs rgyas de mthong bar 'dod dam/_gsol 
[\[243b.5\]]pa bcom ldan 'das mthong bar 'tshal lags so/_/bka' stsal pa/_'jam dpal gzhon nur gyur pa 'di dang lhan cig song shig_/de nas byang chub sems dpa' sgra snyan gyis 'jam dpal gzhon nur gyur pa la 'di skad ces smras so/_/'jam dpal bdag gis de bzhin 
[\[243b.6\]]gshegs pa dgra bcom pa yang dag par rdzogs pa'i sangs rgyas de blta'o/_/smras pa/_rigs kyi bu re zhig kho bos phyag bya ba dang /_bsnyen bkur bya ba'i sangs rgyas bcom ldan 'das mang ngo /_/smras pa/_kho bo yang khyod dang lhan cig tu phyag bya'o/_/bsnyen bkur du 
[\[243b.7\]]bya'o/_/de nas 'jam dpal gzhon nur gyur pas de bzhin gshegs pa dgra bcom pa yang dag par rdzogs pa'i sangs rgyas 'od zer gyis khyab pa'i pad ma rab tu rgyas pa'i sku la phyag 'tshal te/_lan gsum bskor ba byas nas 'di lta ste dper na skyes bu stobs dang ldan pas 
[\[244a\]]
[\[244a.1\]]lag pa bskum pa las brkyang ba'am/_brkyang ba las bskum pa de bzhin du 'jam dpal gzhon nur gyur pa 'jig rten gyi khams der mi snang bar gyur nas/_shar phyogs su 'jig rten gyi khams gang gA'i klung gi bye ma snyed rnams su sangs rgyas bcom ldan 'das 
[\[244a.2\]]rnams kyi gan du byung ste/_thams cad na yang chos bstan pa 'di nyid byung ngo /_/lho phyogs dang /_nub dang /_byang dang /_steng dang /_'og dang /_phyogs mtshams rnams su yang de bzhin te/_'on kyang 'dzam bu'i gling 'jig rten gyi khams mi mjed 'dir nam ma na ngas so/_/de nas 
[\[244a.3\]]tshe dang ldan pa kun dga' bo gnas khang gi nang na 'dug bzhin du skar khung gi gseb nas 'od byung bar mthong nas/_de gnas khang nas 'byung ngo snyam ste/_khri las langs pa dang /_nyi ma ma shar bar rgyal bu rgyal byed kyi tshal thams cad snang bar gyur par mthong ngo /_/rgyal bu 
[\[244a.4\]]rgyal byed kyi tshal thams cad chu dang ba sngo ba gsal bas gang ba dang /_'di na shing yang med gtsug lag khang yang med par mthong nas/_des 'di snyam du bsams te/_ji ltar sngon ma byung ba'i snga ltas 'di dag snang ba las na/_deng ni chos chen po zhig ston par 'gyur ro snyam mo/_/de 
[\[244a.5\]]nas tshe dang ldan pa kun dga' bos 'di snyam du bsams te/_rkang pa sa la bzhag go snyam nas/_de nas tshe dang ldan pa kun dga' bos rkang pa sa la bzhag na gsher ba yang med/_byed pa yang med nas de dga' ba dang bde ba skyes te/_bcom ldan 'das kyi bzhugs khang ga 
[\[244a.6\]]la ba der song nas phyin pa dang /_bcom ldan 'das kyi bzhugs khang gi khor yug nas pad ma khri mthong zhing /_rol mo'i sgra chen po dang /_glu'i sgra chen po yang thos so/_/pad ma de dag las kyang 'od byung bar mthong ste/_'od des kyang stong gsum gyi stong chen po'i 'jig rten gyi 
[\[244a.7\]]khams thams cad snang bar gyur par mthong nas/_de dga' ba dang yid bde ba skyes te/_pus mo g.yas pa'i lha nga sa la btsugs nas thal mo sbyar te/_bcom ldan 'das la phyag 'tshal to/_/phyag 'tshal ba dang nam nangs te/_nyi ma shar bar gyur to/_/de dag gi nang nas 
[\[244b\]]
[\[244b.1\]]pad ma gcig rgyal bu rgyal byed kyi tshal gyi dbus su song ste 'dug par gyur to/_/de nas tshe dang ldan pa kun dga' bos pad ma de rgyal bu rgyal byed kyi tshal gyi dbus su 'dug pa mthong ngo /_/de nas tshe dang ldan pa kun dga' bos 'di snyam du bsams te/_chos ston pa'i snga ltas byung 
[\[244b.2\]]gi bdag bcom ldan 'das kyi gdan shom du 'gro'o snyam nas/_bcom ldan 'das kyi gdan bshams ma thag tu sa chen po yang rnam pa drug tu g.yos par gyur to/_/rgyal bu rgyal byed kyi tshal thams cad kyang me tog gis khyab par khebs par gyur to/_/me tog dang bcas 
[\[244b.3\]]pa dang /_'bras bu dang bcas pa'i shing ljon pa rnams kyang byung bar gyur to/_/dge slong thams cad kyang gnas khang nas 'byung bar bsams pa dang /_rgyal bu rgyal byed kyi tshal thams cad chu dang bsngo ba gsal bas gang bar mthong nas/_de dag 'byung ba'am ldog par yang mi 
[\[244b.4\]]nus la/_'di na shing dang gtsug lag khang yang ma mthong gi snang ba chen po mthong nas/_de dag gnas khang de nyid na 'dug bzhin du 'di snyam du sems te/_de'i snga ltas 'di dag snang ba las na/_deng chos chen po zhig ston par 'gyur ro snyam mo/_/de nas bcom ldan 'das 
[\[244b.5\]]ting nge 'dzin de las bzhengs nas gdan bshams pa la bzhugs so/_/bcom ldan 'das bzhugs ma thag tu 'jam dpal gzhon nur gyur pa/_byang chub sems dpa' bye ba phrag grangs med pa rnams dang /_lhan cig tu sa rum nas mngon par 'thon te/_'thon nas kyang bcom 
[\[244b.6\]]ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_byang chub sems dpa' sems dpa' chen po de dag dang lhan cig tu bcom ldan 'das kyi spyan sngar 'dug go/_/de nas bcom ldan 'das kyis tshe dang ldan pa kun dga' bo 
[\[244b.7\]]la bka' stsal pa/_kun dga' bo khyod song la mnyan du yod pa na rgyal bu rgyal byed kyi tshal na dge slong dang /_dge slong ma dang /_dge bsnyen dang /_dge bsnyen ma ji srid cig 'khod pa de dag thams cad bos shig_/bcom ldan 'das legs so zhes gsol te/_tshe dang ldan pa 
[\[245a\]]
[\[245a.1\]]kun dga' bos bcom ldan 'das kyi ltar mnyan nas/_gtsug lag khang nas gtsug lag khang du rgyu zhing song ste/_dge slong rnams la smras pa/_tshe dang ldan pa khyed la ston pa gsung ngo /_/de dag gis smras pa/_bdag cag gis kyang snga ltas rig mod kyi 'gro ma 
[\[245a.2\]]nus so/_/de ci'i phyir zhe na/_rgyal bu rgyal byed kyi tshal thams cad chu dang bsngo ba gsal bas gang bar mthong ngo /_/de nas tshe dang ldan pa kun dga' bos dge slong de dag gi ltar mnyan nas/_bcom ldan 'das ga la ba der song ste/_bcom ldan 'das kyi zhabs la mgo bos 
[\[245a.3\]]phyag 'tshal nas/_bcom ldan 'das la 'di skad ces gsol to/_/bcom ldan 'das dge slong dag ni mchi ba'i rngo mi thogs so/_/de ci'i slad du zhe na/_rgyal bu rgyal byed kyi tshal bas par chab dang bsngo ba gsal bas bltams par mthong ngo /_/bcom ldan 'das kyis bka' 
[\[245a.4\]]stsal pa/_kun dga' bo dge slong de dag ni chu ma yin pa la chur 'du shes pa dag ste/_ji ltar dge slong de dag chu ma yin pa la chur 'du shes pa de bzhin du de dag rgyun du zhugs pa'i 'bras bu ma yin pa la rgyun du zhugs pa'i 'bras bur 'du shes/_lan cig phyir 'ong ba'i 'bras bu 
[\[245a.5\]]ma yin pa la lan cig phyir 'ong ba'i 'bras bur 'du shes/_phyir mi 'ong ba'i 'bras bu ma yin pa la phyir mi 'ong ba'i 'bras bur 'du shes/_dgra bcom pa nyid kyi 'bras bu ma yin pa la dgra bcom pa nyid kyi 'bras bur 'du shes/_rang sangs rgyas nyid ma yin pa la rang sangs 
[\[245a.6\]]rgyas su 'du shes/_gzugs ma yin pa la gzugs su 'du shes/_tshor ba ma yin pa dang /_'du shes ma yin pa dang /_'du byed rnams ma yin pa dang /_rnam par shes pa ma yin pa la rnam par shes par 'du shes pa dag ste/_kun dga' bo khyod song la bos shig dang 'ong bar 'gyur 
[\[245a.7\]]ro/_/de nas tshe dang ldan pa kun dga' bos bcom ldan 'das kyi ltar mnyan te/_yang dge slong de dag bod pa'i phyir mnyan du yod pa'i grong khyer chen por zhugs nas dge slong rnams dang /_dge slong ma rnams dang /_dge bsnyen rnams dang /_dge bsnyen ma rnams la bsgo ba/_tshe 
[\[245b\]]
[\[245b.1\]]dang ldan pa dag khyed la ston pa gsung ngo /_/de nas tshe dang ldan pa kun dga' bos 'khor bzhi po dag la bsgo nas bcom ldan 'das ga la ba der song ste/_bcom ldan 'das kyi zhabs la mgo bos phyag 'tshal nas/_bcom ldan 'das la 'di skad ces gsol to/_/bcom ldan 
[\[245b.2\]]'das 'khor bzhi la bsgo lags so/_/de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu khyod song la stong gsum gyi stong chen po'i 'jig rten gyi khams na byang chub sems dpa' sems dpa' chen po go cha chen po bgos pa 
[\[245b.3\]]rnams dang /_dge slong dang /_dge slong ma dang /_dge bsnyen dang /_dge bsnyen ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa ji snyed 'khod pa de dag thams cad 
[\[245b.4\]]bos shig_/bcom ldan 'das legs so zhes gsol te/_tshe dang ldan pa maud gal gyi bu chen pos bcom ldan 'das kyi ltar mnyan nas/_'di lta ste dper na/_skyes bu stobs dang ldan pas lag pa bskum pa las brkyang ba'am/_brkyang ba las bskum pa de bzhin du skad cig 
[\[245b.5\]]thang cig yud tsam de la maud gal gyi bu chen pos/_stong gsum gyi stong chen po'i 'jig rten gyi khams su byang chub sems dpa' sems dpa' chen po rnams dang /_dge slong rnams dang /_dge slong ma rnams dang /_dge bsnyen rnams dang /_dge bsnyen ma rnams dang /_lha 
[\[245b.6\]]rnams dang /_klu rnams dang /_gnod sbyin rnams dang /_dri za rnams dang /_lha ma yin rnams dang /_nam mkha' lding rnams dang /_mi'am ci rnams dang /_lto 'phye chen po rnams dang /_mi rnams dang /_mi ma yin pa rnams la bsgo nas sangs rgyas kyi mthu dang /_bdag 
[\[245b.7\]]nyid kyi rdzu 'phrul gyi stobs kyis bcom ldan 'das kyi spyan sngar 'dug ste/_bcom ldan 'das la 'di skad ces gsol to/_/bcom ldan 'das 'khor bzhi la bsgo lags so/_/de nas 'khor bzhi po de dag gis dpag tshad stong khor yug tu khyab par gyur to/_/lha 
[\[246a\]]
[\[246a.1\]]rnams kyis kyang dpag tshad lnga khri tsam gyi steng gi bar snang khyab par gyur to/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das 'khor bzhi po 'di yang 'dus shing mchis/_lha rnams kyis kyang 
[\[246a.2\]]bar snang bltams shing mchis na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis phyir mi ldog pa'i 'khor lo la brtsams te chos bstan du gsol/_bcom ldan 'das 'khor 'di na dge slong dang /_dge slong ma dang /_dge 
[\[246a.3\]]bsnyen dang /_dge bsnyen ma dag kyang mang /_lha brgya stong phrag kyang mang /_de ma lags pa gzhan gang dag rgyun du zhugs pa'i 'bras bur 'du shes pa dang /_lan cig phyir 'ong ba'i 'bras bur 'du shes pa dang /_phyir mi 'ong ba'i 'bras bur 'du shes pa dang /_dgra 
[\[246a.4\]]bcom pa nyid kyi 'bras bur 'du shes pa dang /_rang sangs rgyas nyid du 'du shes pa mang du mchis na/_de dag gi 'du shes rnam par dgrol ba'i slad du bcom ldan 'das kyis gang la dgongs te/_rgyun du zhugs pa'i 'bras bu bstan pa dang /_lan cig phyir 'ong ba'i 'bras bu 
[\[246a.5\]]dang /_phyir mi 'ong ba'i 'bras bu dang /_dgra bcom pa nyid kyi 'bras bu bstan pa dang /_bcom ldan 'das kyis gang la dgongs te/_rang sangs rgyas nyid kyi bstan pa bcom ldan 'das kyis bshad du gsol/_de nas bcom ldan 'das cang mi gsung bas gnang 
[\[246a.6\]]bar mdzad do/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das bdag mdang 'dir nam gyi cha smad la mchis langs nas/_gnas khang nas byung ste/_'jam dpal gzhon nur gyur pa'i gnas khang ga la ba der 
[\[246a.7\]]mchis nas son te/_'jam dpal gzhon nur gyur pa'i gnas khang du 'jug ces bgyis na/_bcom ldan 'das kyi bzhugs khang mthong ste/_bcom ldan 'das kyi bzhugs khang gi khor yug nas pad ma khri yang mthong /_rol mo'i sgra chen po dang /_glu'i sgra chen po 
[\[246b\]]
[\[246b.1\]]thos/_pad ma de dag las 'od byung ba yang mthong /_'od des rgyal bu rgyal byed kyi tshal thams cad gda' bar gyur pa dang /_mnyan du yod pa'i grong khyer thams cad dang /_stong gsum gyi stong chen po'i 'jig rten gyi khams thams cad gda' bar gyur pa yang mthong na 
[\[246b.2\]]bcom ldan 'das 'di su'i snga ltas lags/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu 'di ni gang gi phyir 'jam dpal gyis bskul ba'i chos 'di bstan pa'i snga ltas so/_/de nas 
[\[246b.3\]]bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das bdag ma dang 'dir nam gyi cha smad kyi thun la gnas khang gi nang na mchis bzhin du skar khung gi gseb nas 'od mchis pa mthong nas bdag gnas khang nas 'byung snyam ste khri 
[\[246b.4\]]las langs pa dang /_gdugs ma shar bar rgyal bu rgyal byed kyi tshal bas par gda' bar gyur cing /_rgyal bu rgyal byed kyi tshal bas par chab dang ba sngo ba gsal bas bltams la 'di na zhugs shing yang ma mchis/_gtsug lag khang yang ma mchis par mthong na bcom ldan 
[\[246b.5\]]'das 'di su'i snga ltas lags/_bcom ldan 'das kyis bka' stsal pa/_kun dga' bo 'di ni gang gi phyir 'jam dpal gzhon nur gyur pas bskul ba rnyog pa med pa'i chos bstan pa 'di'i snga ltas so/_/de nas bcom ldan 'das kyis de'i tshe tshe dang ldan pa kun dga' 
[\[246b.6\]]bo la tshigs su bcad de bka' stsal pa/_'jam pa'i dbyangs ni 'jigs med pa/_/'di yis gang phyir dris pa yi/_/ye shes 'di ni rnyog pa med/_/sangs rgyas ye shes bla na med/_/'jam pa'i dbyangs ni 'jigs med pa/_/ye shes ldan pas gang phyir 
[\[246b.7\]]dris/_/ye shes 'di ni rnam rtog med/_/spros pa med cing zag pa med/_/'di las dngos po grub pa med/_/ma grub pa yang de bzhin no/_/thams cad spangs pa'i ye shes ni/_/'jam pa'i dpal gyis yongs su dris/_/'di la 'bras bu grub pa med/_/rnam pa 
[\[247a\]]
[\[247a.1\]]kun tu med par brjod/_/'di ni 'jig rten rnams kyi mgon/_/skyob pa rnams kyi ldem po ngag_/'jam dbyangs 'jigs pa med pa yis/_/gang gi ched du yongs dris pa/_/'di la sgra ni med pa ste/_/sgra rnams thams cad mnyam par gyur/_/de skad 
[\[247a.2\]]ces bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das ci lags/_'jam dpal gzhon nur gyur pa phyir mi ldog pa'i 'khor lo'i slad du yongs su zhu lags sam/_bka' stsal pa/_kun dga' bo de de bzhin te/_
[\[247a.3\]]kun dga' bo sangs rgyas bcom ldan 'das rnams ni phyir mi ldog pa'i 'khor lo bskor ba dag go/_/gsol pa bcom ldan 'das de bzhin gshegs pas ci la dgongs te/_dad pas rjes su 'brang ba bstan/_chos kyi rjes su 'brang ba bstan/_de bzhin du bcom 
[\[247a.4\]]ldan 'das de bzhin gshegs pa dgra bcom pa yang dag par rdzogs pa'i sangs rgyas kyis ci la dgongs te/_brgyad pa dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_nyan thos dgra bcom pa dang /_rang sangs rgyas bstan/_bcom 
[\[247a.5\]]ldan 'das de bzhin gshegs pas gang la dgongs te/_dad pas rjes su 'brang ba yongs su bstan pa dang /_de bzhin du de bzhin gshegs pas gang la dgongs te/_chos kyi rjes su 'brang ba dang /_brgyad pa dang /_rgyun du zhugs pa dang /_lan cig phyir 'ong ba 
[\[247a.6\]]dang /_phyir mi 'ong ba dang /_nyan thos dgra bcom pa dang /_rang sangs rgyas yongs su bstan pa de/_bcom ldan 'das de bzhin gshegs pas byang chub sems dpa'i chos nyid kyang de nyid lags par de ltar yongs su bstan tam/_ci lags bcom ldan 'das kyis 
[\[247a.7\]]bstan du gsol/_bka' stsal pa/_kun dga' bo de de bzhin te/_de bzhin gshegs pas de dag nyid byang chub sems dpa'i chos zhes de skad yongs su bstan to/_/de ci'i phyir zhe na/_kun dga' bo snyigs ma lnga'i tshe skyes pa'i sems can dag ni dman pa la mos pa dag ste/_de dag 
[\[247b\]]
[\[247b.1\]]sangs rgyas kyi ye shes la ma mos pas/_kun dga' bo sangs rgyas bcom ldan 'das thabs la mkhas pa dag thabs mkhas pas de ltar de dag la chos ston to/_/kun dga' bo sems can gang dag rgya chen po la mos pa de dag ni nyung ste/_kun dga' bo sems can gang dag dman pa la mos 
[\[247b.2\]]pa de dag gi ched du de bzhin gshegs pa thabs mkhas pa de lta bus chos ston to/_/thabs 'dis sangs rgyas kyi chos ston to/_/de nas bcom ldan 'das kyis de skad ces bka' stsal nas cang mi gsung bar gyur to/_/de nas tshe dang ldan pa kun dga' bos 'jam dpal gzhon 
[\[247b.3\]]nur gyur pa la 'di skad ces smras so/_/'jam dpal ci'i phyir de bzhin gshegs pa cang mi gsung bas 'da' bar mdzad/_'jam dpal gyis smras pa/_btsun pa kun dga' bo sems can gang dag chos bstan pa 'di lta bu la mos pa de dag ni nyung ngo /_/dgra bcom 
[\[247b.4\]]pa'o snyam pa'i sems dang ldan pa'i dgra bcom pa 'di dag ni shin tu mang ngo /_/btsun pa kun dga' bo sems can gang dag de bzhin gshegs pa dgra bcom pa yang dag par rdzogs pa'i sangs rgyas kyis ci la dgongs te/_chos bstan ces de bzhin gshegs pa'i dgongs 
[\[247b.5\]]te gsungs pa kun du shes pa de dag ni nyung ngo /_/kho bo ni 'di la mngon sum mo/_/'khor bzhi po de dag ji ltar da ltar de bzhin gshegs pas dad pas rjes su 'brang ba rnam par gzhag pa mdzad ces bya ba nas/_de bzhin du rgya cher rang sangs rgyas kyi bar du rnam par gzhag 
[\[247b.6\]]pa mdzad ces the tsom du gyur pa dag go/_/byang chub sems dpa' bye ba phrag mang po 'di dag de bzhin gshegs pas ci la dgongs te/_dad pas rjes su 'brang ba yongs su bstan ces bya ba nas/_de bzhin gshegs pas ci la dgongs te/_rang sangs rgyas kyi bar du 
[\[247b.7\]]yongs su bstan ces/_dpyod par gyur pas chu thams cad kyang thogs shing mi 'bab/_bya rnams kyang nam mkha' la mi 'phur ro/_/de ci'i phyir zhe na/_chos bstan pa 'di ni mos par dka' ba ste/_de ltar na de bzhin gshegs pa cang mi gsung bas 'da' bar mdzad 
[\[248a\]]
[\[248a.1\]]do/_/de nas pad ma khri po de dag de bzhin gshegs pa'i bzhugs khang gi khor yug tu yongs su 'gro ste/_de dag las bdag cag gis sangs rgyas bye ba khrag khrig phrag dgu bcu rtsa dgu las chos bstan pa 'di sa phyogs 'di nyid du thos lags na/_bcom ldan 
[\[248a.2\]]'das de bzhin gshegs pa dgra bcom pa yang dag par rdzogs pa'i sangs rgyas kyis phyir mi ldog pa'i 'khor lo'i chos bstan pa la brtsams te/_chos bstan du gsol zhes de bzhin gshegs pa la gsol ba thob shig ces sgra de lta bu byung ngo /_/de nas tshe dang ldan pa shA 
[\[248a.3\]]ri'i bus bcom ldan 'das la gsol ba btab pa/_bdag gis mdang nam gyi cha smad kyi thun la 'jam dpal gzhon nur gyur pa dang lhan cig shar phyogs su sangs rgyas bcom ldan 'das grangs ma mchis pa dag las chos bstan pa 'di nyid thos shing /_de bzhin du lho phyogs 
[\[248a.4\]]dang /_nub dang /_byang dang /_'og dang /_steng dang /_phyogs mtshams rnams su sangs rgyas bcom ldan 'das grangs ma mchis pa dag las chos bstan pa 'di nyid thos lags na/_bcom ldan 'das phyir mi ldog pa'i 'khor lo'i chos bstan pa bshad du gsol/_de 
[\[248a.5\]]nas bar snang la gnas pa'i lha bye ba khrag khrig phrag brgyad cu rtsa lngas de bzhin gshegs pa la gsol ba btab pa/_bdag cag gis sangs rgyas bye ba khrag khrig phrag dgu bcu rtsa gnyis dag las chos bstan pa 'di sa phyogs 'di nyid du thos lags na/_bcom ldan 'das de 
[\[248a.6\]]bzhin gshegs pa dgra bcom pa yang dag par rdzogs pa'i sangs rgyas kyis phyir mi ldog pa'i 'khor lo'i chos bstan pa bshad du gsol/_de nas bcom ldan 'das la tshe dang ldan pa kun dga' bos 'di skad ces gsol to/_/de bzhin gshegs pas gang la dgongs 
[\[248a.7\]]te/_dad pas rjes su 'brang ba yongs su bstan pa dang /_chos kyis rjes su 'brang ba yongs su bstan pa dang /_de bzhin du rgya cher brgyad pa dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_nyan thos dgra bcom pa dang /_rang sangs rgyas 
[\[248b\]]
[\[248b.1\]]yongs su bstan pa/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis bstan du gsol/_bcom ldan 'das 'khor bzhi po lud pa'i sgra yang mi 'byin par cang mi smra bar mchis pa 'di dag dang /_bcom ldan 'das srog chags brgya 
[\[248b.2\]]stong mang po the tsom dang /_som nyi 'tshal bar gyur te/_de bzhin gshegs pa dgra bcom pa yang dag par rdzogs pa'i sangs rgyas kyis ci la dgongs nas dad pas rjes su 'brang ba yongs su bstan cing /_de bzhin du rgya cher rang sangs rgyas kyi bar du yongs su bstan snyam pa 
[\[248b.3\]]de dag gi the tsom bsal du gsol/_mang po 'di dag ni dpang du gyur pa lags so/_/de nas bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo de de bzhin te/_de bzhin gshegs pa dgra bcom pa yang dag par rdzogs 
[\[248b.4\]]pa'i sangs rgyas ni dpang dang bcas par chos ston to/_/gsol pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams kyi dpang gang lags/_bcom ldan 'das kyis bka' stsal pa/_kun dga' bo de bzhin gshegs 
[\[248b.5\]]pa dgra bcom pa yang dag par rdzogs pa'i sangs rgyas rnams kyi dpang ni chos yin no/_/de bzhin gshegs pa dgra bcom pa yang dag par rdzogs pa'i sangs rgyas rnams ni chos kyi stobs dang ldan pa ste/_de dag gis chos de dag ji lta bar mngon du byas pa de ltar bstan 
[\[248b.6\]]to/_/kun dga' bo de'i phyir legs par rab tu nyon la tshul bzhin du yid la gyis shig dang /_ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po la dad pas rjes su 'brang bar yongs su 
[\[248b.7\]]bstan pa dang /_de bzhin du chos kyi rjes su 'brang ba dang /_brgyad pa dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_nyan thos dgra bcom pa dang /_rang sangs rgyas su yongs su bstan pa ngas khyod la bshad do/_/bcom ldan 'das 
[\[249a\]]
[\[249a.1\]]legs so zhes gsol te/_tshe dang ldan pa kun dga' bos/_bcom ldan 'das kyi ltar mnyan pa dang /_bcom ldan 'das kyis 'di skad ces bka' stsal to/_/kun dga' bo 'di la byang chub sems dpa' sems dpa' chen po de sems can grangs med 
[\[249a.2\]]dpag tu med pa dag chags pa med pas sangs rgyas mthong bar bya ba'i phyir yang dad par byed la/_sangs rgyas kyi chos de dag kyang yang dag par rjes su mi mthong zhing /_de gzugs la mi chags/_de bzhin du tshor ba dang /_'du shes dang /_'du byed rnams dang /_rnam 
[\[249a.3\]]par shes pa la mi chags pa 'di ni kun dga' bo byang chub sems dpa' sems dpa' chen po dad pas rjes su 'brang ba zhes bya'o/_/kun dga' bo gzhan yang byang chub sems dpa' sems dpa' chen po de chos 'di dag thams cad de bzhin gshegs pa dgra bcom pa yang 
[\[249a.4\]]dag par rdzogs pa'i sangs rgyas kyis stong par bshad par yid ches par byed na/_kun dga' bo de ltar mos pa'i byang chub sems dpa' sems dpa' chen po ni dad pas rjes su 'brang ba zhes bya'o/_/kun dga' bo gzhan yang byang chub sems dpa' sems dpa' chen po de 
[\[249a.5\]]sangs rgyas kyi ye shes la yid ches par byed cing /_de la 'dod pa yang skyed la/_nam zhig na bdag ye shes 'di lta bu dang ldan par 'gyur snyam du ye shes de yang yang dag par rjes su mi mthong na/_kun dga' bo byang chub sems dpa' sems dpa' chen po de dad pas rjes su 
[\[249a.6\]]'brang ba zhes bya ba'i ming thob bo/_/kun dga' bo gzhan yang byang chub sems dpa' sems dpa' chen po de/_'dod pa'i yon tan lnga la dad pa ma yin la/_dad pa'i stobs bskyed pa rjes su thob na/_kun dga' bo byang chub sems dpa' sems dpa' chen po de dad 
[\[249a.7\]]pas rjes su 'brang bar rig par bya'o/_/yang ji ltar de bzhin gshegs pas byin pa ltar chos kyi sbyin pa bsam gyis mi khyab pa sbyin par bya ba gang yin pa de lta bur nam zhig na 'gyur zhig gu snyam zhing chos kyi sbyin pa bsam gyis mi khyab pa de la yang yid ches par byed na/_
[\[249b\]]
[\[249b.1\]]kun dga' bo byang chub sems dpa' sems dpa' chen po de yang dad pas rjes su 'brang ba zhes bya'o/_/kun dga' bo gzhan yang byang chub sems dpa' sems dpa' chen po de zhum pa med pa'i yid kyis btang ba thams cad yongs su gtong ba yin te/_de lus kyang yongs su gtong 
[\[249b.2\]]yang sbyin pas dag par mi sems shing thams cad du yang ser sna med pa yin la/_de thams cad kyang byang chub tu yongs su sngo zhing /_byang chub de yang yang dag par rjes su mi mthong ste/_de ltar yang dag par rjes su mi mthong ba de ni dad pas rjes su 'brang ba zhes bya'o/_/kun 
[\[249b.3\]]dga' bo gzhan yang byang chub sems dpa' sems dpa' chen po de sangs rgyas la dad pa phun sum tshogs pa yin/_sems rnyog pa med pa yin/_rnyog pa med pa'i chos la yid ches pa yin/_skye mched drug kyang mi 'dor la/_de de dag don du gnyer ba yang ma yin/_dad pas 
[\[249b.4\]]mos pa yin/_sems can gang dag dad pa dang mi ldan pa de dag kyang dad pa la 'dzud cing sangs rgyas kyi chos la dad par byed pa yin/_dad pa dang ldan par gyur nas kyang byang chub tu sems skyed cing sems de yang mi rnyed pa yin/_dad nas mnyam pa nyid du shes shing chos kyi dbyings 
[\[249b.5\]]mnyam pa nyid du shes te/_de ni ji ltar shes zhe na/_de ni tha snyad kyis chos kyi dbyings so zhes brjod par bya ste/_dbyings de yang mi rnyed/_'du byed thams cad mi rtag pa dang /_'du byed thams cad sdug bsngal ba dang /_'du byed thams cad stong pa dang /_'du byed 
[\[249b.6\]]thams cad bdag gi ba med par yid ches par byed cing de la yang stobs bskyed pa thob pa yin/_'phags pa'i tshul khrims la yid ches pa yin/_spros pa med pa'i ting nge 'dzin la yang snyoms par zhugs pa yin/_sems can thams cad 'gog pa'i dbyings su mnyam mo 
[\[249b.7\]]zhes 'gog pa'i dbyings la yid ches pa yin/_dad pa gang gis yid ches pa de'i mtshan nyid kho nar yang dag par rjes su mthong zhing mi chags so/_/ma chags nas kyang sems can thams cad chos kyi dbyings su yang dag par rjes su mthong la chos kyi dbyings de yang yang 
[\[250a\]]
[\[250a.1\]]dag par rjes su mi mthong ngo /_/de ci'i phyir zhe na/_chos kyi dbyings nyid sems can thams cad kyi sems med pa'i dbyings te/_de de ltar yid ches shing chos de dag ji lta bar sems kyang de bzhin du yid ches par byed de/_de lta bu ni dad pas rjes su 'brang ba zhes 
[\[250a.2\]]bya'o/_/kun dga' bo gzhan yang byang chub sems dpa' sems dpa' chen po de yang dag par na sems can thams cad gang la yang mi gnas par yid ches shing sems can thams cad rang bzhin gyis stong pas/_de dag gi gnas kyang yang dag par rjes su mi mthong la/_sems 
[\[250a.3\]]can thams cad mya ngan las 'das pa'i dbyings su yang dag par rjes su mi mthong ste/_de ltar dad pa'i byang chub sems dpa' sems dpa' chen po ni dad pas rjes su 'brang ba zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sangs 
[\[250a.4\]]rgyas mthong ba chags med la/_/sems can dpag med dad par byed/_/de ni de la chags pa med/_/de phyir blo ldan dad pas 'brang /_/chos 'di thams cad stong pa zhes/_/rab tu bshad par yid kyang ches/_/de ni de yi mos yin te/_/de phyir dad pas 'brang bar 'dod/_/
[\[250a.5\]]bde gshegs ye shes yid ches te/_/nam zhig 'di 'drar shes ldan zhes/_/de la 'dod pa 'jug byed cing /_/shes pa de yang mthong ma yin/_/'dod pa'i yon tan rnam lnga la/_/rtag tu dad pa ma yin te/_/dad pa'i stobs ni rjes thob pa/_/de phyir dad pas 'brang bar 
[\[250a.6\]]gsungs/_/ji ltar bcom ldan byin pa ltar/_/chos sbyin bsam gyis mi khyab 'di/_/sbyin pa na ma zhig sbyin snyam pa/_/de phyir dad pas 'brang bar gsungs/_/de ni slong la dad pa yis/_/lus kyang thams cad gtong bar byed/_/sbyin la sbyin pa'i 'du shes med/_/de phyir 
[\[250a.7\]]brtan pa dad pas 'brang /_/dad pas thams cad gtong byed cing /_/thams cad la yang ser sna med/_/de dag thams cad byang chub gzhol/_/byang chub de yang mthong ma yin/_/rdzogs sangs rgyas la dad pas dang /_/de yi sems ni rnyog pa med/_/sems med pa yi chos 
[\[250b\]]
[\[250b.1\]]ston to/_/de phyir dad pas 'brang bar gsungs/_/sems can gang dag dad mi ldan/_/de dag dad la 'dzud byed cing /_/dri med chos la dad par byed/_/de phyir dad pas 'brang bar gsungs/_/dad pa'i sems dang ldan gyur nas/_/sems ni byang chub 'jug par byed/_/sems 
[\[250b.2\]]de yang ni mi rnyed de/_/de phyir brtan pa dad pas 'brang /_/chos kyi dbyings ni rtag mnyam par/_/dad pas mnyam pa nyid du shes/_/dbyings de yang ni mi rnyed la/_/dbyings zhes tha snyad 'dogs pa'ang med/_/'du byed thams cad mi rtag dang /_/sdug bsngal stong pa 
[\[250b.3\]]bdag med par/_/yid ches de yis stobs bskyed pas/_/de phyir dad pas 'brang bar gsungs/_/zag med tshul khrims yid ches la/_/rnyog pa med cing spros med pa/_/zhi ba'i dbyings la mnyam gzhag pa/_/de phyir blo ldan dad pas 'brang /_/sems can 
[\[250b.4\]]thams cad dbyings med dang /_/mya ngan 'das pa'i dbyings yid ches/_/dad pa gang gis yid ches pa/_/dad pa de yang de'i mtshan nyid/_/chos kyi dbyings la chags med pas/_/sems can dbyings kyang mthong ma yin/_/ye shes ldan pa chos kyi dbyings/_/bsam 
[\[250b.5\]]gyis mi khyab de mi mthong /_/byang chub sems dpa' 'jigs med pa/_/chos 'di ji ltar 'di 'dra bar/_/de ltar dad pas yid ches pa/_/de phyir dad dang ldan par gsungs/_/yang dag nyid du sems can kun/_/de dag ngo bo nyid kyis stong /_/gang na'ang gnas pa ma yin 
[\[250b.6\]]te/_/de dag gnas ni yod ma yin/_/sems can thams cad mya ngan 'das/_/yang dag tu na de yang stong /_/des na mya ngan 'das pa de/_/stong pa nyid du yongs su brjod/_/byang chub sems dpa' 'jigs med pa/_/'phags te de ltar yid ches te/_/des na dad pas 
[\[250b.7\]]rjes 'brang zhes/_/grags ldan rnams kyis ming 'thob bo/_/dad pas rjes su 'brang rnams kyi/_/dad pa de ni 'di 'drar gsungs/_/kun dga' khyod kyis de ltar zung /_/de ltar 'di ni rab tu shod/_/kun dga' chos rnams 'di dag dang /_/gzhan yang mang po mtha' yas 
[\[251a\]]
[\[251a.1\]]pa/_/chos de dag gis blo ldan pa/_/dad pas rjes su 'brang ba bstan/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po dad pas rjes su 'brang bar yongs su bstan te/_thabs 
[\[251a.2\]]mkhas pas don de nye bar khrid do//_//bam po gnyis pa/_kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po chos kyi rjes su 'brang bar yongs su bstan ce na/_kun 
[\[251a.3\]]dga' bo 'di la byang chub sems dpa' sems dpa' chen po ni sangs rgyas kyi chos rnams las mi ldog ste/_sangs rgyas kyi chos rnams kyang 'dzin cing rab tu ston la/_dbyings de las kyang mi 'da' zhing bsam gyis mi khyab pa'i chos rnams kyang rjes su thob pa yin/_bsti stang du 
[\[251a.4\]]byas te/_de 'dzin cing de'i sems zhum pa med pa yin/_chos kyi ngo bo nyid kyi chos kyi rgyun de yang ston la gang du yang mngon par zhen pa med/_ci nas chos rnams dang /_chos ma yin pa rnams la yang mi chags par gnas pa med pa dang rten med pa'i chos nyid kyang ston/_chos 
[\[251a.5\]]'dod pa yin gyi chos ma yin pa 'dod pa ma yin/_'dzin pa med pa'i tshul du chos thams cad 'dzin te/_bzung nas kyang rab tu ston to/_/des shing 'grogs na bde ba yin no/_/zhi ba'i chos de yang rab tu ston la chos kyi dbyings de yang g.yo bar mi byed/_mngon par zhen 
[\[251a.6\]]par mi byed do/_/des chos thams cad kyang mtshan nyid med par rjes su rtogs pa yin te/_chos nyid de las kyang mi 'da'o/_/de ci'i phyir zhe na/_de mi gnas pa'i tshul du lus la legs par gnas pa yin no/_/ji ltar legs par gnas zhe na/_lus 'di ni rtag tu lus 
[\[251a.7\]]ma yin pa zhes de ltar legs par gnas pa yin no/_/lus kyi chos nyid kyis thog ma dang /_tha ma ma yin pa mnyam par byed do/_/len par mi byed/_khyer bar mi byed par de ltar chos nyid de shes so/_/sangs rgyas bcom ldan 'das rnams kyis byang chub sems dpa' 
[\[251b\]]
[\[251b.1\]]rnams la gang bstan pa'i chos de yang rjes su thob pa yin no/_/chos thams cad la chags pa med pas dri ma med la dag pa yang mi mthong ngo /_/chos gang dag mi mthong ba de dag gang yang mi 'dzin te/_chos kyi dbyings 'di ni nyon mongs pa med pa/_mtshan ma med pa/_rang bzhin med 
[\[251b.2\]]pa byed pa med pa/_dngos po med pa/_sems dang bral ba/_sems med pa zhes bstan to/_/gang la sems mi dmigs pa de sems med pa/_thob pa med pa nye bar zhi ba zhes brjod do/_/de tha snyad med pa/_tha snyad dang bral ba/_dmigs pa med pa ste/_de 'dzin kyang 
[\[251b.3\]]chos nyid dngos po med pa'i phyir/_gang du yang gnas pa ma yin te/_chos nyid des rab tu phye'o/_/chos nyid 'di ni bden par na byang chub sems dpa' la bstan te/_bsres pa yang med/_rnam par gtor ba yang med/_bkag pa yang med do/_/de la bsnyad pa 'di ni 'gyur ba 
[\[251b.4\]]med pa ste/_ci ltar bsnyad pa de ltar thob pas/_des na rigs kyi sa zhes brjod do/_/de thob pas rigs kyi sa zhes yongs su bstan to/_/byang chub sems dpa' sems dpa' chen po de ni rigs kyi sa 'di yang rjes su thob pa yin te/_chos phra rab tsam yang 'ong ba'am 
[\[251b.5\]]'gro bar yang dag par rjes su mi mthong la/_'ong ba med pa dang /_'gro ba med pa'i chos thams cad kyang 'dzin cing g.yo bar mi byed/_rnam par 'thor bar mi byed/_'du bar mi byed la gtor ba med pa dang /_'dzin pa med pa'i chos kyang 'dzin te/_des na chos kyi rjes su 'brang 
[\[251b.6\]]ba zhes bya'o/_/chos nyid thob pa dang /_chos thams cad thob pa med pas chos kyi rjes su 'brang ba zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas chos la rnam kun tu/_/chos las ldog par mi byed cing /_/
[\[251b.7\]]chos nyid 'di dag 'dzin byed de/_/de phyir chos rjes 'brang zhes gsungs/_/chos rgyun bsam gyis mi khyab pa/_/rgyun de las kyang 'da' mi byed/_/chos nyid de ni rjes su thob/_/de phyir chos rjes 'brang zhes gsungs/_/sangs rgyas rnams kyis bshad pa'i chos/_/
[\[252a\]]
[\[252a.1\]]bsti stang byas te de dag 'dzin/_/de yi sems ni zhum pa med/_/de phyir chos rjes 'brang zhes gsungs/_/ngo bo nyid kyis chos kyi rgyun/_/rgyun de de yis kun du bstan/_/chos la mngon par zhen pa med/_/de phyir chos 'brang shes par bya/_/gnas med pa 
[\[252a.2\]]dang rten med pa'i/_/chos kyi rgyun ni yang dag rtogs/_/chos nyid de ni 'dzin byed de/_/de phyir blo ldan chos rjes 'brang /_/byang chub sems dpa'i chos nyid gang /_/sangs rgyas kyis ni bstan mdzad pa/_/chos nyid de ni rjes su thob/_/de phyir blo ldan chos rjes 'brang /_/
[\[252a.3\]]dbyings ni ngo bo nyid kyis stong /_/chos rnams kun la nges med pa/_/chos nyid de ni 'dzin par byed/_/de phyir blo ldan chos rjes 'brang /_/des ni chos rnams thams cad la/_/stong par brtags nas skyon ma mthong /_/chos gang mthong bar ma gyur pa/_/de dag la ni 
[\[252a.4\]]'dzin pa med/_/chos kyi dbyings kyi dbyings 'di ni/_/nyon mongs med cing mtshan ma med/_/ngo bo nyid kyang med par bstan/_/de ni brjod med dngos po med/_/dbyings 'di sems dang bral ba ste/_/sems de dmigs su med pa yin/_/gang phyir sems ni mi 
[\[252a.5\]]dmigs pa/_/de phyir de ni bsam yas brjod/_/sems pa med cing thob pa med/_/nye bar zhi bar brjod pa de/_/brjod pa med cing dmigs pa med/_/des na de ni bsam yas brjod/_/chos nyid 'di dag 'dzin byed la/_/de ni gang du'ang gnas pa med/_/dngos po 
[\[252a.6\]]med pas mi gnas te/_/de phyir chos rjes 'brang zhes gsungs/_/byang chub sems dpa' de la ni/_/chos nyid 'di ni rab bstan te/_/bsres pa med cing bzhag pa med/_/'gyur ba med cing 'od gsal ba/_/gang las rigs ni rab brjod pa/_/de ni 
[\[252a.7\]]'phags pa'i spyod yul te/_/de ni rab tu thos pas na/_/rigs kyi sar ni yongs su brjod/_/byang chub sems dpa' ma smad pa/_/rigs 'di dang ni rjes 'thun pa/_/de ni de ltar 'dzin byed pas/_/de phyir chos rjes 'brang zhes gsungs/_/chos nyid rab tu thob 
[\[252b\]]
[\[252b.1\]]pas na/_/de chos rjes su 'brang bar 'dod/_/kun dga' 'di las dgongs nas ni/_/byang chub sems dpa' rab tu brjod/_/chos kyi rjes su 'brang ba zhes/_/ngas ni dgongs te 'di bshad do/_/gang dag byang chub ring du shes/_/de dag de ltar nye bar khrid/_/de ltar 
[\[252b.2\]]byang chub sems dpa'i chos/_/mang po dag ni ngas bshad de/_/de lta bu yi thabs kyis ni/_/sangs rgyas chos rnams rab tu bstan/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems 
[\[252b.3\]]dpa' chen po chos kyi rjes su 'brang bar yongs su bstan to/_/kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po brgyad par yongs su bstan zhe na/_kun dga' bo 'di la 
[\[252b.4\]]byang chub sems dpa' sems dpa' chen po ni log pa nyid brgyad las shin tu 'das pa yin te/_rnam par thar pa brgyad la reg cing yang dag pa nyid brgyad la mngon par zhen pa yang med pa yin/_so so'i skye bo'i chos las shin tu 'das pa yin/_lam la yang 
[\[252b.5\]]legs par gnas pa yin te bar ma nyid thob pa yin/_so so'i skye bo'i chos las kyang 'das la/_sangs rgyas kyi theg pa la mngon du zhugs pa yang yin zhing byang chub de yang mi rnyed/_log par lta ba las kyang shin tu 'das shing yang dag par lta ba yang rnam par bshig 
[\[252b.6\]]pa yin/_mnyam pa nyid rjes su thob cing 'jig tshogs las rnam par 'das pa yin/_byang chub tu mngon du zhugs shing sangs rgyas kyi lam rjes su thob pa yin/_de sems can du 'du shes pa bzlog pa yin/_de sangs rgyas su 'du shes pa rnam par bshig 
[\[252b.7\]]pa yin/_'du shes mnyam pa nyid rjes su thob pa yin/_sems can gyi gnas las shin tu 'das pa yin/_gnas med pa la yang mngon du zhugs la chos thams cad la mi gnas pa yang yin no/_/de ci'i phyir zhe na/_gang dag de'i gnas su 'gyur ba'i 
[\[253a\]]
[\[253a.1\]]chos de dag mi dmigs pa'i phyir ro/_/'jig rten pa'i chos rnams las rab tu 'das shing /_'jig rten las 'das pa'i chos rnams la zhu gsal 'gog pa'i dbyings dang chos kyi dbyings mnyam pa thob pa yin/_'jig rten pa rnams dang /_'jig rten las 
[\[253a.2\]]'das pa'i chos rnams mi dmigs shing chos rnams dang /_chos ma yin pa rnams dang /_yod pa dang med pa rnam par spangs pa yin/_de chad pa dang rtag pa la mtshungs par 'du shes pa yin te/_'das pa dang /_ma 'ongs pa dang /_da ltar byung ba'i sems la mtshungs 
[\[253a.3\]]par gyur pa yin/_byang chub kyi sems de yang mi dmigs pa yin no/_/de ci'i phyir zhe na/_sems can thams cad mtshungs par gyur pa/_mnyam pa nyid du des shes pa yin te/_des na de'i lus la dug dang me dang mtshon gyis mi tshugs so/_/de ci'i phyir zhe na/_
[\[253a.4\]]des yul thams cad kyang rnam par spangs pa yin la/_de'i rtogs pa sangs rgyas kyi yul la yang legs par gnas pa yin no/_/de ci'i phyir zhe na/_byang chub ni 'gro ba med pa/_'ong ba med pa bde ba zhi ba grangs su ma gtogs pa ste/_ting nge 'dzin de la legs 
[\[253a.5\]]par gnas pa yin no/_/de ci'i phyir zhe na/_byang chub ni stong pa'o/_/de ltar na de'i gnas de med pa yin te/_de na de'i lus la mtshon gyis mi reg mi phog ste/_des na mi sod pa zhes bya'o/_/de ltar nges par 'byung ba ni mi sod pa yin te/_des bde bar bde ba'i shes pa 
[\[253a.6\]]rtogs so/_/de ci'i phyir zhe na/_des gang gis rtogs pa'i shes pa de yang mi rnyed de/_de na de'i lus la mtshon gyis mi tshugs mi phog go/_/de ci'i phyir zhe na/_de chos thams cad 'dre ba med par shes pa'i phyir te/_des na de mtshon gyis mi sod do/_/de ci'i phyir zhe na/_
[\[253a.7\]]'di ltar sems can thams cad la byams pas khyab par byed de/_byang chub kyi rnam pa mngon par sgrub pa'i byams pa dang /_rnam pa med cing chags pa med pa'i byams pa dang /_chos thams cad stong pa nyid dang /_zhi ba'i dbyings ma thob pa'i byams pa dang /_gnod 
[\[253b\]]
[\[253b.1\]]sems dang /_brnab sems spangs pa'i byams pa dang /_mngon par shes pa dang /_ye shes kyis btang ba'i byams pa dang /_byang chub snang ba thob pa'i byams pa dang /_sems can mi dmigs pa'i byams pa des sems can thams cad la khyab par byed de/_des na de 
[\[253b.2\]]mtshon gyis mi sod do/_/chos kyi dbyings mnyam pa nyid kyis des 'dod pa'i khams dang /_gzugs kyi khams dang /_gzugs med pa'i khams mnyam pa nyid du shes pa yin te/_byang chub sems dpa' sems dpa' chen po ni/_byang chub 'gyur ba med pa dang /_
[\[253b.3\]]rnam par shes par bya ba ma yin pa dang /_kun du rtog pa med pa dang /_spros pa med pa dang /_rnyog pa med pa de ltar chos kyi dbyings mnyam pa nyid la zhugs so/_/sgrar brjod pa gang dag ji snyed pa thams cad la rtogs pa dang /_rtogs pa med pa dang /_chos kyi 
[\[253b.4\]]dbyings rtogs pa med pa dang /_gnas pa med par rtogs pa khong du chud par 'gyur te/_sgra thams cad la mkhas pa yin/_nges pa'i tshig med pa'i chos ston par byed la/_bdag ni chos 'ga' zhig ston to snyam du rlom sems pa yang med do/_/de 'du shes dang 
[\[253b.5\]]yang bral la sgra thams cad kyi mnyam pa nyid la yang 'jug go/_/chos thams cad bral ba yang med la/_stong pa dang zhi bar yang shes so/_/de gang las 'da' bar bya ba'i chos gang yang mi dmigs te/_des na de brgyad pa zhes bya'o/_/chos thams cad la mi 
[\[253b.6\]]chags pas/_des na brgyad pa zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/log pa brgyad las shin tu 'das/_/rnam par thar pa brgyad la reg_/yang dag brgyad la zhen pa med/_/de phyir brgyad pa zhes 
[\[253b.7\]]brjod do/_/so so'i skye bo'i chos las 'das/_/lam la'ang rab tu legs par gnas/_/ye shes ldan pa dbus mi mthong /_/de phyir brgyad pa zhes brjod do/_/so so'i skye bo nyid las 'das/_/byang chub la yang mngon par zhugs/_/byang chub de 
[\[254a\]]
[\[254a.1\]]yang mi dmigs te/_/des na brgyad pa zhes brjod do/_/log pa'i lta las rnam par 'das/_/yang dag lta ba rnam par bshig_/bzang po'i lam gyi mnyam nyid 'thob/_/des na brgyad pa zhes brjod do/_/'jigs tshogs las ni rnam par 'das/_/
[\[254a.2\]]byang chub mchog la rab tu zhugs/_/sangs rgyas lam yang rjes su thob/_/des na brgyad pa zhes brjod do/_/de ni rang gi 'du shes bzlog_/byang chub 'du shes rnam par bshig_/dpe med pa yi 'du shes thob/_/des na brgyad pa zhes brjod do/_/sems can 
[\[254a.3\]]gnas las shin tu 'das/_/gnas med pa la rab tu zhugs/_/chos rnams kun la mi gnas te/_/des na brgyad pa zhes brjod do/_/'jig rten chos las rnam par 'das/_/'phags pa'i chos ni rnam par bshig_/'gog pa'i dbyings ni rjes su thob/_/
[\[254a.4\]]des na brgyad pa zhes brjod do/_/gang dag 'jig rten chos brjod dang /_/sangs rgyas chos gang tha dad pa/_/chos de de yis mi rnyed de/_/des na brgyad pa zhes brjod do/_/yod ces pa 'di mtha' gcig ste/_/med ces bya ba gnyis pa yin/_/mtha' 
[\[254a.5\]]'di de yis rnam par spangs/_/des na brgyad pa zhes brjod do/_/de ni bdag dang bdag med mtshungs/_/rtag pa dang ni chad pa mtshungs/_/de yis mnyam nyid mtshungs par shes/_/des na brgyad pa zhes brjod do/_/'das pa'i sems ni mi rnyed de/_/ma 'ongs 
[\[254a.6\]]sems kyang de bzhin no/_/da ltar byung la mnyam par thob/_/des na brgyad pa zhes brjod do/_/byang chub tu ni dang po sems/_/dge ba skyes pa gang yin pa/_/sems de dmigs pa ma yin na/_/de yis ji ltar byang chub thob/_/gang la byang chub mi dmigs pa/_/de 
[\[254a.7\]]ni de ltar mi dmigs zhugs/_/des na de la dug dang mes/_/rnam pa kun du mi tshugs so/_/de ni 'gro dang bral ba ste/_/mtshan ma yis ni chags pa med/_/'gro ba med pa'i 'gro bar phyin/_/des na brgyad pa zhes brjod do/_/byang chub 'gro dang bral ba 
[\[254b\]]
[\[254b.1\]]ste/_/de ni tshig gis rab tu brjod/_/des ni sgra yang rnam par bshig_/des na brgyad pa zhes brjod do/_/de la 'gro ba mi rnyed de/_/de la 'gro ba med mi rnyed/_/mi 'gro ba dang 'gro ba'i sgra/_/ye shes zhi bar rab tu bstan/_/zhi ba de ni bde bar brjod/_/zhi ba stong pa nyid 
[\[254b.2\]]du brjod/_/zhi ba'i dbyings ni thob pas na/_/des na de gsad min zhes brjod/_/blo ldan des ni bde bar yang /_/de ltar bde ba'i shes pa rtogs/_/de yis ci yang ma bor te/_/des na de ni gsad min 'dod/_/legs par thar byas mtshon rnon gyis/_/de yi lus 
[\[254b.3\]]la mi phog ste/_/de lus lus kyi 'du shes med/_/des na mtshon gyis mi sod do/_/des na byang chub byams pa yi/_/byams pas sems can khyab par byed/_/blo ldan gnod sems rnam par spangs/_/des na mtshon gyis mi sod do/_/ma rig 'du shes ngan pa 
[\[254b.4\]]bsal/_/rig pa dang ni 'du shes btang /_/byang chub phyir ni snang ba thob/_/des na mtshon gyis mi sod do/_/mtshon la'ang stong par mos pa ste/_/lus kyi 'du shes rnam par bshig_/byang chub lam ni rjes su thob/_/des na mtshon gyis mi sod do/_/zhi ba'i dbyings 
[\[254b.5\]]ni rjes su thob/_/ngan song thams cad rnam par spangs/_/de ni sdig pa'i las las 'das/_/des na mtshon gyis mi sod do/_/'dod pa'i khams dang gzugs khams dang /_/gzugs med pa yang rnam kun du/_/khams gsum pa ni mnyam par shes/_/des na brgyad 
[\[254b.6\]]pa zhes brjod do/_/chos kyi dbyings mnyam byang chub ni/_/'gyur ba med cing bstan du med/_/shes bya ma yin kun rtog med/_/spros pa med cing rnyog pa med/_/byang chub sems dpa' ma smad pa/_/de ltar mnyam pa nyid la zhugs/_/gang dag ji snyed sgrar brjod pa/_/
[\[254b.7\]]de la 'gro bas 'gro mi byed/_/gang gis chos rnams rab bshad pa/_/skad rnams kun la mkhas pa yin/_/bdag gis 'ga' zhig bshad do zhes/_/de la rlom sems ci yang med/_/sgra rnams kun las shin tu 'das/_/sgra med pa yi chos nyid rtogs/_/des 
[\[255a\]]
[\[255a.1\]]na brgyad pa zhes brjod do/_/sgra rnams kun la nges pa med/_/kun dga' ngas ni 'di la dgongs/_/brgyad pa yongs su brjod pa yin/_/de ltar de skad brjod pa 'di/_/'di ni de ltar yod ma yin/_/kun dga' bo ji ltar de bzhin gshegs pa dgra bcom pa yang 
[\[255a.2\]]dag par rdzogs pa'i sangs rgyas kyis byang chub sems dpa' sems dpa' chen po brgyad par yongs su bstan to/_/kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po rgyun du zhugs 
[\[255a.3\]]par yongs su bstan ce na/_kun dga' bo lam la rgyun zhes brjod do/_/sangs rgyas kyi lam bsam gyis mi khyab pa'o/_/de la byang chub sems dpa' sems dpa' chen po mi gnas pa'i tshul dang /_'du ba med pa dang /_bral ba med pa dang /_chos thams cad las 
[\[255a.4\]]bsgral ba'i tshul gyis gnas so/_/sangs rgyas kyi rgyun rjes su thob cing de la gzhol te chos thams cad gzung ba med pa/_gnas pa med pa/_dmigs pa med pa/_rten pa med pa/_dngos po med pa/_chos thams cad yongs su grub pa med pa'i lam de byang chub sems dpa' sems 
[\[255a.5\]]dpa' chen pos rjes su thob ste/_brtson 'grus brtan pa dang /_mthu brtan pa dang /_blo gros brtan pa dang ldan pa yin gyi le lo dang /_brtson 'grus dang mi 'thun pa dang ldan pa ma yin no/_/lam de la yang mi chags shing mi gnas la lam des kyang chos 
[\[255a.6\]]thams cad tshol te/_ji ltar de la chos thams cad kyi mnyam pa nyid dang /_sgrib pa dang chod pa rnams kyi mnyam pa nyid dang /_chos thams cad dang sangs rgyas kyi chos mnyam pa nyid la snyoms par zhugs pa dang /_'jig tshogs la lta ba rnam par mthong bas lta ba skyed pa med 
[\[255a.7\]]pa sangs rgyas kyi lta ba skyed par 'gyur ba dang /_'jig tshogs kyi 'du shes rnam par bshig pa dang /_bdag gi 'du shes las shin tu 'das pa de ltar tshol te/_des na de rgyun du zhugs pa zhes bya'o/_/de sangs rgyas kyi lam la yang mi chags te chags pa med pa rjes su 
[\[255b\]]
[\[255b.1\]]thob bo/_/sangs rgyas kyi byang chub la the tsom med do/_/tshul khrims mchog tu 'dzin pa yang med de/_de sangs rgyas kyi tshul khrims kyang yang dag par rjes su mi mthong bas/_des na tshul khrims mchog tu 'dzin pa med do/_/brtags pa'i tshul khrims ma yin no/_/
[\[255b.2\]]rnam par brtags pa'i tshul khrims ma yin no/_/kun du sbyor ba gsum las rnam par 'das so/_/khams gsum pa la mi gnas so/_/sangs rgyas kyi lam rjes su thob ste/_dmigs pa med pa'i lam chags pa med pa'i lam chags pa thams cad dang bral ba 
[\[255b.3\]]sangs rgyas kyi lam la mngon du zhugs so/_/lus dang srog la mi lta'o/_/gtong ba thams cad yongs su gtong ngo /_/bzhin khro gnyer med do/_/byang chub la brtsams te sbyin pa sbyin no/_/sems can thams cad sdug bsngal las bsgral ba dang /_mya ngan las 
[\[255b.4\]]'das pa la dgod pa dang /_mtshan ma thams cad rnam par gzhig pa dang /_mtshan ma med pa'i chos bskyed pa'i phyir de yongs su mi gtong ba ci yang med do/_/de sems can gyi 'du shes dang bral bas 'khor gyi nang du 'gro ba na bag tsha ba med pa yin te/_byang chub kyi 
[\[255b.5\]]lam rnam par sbyong ba zhi ba'i chos ston to/_/de 'jigs shing skrag pa dang bral bas 'chi bas kyang 'jigs pa med do/_/de ci'i phyir zhe na/_'di ltar des zhi ba'i lam rjes su thob pa'i phyir te/_sangs rgyas kyi lam 'dod chags dang bral ba bde ba 'ong ba med pa dang 'gro ba med pa'i 
[\[255b.6\]]lam zhes bya ba thams cad rnam par 'jig pa mnyam pa'i lam/_spros pa med pa rjes su thob bo/_/des na byang chub sems dpa' sems dpa' chen po de rgyun du zhugs pa zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/lam la 
[\[255b.7\]]rgyun ces ngas brjod do/_/bsam du med pa sangs rgyas lam/_/gang dag la lar 'dir gnas pa/_/de dang de dag rgyun la gzhol/_/lam ni nam mkha' mtshungs pa ste/_/chos rnams kun la gnas pa med/_/dmigs pa med cing brten pa med/_/de la dngos po yod 
[\[256a\]]
[\[256a.1\]]ma yin/_/'jig rten mgon po bla na med/_/lam gang gis ni nges 'byung ba/_/byang chub sems dpa' dran brtan des/_/lam de nyid ni rjes su thob/_/lam de la ni chags med la/_/lam gyis kyang ni tshol bar byed/_/des na de ni rgyun du zhugs/_/sangs 
[\[256a.2\]]rgyas lam la chags pa med/_/'khor ba'i 'du shes gang brjod pa/_/sangs rgyas 'du shes de bzhin te/_/mnyam pa nyid ni der zhugs pa/_/rgyun du zhugs par shes par gyis/_/sangs rgyas lam ni mthong ba'i phyir/_/sangs rgyas kyi ni lam 'di la/_/sgrib cing 
[\[256a.3\]]chod pa yod pa rnams/_/thams cad de yis rnam par spangs/_/bdag gi lus su bsams nas ni/_/rgyal ba la yang lta ba skyed/_/sangs rgyas lta bar gang gyur pa/_/lta ba de ni de yis bsal/_/bdag tu lta ba rab sdig pa/_/bdag lta 'jig tshogs lta ba gang /_/
[\[256a.4\]]lta de de yis rnam par bshig_/des na lam la mi chags so/_/byang chub thob phyir sngon chad ni/_/de yi the tsom gyur pa gang /_/de bsal bas ni chags med thob/_/sangs rgyas lam la rab tu zhugs/_/gang gis de yi tshul khrims dang /_/sangs rgyas tshul 
[\[256a.5\]]khrims mchog 'dzin gyur/_/tshul khrims 'du shes de spangs te/_/phyir yang de la rtog mi byed/_/kun du sbyor ba gsum bcad cing /_/khams gsum pa la de mi gnas/_/sangs rgyas chos rnams rjes su thob/_/sems can 'du shes rnam par bshig_/
[\[256a.6\]]dmigs pa med pa'i lam gyis ni/_/sangs rgyas byang chub phyir zhugs te/_/rnyog pa med pa sangs rgyas lam/_/zhi ba'i lam ni rjes su thob/_/gtong ba la ni mos pa yin/_/bzhin ni khro gnyer med pa ste/_/des na de la 'tshe byed med/_/byang chub phyir ni de 
[\[256a.7\]]spros med/_/de la mi gtong ci yang med/_/sdug bsngal las ni skye dgu sgrol/_/des na rgyun du zhugs pa de/_/thar mchog la ni dgod par byed/_/de la mtshan ma phyir zhing med/_/gang du'ang mtshan ma med pa'ang min/_/des na 'jig rten 'di dang ni/_/
[\[256b\]]
[\[256b.1\]]gzhan du'ang de la 'jigs pa med/_/gang dag chos dang chos min dang /_/gnyi ga de dag rnam par spangs/_/ming dang gzugs dang bral bas na/_/de ni 'jig rten 'dir mi 'jigs/_/'khor gyi nang na 'gro ba na/_/rtag tu 'jigs pa med pa yin/_/byang chub lam ni rnam 
[\[256b.2\]]sbyong ba/_/zhi ba'i chos ni rab tu ston/_/de yi sems can 'du shes gang /_/de yi 'du shes de rnams bshig_/des na de la sgrib pa med/_/'jigs pa thams cad rnam par bshig_/'jigs pa'i rtsa ba spangs pas na/_/de ni 'chi ba'i 'jigs pa med/_/bde ba 
[\[256b.3\]]dri med 'dod chags bral/_/zhi ba'i lam ni rjes su thob/_/ngan 'gro yi ni mnyam nyid shes/_/de phyir de ni des mi 'jigs/_/gzung med mnyam zhing g.yo ba med/_/lam de yang dag rab bshad pa/_/byang chub sems dpa' rnams kyi yin/_/rgyun du zhugs zhes ngas 
[\[256b.4\]]bshad pa/_/chos rnams sems can gang dag ni/_/dman mos de dag phyir bshad do/_/shin tu phra ba'i thabs kyis ni/_/sangs rgyas chos rnams rab tu bshad/_/gang dag byang chub phyir 'jug pa/_/de dag de ltar nye bar khrid/_/sangs rgyas chos ni tshol gang gis/_/
[\[256b.5\]]sngon chad ji ltar spyod pa ltar/_/thabs dang ye shes brtan nas ni/_/rnam par 'dren pa chos ston to/_/kun dga' ngas ni 'di la dgongs/_/rgyun du zhugs par rab bshad na/_/sems can blo chung rnams kyis ni/_/gzhan du yongs su de brtags so/_/kun dga' 
[\[256b.6\]]de ltar dgongs pa 'dis/_/nga yis rgyun du zhugs bshad pa/_/sems can gang dag blo ldan pa/_/de dag gis ni tshul 'di shes/_/zab mo la ni mi mkhas pa/_/mi gsal byis pa'i blo ldan pa/_/ldem po dag ni mi shes te/_/mi shes pas na rtsod par 
[\[256b.7\]]byed/_/nga yis chos stong mang po dag_/rgyun du zhugs par bshad pa dag_/rgyun du zhugs zhes bya ba'i sgra/_/sangs rgyas chos su bshad pa yin/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems 
[\[257a\]]
[\[257a.1\]]dpa' sems dpa' chen po rgyun du zhugs par yongs su bstan to/_/kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po lan cig phyir 'ong bar yongs su bstan ce na/_kun 
[\[257a.2\]]dga' bo 'di la byang chub sems dpa' ye shes de yi rjes su 'gro ste/_shes pa gang gis byang chub sgrub pa'i sangs rgyas kyi ye shes rkyen mang pos yongs su tshol lo/_/rkyen thams cad kun du gcod pa'i ye shes sangs rgyas kyi ye shes kun du tshol lo/_/bsam gtan 
[\[257a.3\]]mkha' khyab bsam gtan thams cad las yang dag par 'da' ba nyon mongs pa thams cad sel ba yongs su tshol lo/_/sangs rgyas kyi chos thams cad mnyam pa nyid kyis chos thams cad kyi mnyam pa nyid rtogs par bya ba'i phyir chos nyid thams cad rjes su thob bo/_/gang de 
[\[257a.4\]]bzhin gshegs pa dgra bcom pa yang dag par rdzogs pa'i sangs rgyas rnams kyis gnas brnyes pa ma thob pa'i chos nyid yongs su tshol lo/_/de g.yo bar byed pa'i sems can gang yang mi dmigs te sems can g.yo ba med pas chos kyi dbyings yongs su tshol lo/_/kye 
[\[257a.5\]]ma sems can dag ni mang du blo chung ba dang /_shin tu sdug bsngal ba dang /_chos kyi dbyings la mi mkhas pas nyam thag pa dag ste/_de dag chos kyi dbyings shes pa la dgod par bya'o/_/zhes sangs rgyas kyi ye shes yongs su tshol lo/_/dbang po dang /_stobs 
[\[257a.6\]]dang /_byang chub kyi yan lag dang /_bsam gtan dang /_rnam par thar pa dang /_ting nge 'dzin dang snyoms par 'jug pa khong du chud par bya zhing sems can dag kyang khong du chud par bya'o/_/zhes sangs rgyas kyi ye shes yongs su tshol lo/_/ye shes gang gis byang 
[\[257a.7\]]chub rtogs par 'gyur zhes ye shes de yongs su tshol lo/_/sangs rgyas kyi spyan sgrib pa mi mnga' ba bsam gyis mi khyab pa'i spyan gang gis 'jig rten gyi don bya zhes mig gi shes pa de dang ye shes gang gis chos thams cad ji lta ba bzhin du shes pa/_shes pa thams cad kyi 
[\[257b\]]
[\[257b.1\]]mchog yongs su tshol lo/_/ye shes gang gis sems can tshol ba'i ye shes de yang mi rnyed do/_/chos thams cad legs par gnas pa shes pa'i ye shes la dgod do zhes des na de 'dir 'ongs te/_'ongs nas kyang bsam gyis mi khyab pa'i dbyings tshol ba'i phyir/_sems can 
[\[257b.2\]]gyi khams kyang mthong la khams de yang mi rnyed de/_des na 'ong ngo /_/sems can yongs su grub pa rnyed par lta ga la 'gyur te/_sems can yongs su grub par khong du chud pa med pas sems can gyi khams yongs su shes pa yin no/_/gang gi phyir sems can kun du 
[\[257b.3\]]bstan cing yongs su brjod pa de yang mthong ngo /_/sems can thams cad dang chos kyi dbyings rnam par mthong nas/_sems can thams cad chos kyi dbyings la yang dag par gzhol bar mthong ngo /_/sangs rgyas kyi lam chos kyi dbyings dang mnyam pa'i lam/_sems 
[\[257b.4\]]can mi dmigs pa'i lam/_sems can mnyam pa nyid kyi ye shes kyi lam mthong zhing 'di lta bu mtshungs pa med pa'i lam gyi ye shes 'dod chags dang bral ba/_dri ma med pa gtsang ba tshol lo/_/ye shes gang gis de shes pa'i ye shes de yang mi rnyed do/_/ye 
[\[257b.5\]]shes gang gis byang chub sems dpa' rab tu phye ba'i ye shes de rjes su thob nas de yongs su tshol zhing 'dir 'ongs te/_des na de lan cig phyir 'ong ba zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas ye shes 
[\[257b.6\]]mtha' yas pa/_/ye shes rjes su de 'gro ste/_/sangs rgyas ye shes tshol byed pas/_/des na de ni lan cig 'ong /_/gang gis byang chub 'grub 'gyur ba/_/rkyen rnams mang po rab gsungs pa/_/rkyen de shes par bya'o zhes/_/de dag tshol zhing 'ongs pa yin/_/
[\[257b.7\]]bsam gtan nam mkha' khyab byed pa/_/nyon mongs thams cad sel ba mchog_/de yi ched du rab brtson te/_/de sgrub par ni 'ongs pa yin/_/thams cad mkhyen dang ldan rnams kyis/_/chos nyid dam pa gang brnyes pa/_/bdag gis de thob bya'o zhes/_/de tshol 
[\[258a\]]
[\[258a.1\]]bar ni 'ongs pa yin/_/dam pa'i chos kyi dbyings las ni/_/sems can gang yang mi bskyod de/_/de dag khong du chud bya'i phyir/_/de ni lan cig 'ong bar zad/_/sems can mang po blo chung ba/_/sdug bsngal zhing ni nyam thag pa/_/de dag ye shes dgod do 
[\[258a.2\]]zhes/_/sangs rgyas kyi ni ye shes tshol/_/byang chub yan lag dbang po stobs/_/bsam gtan rnam thar brjod pa rnams/_/de dag btsal ba'i don gyi phyir/_/sangs rgyas ye shes tshol ba yin/_/sngon gyi sangs rgyas bzhugs bzhugs pa/_/byang chub snying po tshol 
[\[258a.3\]]bar byed/_/de tshol bar ni 'ongs pas na/_/des na de ni lan cig 'ong /_/sangs rgyas spyan ni sgrib mi mnga'/_/spyan 'di bla na med pa ste/_/sangs rgyas spyan ni tshol byed pas/_/des na de ni lan cig 'ong /_/ji ltar sangs rgyas 'jig rten mgon/_/skyob pa 
[\[258a.4\]]rnams kyis btsal ba ltar/_/de ni shes pa kun gyi mchog_/shes rab de ltar tshol bar byed/_/ye shes gang gis chos rnams kun/_/ji bzhin shes shing sems can de/_/mi dmigs de ltar de lam 'tshol/_/des na lam ni tshol ba yin/_/bla na med la 
[\[258a.5\]]'god do zhes/_/shes pas sems can mang tshol lo/_/de dag tshol bar byed pas na/_/lan cig phyir ni 'ong ba yin/_/shes ldan 'ongs nas sems can gyi/_/khams ni bsam gyis mi khyab mthong /_/sems can khams ni tshol bar byed/_/des na de ni lan 
[\[258a.6\]]cig 'ong /_/de ni khams gang tshol byed pa/_/de la sems can yod min te/_/tshol ba la ni mi rnyed pas/_/des na de ni lan cig 'ong /_/de ni sems can chos kyi dbyings/_/rnam pa kun du mi 'thob ste/_/gang gis sems can snang 'gyur ba/_/khams de de yis 
[\[258a.7\]]yongs su shes/_/chos rnams ma lus gsob dang gsog_/snying po med par rnam par mthong /_/mnyam par gzhag pa'i sems kyis ni/_/sangs rgyas lam yang tshol bar byed/_/ye shes de ni 'di 'dra ste/_/dri med gtsang zhing 'dod chags bral/_/ye shes 
[\[258b\]]
[\[258b.1\]]gang gis shes 'gyur ba/_/ye shes de ni mi rnyed do/_/byang chub sems dpa' ma smad pa/_/sems can gang gis rab phye ba/_/gang gi phyir ni de 'dir 'ongs/_/ye shes de ni rjes su thob/_/kun dga' de las dgongs nas ni/_/lan cig phyir 'ong zhes bstan na/_/
[\[258b.2\]]sems can blo chung rnams kyis ni/_/de la log par yongs su brtags/_/kun dga' 'di las dgongs nas ni/_/lan cig phyir 'ong zhes brjod do/_/sems can chen po brtson ldan rnams/_/tshul 'di de ltar shes pa yin/_/dgongs la mkhas shing rnam rig pa/_/zab 
[\[258b.3\]]mo'i don la rab nges pa/_/don de rjes su thob nas su/_/de dag byang chub sgrub par byed/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po lan cig phyir 'ong bar yongs su bstan 
[\[258b.4\]]to/_/kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po phyir mi 'ong bar yongs su bstan ce na/_kun dga' bo 'di la byang chub sems dpa' sems dpa' chen po ni phyogs gcig pa'i spyod pa 
[\[258b.5\]]las yang dag par 'das shing sangs rgyas kyi spyod pa rjes su thob pa yin/_des spyod pa thams cad spangs shing rnam par spangs pa yin/_chos thams cad la mi gnas shing gnas med pa dang /_rten med pa yin te/_des na de phyir mi 'ong ngo /_/de chos nyid kyis 'ong ba'am 
[\[258b.6\]]'gro ba yang yang dag par rjes su mi mthong ngo /_/so so'i skye bo rnams las kyang rnam par 'das la so so'i skye bo'i 'du shes kyang rnam par spangs shing sangs rgyas kyang rnam par bshig pa yin/_rten pa med pa'i chos dang ldan pa yang yin no/_/de ci'i phyir zhe na/_'di ltar 
[\[258b.7\]]de ni zhi ba'i dbyings rjes su thob pa yin te/_de la ni so so'i skye bo'am 'jig rten gyi 'dren pa sangs rgyas mi dmigs so/_/ngan song las kyang rnam par 'das shing 'dod pa yang dag par chad do/_/lta bar gyur pa yang dag par gzhom pa'i phyir zas dang bral ba'i byang chub 
[\[259a\]]
[\[259a.1\]]rjes su thob bo/_/lta bar byas pa drug cu rtsa gnyis la mngon par zhen pa med pa'i phyir dngos po dang dngos po med pa dang bral lo/_/mya ngan las 'das pa dang 'dra'o/_/mya ngan las 'das pa'i 'du shes bzlog pa dang /_'du shes thams cad la mi 'jug par bya 
[\[259a.2\]]ba'i phyir des chos thams cad dang /_ngan song dang dri ma rnam par sbyang ba byas so/_/bdud sdig can bcom mo/_/rgyags pa dang bral lo/_/ma rig pa'i zug rngu phyung ngo /_/srid pa skams so/_/des dga' ba'i 'dod chags bsal ba byas so/_/nyon mongs pa rnams 
[\[259a.3\]]bsal to/_/'du shes thams cad bton no/_/mya ngan gyi zug rngu phyung ngo /_/nga rgyal las kyang nga rgyal dang bral lo/_/phung po yongs su shes pa'i snang ba thob bo/_/des na de sangs rgyas kyi ye shes la ye shes mnyam pa nyid bsam gyis mi khyab pa thob bo/_/des na 
[\[259a.4\]]byang chub sems dpa' sems dpa' chen po de 'dod pa'i 'dam gyi khams la mi chags par sngon gyi sangs rgyas 'byung ba rjes su thob bo/_/sngon gyi sangs rgyas kyis bzhag pa bsal ba med cing bsnan pa med pa'i gter sngon gyi sangs rgyas kyi gter rjes su thob bo/_/sangs 
[\[259a.5\]]rgyas kyi theg pa sems can thams cad la go skabs yod pa/_gtso bo gong na med pa rjes su thob bo/_/thogs pa med pa'i tshul dang mtshan ma thams cad mtshan ma med pa'i tshul gyis the tsom thams cad chad pa zhi ba'i dbyings rjes su thob ste/_des na yang de 'dir mi 'ong ngo /_/
[\[259a.6\]]kun dga' bo gzhan yang sems can gang dag gzung ba de dag byang chub la dgod do zhes des de dag bkod do/_/ji ltar byang chub la bkod ce na/_sems can med par byang chub khong du chud par byas te/_sems can gyi 'du shes las bslang ngo /_/de ci'i phyir zhe na/_des 
[\[259a.7\]]sems can gyi khams stong par shes so/_/stong pa gang yin pa de bsam du med pa ste/_sems can gyi 'du shes dang bral lo/_/de ci'i phyir zhe na/_'di ltar des sems can gyi khams nam mkha'i khams dang mtshungs par stong pa dang /_sems can dang bral ba 
[\[259b\]]
[\[259b.1\]]dang /_sems can dang bral ba yang ma yin par shes so/_/nam mkha'i khams de yang nam mkha'i khams nyid du med de gnas pa med do/_/nam mkha'i khams de yang nam mkha' nyid kyis stong ste/_sems can gyi mtshan ma thams cad bcom pa'o/_/des mtshan ma med pa'i byang 
[\[259b.2\]]chub thob ste/_des sems can dang nam mkha'i 'du shes dang bral lo/_/de chos kyi dbyings nam mkha'i khams dang mtshungs par rtogs so/_/de ci'i phyir zhe na/_'di lta ste/_chos thams cad dang sems can thams cad ni rang bzhin gyis chos kyi dbyings so/_/de ci'i phyir 
[\[259b.3\]]zhe na/_'di ltar des de dag mi dmigs te/_mi dmigs pas na yang 'dir mi 'ong ngo /_/des na de phyir mi 'ong ba zhes bya ba'i grangs su 'gro'o/_/chos thams cad du bgrang ba yang ma yin la sangs rgyas kyi grangs su yang zhugs pas phyir mi 'ong ba zhes bya'o/_/de nas bcom 
[\[259b.4\]]ldan 'das kyis de'i tshe tshigs su bcad pa 'di dag bka' stsal to/_/phyogs gcig spyod par gang yin par/_/de ni phyir zhing mi 'gro ste/_/phyogs gcig spyod pa spangs pas na/_/phyir mi 'ong zhes brjod pa yin/_/'gro ba rnams kyi 'gro med shes/_/gnas kyang cung 
[\[259b.5\]]zad mi rnyed de/_/chos rnams kun la mi gnas pas/_/phyir mi 'ong zhes bya bar 'dod/_/so so'i skye bor gang brjod dang /_/'jig rten mgon po rdzogs sangs rgyas/_/de la phyir zhing mi 'ong ste/_/de phyir phyir mi 'ong zhes bya/_/'dir ni chos rnams 'ong ba dang /_/'gro 
[\[259b.6\]]ba dag kyang mi dmigs te/_/'ong dang 'gro ba med thob pas/_/de ni phyir mi 'ong zhes brjod/_/'gro ba rnam gsum gang du yang /_/de ni phyir zhing mi 'gro ste/_/sangs rgyas chos rnams thob pas na/_/de ni phyir mi 'ong zhes brjod/_/'dod pa thams cad yang dag 
[\[259b.7\]]chad/_/de ni kha zas chags pa med/_/byang chub lam yang thob pas na/_/phyir mi 'ong zhes brjod pa yin/_/sdig pa can gyi lta ba gang /_/lta ba drug cu gnyis brjod pa/_/de la de ni mi 'gro ste/_/de phyir de ni phyir mi 'ong /_/chos rnams 'di dag rang bzhin med/_/
[\[260a\]]
[\[260a.1\]]dngos po dang ni rtag tu bral/_/de yis yang dag ji bzhin shes/_/des na de ni 'dir mi 'ong /_/nyon mongs thams cad sel byed pa/_/mya ngan 'das zhi gang gsungs pa/_/de la 'du shes rnam par ba zlog_/des na de ni 'dir mi 'ong /_/ngan song thams cad yang dag 
[\[260a.2\]]chad/_/de ni gang phyir dri ma bral/_/mya ngan 'das pa zhi ba thob/_/des na de ni 'dir mi 'ong /_/dpung dang bcas shing bzhon bcas pa'i/_/sdig pa can gyi bdud bcom mo/_/ye shes de ni rnam rtog med/_/des na de ni 'dir mi 'ong /_/ma rig dra ba yang dag dral/_/sred 
[\[260a.3\]]pa thams cad rnam par bcom/_/dga' ba'i 'dod chags yongs su shes/_/des na de ni 'dir mi 'ong /_/nyon mongs thams cad rab tu btul/_/dngos por 'du shes rnam par bshig_/mchog gi theg pa 'di la nges/_/de ni phyir mi 'ong zhes bya/_/mya ngan zug rngu 
[\[260a.4\]]yang dag phyung /_/nga rgyal thams cad nges par bcom/_/phung po thams cad yongs su shes/_/de ni phyir mi 'ong zhes bya/_/sangs rgyas theg pa bsam mi khyab/_/theg pa 'di la snang ba thob/_/'dod pa'i 'dam la chags pa med/_/des na de ni 'dir mi 'ong /_/
[\[260a.5\]]de yis gter rnams kun gyi nang /_/ye shes gter gyi dam pa mchog_/sngon gyi sangs rgyas rnams kyis bzhag_/des na de ni 'dir mi 'ong /_/sangs rgyas theg pa bla na med/_/theg mchog 'di la de gnas te/_/som nyi thams cad chad par gyur/_/des na de 
[\[260a.6\]]ni 'dir mi 'ong /_/byang chub la ni dgod do zhes/_/sems can dag ni mang bzung ba/_/de dag de yis byang chub bkod/_/des na de ni 'dir mi 'ong /_/sems can khams ni bsam yas dang /_/stong pa'i dbyings ni de yis shes/_/de ni 'du shes de dang 
[\[260a.7\]]bral/_/des na de ni 'dir mi 'ong /_/sems can khams ni stong pa dang /_/chos kyi dbyings ni rab tu shes/_/'di la sems can mi rnyed de/_/des na de ni 'dir mi 'ong /_/de ni mtshan ma thams cad la/_/yid ni phyir zhing 'jug mi byed/_/mtshan ma 
[\[260b\]]
[\[260b.1\]]med pa'i go 'phang thob/_/des na de ni 'dir mi 'ong /_/sems can khams ni bsam yas pa/_/nam mkha' 'dra dang khams de dang /_/sems can thams cad rab tu shes/_/des na de ni 'dir mi 'ong /_/kun dga' 'di las dgongs nas ni/_/nga yis phyir mi 'ong zhes 
[\[260b.2\]]brjod/_/chos rnams thams cad ma skyes pa/_/sangs rgyas chos zhes rab tu bstan/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po phyir mi 'ong bar yongs su bstan 
[\[260b.3\]]to//_//bam po gsum pa/_kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po dgra bcom par yongs su bstan ce na/_kun dga' bo 'di la byang chub sems 
[\[260b.4\]]dpa' sems dpa' chen po ni gang nyi tshe ba'i spyod pa'i spyad pa de thams cad ni bcom/_gang sems can thams cad bsgral ba'i spyod pa de dag ni bsgrub par 'os so/_/des nyon mongs pa thams cad bcom pa yin te/_sems can gang dag sdug bsngal ba'i sems can 
[\[260b.5\]]rnams nyon mongs pa de dag las rnam par 'grel bar 'os te/_sems can de dag kyang mi dmigs nyon mongs pa de dag kyang mi dmigs te/_de ltar na dgra bcom pa zhes bya'o/_/de gzugs su dmigs pa thams cad bcom pa yin/_de chos thams cad stong 
[\[260b.6\]]pa nyid dang /_chos thams cad zhi bar mi dmigs pa la gnas pa yin te/_des na chos thams cad stong par shes so/_/mtshan ma med par rtogs so/_/de mtshan ma thams cad dang bral lo/_/de ngan song ba'i 'du shes thams cad bcom mo/_/des sems can med pa'i 
[\[260b.7\]]chos rtogs so/_/chos thams cad stong par yongs su shes so/_/byang chub thob par 'os shing sangs rgyas kyi byang chub bsam gyis mi khyab pa bsgrub par 'os te/_des na dgra bcom pa zhes bya'o/_/des chos ston par 'os te/_ji ltar sngon gyi yang dag par rdzogs 
[\[261a\]]
[\[261a.1\]]pa'i sangs rgyas rnams kyis bstan pa dang /_ji ltar da ltar byung ba rnams ston pa dang /_ji ltar ma byon pa rnams ston par 'gyur ba'i chos spros pa med pa/_rnyog pa med pa de ston par 'os te/_des na dgra bcom pa zhes bya'o/_/sems can rnams chos thams 
[\[261a.2\]]cad khong du chud par bya ba dang /_spros pa med par bya ba dang /_kun du len pa med par bya ba'i phyir byang chub la dgod par 'os/_sangs rgyas kyi byams pa sems can gyi mngon par zhen pa med pa'i byams pa'i byams pa sgrub par 'os/_byams pa de la sems can rnams kyang 
[\[261a.3\]]'god par 'os/_sems can mi dmigs pa'i byams pa la sems can de dag kyang mi dmigs shing /_de dag kyang 'god par 'os te/_des na dgra bcom pa zhes bya'o/_/chos thams cad rjes su gzung ba'i phyir sems can rnams la chos ston par 'os shing /_chos 
[\[261a.4\]]la chos su 'du shes pa yang med pa yin te/_de ltar 'os pas des na dgra bcom pa zhes bya'o/_/srog chags rnams la dbang po dang /_stobs dang /_byang chub kyi yan lag rnams ston par 'os shing /_de la yang chags pa med pa thob la dngos po thams cad la 
[\[261a.5\]]mngon par zhen pa yang med de/_des na dgra bcom pa zhes bya'o/_/'jig rten na bkur sti bya ba gang ji snyed snang ba thams cad 'os shing des kyang gos pa med la chags pa med de/_gzhan dag kyang bkur stis gos pa med par bya ba dang /_chags pa med par bya 
[\[261a.6\]]ba'i phyir sems can rnams la chos ston par 'os pas des na dgra bcom pa zhes bya'o/_/'gro ba med pa'i tshul gyis sangs rgyas kyi zhing rnams su 'gro bar 'os la de dag tu yang sangs rgyas bcom ldan 'das rnams la mi mthong ba'i tshul gyis blta ste/_ji ltar sangs rgyas 
[\[261a.7\]]kyis sangs rgyas rnams gzigs pa de ltar blta bar 'os pas des na dgra bcom pa zhes bya'o/_/'di lta bu'i zhing sgrub par 'os te/_chos thams cad 'grub pa med pa'i tshul gyis bsam gyis mi khyab pa'i zhing dang /_sgrib pa med pa'i zhing dang /_bdud bcom pa'i zhing 
[\[261b\]]
[\[261b.1\]]dang /_mi mnyam pa dang mnyam pa'i zhing dang /_spros pa med pa'i zhing dang /_rnyog pa med pa'i zhing dang /_stong pa'i zhing dang /_phyir mi ldog pa'i zhing dang /_bud med med pa'i zhing dang /_nyon mongs pa med pa'i zhing dang /_sangs rgyas kyi spobs pa'i zhing dang /_phyir rgol ba 
[\[261b.2\]]med pa'i zhing dang /_shin tu yongs su mya ngan las 'das pa'i zhing dang /_de lta bu'i zhing sgrub par 'os pas des na dgra bcom pa zhes bya'o/_/chags par 'gyur ba rnams la yang mi chags shing 'khrugs par 'gyur ba rnams la yang 'khrugs pa med de/_des na dgra 
[\[261b.3\]]bcom pa zhes bya'o/_/des 'gog pa dang mnyam pa'i theg pa de shes shing /_des sangs rgyas kyi theg pa rtogs la/_des rab tu phye ba'i/_sangs rgyas bcom ldan 'das rnams kyi byang chub de rab tu dbye bar 'os so/_/sems can g.yo ba med pas byang chub de 
[\[261b.4\]]bsam gyis mi khyab ste/_g.yo ba med par bya ba'i phyir sems can bye ba phrag mang po byang chub la dgod par 'os so/_/mnyam pa nyid du gnas pa rnams la ni sems can thams cad dang byang chub kyang rnam par mi rtog pa'o/_/mnyam pa nyid la sems can rnams mngon 
[\[261b.5\]]du 'dzud par 'os so/_/ji ltar mnyam pa nyid la mnyam pa nyid med pa ltar chos thams cad kyang de dang mnyam mo/_/mnyam pa nyid ji lta bar byang chub kyang de bzhin te/_rnam par mi rtog pa mnyam par gnas pa yin la dgra bcom pa yang de dang mnyam mo/_/'di ltar yang 'os 
[\[261b.6\]]te/_de ltar shes nas kyang de bzhin du sems can rnams la chos ston par 'os so/_/chos gang la yang 'dre bar mi byed de/_'dre ba med par bstan pa'i chos dang ldan zhing de ltar chos ston pa dang /_tshig tu yang mi brjod par 'os so/_/sems can du dmigs par 
[\[261b.7\]]'du shes pa las dgrol ba dang /_sems can rtag pa dang chad pa las dgrol ba dang /_sems can 'jig tshogs la lta ba las bskyod pa dang /_nga'o snyam pa'i nga rgyal las shin tu bzla ba dang /_chos thams cad skye ba med pa dang /_'gag pa med pa dang /_
[\[262a\]]
[\[262a.1\]]mngon par 'du bya ba med pa las dgrol ba dang /_gzugs rnam par mi 'jigs pa las dgrol ba dang /_tshor ba dang /_'du shes dang /_'du byed dang /_rnam par shes pa rnam par mi 'jigs pa las dgrol ba dang /_so so'i skye bo'i chos g.yo ba med pa 
[\[262a.2\]]las dgrol ba dang /_sangs rgyas kyi chos la mi 'jog pa dang /_rab tu bkod pa las dgrol ba dang /_rgyun du zhugs pa'i 'bras bur 'du shes pa las dgrol ba dang /_lan cig phyir 'ong ba dang /_phyir mi 'ong ba dang /_dgra bcom pa'i 'bras bur 'du shes pa 
[\[262a.3\]]las dgrol ba dang /_rang sangs rgyas su 'du shes pa las dgrol ba dang /_byang chub sems dpar 'du shes pa la mngon par zhen pa las dgrol ba dang /_byang chub la brtsams te sbyin pa la mngon par zhen pa las dgrol ba dang /_byang chub la brtsams te tshul khrims dang /_bzod 
[\[262a.4\]]pa dang /_brtson 'grus dang /_bsam gtan dang /_shes rab la mngon par zhen pa las dgrol ba dang /_mngon par shes pa la mngon par zhen pa las dgrol ba dang /_zhi gnas dang lhag mthong 'grub pa la mngon par zhen 
[\[262a.5\]]pa las dgrol ba dang /_nyan thos skye bar mngon par zhen pa las dgrol ba dang /_phu nu dang /_sring mo dang /_nye du dang /_snag gi gnyen mtshams la mngon par zhen pa las dgrol ba dang /_bdag nyid mthong ba med par chags pa las dgrol ba dang /_rjes su chags pa dang /_'jig tshogs dang /_'du 'dzi la mngon par 
[\[262a.6\]]zhen pa las dgrol ba dang /_'thob pa dang /_bkur sti la mngon par zhen pa las dgrol ba dang /_khyim pa dang /_rab tu byung bar mthong ba la mngon par zhen pa las dgrol ba dang /_tha ma dang /_mchog gi chos su mthong bar mngon par zhen pa las dgrol ba dang /_so 
[\[262a.7\]]so'i skye bo'i chos rnam par spang ba dang /_sangs rgyas kyi chos la lhag par dmigs par mngon par zhen pa las dgrol ba dang /_tha ma dang gya nom pa'i chos mthong ba la mngon par zhen pa las dgrol ba dang /_mtshan rab tu rdzogs pa 'grub pa la mngon par zhen pa 
[\[262b\]]
[\[262b.1\]]las dgrol ba dang /_sangs rgyas kyi zhing yongs su dag pa'i tshul du yongs su 'grub par mngon par zhen pa las dgrol ba dang /_sems can 'di dag ni yongs su mya ngan las 'da' ba'i chos can sems can 'di dag ni yongs su mya ngan las 'da' ba'i chos can ma yin pa 'di dag ni 
[\[262b.2\]]thob par byed pa'i skal ba can 'di dag ni thob par byed pa'i skal ba med pa/_'di dag ni byang chub kyi phyir spyod pa/_'di dag ni byang chub kyi phyir mi spyod pa/_'di dag ni ngan pa'i ngang tshul can/_'di dag ni tshul khrims dang ldan pa/_'di dag ni 'chal ba'i shes rab can/_'di 
[\[262b.3\]]dag ni shes rab dang ldan pa zhes gnyis su 'byed pa'i sems bskyed pa la mngon par zhen pa las dgrol ba dang /_'di dag ni sbyin pa'i gnas/_'di dag ni sbyin pa'i gnas ma yin pa/_'di dag ni brtson 'grus dang ldan pa/_'di dag ni brtson 'grus dang mi ldan pa/_'di dag 
[\[262b.4\]]ni byis pa'i chos/_'di dag ni mkhas pa'i chos/_'di dag ni skyes pa'i chos/_'di dag ni bud med kyi chos/_'di dag ni 'phags pa'i chos/_'di dag ni 'phags pa ma yin pa'i chos so zhes de ltar gnyis su 'byed pa'i sems la/_mngon par zhen pa las dgrol ba 
[\[262b.5\]]dang /_'di dag ni byang chub las phyir mi ldog pa/_'di dag ni byang chub las phyir ldog pa/_'di dag ni lung bstan pa/_'di dag ni lung ma bstan pa/_'di dag ni nye ba/_'di dag ni nye ba ma yin pa zhes de ltar sems bskyed pa'i rnam par rtog pa las dgrol ba dang /_byang chub 
[\[262b.6\]]thob nas len pa med par mya ngan las 'da' bar mngon par zhen pa las dgrol bas/_sems can mang po dgrol bar 'os te/_sems can rang bzhin med par bstan pas de ltar sems can dgrol bar 'os pas dgra bcom pa zhes bya'o/_/de nas bcom ldan 'das kyis de'i tshe 
[\[262b.7\]]tshigs su bcad pa 'di dag bka' stsal to/_/nyi tshe'i spyod pa gang yin pa/_/spyod pa thams cad de yis shes/_/nyi tshe ba ni thams cad shes/_/des de dgra bcom zhes brjod do/_/gang gis sems can rab sdug bsngal/_/nyon mongs thams cad de yis bcom/_/nyon 
[\[263a\]]
[\[263a.1\]]mongs pa las sems can dgrol/_/des de dgra bcom zhes brjod do/_/dmigs pa thams cad rab tu bcom/_/dmigs pa med la legs par gnas/_/chos nyid stong pa nyid du shes/_/des de dgra bcom zhes brjod do/_/stong pa shes shing zhi ba dang /_/
[\[263a.2\]]de ltar mtshan ma med par rtogs/_/mtshan ma rnams ni kun dang bral/_/des de dgra bcom zhes brjod do/_/sems can 'du shes rab sdig pa/_/'du shes thams cad de yis bcom/_/'du shes thams cad spang ba'i phyir/_/dgra bcom nyid dang ldan zhes brjod/_/mi 
[\[263a.3\]]shes thams cad rnam par bcom/_/sems med pa yi chos nyid rtogs/_/chos rnams stong par yongs su shes/_/des de dgra bcom zhes brjod do/_/sangs rgyas byang chub bsam mi khyab/_/byang chub yang dag thob byed 'os/_/brtson 'grus dam pa rab tu rtsom/_/
[\[263a.4\]]des de dgra bcom zhes brjod do/_/spros pa med cing rnyog med pa'i/_/chos ni nges par ston par 'os/_/ye shes la ni sems can 'god/_/des de dgra bcom zhes brjod do/_/gang gis sems can bder 'gyur ba/_/byams pa de ni byed par 'os/_/sems can de dag mi 
[\[263a.5\]]dmigs te/_/des de dgra bcom zhes brjod do/_/chos rnams thams cad mi 'dzin pa'i/_/chos ni nges par ston pa 'os/_/chos la chos kyi 'du shes med/_/des de dgra bcom zhes brjod do/_/byang chub yan lag rnams dang stobs/_/sems can rnams la ston 
[\[263a.6\]]par 'os/_/de dag la yang chags med thob/_/des de dgra bcom zhes brjod do/_/byang chub phyir ni dag pa'i chos/_/sems can shes par byed par 'os/_/de dag la ni ye shes ston/_/des de dgra bcom zhes brjod do/_/'jig rten pa yi bkur sti kun/_/sems can 
[\[263a.7\]]kun las 'os pa yin/_/bkur sti kun la chags pa med/_/des de dgra bcom zhes brjod do/_/shin tu bzang po'i sangs rgyas zhing /_/zhing du de ni 'gro bar 'os/_/rdzogs sangs rgyas nas gnas par byed/_/srog chags rnams la chos ston to/_/bdag kyang 'di 
[\[263b\]]
[\[263b.1\]]ltar bzang po yi/_/zhing ni bsgrub par bya'o zhes/_/de ni bsgrub par 'os pa yin/_/des de dgra bcom zhes brjod do/_/chags par 'gyur la chags pa med/_/'khrugs par 'gyur la 'khrugs pa med/_/gang phyir byang chub zhi ba rtogs/_/des de dgra bcom zhes brjod 
[\[263b.2\]]do/_/'gog pa'i chos nyid shes pa ste/_/de yis zhi ba gang yin rtogs/_/de yis byang chub rab tu phye/_/des de dgra bcom zhes brjod do/_/de yis sems can khams rnams las/_/sems can gang yang g.yor mi byed/_/sems can bye ba du ma dag_/byang chub 
[\[263b.3\]]la ni des 'god do/_/sems can kun dang byang chub ni/_/rnam par mi rtog ji bzhin gnas/_/des na de nyid mnyam nyid shes/_/des de dgra bcom zhes brjod do/_/mnyam pa nyid la mnyam pa med/_/chos rnams thams cad de dang mnyam/_/mnyam pa nyid kyis byang 
[\[263b.4\]]chub de/_/rnam par mi rtog byang chub gnas/_/gang phyir de ltar shes 'os pa/_/des de dgra bcom zhes brjod do/_/shes nas sems can rnams la ston/_/cis kyang nyon mongs mi byed do/_/de ltar chos kyang ston byed la/_/tshig tu brjod pa'ang yod ma yin/_/
[\[263b.5\]]sems can bye ba du ma dag_/byang chub la ni des 'god do/_/sems can dmigs su med par shes/_/sems can rtag dang chad 'dzin pa/_/sems can lta las ma bskyod rnams/_/sdug bsngal de dag rab tu 'grel/_/chos kun skye ba med pa dang /_/'gog pa 
[\[263b.6\]]med dang 'dus ma byas/_/de dag de lta'i 'du shes bzlog_/sdug bsngal las ni rnam par 'grel/_/gzugs dang tshor ba 'du shes dang /_/'du byed rnam par shes pa mthong /_/phung po rnam par mi 'jigs las/_/lus can dag ni rnam par 'grel/_/so so'i skye 
[\[263b.7\]]bo'i chos rnams la/_/de ni rnam kun g.yo mi byed/_/de dag dgod par mi byed de/_/sangs rgyas chos la gnas pa med/_/'bras bu thob par 'du shes dang /_/gang dag rang rgyal 'du shes can/_/gang dag sangs rgyas 'du shes pa/_/de yis de dag 'du 
[\[264a\]]
[\[264a.1\]]shes 'grel/_/byang chub sems la zhen pa dang /_/sbyin la sogs pa mngon zhen pa/_/kun du mngon zhen med bya'i phyir/_/chos nyid rab tu ston par byed/_/le lo dmigs par gyur pas na/_/brtson 'grus brtsams par rnam par brtags/_/de dag 
[\[264a.2\]]rtogs las rnam dgrol phyir/_/chos ni ston par 'os pa yin/_/bsam gtan g.yeng bar 'du shes dang /_/shes rab shes rab 'chal 'du shes/_/gnyis la mngon zhen med bya'i phyir/_/chos ni ston par 'os pa yin/_/chos rnams rnam par mi rtog ste/_/'gyur 
[\[264a.3\]]ba med par shes par gyis/_/de ltar chos ni rab ston pas/_/des de dgra bcom zhes brjod do/_/gang gis bdag la mngon zhen pas/_/nyan thos rnam pa mang brtags pa/_/de dag rtog pa rnam dgrol phyir/_/chos ni ston par 'os pa yin/_/mi mkhas pa dag pha ma 
[\[264a.4\]]dang /_/chung mar yongs su 'dzin byed pa/_/lam 'dis byang chub ma yin te/_/de ni 'khor ba'i spyod yul yin/_/'di ni bdag spun sring mo zhes/_/de la dga' zhing zhen byed pa/_/[{]ri dgas [,]ri dwags [}]chos la sten pa ste/_/de dag rnam par dgrol bar rigs/_/'jig tshogs 
[\[264a.5\]]yongs su ma shes pas/_/gnyen pa yi ni 'du shes bskyed/_/bdag gi gnyen par sngon gyur ces/_/mthong nas rab tu dga' bar byed/_/mthong bar gyur nas chags byed cing /_/de dag phan tshun rjes su chags/_/'du shes ngan pas phyin ci log_/bdud kyi dbang du gyur 
[\[264a.6\]]pa yin/_/'jig tshogs rab tu sdig pa can/_/'jig tshogs yongs su shes par gyis/_/'jig tshogs nyes pa 'di dag yod/_/de ni de ltar chos ston to/_/'di dag kun nas nyon mongs chos/_/'di dag rnam par byang ba zhes/_/gnyis su mngon par zhen med pas/_/
[\[264a.7\]]blo ldan de ni dgra bcom brjod/_/thob la chags pas chags gyur pa/_/bkur sti yis ni bag med gyur/_/de chags bag med dgrol ba'i phyir/_/chos ston par ni 'os pa yin/_/'di dag rab tu byung ba ste/_/'di dag khyim pa yin zhes rtog_/byis pa de ltar 
[\[264b\]]
[\[264b.1\]]rnam rtog pa/_/rnam par 'grel par 'os pa yin/_/tha ma'i chos rnams rnam par mthong /_/rgya che bar yang rnam par mthong /_/rnam rtog mthong ba'i byis pa dag_/rnam par 'grel par 'os pa yin/_/byis pa'i chos rnams bor nas su/_/bdag ni sangs rgyas 
[\[264b.2\]]chos nyid thob/_/'thob dang mi 'thob rnam dgrol phyir/_/chos ston par ni 'os pa yin/_/tha ma gya nom bye brag gis/_/rnam pa du ma'i chos rnams mthong /_/'du shes mang las rnam dgrol phyir/_/de ni chos ston byed pa yin/_/gang dag sangs rgyas mtshan bsgrub 
[\[264b.3\]]phyir/_/rnam pa mang por brtson byed pa/_/mtshan du mngon par zhen pa las/_/mkhas pa de dag rnam par 'grel/_/phun sum tshogs pa mchog gi zhing /_/mngon par bsgrub par bya'o zhes/_/'du shes de la mngon zhen pa/_/rnam par 'grel par 'os pa 
[\[264b.4\]]yin/_/mya ngan 'das dang ma 'das dang /_/thob pa'i skal yod skal med chos/_/'di dag byang chub phyir spyod pa/_/'di dag byang chub ma zhugs pa/_/ngang tshul ngan dang tshul khrims ldan/_/shes rab 'chal dang shes rab ldan/_/byis pa'i blo dang ldan rnams kyis/_/
[\[264b.5\]]de ltar gnyis su 'byed 'di byas/_/sems can de ltar 'du shes shing /_/rnam pa mang por rlom sems pa/_/de dag 'du shes dgrol ba'i phyir/_/chos ston par ni 'os pa yin/_/sbyin gnas sbyin gnas 'os min zhes/_/so so rnam par rtog par byed/_/mkhas dang 
[\[264b.6\]]byis pa'i chos rnams su/_/rnam pa so sor rtog par byed/_/'dir ni bud med chos dmigs shing /_/skyes pa nyid du rnam par rtog_/de ltar 'phags dang 'phags min chos/_/rnam gnyis so sor rtog par byed/_/de ltar gnyis su 'byed byed pa/_/mi mkhas chung ngu 
[\[264b.7\]]blo ldan pa/_/de dag gnyis med rtog bya'i phyir/_/chos ston par ni 'os pa yin/_/byang chub mchog las ldog pa dang /_/mi ldog pa dang lung bstan dang /_/lung ma bstan dang nye ba dang /_/nye ba min zhes rnam par rtog_/byang chub thob nas len med cing /_/zag zad 
[\[265a\]]
[\[265a.1\]]yongs su mya ngan 'da'/_/mtshan ma spyod rnams de lta bur/_/mya ngan 'das par yongs su rtog_/'du shes 'dzin pa de dag las/_/des pa de ni rnam par 'grel/_/'du shes thams cad rab 'grel pa/_/des de dgra bcom zhes brjod do/_/byang chub sems 
[\[265a.2\]]dpa'i chos rnams ni/_/dgra bcom pa zhes ngas bstan te/_/gang dag 'di la bzod skyed pa/_/de dag dgra bcom shes par gyis/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' 
[\[265a.3\]]chen po dgra bcom par yongs su bstan to/_/kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po nyan thos su yongs su bstan ce na/_kun dga' bo 'di la byang chub sems dpa' 
[\[265a.4\]]sems dpa' chen po ni sems can dpag tu med pa dag la sangs rgyas kyi chos rnams sgrogs shing /_byang chub ni zhi ba/_spros pa med pa rnyog pa med pa'o zhes de ltar sgrogs pas nyan thos zhes bya'o/_/'di 'dra ba'i bde ba gzhan med do zhes mya ngan las 'das pa'i bde ba 
[\[265a.5\]]sgrogs pa dang /_dbang po dang /_stobs dang /_byang chub kyi yan lag dang /_dran pa nye bar gzhag pa rnams sgrubs shig ces sgrogs pa dang /_theg pa 'di ni mchog yin no zhes de ltar sgrogs pas byang chub sems dpa' nyid nyan thos zhes bya'o/_/lus 'di ni stong pa ste/_'di la 
[\[265a.6\]]snying po mi dmigs kyi 'di ni byis pa rmongs par byed pa'o/_/de bas na lus rnam par gzhig pa gyis shig ces sgrogs pa dang /_mig gi skye mched 'di ni log par mthong bar gyis shig_/sangs rgyas kyi spyan kun nas bsam gyis mi khyab pa sgrubs shig_/mig gang gis 
[\[265a.7\]]gang du yang rmongs par mi 'gyur ba'i mig de mi 'grub pa'i tshul du sgrubs shig ces sgrogs shig_/chos thams cad de ltar sgrogs pas nyan thos zhes bya'o/_/sgra thams cad ni brag ca dang mtshungs pa sgrogs shing sgra rnams la mngon par zhen par ma byed cig_/'di la thos pa ci 
[\[265b\]]
[\[265b.1\]]yang med do/_/'di la brjod pa ci yang med do zhes sgrogs te/_des na nyan thos zhes bya'o/_/dri rnams la dri'i 'du shes su ma byed cig_/'di la snom pa ci yang med do/_/'di lta ste dper na mi zhig gnyid kyis log pa'i rmi lam na/_dri rnam pa mang po snom yang dngos po med pa'i phyir 
[\[265b.2\]]de la dri gang yang med de/_gzhan du na phyin ci log gis snom mo/_/de bzhin du sna ni phyin ci log pa ste/_rmi lam lta bu'i phyir 'di la snying po med par shes par gyis shig ces de skad sgrogs te/_des na nyan thos zhes bya'o/_/de lce'i skye mched 'di ltar sgrogs te/_'di ni sha'i 
[\[265b.3\]]gong bu ste 'di ro myang bar mi byed do/_/sha'i gong bu yang dbu ba rdos pa lta bu rmi lam lta bu'o/_/dpe yang rdzas med pa'o zhes de skad sgrogs te/_des na nyan thos zhes bya'o/_/lus kyi skye mched rnam par gzhig par gyis shig_/lus 'di ni rang bzhin gyis stong pa'o/_/rang 
[\[265b.4\]]bzhin gyis stong pa gang yin pa de dngos po med pa'o/_/dngos po med pa gang yin pa de ma skyes pa dang mi skye ba'o/_/ma skyes pa dang mi skye ba gang yin pa de nyid byang chub ces sgrogs te/_de skad sems can mang po la sgrogs pas des na nyan thos zhes bya'o/_/yid ni rang bzhin med pa 
[\[265b.5\]]dngos po med pa/_sgyu ma'i rang bzhin skye ba med pa/_'gog pa med pa'o zhes sgrogs te/_de skad sgrogs pas des na nyan thos zhes bya'o/_/chos kyi sbyin pa byin cig_/chos kyi sbyin pa 'di ni byang chub kyi lam mo/_/byang chub de yang bsam gyis mi khyab pa ste/_bsam gyis mi khyab 
[\[265b.6\]]pas bsam gyis mi khyab pa sgrub bo/_/de ci'i phyir zhe na/_sa bon ci 'dra bar 'bras bu yang de 'dra ste/_'bras bu med pa'i sgrar brjod do zhes sgrogs so/_/zang zing gi sbyin pa byin cig_/zang zing gi sbyin pa 'di ni chung ba ste/_'di la chos kyi sbyin pa ni gtso bo yin no/_/'di la ser sna ma byed 
[\[265b.7\]]cig_/sbyin pa la sbyin pa'i 'du shes su ma byed cig_/de la snying por 'du shes ma byed cig_/rnam par mi rtog pa'i sems kyis sbyin pa byin cig_/'di lta ste dper na sgyu ma'i skyes bus sgyu ma'i skyes bu la rnam par mi rtog pa'i sems kyis sbyin pa byin pa de bzhin du rnam par mi rtog pa'i sems kyis sbyin pa byin 
[\[266a\]]
[\[266a.1\]]cig_/de ltar byin na byang chub yongs su smin par 'gyur ro zhes sgrogs te/_de ltar sgrogs pas des na nyan thos zhes bya'o/_/de ci'i phyir zhe na/_'di ltar des 'di lta ste/_gnyis su med pa'i ye shes ye shes kyi snying po mngon par bsgrubs te/_ji ltar mngon par bsgrubs pa 
[\[266a.2\]]de ltar gnyis su med pa dang /_gnyis su mi 'byed par sangs rgyas kyi chos rnam par sgrogs te/_des na nyan thos zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/byang chub sems dpa' 'jigs med pa/_/sangs rgyas chos rnams 
[\[266a.3\]]bsam yas pa/_/sems can mang la sgrogs par byed/_/des de nyan thos zhes brjod do/_/byang chub zhi ba spros pa med/_/rnyog pa med pa sgrogs par byed/_/skye bo dpag tu med la sgrogs/_/des de nyan thos zhes brjod do/_/'di 'dra bde ba gzhan med ces/_/mya ngan 'das 
[\[266a.4\]]pa'i bde ba sgrogs/_/zhi ba mya ngan 'das sgrogs pas/_/des de nyan thos zhes brjod do/_/stobs dang byang chub yan lag dang /_/dran pa nyer gzhag dbang po rnams/_/myur du sgrubs shig ces sgrogs te/_/lus can rnams la de skad sgrogs/_/lus 'di stong ste snying po 
[\[266a.5\]]med/_/'di ni byis pa rmongs byed pa/_/de phyir lus ni rnam shig ces/_/de skad du ni sgrogs par byed/_/mig ni nor bar rtogs gyis shig_/'di ni byis pa'i blo ldan pa/_/mi mkhas rnams la rmongs byed cing /_/de skad du ni de sgrogs so/_/sgra rnams brag ca lta bu ste/_/rna 
[\[266a.6\]]ba'ang de ltar shes par gyis/_/'di la thos pa ci yang med/_/rjod par byed pa 'ang ci yang med/_/sems can mang la de skad du/_/sgrogs par byed pas nyan thos 'dod/_/'di la thos pa ci yang med/_/sgra 'dir dga' bar ma byed cig_/dper na mi zhig rmi lam na/_/rnam pa 
[\[266a.7\]]mang po'i dri snom pa/_/de la dngos por grub pa med/_/phyin ci log par de snom mo/_/de yis de ltar dri shes nas/_/'dir snom ci yang med do zhes/_/phyin ci log pa mi mkhas pa/_/gzhan rnams la yang sgrogs par byed/_/lce 'di sha yi gong bu ste/_/ro myang bar ni byed 
[\[266b\]]
[\[266b.1\]]ma yin/_/gal te sha yis ro rtogs na/_/lag pa'ang ro rtogs 'gyur zhes sgrogs/_/ro yi 'du shes rab sdig can/_/'du shes 'di dag rnam par shig_/ro khams bsam gyis mi khyab pa/_/khams de rtogs pa ma yin no/_/byang chub sems dpa' mi gnas pas/_/de ni mngon 
[\[266b.2\]]sum gyur pa yin/_/mngon sum de ltar sgrogs pas na/_/de phyir nyan thos zhes brjod do/_/lus 'di ngo bo nyid kyis su/_/stong zhes de ltar rnam par gzhig_/ngo bo nyid kyis gang stong pa/_/de ni ma skyes skye ma yin/_/ma skyes mi skye gang yin pa/_/de 'dir byang chub de nyid 
[\[266b.3\]]de/_/de ltar sems can rnams la sgrogs/_/des na nyan thos zhes brjod do/_/yid 'di ngo bo nyid kyis ni/_/rang bzhin med cing dngos po med/_/'di ni sems can dngos po min/_/de skad du ni de sgrogs so/_/chos sbyin bsam gyis mi khyab pa/_/'di ni byang chub lam yin 
[\[266b.4\]]te/_/de yis byang chub 'grub 'gyur gyis/_/sbyin pa byin zhes sgrogs par byed/_/zang zing sbyin pa tha dad pa/_/rnam pa mang po gtsang ma byin/_/de la ser sna med gyur na/_/de yang byang chub lam yin no/_/gang phyir nyon mongs tshar bcad de/_/zag pa rnams ni kun dang bral/_/
[\[266b.5\]]chags pa kun las shin tu 'das/_/des na nyan thos zhes brjod do/_/sangs rgyas chos ni bla med pa/_/shes ldan gyis ni gang gis sgrogs/_/sgra kun dam pa zhi ba ste/_/de ni snying po dam pa grub/_/snying po thams cad mngon par shes/_/snying po kun la gnas pa med/_/
[\[266b.6\]]gnyis med gnyis su dbyer med cing /_/bsgrag pa dam pa sgrogs par byed/_/ji ltar sangs rgyas mang po yi/_/chos bstan rnams ni sgrogs pa ltar/_/des pas byang chub phyir brtsams nas/_/'di ni de ltar 'byed pa yin/_/gang nas sangs rgyas 'jig rten mgon/_/bla na 
[\[266b.7\]]med par bzhugs pa yi/_/sangs rgyas zhing na rab bzang dang /_/bkag pa rnams kyang sgrogs par byed/_/nam mkha' la ni rab gnas pa'i/_/stong gsum 'di ni sgrogs par byed/_/sems can nam mkha' ji bzhin te/_/rtag tu mya ngan 'das dang mtshungs/_/gang las 
[\[267a\]]
[\[267a.1\]]sems can rnam brtags nas/_/khams bzhi po dag rab brjod pa/_/de dag nam mkha' 'dra ba ste/_/rnam par mi rtog bsam du med/_/khams rnams de dag 'di 'dra ste/_/de la snying po med par ltos/_/'di la skye med 'chi ba med/_/mya ngan 'das med nyon mongs 
[\[267a.2\]]med/_/'di la dngos po grub pa med/_/'di la sems can yod ma yin/_/ci nas sus kyang mi mthong ba/_/khams de rnam par blta bar gyis/_/nyin dang mtshan du g.yel med par/_/sems can rnams la de skad sgrogs/_/bdag ni 'ga' zhig sgrogs so zhes/_/rlom 
[\[267a.3\]]sems de la ci yang med/_/de ltar gzhan la gang sgrogs pa/_/de ni nyan thos shes par gyis/_/de skad brjod par nyan thos min/_/nyan thos su ni yongs su bstan/_/brtan pa dman pa med pa'i yid/_/chos gang gis ni chos rnams kun/_/ji bzhin de bzhin shes 'gyur 
[\[267a.4\]]ba/_/srog chags rnams la chos ston to/_/chags las grol zhing zag med la/_/chags pa kun las rnam dgrol phyir/_/srog chags rnams la chos ston pa/_/de ni dgra bcom de skad brjod/_/spros pa med cing rnyog med pa/_/chags pa med pa'i dbyings kyang ston/_/sangs 
[\[267a.5\]]rgyas chos rnams ma lus par/_/rnam par mthong nas ston par byed/_/sangs rgyas rnams kyis gang gsungs pa/_/chos dang ring bar mi rtog cing /_/chos dang nye bar mi rtog ste/_/de phyir de dag 'dre ba med/_/sgrogs kyang 'dre ba yod min zhing /_/sems can dpag tu med la brjod/_/
[\[267a.6\]]sems can de dag mthong ba med/_/des de nyan thos zhes brjod do/_/kun dga' 'di la dgongs nas ni/_/nga yis nyan thos yongs su bstan/_/byang chub sems dpa' mi gnas pa/_/nyan thos de ltar shes par gyis/_/kun dga' bo de ltar de bzhin gshegs pa dgra 
[\[267a.7\]]bcom pa yang dag par rdzogs pa'i sangs rgyas kyis byang chub sems dpa' sems dpa' chen po nyan thos su yongs su bstan to/_/kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po rang sangs 
[\[267b\]]
[\[267b.1\]]rgyas su yongs su bstan ce na/_kun dga' bo 'di la byang chub sems dpa' sems dpa' chen po ni chos thams cad la mngon sum yin no/_/ji ltar mngon sum yin zhe na/_chos thams cad sgro btags pa med pa'i phyir/_nyon mongs pa med pa dang /_chos thams cad skur pa med pa'i tshul 
[\[267b.2\]]gyis rnam par 'jig pa med par rtogs shing khong du chud de des na rang sangs rgyas zhes bya'o/_/des chos thams cad bsam du med par rtogs shing des sems can thams cad ma 'ongs pa na mi skye bas mya ngan las 'das pa dang 'dra ba dang /_ma skyes pa dang /_ma 'gags pa dang /_yang 
[\[267b.3\]]dag pa'i mtha' mya ngan las 'das pa'i mtha' dang /_sems can gyi mtha' mig yor gyi mtha' dang /_rdzas med cing dngos po med pa dang /_chos thams cad kyi mtha' brjod du med pa dang /_brjod du med pa'i mtha' ming yongs su brjod pa'i mtha' dang /_tshig la mi gnas pa 
[\[267b.4\]]dang /_tshig gis yongs su brjod pa ma yin par shes so/_/de ci'i phyir zhe na/_'di ltar tshig ni stong pa gsog ste/_tshig gis bdag gi mtha' 'am/_sems can gyi mtha' mi shes so/_/des mtha' de rtogs te de mtha' de la mngon sum du gyur pas des na rang sangs 
[\[267b.5\]]rgyas zhes bya'o/_/gzugs kyi phung po 'di sgras brjod pa dang /_gzugs kyi phung po 'di sgra med pa dang /_sgra dang bral ba dang /_'di rtag tu gzugs kyi phung po zhes tshig gis brjod pa dang /_'di la bdag dang bdag gi med par de gzugs kyi phung po mngon sum du gyur pa yin 
[\[267b.6\]]no/_/de ci'i phyir zhe na/_tshig gang gis gzugs kyi phung po brjod pa'i tshig de gsog stong pa/_ma skyes pa/_ma 'gags pa ste/_yang dag par na tshig nyid kyang rtag tu med pa yin na tshig gang gis gzugs kyi phung po brjod pa lta ga la yod ces de ltar gzugs kyi phung po mngon sum du 
[\[267b.7\]]gyur pa yin no/_/tshor ba'i phung po 'di sgras brjod pa dang /_tshor ba'i phung po 'di sgra med pa dang /_sgra dang bral ba dang /_'di rtag tu tshor ba'i phung po zhes tshig gis brjod pa dang /_'di la bdag dang bdag gi med par tshor ba'i phung po mngon sum du gyur pa yin no/_/
[\[268a\]]
[\[268a.1\]]de ci'i phyir zhe na/_tshig gang gis tshor ba'i phung po brjod pa'i tshig de gsog stong pa/_ma skyes pa/_ma 'gags pa ste/_yang dag par na tshig nyid kyang rtag tu med pa yin na tshig gang gis tshor ba'i phung po brjod pa lta ga la yod ces de ltar tshor ba'i phung po mngon sum du gyur 
[\[268a.2\]]pa yin no/_/'du shes kyi phung po 'di sgras brjod pa dang /_'du shes kyi phung po 'di sgra med pa dang /_sgra dang bral ba dang /_'di rtag tu 'du shes kyi phung po zhes tshig gis brjod pa dang /_'di la bdag dang bdag gi med par de 'du shes kyi phung po mngon sum du gyur pa yin no/_/de ci'i 
[\[268a.3\]]phyir zhe na/_tshig gang gis 'du shes kyi phung po brjod pa'i tshig de gsog stong pa/_ma skyes pa/_ma 'gags pa ste/_yang dag par na tshig nyid kyang rtag tu med pa yin no/_/tshig gang gis 'du shes kyi phung po brjod pa lta ga la yod ces de ltar 'du shes kyi phung po mngon sum du gyur pa yin no/_/
[\[268a.4\]]'du byed kyi phung po 'di sgras brjod pa dang /_'du byed kyi phung po 'di sgra med pa dang /_sgra dang bral ba dang /_'di rtag tu 'du byed kyi phung po zhes tshig gis brjod pa dang /_'di la bdag dang bdag gi med par de 'du byed kyi phung po mngon sum du gyur pa yin no/_/de ci'i phyir zhe na/_tshig gang 
[\[268a.5\]]gis 'du byed kyi phung po brjod pa'i tshig de gsog stong pa/_ma skyes pa/_ma 'gags pa ste/_yang dag par na tshig kyang rtag tu med pa yin na tshig gang gis 'du byed kyi phung po brjod pa lta ga la yod ces de ltar 'du byed kyi phung po mngon sum du gyur pa yin no/_/rnam par shes pa'i phung 
[\[268a.6\]]po 'di sgras brjod pa dang /_rnam par shes pa'i phung po 'di sgra med pa dang /_sgra dang bral ba dang /_'di rtag tu rnam par shes pa'i phung po zhes tshig gis brjod pa dang /_'di la bdag dang bdag gi med par de rnam par shes pa'i phung po mngon sum du gyur pa yin no/_/de ci'i phyir zhe 
[\[268a.7\]]na/_tshig gang gis rnam par shes pa'i phung por brjod pa'i tshig de gsog stong pa/_ma skyes pa/_ma 'gags pa ste/_yang dag par na tshig kyang rtag tu med pa yin na tshig gang gis rnam par shes pa'i phung po brjod pa lta ga la yod ces de ltar rnam par shes pa'i phung po mngon sum du shes pa 
[\[268b\]]
[\[268b.1\]]yin no/_/de ltar phung po lnga sgra med pa dang /_tshig gang gis brjod par de dag mngon sum du gyur pa yin te/_des na rang sangs rgyas zhes bya'o/_/de ci'i phyir zhe na/_tshig sgra med pa dang /_phung po'i rkyen nyid rkyen nyid ma yin pa dang /_tshig gi rkyen nyid brjod du med pa'i rkyen nyid du des de 
[\[268b.2\]]khong du chud de/_des na rang sangs rgyas zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/chos kun zag pa med pa dang /_/ma skyes pa dang ma 'gags dang /_/rtag tu shin tu mtshan med par/_/chos rnams thams cad mngon sum 
[\[268b.3\]]gyur/_/'di dag ngo bo nyid kyis stong /_/ngo bo nyid kyang yang dag tu/_/shin tu yod pa ma yin par/_/chos rnams thams cad mngon sum gyur/_/chos 'di ji ltar 'di 'dra bar/_/'di ni mngon sum nyid gyur te/_/chos nyid bsam gyis mi khyab pas/_/des de rang sangs rgyas 
[\[268b.4\]]zhes brjod/_/chos kun mya ngan 'das pa ste/_/de dag thog ma mi dmigs so/_/ma skyes pa yi mtha' de ni/_/yang dag pa yi mtha' zhes brjod/_/chos kun mya ngan 'das pa ste/_/skye ba med par nges par bstan/_/chos gang skye ba med pa de/_/mya ngan 'das zhes brjod pa 
[\[268b.5\]]yin/_/chos kun mya ngan 'das pa ste/_/ming tsam gyis ni brjod par zad/_/ma skyes shing ni ma 'gags te/_/de dag tshig gis yongs su brjod/_/tshig ni stong par yang dag brjod/_/tshig gis sems can shes ma yin/_/de bas ma skyes gnas med de/_/sems can mya ngan 
[\[268b.6\]]'das zhes brjod/_/tshig ni gsog ces brjod pa ste/_/g.yo ba med cing sems pa med/_/tshig 'di tshig gi rang bzhin gyis/_/rtag par shin tu yod ma yin/_/sems can mtha' ni bsam med par/_/tshig gis bstan pa gang yin pa/_/mtha' de tshig la mi rten te/_/tshig 
[\[268b.7\]]la gnas pa'ang ma yin no/_/sems can mtha' ni mya ngan 'das/_/yang dag mtha' ni mtha' min te/_/spros pa med cing zhi la bde/_/gnas dang skyabs dang dpung gnyen yin/_/mig yor gyi ni mtha' lta bur/_/sems can mtha' ni nges par bstan/_/dngos po med cing 
[\[269a\]]
[\[269a.1\]]dmigs pa med/_/yang dag mtha' ni bsam mi khyab/_/chos nyid kyi ni mtha' de yang /_/ming tsam du ni brjod par zad/_/ming gi brjod pa gang yin pa/_/mtha' de dmigs pa ma yin no/_/de ni sus kyang mngon sum du/_/brjod par nus pa ma yin te/_/sems 
[\[269a.2\]]can mtha' ni bsam mi khyab/_/'di ltar mtha' ni gsog yin no/_/mtha' ni tshig la mi gnas te/_/tshig gis yongs su brjod ma yin/_/'di ltar yang dag tu na de/_/sems can mtha' ni yod ma yin/_/sems can mtha' ni bsam yas par/_/tshig gang gis ni 
[\[269a.3\]]mngon bstan pa/_/tshig de stong pa gsog yin te/_/des ni ci yang mi shes so/_/'di 'dra bsam gyis mi khyab mtha'/_/'di ni nyid kyis khong du chud/_/des na smad du med pa de/_/rang sangs rgyas zhes brjod pa yin/_/'di ni sgra yis brjod min zhing /_/phung po gzhan 
[\[269a.4\]]zhes 'di sgra med/_/rtag tu sgra dang bral ba zhes/_/gzugs can phung po mngon sum gyur/_/'di ni yang dag bral ba ste/_/yang dag tu yang rjod par byed/_/yang dag tu na yang dag ni/_/gang du'ang gnas pa ma yin no/_/gzugs kyi phung po bdag med ces/_/tshig gis phung po 
[\[269a.5\]]'di brjod pa/_/tshig de stong pa gsog yin te/_/ma skyes shing ni 'gag pa med/_/yang dag tu na rnam par ni/_/tshig 'di shin tu yod ma yin/_/yod ma yin pa'i tshig gis ni/_/gzugs kyi phung po brjod pa byas/_/'di ni sgra yis brjod min zhing /_/tshor ba'i phung po sgra 
[\[269a.6\]]med de/_/rtag tu sgra dang bral ba zhes/_/tshor ba'i phung po mngon sum gyur/_/'di ni yang dag bral ba ste/_/yang dag tu yang rjod par byed/_/yang dag tu na yang dag ni/_/gang du'ang gnas pa ma yin no/_/tshig gis tshor ba'i phung po 'di/_/gsob tu yang dag brjod pa byas/_/
[\[269a.7\]]tshig de stong pa gsob yin te/_/ma skyes shing ni 'gag pa med/_/yang dag tu na rtag par ni/_/tshig 'di shin tu yod ma yin/_/yod ma yin pa'i tshig gis ni/_/tshor ba'i phung po brjod pa byas/_/'di ni sgra yis brjod min zhing /_/phung po 'di ni sgra med de/_/rtag tu sgra 
[\[269b\]]
[\[269b.1\]]dang bral ba zhes/_/tshor ba'i phung po mngon sum gyur/_/'di ni yang dag bral ba ste/_/yang dag tu yang rjod par byed/_/yang dag tu na yang dag ni/_/gang du'ang gnas pa ma yin no/_/tshig gis phung po rab brjod de/_/'du shes phung po bdag med pa/_/tshig de stong pa gsog 
[\[269b.2\]]yin te/_/ma skyes shing ni 'gag pa med/_/yang dag tu na rtag par ni/_/tshig 'di shin tu yod ma yin/_/yod ma yin pa'i tshig gis ni/_'du shes phung po brjod pa byas/_/'di ni sgra yis brjod min zhing /_/phung po 'di ni sgra med de/_/rtag tu sgra dang bral ba zhes/_/'du 
[\[269b.3\]]shes phung po mngon sum gyur/_/'di ni yang dag bral ba ste/_/yang dag tu yang rjod par byed/_/yang dag tu na yang dag ni/_/gang du'ang gnas pa ma yin no/_/tshig gis 'du byed phung po 'di/_/gsog tu rab tu brjod pa byas/_/tshig de stong pa gsog yin te/_/
[\[269b.4\]]ma skyes shing ni 'gag med de/_/yang dag tu na rtag par ni/_/tshig 'di shin tu yod ma yin/_/yod ma yin pa'i tshig gis ni/_/'du byed phung po brjod pa byas/_/'di ni sgra yis brjod min zhing /_/phung po 'di ni sgra med de/_/rtag tu sgra dang bral ba zhes/_/rnam shes phung po 
[\[269b.5\]]mngon sum gyur/_/'di ni yang dag bral ba ste/_/yang dag tu yang rjod par byed/_/yang dag tu na yang dag ni/_/gang du'ang gnas pa ma yin no/_/tshig gis rnam shes phung po 'di/_/gsog tu rab tu brjod pa byas/_/tshig de stong pa gsog yin te/_/ma skyes shing ni 
[\[269b.6\]]'gag pa med/_/yang dag tu na rtag par ni/_/tshig 'di shin tu yod ma yin/_/yod ma yin pa'i tshig gis ni/_/rnam shes phung po brjod pa byas/_/brjod pa med pa'i phung po la/_/tshad mar dmigs par mi 'gyur te/_/ma skyes ma 'gags rnams la ni/_/'di 
[\[269b.7\]]dag gnas med rten kyang med/_/nyon mongs med cing bral ba med/_/chos med rnam par smin pa med/_/sangs rgyas chos dang dge 'dun med/_/mya ngan 'das med rang byung med/_/de la zhi gnas gang yang med/_/lhag mthong yang ni yod ma yin/_/yo byad bsnyungs 
[\[270a\]]
[\[270a.1\]]med 'dod chung med/_/le lo med cing brtson 'grus med/_/rgod pa med cing 'gyod pa med/_/sdom pa'ang yod pa ma yin te/_/gang phyir sdom par gyur pa yi/_/'di la dngos po grub pa med/_/'di la rtog pa'am rnam rtog med/_/rnam mi rtog pa'ang yod ma yin/_/
[\[270a.2\]]'jigs pa med cing dgon pa med/_/bcings pa med cing thar pa med/_/'di ni sgra yis 'jug pa ste/_/'jug pa med par nges par bstan/_/chos rnams thams cad sgra med de/_/sgra nyid kyis ni brjod pa yin/_/'di ni mngon sum gyur pas na/_/zad mi shes pa'i tshul ston to/_/
[\[270a.3\]]ting 'dzin 'di la brten nas ni/_/de ni sgra la mi chags so/_/ci 'dra gang gi gang yin pa/_/sgra de des ni mngon sum shes/_/chos kun 'di ltar mnyam pa ste/_/brjod pa med cing gnas pa med/_/'di ni mngon sum gyur pas na/_/tshu rol nas ni pha rol song /_/des na smad 
[\[270a.4\]]pa med pa de/_/rang rdzogs sangs rgyas zhes brjod do/_/kun dga' bo gzhan yang byang chub sems dpa' sems dpa' chen po de ma rig pa la ma rig pa'i rang bzhin mngon sum du gyur pa yin/_'du byed rnams la 'du byed kyi rang bzhin dang /_rnam par shes pa la rnam par shes 
[\[270a.5\]]pa'i rang bzhin dang /_ming dang gzugs la ming dang gzugs kyi rang bzhin dang /_skye mched drug la skye mched drug gi rang bzhin dang /_reg pa la reg pa'i rang bzhin dang /_tshor ba la tshor ba'i rang bzhin dang /_sred pa la sred pa'i rang bzhin dang /_len pa la len pa'i rang 
[\[270a.6\]]bzhin dang /_srid pa la srid pa'i rang bzhin dang /_skye ba la skye ba'i rang bzhin dang /_rga shi la rga shi'i rang bzhin mngon sum du gyur pa yin te/_de lta bas na rang sangs rgyas zhes bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/
[\[270a.7\]]'di ni nam yang yod min zhes/_/des ni ma rig mngon sum gyur/_/de ni dngos por grub med de/_/chu yi nang gi gzugs brnyan bzhin/_/ma rig pa ni [{]brdzun [,]rdzun [}]gyi gnas/_/chos gang dang yang 'dre ba med/_/chos gang 'dre ba med pa de/_/ma rig pa yi mtshan nyid do/_/ma rig 
[\[270b\]]
[\[270b.1\]]nam mkha' ji bzhin te/_/chos rnams thams cad mtshan nyid med/_/'di ni mngon sum gyur pas na/_/rang rgyal ba zhes brjod pa yin/_/lus kyi 'du byed gang brjod pa/_/de dag lus nang gang na'ang med/_/phyi rol ma yin phyi dang nang /_/gang du yang ni byung ba med/_/chu shing phung 
[\[270b.2\]]po snying po med/_/rtag par shin tu snying po med/_/ma skyes shing ni ma 'gags pa/_/nam mkha' dang ni mtshungs 'dra ba/_/'di ni mngon sum gyur pas na/_/byang chub sems dpa' 'jigs med pa/_/bsam gyis mi khyab des de na/_/rang rdzogs sangs rgyas zhes brjod do/_/sgyu 
[\[270b.3\]]ma'i rang bzhin spyod yul du/_/chos rnams thams cad rnam par shes/_/rnam shes sgyu ma'i rang bzhin du/_/'di ni mngon sum gyur pa yin/_/rnam shes spyod yul 'du shes 'di/_/log pa yin par rnam par shes/_/de yis 'du shes rnam bshig pas/_/chos 
[\[270b.4\]]rnams stong pa nyid du shes/_/shes pa shes pa ma yin shes/_/thams cad du yang de mi chags/_/'di ltar ming du btags pa'i chos/_/rnam par shes pa sgyu ma 'dra/_/ming dang gzugs su gang brjod pa/_/de ni dgongs te brjod pa yin/_/rtag par shin tu rang bzhin 
[\[270b.5\]]gyi/_/de yi dngos po grub pa med/_/skye mched yod pa ma yin par/_/skye mched 'di dag bstan byas pa/_/de dag sgra yis brjod pa ste/_/de dag gzod nas stong pa yin/_/sngon chad de yi reg pa gang /_/skye mched brtan nas byung gyur pa/_/gsog dang sgyu ma'i rang bzhin 
[\[270b.6\]]ltar/_/de ni de yis rnam par bshig_/reg pa rnam par rtog las byung /_/de ni ngo bo nyid kyis stong /_/ngo bo nyid kyis reg pa'i chos/_/gang yang gnas pa ma yin no/_/'di ni nor bar reg pa zhes/_/reg pa'i rang bzhin mngon sum gyur/_/reg pa dben pa phun sum 
[\[270b.7\]]tshogs/_/rang rgyal ba zhes brjod pa yin/_/tshor ba rnam gsum stong pa dang /_/ngo bo nyid kyis zhi ba dang /_/chu bur 'dra ba snying po med/_/shin tu gsog dang gsob tu shes/_/sred pa thams cad yang dag chad/_/sred pa med pa'i chos nyid shes/_/sred pa zad 
[\[271a\]]
[\[271a.1\]]pa rjes su thob/_/rang rgyal ba zhes brjod pa yin/_/len pa len pa ma yin te/_/stong par de yi rnam par bshig_/de ni dngos por grub med de/_/smig rgyu la ni chu bzhin no/_/de yi srid par 'du shes gang /_/de'i gnyen 'du shes sdig pa can/_/de yi de ni rang 
[\[271a.2\]]bzhin gyis/_/rtag par shin tu dngos med shes/_/de la skye ba thams cad med/_/de la 'chi ba yod ma yin/_/de ni nam yang gang zhig tu/_/skye bar 'gyur ba gang yang med/_/rkyen rnams 'di dag shes nas ni/_/de ni gang la'ang mi gnas te/_/rang sangs rgyas zhes bya ba'i 
[\[271a.3\]]sgrar/_/byang chub sems dpa' rab tu bstan/_/kun dga' bo de ltar de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po rang sangs rgyas su yongs su bstan to//_//bam po bzhi pa/_de nas 
[\[271a.4\]]tshe dang ldan pa kun dga' bos de'i tshe tshigs su bcad pa 'di dag smras so/_/mya ngan 'das med 'das pa zhes/_/'jig rten mgon pos brjod pa mdzad/_/nam mkha' mdud pa bor nas ni/_/nam mkha' nyid kyis bkrol bar gyur/_/chags pa mi mnga' chos ston pa/_/
[\[271a.5\]]sangs rgyas thabs la mkhas pa po/_/'dir gsung ci yang ma mchis la/_/'on kyang gsung ba brjod pa mdzad/_/de nas tshe dang ldan pa kun dga' bos tshigs su bcad pa 'di dag smras nas/_bcom ldan 'das la 'di skad ces gsol to/_/bcom ldan 'das de bzhin gshegs 
[\[271a.6\]]pa dgra bcom pa yang dag par rdzogs pa'i sangs rgyas kyi ldem po ngag ma 'tshal ba'i 'jig rten gnas pa dag 'dir rmongs te/_de bzhin gshegs pa dgra bcom pa yang dag par rdzogs pa'i sangs rgyas kyis ci la dgongs te/_dad pas rjes su 'brang ba yongs su bstan pa dang /_chos 
[\[271a.7\]]kyi rjes su 'brang ba dang /_de bzhin du brgyad pa dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_nyan thos dang /_rang sangs rgyas yongs su bstan par 'tshal bar mi 'gyur ro/_/de skad ces gsol pa dang /_bcom 
[\[271b\]]
[\[271b.1\]]ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo gang dag sngon gyi rgyal ba la lhag par bya ba byas pa de dag 'di la rmongs par mi 'gyur ro/_/kun dga' bo de lta bas na/_byang chub sems dpa' sems dpa' chen po gang dag bdag gis de 
[\[271b.2\]]bzhin gshegs pa'i ldem po ngag 'di shes par bya'o snyam du go cha de lta bur bgos pa de dag gnas 'di la rmongs par mi 'gyur ro/_/gang dag brtson 'grus mi dmigs par brtson 'grus dang ldan par 'gyur ba de dag 'di la rmongs par mi 'gyur ro/_/gang dag gzhan gyi dring mi 'jog pa'i 
[\[271b.3\]]shes pa dang ldan par gyur pa de dag 'di la rmongs par mi 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'jig rten mgon po skyob rnams kyis/_/ldem ngag shin tu shes dka' ste/_/byang chub sems dpa' 'jigs med pa/_/de yi 
[\[271b.4\]]ched du go cha bgos/_/le lo can dang blo chung bas/_/dgongs pa kun du shes mi nus/_/ldem po ngag gi ched du ni/_/de phyir brtson 'grus brtsam par gyis/_/'jig rten mgon po skyob rnams kyi/_/dgongs pa gang tshe shes gyur pa/_/de tshe de yi shes pa ni/_/ldem ngag 
[\[271b.5\]]rnam par sbyong bar 'jug_/de ltar de rtogs byang chub ste/_/byang chub sems dpas thob pa yin/_/brjod pas byang chub stong pa ste/_/byang chub kyis kyang brjod pa stong /_/stong pa stong pa mi shes la/_/stong pa stong pa zhes kyang brjod/_/brjod pa thams cad chad pa ni/_/stong pa nyid 
[\[271b.6\]]ces rab tu bstan/_/nam mkha' rtag tu gzung med de/_/'di la gzung ba yod ma yin/_/gang la gzung ba yod min pa/_/de ni stong nyid shes par gyis/_/gang dag bag yod gnas 'gyur zhing /_/de ltar stong nyid shes 'gyur ba/_/mkhas pa de dag gnas 'dir ni/_/kun du rmongs 
[\[271b.7\]]par mi 'gyur ro/_/de nas 'khor de'i dge slong dad pas rjes su 'brang bar 'du shes pa bye ba phrag lnga stan las langs te 'dus nas/_bcom ldan 'das kyi spyan sngar tshigs su bcad pa 'di smras so/_/'jig rten mgon po bla na med/_/sangs rgyas bdag cag dogs ma mchis/_/
[\[272a\]]
[\[272a.1\]]dgongs te bstan pa gang lags pa/_/byang chub mchog la gnas par bgyi/_/de nas dge slong de dag gi tshigs su bcad pa de thos nas/_de dag ma yin pa gzhan dge slong chos kyi rjes su 'brang bar 'du shes pa bye ba phrag lnga stan las langs te 'dus nas/_
[\[272a.2\]]bcom ldan 'das kyi spyan sngar 'khod de tshigs su bcad pa 'di smras so/_/khyod kyis chos rjes 'brang ba zhes/_/dgongs te yongs su zhing bstan pa/_/the tsom de ni ma mchis te/_/bdag cag byang chub snang ba thob/_/de nas dge slong de dag gi tshigs su bcad pa de thos nas/_
[\[272a.3\]]de dag ma yin pa gzhan dge slong brgyad par 'du shes pa bye ba phrag bcu stan las langs te 'dus nas/_bcom ldan 'das kyi spyan sngar 'khod de tshigs su bcad pa 'di smras so/_/brgyad pa'i 'du shes gang gyur pa/_/bdag cag 'du shes de rnams bshig_/gang 
[\[272a.4\]]gis brgyad par brjod pa yi/_/dgongs pa de ni bdag cag rtogs/_/de nas dge slong de dag gi tshigs su bcad pa de thos nas/_dge slong gzhan rgyun du zhugs par 'du shes pa bye ba phrag bcu gcig stan las langs te 'dus nas bcom ldan 'das kyi spyan sngar 'khod 
[\[272a.5\]]de tshigs su bcad pa 'di smras so/_/sangs rgyas chos la rnam kun du/_/snang ba bdag cag de ring thob/_/gang phyir rgyun du zhugs bsten pa/_/dgongs pa de ni bdag cag 'tshal/_/de nas dge slong de dag gi tshigs su bcad pa de thos nas/_dge slong gzhan lan cig phyir 
[\[272a.6\]]'ong bar 'du shes pa brgya stong dag stan las langs te 'dus nas/_bcom ldan 'das kyi spyan sngar 'khod de tshigs su bcad pa 'di smras so/_/bdag cag lan cig phyir 'ong bar/_/bdag cag mngon par zhen gyur pa/_/de ring zhen pa ma mchis gyur/_/dam pa bdag cag 
[\[272a.7\]]spros ma mchis/_/de nas dge slong de dag gi tshigs su bcad pa de thos nas/_dge slong phyir mi 'ong ba'i 'bras bur 'du shes pa bye ba phrag brgyad cu rtsa lnga stan las langs te 'dus nas/_bcom ldan 'das kyi spyan sngar 'khod de tshigs su bcad pa 'di smras so/_/mi yi dam 
[\[272b\]]
[\[272b.1\]]pa 'jig rten mgon/_/bdag cag spros pa ma mchis gyur/_/'obs las rgal na sa de ring ni/_/byang chub la yang snang ba thob/_/de nas dge slong de dag gi tshigs su bcad pa de thos nas dge slong bsam gtan bzhi pa la bsam gtan pa bye ba phrag lnga bcu stan las langs te 
[\[272b.2\]]'dus nas bcom ldan 'das kyi spyan sngar 'khod de tshigs su bcad pa 'di smras so/_/de ring ci yang ma mchis gyur/_/chos nyid ma lus par yang rtogs/_/sgyu ma'i chos nyid mnyam par ni/_/theg pa thams cad mnyam par 'tshal/_/de nas dge slong de dag gi tshigs 
[\[272b.3\]]su bcad pa de thos nas/_dge slong theg pa la gsar du yang dag par zhugs pa nyi khri stan las langs te 'dus nas bcom ldan 'das kyi spyan sngar 'khod de tshigs su bcad pa 'di smras so/_/lus can rnams ni dgrol slad du/_/dgongs pa gang gis nyan thos gsungs/_/
[\[272b.4\]]dgongs pa de ni bdag cag rtogs/_/de ni bden pa'am [{]brdzun [,]rdzun [}]ma lags/_/de nas dge slong de dag gi tshigs su bcad pa de thos nas/_/dge slong rang sangs rgyas su 'du shes pa lnga stong stan las langs te 'dus nas/_bcom ldan 'das kyi spyan sngar 'khod de tshigs 
[\[272b.5\]]su bcad pa 'di smras so/_/rang sangs rgyas nyid bsam yas pa/_/rgyal bas dgongs te gang gsungs pa/_/rang rgyal byang chub bdag cag la/_/de ring mngon sum nyid du gyur/_/de nas dge slong de dag gi tshigs su bcad pa de thos nas/_dge slong ma rgyun du zhugs pa'i 
[\[272b.6\]]'bras bur 'du shes pa dang /_lan cig phyir 'ong ba'i 'bras bur 'du shes pa dang /_phyir mi 'ong ba'i 'bras bur 'du shes pa dang /_dgra bcom pa nyid kyi 'bras bur 'du shes pa 'bum phrag bcu stan las langs te 'dus nas/_bcom ldan 'das kyi spyan sngar 'khod de 
[\[272b.7\]]tshigs su bcad pa 'di smras so/_/bud med dngos por 'gyur ba yi/_/mnyam pa'i chos rnams yang dag 'tshal/_/gzhan mi gsung ba'i sangs rgyas su/_/'jig rten mchog tu bdag cag 'gyur/_/de nas dge slong ma de dag gi tshigs su bcad pa de thos nas/_dge 
[\[273a\]]
[\[273a.1\]]bsnyen rgyun du zhugs pa'i 'bras bur 'du shes pa dang /_lan cig phyir 'ong ba'i 'bras bur 'du shes pa dang /_phyir mi 'ong ba'i 'bras bur 'du shes pa 'bum phrag nyi shu rtsa brgyad stan las langs te 'dus nas/_bcom ldan 'das kyi spyan sngar 'khod de tshigs su bcad 
[\[273a.2\]]pa 'di smras so/_/bdag cag sems deng dri ma med/_/bai dUr+ya ltar rnam par dag_/sangs rgyas chos thob bgyi slad du/_/de ring rab tu 'byung bar bgyi/_/de nas bar snang la 'khod pa'i lha bye ba khrag khrig phrag drug cus bcom ldan 'das la lha'i me tog gis gtor nas 'dus 
[\[273a.3\]]te tshigs su bcad pa 'di smras so/_/theg par 'du shes sngon gang gyur/_/de bzhin 'bras bur 'du shes pa/_/'du shes de dang bdag cag bral/_/sangs rgyas byang chub yang dag gtad/_/de nas shA ri'i bu dang /_maud gal gyi bu dang /_rab 'byor dang /_ma 'gags 
[\[273a.4\]]pa dang /_nam gru dang /_ka pi na la sogs pa dgra bcom pa stong phrag mang po stan las langs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das deng bdag cag brnag pa yongs su rdzogs 
[\[273a.5\]]lags so/_/bsam pa yongs su rdzogs lags so/_/bdud phyir rgol ba bcom lags so/_/mtshams med pa lnga yongs su rdzogs pa dang ldan lags so/_/bcom ldan 'das deng bdag cag 'dod pa'i yon tan lnga yongs su rdzogs pa dang ldan lags so/_/bcom 
[\[273a.6\]]ldan 'das deng bdag cag log par lta ba yongs su rdzogs pa dang ldan lags so/_/bcom ldan 'das deng bdag cag yang dag pa'i lta ba dang bral lags so/_/bcom ldan 'das deng bdag cag gis srog chags brgya stong mang po'i srog bkum lags so/_/bcom ldan 'das 
[\[273a.7\]]deng bdag cag gis byang chub thob lags so/_/deng bdag cag phung po'i lhag ma ma mchis pa'i mya ngan las 'das pa'i dbyings su yongs su mya ngan las 'das lags so/_/de nas bcom ldan 'das cang mi gsung bas btang snyoms su mdzad do/_/de nas 'khor de'i srog chags 
[\[273b\]]
[\[273b.1\]]brgya stong mang po dag the tsom du gyur te/_'di ci zhig bdag cag mun par gyur pa 'di ji lta bu zhig_/dgra bcom pa dag kyang tshig 'di skad ces 'dzer na/_so so'i skye bo lta smos kyang ci dgos so zhes 'dzer ro/_/the tsom du gyur pa de dag stan las bskyod par ma nus te/_gang dag 
[\[273b.2\]]'dug pa de dag ni ldang mi nus/_gang dag langs pa de dag ni 'dug mi nus nas de dag the tsom du gyur te rab tu sems shing 'dug go_/de nas sangs rgyas kyi mthus tshe dang ldan pa kun dga' bos srog chags brgya stong mang po de dag gi sems kyi yongs su rtog pa sems kyis shes nas 
[\[273b.3\]]'jam dpal gzhon nur gyur pa la 'di skad ces smras so/_/'jam dpal gnas brtan de dag gis smras pa thos nas srog chags brgya stong mang po 'di dag the tsom du gyur te/_'di dag gis gang la bsams te smras pa la/_bcom ldan 'das 'di yang cang mi gsung bar 
[\[273b.4\]]bzhugs nas/_'jam dpal gzhon nur gyur pa gsungs shig_/de skad ces smras pa dang /_'jam dpal gzhon nur gyur pas tshe dang ldan pa kun dga' bo la 'di skad ces smras so/_/kun dga' bo 'di ni byang chub sems dpa' phyir mi ldog pa rnams kyis yin te/_gnas 
[\[273b.5\]]brtan 'di dag gis gang la bsams te/_tshig smras pa 'di ni phyir mi ldog pa rnams la mngon sum mo/_/smras pa/_'jam dpal ci gnas brtan 'di dag kyang byang chub las phyir mi ldog pa yin nam/_smras pa/_kun dga' bo de de bzhin no/_/kun dga' bos smras pa/_
[\[273b.6\]]'jam dpal gnas brtan 'di dag gis gang la bsams te tshig smras pa la/_bcom ldan 'das 'di yang cang mi gsung bar bzhugs na/_de'i phyir gsungs shig_/'jam dpal gyis smras pa/_btsun pa kun dga' bo ma ni 'khor ba'i skyed pa'i ma rig pa la bya ste/_'di dag 
[\[273b.7\]]gis ma rig pa de shin tu bcom mo/_/btsun pa kun dga' bo pha ni tshul bzhin ma yin pa yid la byed pa dga' ba'i 'dod chags dang ldan pa la bya ste/_'di dag tshul bzhin ma yin pa yid la byed pa de dang bral lo/_/dga' ba'i 'dod chags kyang shin tu bcom btags so/_/
[\[274a\]]
[\[274a.1\]]dgra bcom pa zhes bya ba ni so so'i skye bo'i chos rnams te/_'di dag gis de dag rnam par mi gzhig pa'i tshul gyis rnam par gzhig ste bcom mo/_/'di dag la so so'i skye bo'i chos kyi 'du shes gang yod pa de yang 'di dag gis chos thams cad mi dbye ba'i tshul gyis phye'o/_/
[\[274a.2\]]'di dag la de bzhin gshegs pa'i 'du shes su gyur pa gang yod pa'i 'du shes de yang mi skye ba'i tshul gyis 'di dag dang bral lo/_/btsun pa kun dga' bo 'di dag gis ni 'di la bsams nas deng bdag cag mtshams med pa lnga yongs su rdzogs pa dang ldan pa lags so zhes smras 
[\[274a.3\]]so/_/de ci'i phyir zhe na/_khyer ba yang med/_blangs pa yang med de/_de'i phyir mtshams med pa lnga dang ldan pa zhes bya'o/_/'di dag gis ci la bsams te deng bdag cag gis 'dod pa'i yon tan lnga yongs su rdzogs pa dang ldan pa lags so/_/zhes de skad smras zhe na/_btsun 
[\[274a.4\]]pa kun dga' bo 'di dag 'dod pa'i yon tan lnga po 'di dag rmi lam lta bu dang /_sgyu ma lta bu dang /_mig yor lta bur shes te/_'di dag la shes pa de yongs su rdzogs shing 'di dag gis 'dod pa'i yon tan lnga ma tshang ba med pa dang yongs su rdzogs pa med par byas so/_/de ci'i 
[\[274a.5\]]phyir zhe na/_'di ltar de dag ni shin tu med pa ste/_de ltar 'di dag gis de dag yongs su shes so/_/de ltar de dag dang ldan no/_/de ltar de dag gis shes pa yongs su rdzogs te de'i phyir 'dod pa'i yon tan lnga yongs su rdzogs pa dang ldan pa zhes bya'o/_/kun dga' bo 'di dag 
[\[274a.6\]]gis ni 'di la bsams nas deng bdag cag 'dod pa'i yon tan lnga yongs su rdzogs pa dang ldan pa lags so zhes smras so/_/btsun pa kun dga' bo 'di dag gis deng bdag cag log par lta ba yongs su rdzogs pa dang ldan lags so/_/yang dag pa'i lta ba dang bral lags so 
[\[274a.7\]]zhes de skad gang smras pa ni/_btsun pa kun dga' bo 'di dag gis chos thams cad ni log pa yin par mthong ngo /_/btsun pa kun dga' bo log pa zhes bya ba ni [{]brdzun [,]rdzun [}]pa ste/_chos thams cad ni [{]brdzun [,]rdzun [}]pa'o/_/gang du yang sbyor ba med cing nam mkha' dang 'dra ste zhum pa med pa/_
[\[274b\]]
[\[274b.1\]]zhen pa med pa/_rton pa med pa'o/_/de ci'i phyir zhe na/_chos thams cad ni dngos po med pa'i ngo bo nyid de/_'di dag gis de dag de ltar shes so/_/yang dag par na chos thams cad ni mnyam pa ste/_mnyam pa de ni yang dag pa'i lta ba'o/_/'di dag ni mnyam pa'i 'du shes 
[\[274b.2\]]de dang bral lo/_/de ci'i phyir zhe na/_byang chub ni 'du shes thams cad dang bral ba ste/_'di dag gis chos phra rab tsam yang mi dmigs par sangs rgyas kyi chos de dag rjes su thob bo/_/rtogs so/_/btsun pa kun dga' bo 'di dag gis ni 'di la bsams te deng bdag cag log 
[\[274b.3\]]par lta ba yongs su rdzogs pa dang ldan lags so/_/yang dag pa'i lta ba dang bral lags so zhes smras so/_/btsun pa kun dga' bo 'di dag gis gang la bsams te/_deng bdag cag gis srog chags brgya stong mang po'i srog bkum lags so zhes tshig smras pa la/_btsun 
[\[274b.4\]]pa kun dga' bo 'di dag gi ldem po ngag 'di thos nas srog chags brgya stong mang po dang /_lha brgya stong mang pos chos thams cad sgyu ma lta bu dang /_rmi lam lta bu dang /_brag ca lta bur shes shing rtogs te/_des 'di dag sems can gyi 'du shes dang /_srog gi 'du shes dang bral 
[\[274b.5\]]nas chos thams cad bskrun pa med pa'i tshul du dge ba'i rtsa ba byang chub tu bskrun to/_/'di thos nas de dag ma yin pa gzhan dge slong dang /_dge slong ma dang /_dge bsnyen dang /_dge bsnyen ma rnams kyang sems can gyi 'du shes dang /_srog gi 'du shes dang bral bar gyur 
[\[274b.6\]]te de'i phyir de dag yang 'chi bar mi 'gyur ro/_/de ci'i phyir zhe na/_sems can gyi 'du shes dang /_srog gi 'du shes yod na 'chi bar 'gyur na de dag shin tu mi skye ba'i chos nyid kyis 'du shes de dang bral bar 'gyur ro/_/btsun pa kun dga' bo 'di dag gis ni 'di la bsams 
[\[274b.7\]]te/_deng bdag cag gis srog chags brgya stong mang po'i srog bkum lags so zhes tshig de skad smras so/_/btsun pa kun dga' bo 'di dag gis gang la bsams te/_deng bdag cag gis byang chub thob lags so/_/deng bdag cag phung po'i lhag ma ma mchis pa'i 
[\[275a\]]
[\[275a.1\]]mya ngan las 'das pa'i dbyings su yongs su mya ngan las 'das lags so zhes tshig de skad smras pa la/_btsun pa kun dga' bo 'khor 'di'i nang nas srog chags brgya phrag mang po dang /_srog chags brgya stong phrag mang pos deng nyon mongs pa rnams sangs 
[\[275a.2\]]rgyas kyi byang chub dang mtshungs par rig nas mi skye ba'i chos la bzod pa skyed de/_de'i phyir de dag deng byang chub kyi phyir nyon mongs pa rnams las rnam par rgyal nas 'di skad du deng bdag cag gis byang chub thob lags so zhes smras so/_/nyon mongs pa rnams spangs pa yang med/_sangs rgyas 
[\[275a.3\]]kyi chos rnams bstan pa yang med do/_/'di dag la nyon mongs pa chung rab tsam yang med do/_/btsun pa kun dga' bo 'di dag gis ni 'di la bsams te/_deng bdag cag gis byang chub thob lags so/_/deng bdag cag phung po'i lhag ma ma mchis pa'i mya ngan las 'das 
[\[275a.4\]]pa'i dbyings su yongs su mya ngan las 'das lags so zhes tshig de skad smras so/_/deng zhes bya ba ni nyi ma 'di gang yin pa la deng zhes bya'o/_/de ci'i phyir zhe na/_btsun pa kun dga' bo rigs kyi bu'am/_rigs kyi bu mo gang gis byang chub tu sems bskyed pa des chos thams 
[\[275a.5\]]cad snang ba byas te/_des sems can gang ma thob pa byang chub tu sems bskyed pa gang yin pa 'di ni chos thams cad dang 'char ba'o/_/gang gi tshe de byang chub kyi 'du shes dang bral ba de'i tshe de phung po lhag ma med pa'i mya ngan las 'das pa'i dbyings su chos thams cad dang nub bo/_/btsun 
[\[275a.6\]]pa kun dga' bo byang chub sems dpa'i theg pa pa la ni 'phags pa'i 'du shes kyis 'di nyin mo'o/_/byis pa rnams la ni nya ma'i 'du shes kyis nyin mo'o/_/de ci'i phyir zhe na/_gal te yang dag par snying por nyin mor gyur na ni/_de'i phyir nyin mo rnams phung por 'gyur ro/_/gal 
[\[275a.7\]]te yang dag par snying por phung por gyur na ni de'i phyir mtshan mo rnams kyang phung por 'gyur te/_'das pa'i nyin mtshan rnams 'dres par 'gyur ro/_/nyin mo yang mtshan mor 'gyur ro/_/mtshan mo yang nyin mor 'gyur ro/_/btsun pa kun dga' bo byis pa rnams kyi nyin mo'i 'du 
[\[275b\]]
[\[275b.1\]]shes kyis nyin mo'o/_/mtshan mo'i 'du shes kyis mtshan mo'o/_/byang chub sems dpa'i theg pa pa dge ba'i bshes gnyen gyis yongs su zin pa la ni nyin mo la nyin mo'i 'du shes dang /_mtshan mo la mtshan mo'i 'du shes med do/_/de ci'i phyir zhe na/_sangs rgyas kyi ye shes ni 'du shes 
[\[275b.2\]]thams cad dang bral ba ste de'i phyir mngon sum du smon pa med do/_/de nas 'jam dpal gzhon nur gyur pas de'i tshe tshigs su bcad pa 'di dag smras so/_/'khor ba skyed par byed pa yi/_/ma rig pa la ma zhes brjod/_/de dag de ni rtsar bcas bton/_/de phyir ma bsad ces brjod do/_/tshul bzhin ma yin 
[\[275b.3\]]yid la byed/_/dga' ba'i 'dod chags pha zhes brjod/_/de dag yang dag ji bzhin du/_/de ni rtag tu dngos med shes/_/'di ni yang dag dngos med par/_/rtsa nas bton la mi skyed de/_/dmigs pa med cing gnas med pa/_/des na bsad pa zhes brjod do/_/dgra bcom 
[\[275b.4\]]chos su gang brjod dang /_/byis pa'i chos gang tha dad pa/_/sred pa rnam par bshig pas na/_/de phyir dgra bcom bsad ces brjod/_/dge 'dun 'du shes gang gyur pa/_/de dag de yi rang bzhin shes/_/chos rnams thams cad dbye med par/_/dbye ba'i sgrar ni nges 
[\[275b.5\]]par bstan/_/rdzogs sangs rgyas zhes 'du shes gang /_/sngon chad rnam par brtag gyur pa/_/skye ba med dang 'gag med par/_/de dag de ni rtsar bcas bton/_/rgyun mi 'chad par 'du shes 'di/_/stong zhing dbus dang mtha' stong par/_/'di dag gis ni tshig tu brjod/_/
[\[275b.6\]]de ni mnyam nyid rig par byas/_/'dod pa'i yon tan lnga brjod pa/_/ming gang gis ni yongs brjod pa/_/'du shes sgyu mar rtogs pas na/_/de phyir de dag 'du shes bral/_/dge slong dag gis 'dod 'di rnams/_/sngon cad ji bzhin mi nyung byas/_/'jig rten mgon gyi 
[\[275b.7\]]spyan sngar ni/_/de dag des na tshig tu brjod/_/'dod pa'i chos rnams rmi lam 'drar/_/'di dag gis ni stong du shes/_/de la shin tu skye med par/_/de dag shes pa rab tu rdzogs/_/gsob stong snying po med par ni/_/log par chos rnams yongs su shes/_/
[\[276a\]]
[\[276a.1\]]log ces bya ba'ang [{]brdzun [,]rdzun [}]du brjod/_/de dag 'du shes 'dir rab rdzogs/_/chos rnams thams cad [{]brdzun [,]rdzun [}]pa ste/_/gang du'ang yang dag 'dre ba med/_/nam mkha' sor mo lnga lta bur/_/med pas yang dag 'dre ba med/_/yang dag ces ni gang brjod pa/_/lta ba de dag 
[\[276a.2\]]rnams kyis shes/_/chos kyi mnyam nyid gang dang mnyam/_/lta ba shes pa'ang de dang mnyam/_/sems can 'du shes pas na 'chi/_/byis pa'i blo can rnams kyis brtags/_/sems can rnams ni mi dmigs na/_/'chi ba srid par mi 'gyur ro/_/gang gis skye bo rab mang dag_/
[\[276a.3\]]sdug bsngal blangs pa mi 'dor ba/_/srog tu 'du shes rab sdig can/_/'du shes de de rnams kyis bsal/_/de dag sems can 'du shes bral/_/srog tu 'du shes rnam par bshig_/des na sems can mang po yi/_/srog bcad ces ni brjod pa yin/_/de dag nyon mongs kun 
[\[276a.4\]]las rgyal/_/nyon mongs med pa'i chos nyid rtogs/_/byang chub sgro btags med pa dang /_/'gyur med rab tu dri med shes/_/bdud rnams mtha' dag pham par byas/_/sangs rgyas chos rnams rnam par sbyangs/_/chos kun mi mthun med pa'i phyir/_/skye ba med pas mya ngan 'das/_/
[\[276a.5\]]'jam dpal gzhon nur gyur pas tshigs su bcad pa 'di dag smras ma thag tu de nas srog chags brgya stong rab tu mang po de dag the tsom dang som nyi dang bral te/_chos thams cad la snang ba yang thob par gyur nas/_de dag thams cad kyis so so nas 'jam dpal gzhon nur gyur pa la dga' ba phul 
[\[276a.6\]]te tshig 'di skad du ji ltar da ltar 'jam dpal gzhon nur gyur pas bstan pa de bzhin du bdag cag gis kyang chos brjod par bgyi'o/_/sems can la yang bstan par bgyi'o zhes smras so/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam 
[\[276a.7\]]dpal ldem po ngag tu smras pa de dag legs par bshad pa ni legs so legs so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo srog chags brgya stong mang po the tsom dang som nyi za bar gyur pa gang dag the tsom dang som nyi las rnam par 
[\[276b\]]
[\[276b.1\]]bkrol ba'i srog chags brgya stong mang po de dag ni/_kun dga' bo 'jam dpal gzhon nur gyur pas byang chub yang dag par 'dzin du bcug pas yongs su smin par byas pa dag ste/_de dag ni 'dis chos bstan pa kun du shes so/_/gsol pa/_bcom ldan 'das ci lags/_'di dag byang chub 
[\[276b.2\]]las slar mi ldog pa lags sam/_bcom ldan 'das kyis bka' stsal pa/_kun dga' bo de de bzhin te/_'di dag ni byang chub las phyir mi ldog pa'o/_/de ci'i phyir zhe na/_'di ltar dge ba'i bshes gnyen 'jam dpal gzhon nur gyur pas yongs su bzung ba'i phyir ro/_/gsol pa/_bcom 
[\[276b.3\]]ldan 'das ci lags/_dge slong gang dag dad pas rjes su 'brang ba'i 'du shes dang /_chos kyi rjes su 'brang ba'i 'du shes dang /_de bzhin du brgyad pa dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_nyan thos dang /_rang sangs rgyas 
[\[276b.4\]]kyi 'du shes rnams las langs pa de dag thams cad kyang byang chub las slar mi ldog pa lags sam/_bcom ldan 'das kyis bka' stsal pa/_kun dga' bo 'di ni yid ches par dka' ba ste/_dman pa la mos pa dang /_le lo can dang /_'dod pa'i chos bsten pa dang /_'du 'dzi la dga' ba 
[\[276b.5\]]dang /_dran pa brjed ngas pa dang /_shes bzhin med pa dang /_mnyam par ma bzhag pa dang /_sems rnam par 'khrul pa dang /_mngon pa'i nga rgyal gyis yongs su zin pa dang /_lus rjes su srung ba dang /_srog rjes su srung ba dang /_lus dang srog la lta ba dang bcas pa dang /_ser sna 
[\[276b.6\]]can dang /_ngang tshul ngan pa can dang /_gnod sems can dang /_sangs rgyas kyi chos la mi mos pa dang /_'chal ba'i shes rab can dang /_sdig pa'i bshes gnyen gyi lag tu song ba dang /_dge ba'i bshes gnyen gyis yongs su ma zin pa dang /_shes rab kyi pha rol tu phyin pa yongs 
[\[276b.7\]]su spangs pa dang /_dmigs par lta ba dang ldan pa dang /_'thob pa lhur len pa dang /_bkur sti lhur len pa dang /_lhung bzed dang chos gos la chags pa dang /_nam gyi cha stod dang nam gyi cha smad la mi nyal bar rnal 'byor du bya ba la mi brtson pa dang /[ {]brdzun [,]rdzun [}]du smra ba dang /_phra ma'i tshig 
[\[277a\]]
[\[277a.1\]]can dang /_ngag rtsub po'i tshig can dang /_tshig kyal pa smra ba dang /_brnab sems can dang /_gnod sems mang ba dang /_log par lta ba dang /_'brel pa gang yang rung bas brel ba dang /_pho nya'i las kyi spyod yul pa dang mtshan ma la spyod pa dang /_stong pa nyid dang /_mtshan 
[\[277a.2\]]ma med pa dang /_smon pa med pa dang /_mngon par 'du byed pa med pa dang /_skye ba med pa dang /_'gag pa med pa dang /_chud za ba med pa'i chos thams cad la ma dad pa dang /_mi mos pa dang /_chos de lta bu dang ldan pas ni kun dga' bo gnas 'di la mos par dka'o/_/de nas bcom 
[\[277a.3\]]ldan 'das kyis de skad ces bka' stsal nas cang mi gsung bar gyur to/_/de nas sangs rgyas kyi mthus tshe dang ldan pa kun dga' bos 'jam dpal gzhon nur gyur pa la 'di skad ces smras so/_/'jam dpal ci'i phyir bcom ldan 'das cang mi gsung bas 'da' bar mdzad/_'jam dpal gyis 
[\[277a.4\]]smras pa/_btsun pa kun dga' bo phyi ma'i tshe phyi ma'i dus lnga brgya tha ma la chos 'di lta bu dang ldan pa'i sems can phal cher 'byung ste/_de dag mi mos pas de'i phyir bcom ldan 'das cang mi gsung bas 'da' bar mdzad do/_/smras pa/_'jam dpal gang dag 'dir mos par 'gyur ba 
[\[277a.5\]]gang yin/_'jam dpal gyis smras pa/_btsun pa kun dga' bo gang dag mos par 'gyur ba ni nyung ste/_btsun pa kun dga' bo 'di lta ste/_dper na sems can gang dag don la mkhas pa de dag ni nyung zad cig go/_/gang dag mi mkhas pa ni rab tu mang ngo /_/de ci'i phyir zhe na/_de dag de la 
[\[277a.6\]]mi spyod de/_de'i phyir de la mi mkhas so/_/btsun pa kun dga' bo de bzhin du gang dag chos bstan pa 'di la mos pa'i sems can ni nyung zad cig go/_/gang dag mos par 'gyur ba de dag ni rtag tu bkur stir bya bar mi 'gyur gyi/_grong dang /_grong khyer dang /_grong rdal dang /_yul 
[\[277a.7\]]'khor dang /_rgyal po'i pho brang 'khor nas yongs su spang bar 'gyur ro/_/de ci'i phyir zhe na/_'di ltar de dag ni rang gi las kyi sgrib pa chos kyis phongs par 'gyur ba'i las sngon byas pas so/_/smras pa/_'jam dpal gang dag mos pa nyung bar 'gyur ba de dag nyid kyi ched du 
[\[277b\]]
[\[277b.1\]]gsungs shig_/'jam dpal gyis smras pa/_btsun pa kun dga' bo bcom ldan 'das la zhus shig dang /_bcom ldan 'das khyod la lan 'debs par 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das gang dag 
[\[277b.2\]]mos pa nyung bar 'gyur ba'i rigs kyi bu dang /_rigs kyi bu mo de dag nyid kyi ched du bshad du gsol/_de dag gis thos nas kyang dga' bar 'gyur lags so/_/de nas bcom ldan 'das kyis phyogs bzhir rnam par gzigs nas/_ljags kyi dbang pos stong gsum gyi stong chen po'i 
[\[277b.3\]]'jig rten gyi khams mngon par bkab ste/_ljags kyi dbang po de las 'od phyung nas 'od des 'jig rten gyi khams gang gA'i klung gi bye ma snyed khyab par byas te/_snang ba chen pos snang bar byas so/_/de nas sangs rgyas kyi mthus 'khor bzhi po des shar phyogs kyi 'jig rten gyi khams gang gA'i 
[\[277b.4\]]klung gi bye ma snyed dag na sangs rgyas bcom ldan 'das rnams chos bstan pa 'di nyid ston par mthong zhing de dag gis chos bstan pa de yang thos so/_/de bzhin du sbyar te/_phyogs bcu kun du chos bstan pa 'di nyid lhag chad med par thos so/_/thos nas kyang 'dus te/_bcom ldan 
[\[277b.5\]]'das la gsol ba btab pa/_ji ltar bcom ldan 'das kyi bstan pa ltar sangs rgyas bcom ldan 'das dpag tu ma mchis par mang ba 'di dag kyang chos bstan pa 'di nyid lhag chad ma mchis par ston par mthong lags na/_bcom ldan 'das kyis chos bstan pa 'di nyid dang /_chos kyi bka' 
[\[277b.6\]]mchid 'di nyid rgyun mi gcad par bshad du gsol zhes gsol ba btab bo/_/de nas bcom ldan 'das kyis ljags kyi dbang po de bsdus te/_tshe dang ldan pa kun dga' bo la 'di skad ces bka' stsal to/_/kun dga' bo lce'i dbang po 'di lta bu [{]brdzun [,]rdzun [}]smra ba yin nam/_gsol pa/_bcom 
[\[277b.7\]]ldan 'das de ni ma lags te/_de'i slad du gang dag mos pa nyung bar 'gyur ba'i rigs kyi bu'am/_rigs kyi bu mo de dag nyid kyi ched du bcom ldan 'das kyis bshad du gsol/_gang dag ma mos pa de dag kyang dbang du gyur pa de dag gis mos par bgyid par 'gyur ro/_/bcom 
[\[278a\]]
[\[278a.1\]]ldan 'das kyis bka' stsal pa/_kun dga' bo 'khor bzhi po gang da ltar 'dus pa de thams cad dang /_lha dang /_klu dang /_gnod sbyin dang /_dri za gang dag chos bstan pa 'di thos pa de thams cad bla na med pa yang dag par rdzogs pa'i byang chub las phyir mi ldog pa dag ste/_de 
[\[278a.2\]]dag bla na med pa yang dag par rdzogs pa'i byang chub mngon par rdzogs par sangs rgyas nas kyang /_ji ltar da lta ra nga ston pa bzhin du chos kyi rnam grangs 'di lhag chad med par sa phyogs 'di nyid du ston par 'gyur ro/_/de nas 'khor bzhi po de dang /_lha dang /_klu dang /_gnod sbyin dang /_dri za 
[\[278a.3\]]rnams tshim zhing mgu la yi rangs te/_rab tu dga' nas dga' ba dang /_yid bde ba skyes te/_kha cig gis ni gos rnams/_kha cig gis ni me tog dang /_phreng ba dang /_byug pa rnams kyis de bzhin gshegs pa la gtor to/_/bud med rnams kyis ni rgyan thams cad lus las phog 
[\[278a.4\]]ste/_bcom ldan 'das ga la ba de logs su gtor to/_/gtor nas kyang thams cad 'dus te tshig 'di skad du/_de bzhin gshegs pa dgra bcom pa yang dag par rdzogs pa'i sangs rgyas rnams ni gnyis su ma mchis pa gsung ba lags so zhes smras so/_/de nas bcom ldan 'das 
[\[278a.5\]]kyis yang tshe dang ldan pa kun dga' bo la bka' stsal pa/_kun dga' bo bud med 'di dag gis ji skad smras pa de bzhin te/_de bzhin gshegs pa dgra bcom pa yang dag par rdzogs pa'i sangs rgyas rnams ni gnyis su med pa gsung ba/_chags pa mi mnga' ba/_zhe sdang mi mnga' 
[\[278a.6\]]ba/_gti mug mi mnga' ba/_dri ma mi mnga' ba ste/_des na sangs rgyas bcom ldan 'das rnams thos pa don yod pa yin no/_/gsol pa/_bcom ldan 'das sangs rgyas bcom ldan 'das rnams thos zhes bgyi ba 'di ji lta bu lags/_bcom ldan 'das kyis bka' stsal pa/_
[\[278a.7\]]kun dga' bo mi shes sam/_gsol pa/_bcom ldan 'das ma 'tshal to/_/bcom ldan 'das kyis bka' stsal pa/_kun dga' bo de'i phyir nyon cig dang bshad do/_/gsol pa/_bcom ldan 'das kyis bshad du gsol/_bcom ldan 'das kyis bka' stsal pa/_kun dga' bo 
[\[278b\]]
[\[278b.1\]]gang dag gis shAkya thub pa zhes nga'i ming thos par 'gyur ba de dag thams cad byang chub las phyir mi ldog par 'gyur ro/_/de ci'i phyir zhe na/_kun dga' bo byang chub ni chags pa med pa/_zhe sdang med pa/_gti mug med pa ste don yod pa yin na/_gang dag de bzhin gshegs pa la me tog cig 
[\[278b.2\]]'bul ba dang /_gang dag de bzhin gshegs pa yongs su mya ngan las 'das pa'i ring bsrel gyi mchod rten rnams la me tog cig 'thor ba dag lta smos kyang ci dgos/_gsol pa/_bcom ldan 'das dud 'gro'i skye gnas su gyur pa'i sems can gang dag gis thos pa de dag kyang byang chub 
[\[278b.3\]]las slar mi ldog par 'gyur ba lags sam/_bka' stsal pa/_kun dga' bo gang la la dag shAkya thub pa zhes bya ba thos pa de nyid de dag gi byang chub kyi sa bon du 'gyur ro/_/kun dga' bo gal te de bzhin gshegs pa dgra bcom pa yang dag par rdzogs pa'i sangs rgyas rnams thos 
[\[278b.4\]]pa don yod pa ma yin te/_de ltar gyur na ni de bzhin gshegs pa gnyis su med pa gsung bar mi 'gyur ro/_/kun dga' bo khyod 'di la ji snyam du sems/_shing n+ya gro d+ha gang gi grib ma la srog chags brgya'am/_nyis brgya'am/_sum brgya'am/_bzhi brgya'am/_lnga brgya 'khod 
[\[278b.5\]]pa'i shing n+ya gro d+ha'i sa bon ji tsam zhig yin/_gsol pa/_bcom ldan 'das de'i sa bon chung lags so/_/bcom ldan 'das kyis bka' stsal pa/_kun dga' bo sa bon de tsam du chung ba de las shing n+ya gro d+ha de skyes nas rim gyis 'phel zhing bdo ste rgyas pa dang yangs par 
[\[278b.6\]]'gyur ram/_gsol pa/_bcom ldan 'das de de lta lags so/_/bka' stsal pa/_kun dga' bo shing n+ya gro d+ha de sa bon chung ngu las skyes nas rim gyis 'phel zhing bdo ste rgyas pa dang yangs par 'gyur ba de bzhin du/_kun dga' bo shAkya thub pa'i sgra thos pa'i sa bon de yang 
[\[278b.7\]]rim gyis bla na med pa yang dag par rdzogs pa'i byang chub sgrub par 'gyur te/_chud za bar mi 'gyur/_rab tu chud za bar mi 'gyur rul bar mi 'gyur ro/_/de ci'i phyir zhe na/_kun dga' bo chos thams cad kyi sa bon 'di ni gnas pa med pa ste/_de'i phyir rab tu chud za bar mi 
[\[279a\]]
[\[279a.1\]]'gyur ro/_/kun dga' bo chos thams cad kyi sa bon 'di ni chud mi za ba ste/_de'i phyir chud mi za bar 'gyur ro/_/kun dga' bo chos thams cad kyi sa bon 'di ni mngon par zhen pa med pa ste/_des na rul bar mi 'gyur ro/_/de skad ces bka' stsal pa dang /_tshe dang ldan pa kun 
[\[279a.2\]]dga' bos bcom ldan 'das la 'di skad ces gsol to/_/bcom ldan 'das ci lags/_'di bcom ldan 'das kyi sngon gyi smon lam lags sam/_'on te sangs rgyas bcom ldan 'das rnams thos pa don mchis pa 'di chos nyid lags/_bcom ldan 'das kyis bka' stsal pa/_kun 
[\[279a.3\]]dga' bo ngas gang nga'i ming thos pa de bla na med pa yang dag par rdzogs pa'i byang chub las phyir mi ldog par gyur cig ces smon lam 'di yang btab par gyur la/_yang 'di ni sangs rgyas bcom ldan 'das rnams kyi chos nyid kyang yin no/_/de ci'i phyir zhe na/_kun dga' bo sangs rgyas 
[\[279a.4\]]bcom ldan 'das thams cad ni chos thams cad kyis mtshungs mnyam mo/_/gsol pa/_bcom ldan 'das gang gi tshe sangs rgyas bcom ldan 'das rnams chos nyid kyis mtshungs mnyam pa de'i tshe ci'i slad du smon lam mdzad/_bka' stsal pa/_byang chub sems dpa' chos dam pa 
[\[279a.5\]]'di ma thos pa rnams smon lam 'debs te/_smon lam des myur du chos bstan pa 'di thos pa thob par 'gyur ro/_/gsol pa/_bcom ldan 'das gang dag rnam pa de lta bu'i chos rnams dang ldan zhing sems can mang po'i don mdzad de/_ci tsam du sangs rgyas bcom ldan 'das rnams 
[\[279a.6\]]chos rgya chen po dang ldan pa 'di ni ngo mtshar to/_/bcom ldan 'das kyis bka' stsal pa/_kun dga' bo de de bzhin te/_'di lta ste/_sangs rgyas kyi don du ngas sems can mang po'i don byas so/_/kun dga' bo nga'i sangs rgyas kyi zhing ni snyigs ma lnga dang ldan pa ma yin te/_kun dga' bo 
[\[279a.7\]]ngas sngon sangs rgyas bcom ldan 'das rnams la bsnyen bkur byas pa dang /_rim gro byas pa dang /_lus dang /_srog la ma bltas pa dang /_bdog pa thams cad yongs su btang ba dang /_ser sna dang bral ba dang /_brtson 'grus chen po brtsams nas chos thams cad la mi gnas 
[\[279b\]]
[\[279b.1\]]par sems can thams cad la phan btags pa dang /_chos thams cad mi gsung ba'i phyir byang chub yang dag par bsgrubs so/_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das chos bstan pa 'di la bdud 
[\[279b.2\]]sdig can bar chad mi bgyid pa ni ngo mtshar to/_/bka' stsal pa/_kun dga' bo ma thos so/_/de ci'i phyir zhe na/_'jam dpal gzhon nur gyur pas sngar byin gyis brlabs pas de'i phyir bar chad mi byed do/_/de nas 'jam dpal gzhon nur gyur pas byin gyi rlabs de bsdus so/_/'jam 
[\[279b.3\]]dpal gzhon nur gyur pas bdud sdig can gyi phyir byin gyi rlabs bsdus ma thag tu de nas rmi lam tsam gyi tshod du bdud sdig can gyis phyir mi ldog pa'i 'khor lo'i sgra thos shing shAkya thub pa'i mtshan kyang thos so/_/de nas bdud sdig can 'jigs skrag dngangs te spu zing zhes byed par gyur nas bdag 
[\[279b.4\]]gi rnam par rgyal ba thams cad ni rnam par rgyal ba ma yin par 'gyur/_bdag gi yul thams cad ni yul ma yin par 'gyur zhes tshig tu smra zhing de mya ngan byed cing smre sngags 'don to/_/de mya ngan byed cing smre sngags 'don pas rgas 'khogs pa'i gzugs su gyur te/_'di lta ste/_dper 
[\[279b.5\]]na mi lo brgya lon pa rgas 'khogs par gyur pa de bzhin du gzugs rgas par gyur to/_/de nas bdud sdig can yan lag bzhi pa'i dpung gi tshogs dang lhan cig stong gsum gyi stong chen po'i 'jig rten gyi khams na bdud kyi ris kyi lha ji snyed yod pa de dag thams cad dang lhan cig tu 'di lta ste/_
[\[279b.6\]]dper na byang chub thob pa'i bcom ldan 'das kyi bkod pa de lta bus bcom ldan 'das ga la ba der song ngo /_/de nas bdud sdig can bcom ldan 'das kyi gan du son pa dang /_rgas 'khogs gtugs par snang ste/_'di lta ste/_dper na mi lo brgya lon pa lus mdun du rgu ste/_khar ba la 
[\[279b.7\]]brten nas 'gro ba ltar bdud sdig can bcom ldan 'das kyi drung du son pa yang de bzhin no/_/son nas de'i dpung yan lag bzhi pa de la bar snang la 'khod pa'i lha rnams kyis phyir mi ldog pa'i 'khor lo'i sgra dang /_shAkya thub pa'i mtshan thos pas phyir mi ldog pa nyid thob pa'i sgra rnam pa 
[\[280a\]]
[\[280a.1\]]de lta bu 'di bsgrags te/_thos nas kyang yan lag bzhi pa'i dpung gi tshogs de dag thams cad thogs shing the tsom du gyur te/_yang bdud sdig can gyi rjes su mi 'gro'o/_/de nas bdud sdig can gcig pu gnyis su med par bcom ldan 'das kyi thad du song ste/_bcom ldan 
[\[280a.2\]]'das la 'di skad ces gsol te/_bcom ldan 'das bdag ni gcig pu ste/_gnyis su ma mchis la rgas 'khogs gtugs te/_lag pa nas 'degs pa yang ma mchis par gyur cing bdag gi rnam par rgyal ba thams cad kyang rnam par rgyal ba ma lags par gyur/_bdag gi yul thams 
[\[280a.3\]]cad kyang yul ma lags par gyur to/_/de bzhin gshegs pa dgra bcom pa yang dag par rdzogs pa'i sangs rgyas ni sems can thams cad la thugs brtse ba can lags na/_bcom ldan 'das kyis bdag la thugs brtse ba mdzad du gsol/_bcom ldan 'das nyid ma gtogs par 
[\[280a.4\]]bdag la chab stsol ba 'ga' yang ma mchis na/_khyod bdag la thugs rje bar mdzad du gsol/_de skad ces gsol pa dang /_bcom ldan 'das kyis bdud sdig can la 'di skad ces bka' stsal to/_/bdud sdig can sems can gyi khams mang ste/_sdig can gal te sangs 
[\[280a.5\]]rgyas bcom ldan 'das gang gA'i klung gi bye ma snyed nyin gcig bzhin 'jig rten du byung du zin kyang sdig can sems can gyi khams zad par byed par mi nus so/_/de skad ces bka' stsal pa dang /_bcom ldan 'das la bdud sdig can gyis 'di skad ces gsol to/_/bcom ldan 'das 
[\[280a.6\]]sems can gyi khams mang du lags kyang /_bdag ni gcig pu ste gnyis su ma mchis par gyur la/_bdag gi lag pa nas 'degs par bgyid pa 'ga' yang ma mchis te/_bcom ldan 'das bdag shul du rdeg 'cha' la 'khor zhing mchi na/_bcom ldan 'das bdag la 
[\[280a.7\]]dbugs dbyung du gsol/_bcom ldan 'das ci nas bdag dga' bar 'gyur ba dang /_ji nas kyang myur du yongs su dga' bar 'gyur ba dang /_ci nas bdag 'khor mang bar 'gyur ba de ltar bdag la dbugs dbyung du gsol/_de skad ces gsol pa dang /_bcom ldan 'das 
[\[280b\]]
[\[280b.1\]]kyis bdud sdig can la 'di skad ces bka' stsal to/_/sdig can khyod snying las chung ngur song shig dang /_sdig can gang chos kyi rnam grangs 'di la yid ches par mi 'gyur ba ji snyed pa de dag thams cad khyod kyi lag nas brten pa dang grogs su 'gyur ro/_/de nas bdud sdig can tshim zhing mgu 
[\[280b.2\]]la yi rangs te rab tu dga' nas dga' ba dang yid bde ba skyes te tshig 'di skad ces smras so/_/bdag gis sems can rnams ci nas chos kyi rnam grangs 'di la mi mos pa dang the tsom du 'gyur ba de ltar yongs su byin gyis brlab bo/_/de dag the tsom za bar gyur na bdag gi dbang du 'gro 
[\[280b.3\]]bar 'gyur ro/_/de nas bdud sdig can gyis yang bcom ldan 'das la 'di skad ces gsol to/_/bcom ldan 'das yang bdag de bas kyang dga' bar 'gyur bar bdag dbugs dbyung du gsol/_bcom ldan 'das kyis 'di skad du shAkya thub pa zhes nga'i ming thos par 'gyur ba 
[\[280b.4\]]ji snyed pa de dag thams cad phyir mi ldog par 'gyur ro zhes bka' stsal pa yang ji skad sgra mi bsgrags shing /_bcom ldan 'das cang mi gsung bar bzhugs su gsol/_sems can rnams sangs rgyas kyi theg pa yongs su sgrub par brtson 'grus rtsom par mi 'gyur ba dang /_byang 
[\[280b.5\]]chub la gnas par mi 'gyur ba de ltar bdag dbugs dbyung du gsol/_de skad ces gsol pa dang /_bcom ldan 'das kyis bdud sdig can la 'di skad ces bka' stsal to/_/sdig can khyod snying las chung ngur song shig dang /_ci nas sems can gang yang byang chub la dgod 
[\[280b.6\]]par mi bya ba de ltar bya'o/_/gang gis sems can gang yang sems can gyi khams las bskyod par mi bya ste/_ci nas sems can gang yang gzugs las bskyod par mi bya ba dang /_de bzhin du tshor ba dang /_'du shes dang /_'du byed rnams dang /_rnam par shes pa las bskyod par mi 
[\[280b.7\]]bya ba de ltar bya'o/_/sdig can khyod snying las chung ngur song shig dang /_ci nas sems can gang yang 'jig tshogs la lta ba las mi bskyod pa dang /_sems can gang yang gzugs su dmigs pa las mi bskyod pa dang /_sems can gang yang lta bar gyur pa drug cu rtsa gnyis las mi bskyod pa 
[\[281a\]]
[\[281a.1\]]dang /_sems can gang yang 'das par 'du shes pa las mi bskyod pa dang /_ma 'ongs par 'du shes pa dang /_da ltar 'du shes pa las mi bskyod pa dang /_sems can gang yang srog gcod pa las mi bskyod pa dang /_ma byin par len pa dang /_'dod pas log par 
[\[281a.2\]]g.yem pa dang /[ {]brdzun [,]rdzun [}]du smra ba dang /_phra ma'i tshig dang /_ngag rtsub po dang /_tshig kyal pa dang /_brnab sems dang /_gnod sems dang /_log par lta ba las mi bskyod pa de ltar bya'o/_/sdig can khyod snying las chung ngur song shig dang /_sems can gang yang sbyin pa 
[\[281a.3\]]yang dag par 'dzin du mi gzhug go/_/tshul khrims dang /_bzod pa dang /_brtson 'grus dang /_bsam gtan dang /_shes rab yang dag par 'dzin du mi gzhug go/_/sdig can khyod snying las chung ngur song shig dang /_sems can gang yang sems can du 'dzin pa dang /_
[\[281a.4\]]sems can du mngon par zhen pa las bskyod par mi bya'o/_/phar 'du shes pa dang /_mar 'du shes pa dang /_spun du 'du shes pa dang /_sring mor 'du shes pa dang /_chung mar 'du shes pa dang /_bur 'du shes pa dang /_bu mor 'du shes pa dang /_nyin mor 'du shes pa dang /_
[\[281a.5\]]mtshan mor 'du shes pa dang /_zla ba gcig tu 'du shes pa dang /_zla ba phyed du 'du shes pa las bskyod par mi bya'o/_/sdig can khyod snying las chung ngur song shig dang /_sems can gang yang sbyin pa'i 'du shes dang /_tshul khrims kyi 'du shes dang /_bzod pa'i 'du shes 
[\[281a.6\]]dang /_brtson 'grus kyi 'du shes dang /_bsam gtan gyi 'du shes dang /_shes rab kyi 'du shes dang /_byang chub kyi sems kyi 'du shes dang /_stobs dang mi 'jigs pa'i 'du shes dang /_dbang po dang /_stobs dang /_byang chub kyi yan lag gi 'du shes dang /_lam gyi 
[\[281a.7\]]'du shes dang /_sangs rgyas kyi 'du shes dang /_chos kyi 'du shes dang /_dge 'dun gyi 'du shes dang /_sangs rgyas kyi dge 'dun gyi 'du shes dang /_sangs rgyas thams cad mkhyen par 'du shes pa las bskyod par mi bya'o/_/sdig can khyod snying las chung ngur song shig dang /_
[\[281b\]]
[\[281b.1\]]ci nas sems can gang yang chos thams cad las bskyod par mi bya ba dang /_sems can gang yang chos thams cad yang dag par 'dzin du mi gzhug pa de ltar bya'o/_/de nas bdud sdig can mgu zhing yi rangs te/_dga' ba dang yid bde ba skyes nas mya ngan gyi zug rngu dang bral te/_sa 
[\[281b.2\]]phyogs de nyid du gzhon nur gyur nas/_de nas bcom ldan 'das la me tog rnams kyis gtor te/_bcom ldan 'das la lan gsum bskor ba byas nas tshigs su bcad pa 'di smras so/_/de bzhin gshegs pa 'jig rten mchog_/gzhan du mi gsung rdzogs sangs rgyas/_/
[\[281b.3\]]gzhan du 'gyur ba'i tshig mi gsung /_/de ring bdag ni dga' ba skyes/_/de nas bdud sdig can gyis tshigs su bcad pa 'di smras nas snying las chung ngur bcom ldan 'das kyi gan nas song ngo /_/de nas bdud sdig can rang gi gnas su son nas lha'i 'dod pa lnga'i yon tan rnams dang ldan zhing 
[\[281b.4\]]dbang thob par gyur te/_rtse dga' mgur yongs su spyod cing yang rnam par gtse ba'i sems mi skyed do/_/bdud slar btang ba bstan pa 'di bshad pa na sa chen po rnam pa drug tu g.yos par gyur to//_//bam po lnga pa/_de nas bcom ldan 'das la tshe dang ldan pa 
[\[281b.5\]]kun dga' bos 'di skad ces gsol to/_/bcom ldan 'das ci'i slad du sa chen po 'di rnam pa drug tu g.yos par gyur/_bcom ldan 'das kyis bka' stsal pa/_kun dga' bo bdud slar btang ba bstan pa 'di bshad pa na srog chags 'bum phrag drug cu rtsa bzhis mi skye ba'i 
[\[281b.6\]]chos la bzod pa thob pa'i phyir ro/_/gsol pa bcom ldan 'das 'di la kha cig the tsom du gyur lta mchis sam/_bcom ldan 'das kyis bka' stsal pa/_kun dga' bo srog chags bye ba phrag bcu ni 'di ci zhig 'di ji lta bu zhig bdag cag gis gzhan du thos par ma gyur tam 
[\[281b.7\]]zhes the tsom dang yid gnyis za bar gyur te/_de dag bdag cag bde bar ga la 'gyur/_de dag bdag cag ji lta bu zhig tu gnas/_bdag cag gang nas 'ongs zhes phyogs kyang mi shes shing gcig la gcig blta'o/_/de nas bcom ldan 'das la tshe dang ldan pa/_kun dga' 
[\[282a\]]
[\[282a.1\]]bos 'di skad ces gsol to/_/ci la dgongs te gsung ba la so ma nyi ma mchis par 'gyur bar bcom ldan 'das kyis 'di dag la myur du snang bar mdzad du gsol/_bcom ldan 'das kyis sdig can khyod snying las chung ngur song shig dang /_ci nas sems can gang yang byang 
[\[282a.2\]]chub la dgod par mi bya ba de ltar bya'o/_/ci nas sems can gang yang sems can gyi khams las bskyod par mi bya ba de ltar bya'o/_/zhes bgyi ba nas snga ma bzhin du rgyas par sbyar te/_sdig can khyod snying las chung ngur song shig dang /_ci nas sems can gang yang chos 
[\[282a.3\]]thams cad las bskyod par mi bya ba dang /_/sems can gang yang chos thams cad yang dag par 'dzin du mi gzhug pa de ltar bya'o zhes bka' stsal pa/_bcom ldan 'das kyis ci la dgongs te/_de skad gsungs bcom ldan 'das sems can 'di dag la myur du snang ba mdzad du 
[\[282a.4\]]gsol/_/bcom ldan 'das gang dag chos kyi rnam grangs 'di 'dzin pa dang /_kun chub par bgyid pa dang /_'don pa dang /_'chang ba de dag gi ched du slad ma'i skye bo la snang ba bgyis par 'gyur bar/_bcom ldan 'das kyis ci la dgongs te de skad ces bka' stsal pa 
[\[282a.5\]]bshad du gsol/_de nas bcom ldan 'das kyis de'i tshe tshigs su bcad pa 'di dag bka' stsal to/_/byang chub de ni gnas pa med/_/byang chub gang du'ang rgyun chad med/_/des na ngas ni byang chub la/_/sems can dgod par mi bya smras/_/sems can kun dang byang chub 
[\[282a.6\]]dang /_/de bzhin bdag ni gnas pa med/_/'di la dgongs nas sems can ni/_/byang chub gnas pa med ces smras/_/sems can khams las rnam kun du/_/sems can bskyod par mi bya ste/_/de la dngos po grub pa ni/_/shin tu dmigs par mi 'gyur ro/_/sems 
[\[282a.7\]]can khams 'dir rang bzhin gyis/_/stong ste bsam gyis mi khyab bo/_/thams cad mkhyen ldan rnams kyis kyang /_/'di las de ni bskyod mi nus/_/sems can de ni phung po nyid/_/phung po mya ngan 'das gnyis med/_/nga yis 'di la dgongs nas ni/_/sems can 
[\[282b\]]
[\[282b.1\]]gang yang mi bskyod smras/_/gang la bzung nas rab g.yo ba/_/de la gzung ba grub pa med/_/ngo bo nyid kyis mi g.yo ste/_/phung po rnam par shes par gyis/_/phung po mi g.yo gcig pu dang /_/sems can med cing rang bzhin med/_/rtag par shin tu rten med cing /_/gnas pa 
[\[282b.2\]]med par shes par gyis/_/phung po nam mkha' ji bzhin te/_/phung po rnams kyi spyod yul 'di/_/spyod yul med na spyod yul du/_/phung po nam mkha' 'dra zhes bstan/_/nam mkha'i khams su gang brjod pa/_/de ni ma skyes skye ma yin/_/bden par phung po de dang mnyam/_/
[\[282b.3\]]de dag bskyod par mi nus so/_/'jig tshogs shes bya'i chos gang yang /_/yang dag tu ni mi dmigs te/_/nam mkha' ma yin mi bskyod ces/_/nga yis tshig tu de skad smras/_/sems can sems ni rab gnas par/_/rtag par shin tu mi dmigs te/_/dmigs pa dang ni sems 
[\[282b.4\]]rnams kyang /_/ngo bo nyid kyis g.yo ba med/_/lta ba drug cu rtsa gnyis gang /_/gang yang chos rnams tha dad pa/_/de ltar de dag chu nang gi/_/gzugs brnyan de dang 'dra ba nyid/_/lta ba drug cu gnyis rtag tu/_/mig yor 'dra bar shes par gyis/_/bdag med phyir dang dngos med 
[\[282b.5\]]phyir/_/ngo bo nyid kyis g.yo ba med/_/'das dang ma 'ongs 'du shes dang /_/de bzhin da ltar byung ba yi/_/'du shes 'di ni dngos med de/_/dper na smig rgyu'i chu 'dra'o/_/'du shes 'di ni bdag med de/_/'di la sems can yod ma yin/_/gang la sems can yod min pa/_/
[\[282b.6\]]de ni bskyod par mi nus so/_/sems can srog gcod byed gyur pa/_/dgon pa chen por zhugs pa rnams/_/gcig tu mya ngan 'da' bya bar/_/'di las bskyod pa'i nus pa med/_/gal te 'gar ni des dmigs na/_/de ltar de dag bskyod par bya/_/sems can med phyir 
[\[282b.7\]]de dag ni/_/bskyod par mi bya zhes brjod do/_/byang chub ma yin brjod pa ste/_/nam yang su la'ang byin pa med/_/de phyir 'dir ni gang brtson pa/_/de ni bskyod par mi nus so/_/lus can rnams kyis ma byin pa/_/sbyin pa chos sbyin bsam mi khyab/_/de yi phyir na gang brtson 
[\[283a\]]
[\[283a.1\]]pa/_/de ni bskyod par mi nus so/_/'dod la log par g.yem brjod pa/_/'di la log par yod min par/_/de ltar shes nas gang brtson pa/_/de ni bskyod par mi nus so/_/brten nas [{]brdzun [,]rdzun [}]gyi tshig smra bar/_/gnas pa'i skye bo rnam grol bar/_/gtso bo brtson 'grus 
[\[283a.2\]]rtsom byed pa/_/de ni bskyod par mi nus so/_/phra ma'i tshig rtsub gang yin dang /_/kyal par smra ba gang yin pa/_/de dag thams cad sgyu ma 'dra/_/gsog ste rtag tu dngos po med/_/de yi gnas sam gnas pa ni/_/nam yang yod pa ma yin no/_/sgra ni brag ca mtshungs rig bya/_/
[\[283a.3\]]de yang gnas pa yod ma yin/_/de yi chags sems gang byung ba/_/bdag la chags pa'i khyad par can/_/bdag de de yis yongs shes pa/_/des na de ni bskyod mi nus/_/gang gis gnod sems rang bzhin gyis/_/mtshan nyid med la byang chub de'ang /_/de yi mtshan 
[\[283a.4\]]nyid yin shes pa/_/de ni bskyod par mi nus so/_/log par lta ba yongs shes pas/_/yang dag lta bas rab phye la/_/grangs kun las ni rnam 'das gang /_/de ni bskyod par mi nus so/_/shes rab can dag gzhon nu ma/_/sbyin du 'jug par mi byed de/_/gzhon nu sbyin pa 
[\[283a.5\]]rab sdig pa/_/'di ni snang ba ma yin no/_/log par lta bas tshul khrims gang /_/'phags pa'i lam ni 'dor byed pa/_/'di la 'phags pa'i lam tshol ba/_/'dzud par byed pa ma yin no/_/'di las phyi rol mu stegs kyi/_/bzod pa rnam mang gang yod pa/_/de ni 
[\[283a.6\]]lam rjes 'gro bzod dang /_/mya ngan 'das sbyor ma yin 'dod/_/gzhan gyur mu stegs gdung ba lnga/_/de la sogs la brtson bzod gang /_/de ni byang chub thob byed min/_/de phyir mkhas pa der mi brtson/_/'di la phyi rol mtshan ma can/_/de dag ting 'dzin spyod yul kun/_/
[\[283a.7\]]sangs rgyas rnams kyis smad pa ste/_/de la de ni 'dzud mi byed/_/'dod ldan shes rab gang yin pa/_/de la 'dzud par mi byed de/_/shes pa de ni sangs rgyas kyi/_/ye shes bsam yas 'grub byed min/_/byang chub sems dpa' 'jigs med pa/_/gang zhig sems can sdud byed 
[\[283b\]]
[\[283b.1\]]pa/_/blo ldan de ni sems can rnams/_/sdud pa de las bskyod mi nus/_/sems can 'du shes zhen pas na/_/'dir ni byang chub sems brjod do/_/byang chub de ni zhen pa med/_/de ni bskyod par nus ma yin/_/pha dang ma dang spun rnams dang /_/sring mo bu dang rtsa lag rnams/_/thams 
[\[283b.2\]]cad sgyu ma lta bur brjod/_/de dag bskyod par mi nus so/_/dngos po sna tshogs de dag rnams/_/kun la 'du shes de dngos med/_/chos gang dngos po yod min pa/_/de ni bskyod par mi nus so/_/nyin mtshan 'du shes gang yin dang /_/zla gcig zla phyed gang yin pa/_/'du shes de kun 
[\[283b.3\]]chags med de/_/dper na smig rgyu'i chu bzhin no/_/sbyin dang tshul khrims bzod brtson 'grus/_/bsam gtan shes rab byang chub sems/_/stobs dang mi 'jigs rnams la yang /_/'du shes gyur pa gang yin dang /_/dbang po byang chub yan lag dang /_/lam rnams la yang gang 
[\[283b.4\]]skyes pa/_/de ni mi shes byung shes nas/_/mkhas pa g.yo bar mi byed do/_/sangs rgyas 'du shes chos 'du shes/_/dge 'dun 'du shes gang gyur pa/_/sna tshogs bral la rab gnas pa/_/de las bskyod par mi bya'o/_/sangs rgyas dge 'dun 'du shes med/_/gang 
[\[283b.5\]]dag kun mkhyen 'du shes med/_/de dag sangs rgyas byang chub ni/_/bsam yas byang chub rgyang ring byed/_/byang chub ring bar mi 'gyur zhes/_/de phyir sdig can mdun du 'dir/_/de dag 'di las mi bskyod ces/_/ngas ni tshig tu brjod pa byas/_/chos rnams kun dang 
[\[283b.6\]]sems can rnams/_/de kun ji bzhin de bzhin du/_/rnam par bkrol nas sdig pa can/_/blo gros ngan pas de ma rtogs/_/bcom ldan 'das kyis bdud slar btang ba bstan pa 'di bshad ma thag tu de nas srog chags bye ba phrag bcu po de dag the tsom dang bral zhing som nyi spangs te 
[\[283b.7\]]chos thams cad la snang ba thob par gyur nas mi skye ba'i chos la bzod pa thob par gyur to/_/bzod pa thob ma thag tu thams cad 'dus te tshigs su bcad pa 'di dag smras so/_/sangs rgyas lam ni bsam yas pa/_/lam gyi dam pa mngon par 'tshal/_/som nyi gcod pa 
[\[284a\]]
[\[284a.1\]]rnam 'dren pa/_/bcom ldan bdag cag ston pa lags/_/bdag cag kun du snang ba thob/_/sangs rgyas lam la legs par gnas/_/phyogs rnams thams cad snang gyur cing /_/sangs rgyas bye ba rnams kyang mthong /_/rtag tu gzugs la mi gnas 
[\[284a.2\]]pa'i/_/chos nyid kyang ni mthong 'gyur ba/_/de ltar bdag cag rnams kyi mig_/'dren pa 'jig rten mgon gyis sbyangs/_/de nas srog chags bye ba phrag bcu po de dag gis tshigs su bcad pa 'di dag smras nas/_thams cad kyis so so nas gos rnams bcom ldan 'das dang /_chos 
[\[284a.3\]]kyi rnam grangs 'di la mchod pa'i las kyi phyir gtor nas/_tshig 'di skad du chos kyi rnam grangs 'di sems can thams cad kyi rna lam du grag par gyur cig ces smras so/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 
[\[284a.4\]]gang dag bdud slar btang ba bstan pa'i chos kyi rnam grangs 'di thos ma thag tu mos shing yid ches te the tsom mi skyed na/_bcom ldan 'das de dag bsod nams ci tsam zhig skyed par 'gyur/_bcom ldan 'das kyis bka' stsal pa/_kun dga' bo rigs kyi bu'am rigs kyi bu mo gang 
[\[284a.5\]]zhig snga dro'i dus na sangs rgyas brgya dang /_nyi ma gung gi dus na sangs rgyas brgya dang /_phyem red kyi dus na sangs rgyas brgya dang /_nam gyi cha stod la sangs rgyas brgya dang /_nam gyi gung la sangs rgyas brgya dang /_nam gyi cha smad la sangs rgyas brgyal bsti stang du byed bla mar byed rim 
[\[284a.6\]]gror byed la mchod par byed cing bde bar sbyar ba thams cad dang /_bde ba la reg par gnas par bya ba thams cad kyis bsnyen bkur byed la tshul 'dis lo nyi khrir bsnyen bkur byed na/_kun dga' bo 'di la ji snyam du sems/_rigs kyi bu 'am/_rigs kyi bu mo de gzhi de las 
[\[284a.7\]]bsod nams mang du skyed dam/_gsol pa bcom ldan 'das mang lags so/_/bde bar gshegs pa mang lags te/_bcom ldan 'das dpe bgyi bar sla ba ma lags so/_/bcom ldan 'das kyis bka' stsal pa/_kun dga' bo rigs kyi bu'am rigs kyi bu mo gang zhig 
[\[284b\]]
[\[284b.1\]]bdud slar btang ba bstan pa 'di thos ma thag tu mos shing yid ches te/_the tsom skyed par mi 'gyur ba de bsod nams mang du skyed par 'gyur ro/_/de nas byang chub sems dpa'i theg pa pa'i rigs kyi bu gsum me tog man dA ra ba ri bo ri rab ltar mngon par 'phags pa bye ba brgya stong du ma thogs nas 
[\[284b.2\]]nam mkha' bar snang las 'ongs te/_tshe dang ldan pa kun dga' bo dang /_thams cad dang ldan pa'i 'khor gyis byang chub sems dpa'i theg pa pa'i rigs kyi bu de dag rgyang ring po nas 'ong bar mthong ngo /_/mthong nas kyang ngo mtshar gyi 'du shes su gyur to/_/de nas bcom ldan 'das 
[\[284b.3\]]la tshe dang ldan pa kun dga' bos 'di skad ces gsol to/_/bcom ldan 'das byang chub sems dpa' 'di dag gang nas mchis/_bcom ldan 'das kyis bka' stsal pa/_kun dga' bo sangs rgyas kyi zhing 'di nas shar phyogs su 'jig rten gyi khams gang gA'i klung gi bye ma snyed 'das pa 
[\[284b.4\]]na/_'jig rten gyi khams ri rab ltar pad ma mngon 'phags zhes bya ba yod de/_der 'di dag gi chos kyi rnam grangs 'di thos nas de'i phyir de dag 'jig rten gyi khams de nas lhags so/_/de nas byang chub sems dpa'i theg pa pa'i rigs kyi bu gsum po de dag bcom ldan 'das kyi 
[\[284b.5\]]spyan sngar 'khod de/_me tog man dA ra ba de dag bcom ldan 'das la gtor/_rab tu gtor to/_/gtor rab tu gtor nas kyang tshig 'di skad du/_bcom ldan 'das bdag cag ni chos kyi rnam grangs 'di la mos shing yid ches te the tsom ma mchis so/_/de ci'i slad du zhe na/_'di 
[\[284b.6\]]lta ste/_de bzhin gshegs pa dgra bcom pa yang dag par rdzogs pa'i sangs rgyas ltar bdag cag la yang som nyi ci yang ma mchis so/_/zhes smras so/_/de nas de dag gi nang nas byang chub sems dpa'i theg pa pa'i rigs kyi bu gcig gis bcom ldan 'das la 'di skad ces gsol 
[\[284b.7\]]to/_/bcom ldan 'das gang dag de bzhin gshegs pa zhes yang dag pa'i smra bas smra na/_de bzhin gshegs pa de ni bdag lags te/_bdag ni chos kyi rnam grangs 'di la so ma nyi ma mchis the tsom mi 'tshal lo/_/byang chub sems dpa'i theg pa pa'i rigs kyi bu gnyis 
[\[285a\]]
[\[285a.1\]]pas bcom ldan 'das la 'di skad ces gsol to/_/bcom ldan 'das gang dag bcom ldan 'das zhes yang dag pa'i smra bas smra na/_bcom ldan 'das de ni bdag lags te/_bdag ni chos kyi rnam grangs 'di la som nyi ma mchis the tsom mi 'tshal lo/_/byang chub 
[\[285a.2\]]sems dpa'i theg pa pa'i rigs kyi bu gsum pas bcom ldan 'das la 'di skad ces gsol to/_/bcom ldan 'das gang dag sangs rgyas zhes yang dag pa'i smra bas smra na/_bcom ldan 'das sangs rgyas de ni bdag lags te/_bdag ni chos kyi rnam grangs 'di la som nyi ma mchis/_the 
[\[285a.3\]]tsom mi 'tshal lo/_/de nas 'khor de'i nang nas srog chags brgya stong mang po dag 'di snyam du sems te/_ji ltar yang sangs rgyas gnyis 'jig rten du cig car 'byung mi srid na ci'i phyir 'di dag 'di skad smra snyam ste/_de dag yeng yeng por gyur nas rang rang gi stan la mi dga' bar gyur 
[\[285a.4\]]to/_/de nas sangs rgyas kyi mthus tshe dang ldan pa kun dga' bos/_bcom ldan 'das la 'di skad ces gsol to/_/bcom ldan 'das ci lags 'di dag 'di ltar seng ge'i sgra sgrogs pa ltar ming de dag lags sam/_bcom ldan 'das kyis bka' stsal pa/_kun dga' 
[\[285a.5\]]bo 'di la gcig gi ming ni de bzhin gshegs pa'i sgra brjod pas yang dag par zhugs pa zhes bya'o/_/gnyis pa'i ming ni bcom ldan 'das kyi sgra brjod pas yang dag par zhugs pa zhes bya'o/_/gsum pa'i ming ni sangs rgyas kyi sgra brjod pas yang dag par zhugs pa zhes bya'o/_/
[\[285a.6\]]kun dga' bo de ni de bzhin no/_/gang gi phyir 'di dag 'di skad du smra ba'i rnam grangs 'di yod de/_yang 'di dag gi ming ni de dag yin no/_/gsol pa bcom ldan 'das gang dag yeng yeng por gyur pa de dag 'di dag gis 'di la bsams te/_'di dag gis 'di skad smras sa zhes 
[\[285a.7\]]'tshal bar 'gyur ba dang /_de dag gi dge ba'i rtsa ba rnams de bas kyang ches 'od gsal bar 'gyur ba 'di lta ste/_dper na bcom ldan 'das khye'u gzhon nu thor bu sha mdog yongs su dag pa des tsan dan dmar po'i chus kyang bkrus na de'i lus de bas kyang dri dang ldan zhing sha mdog yongs su dag la 'od 
[\[285b\]]
[\[285b.1\]]gsal bar 'gyur ba de bzhin du/_bcom ldan 'das byang chub sems dpa' gang dag ldem po ngag la mkhas pa de dag gi dge ba'i rtsa ba de bas kyang ches 'od gsal bar 'gyur bar bcom ldan 'das kyis 'di dag gis ldem po ngag tu smras pa/_srog chags brgya stong mang po yeng yeng por gyur 
[\[285b.2\]]pa rnams la bshad du gsol/_de nas bcom ldan 'das kyis de'i tshe tshigs su bcad pa 'di dag bka' stsal to/_/'das dang da ltar byung ba dang /_/ma 'ongs de bzhin nyid lta bur/_/chos kun de ltar mthong de'i phyir/_/de ni de bzhin gshegs zhes brjod/_/da ltar byung dang 'das pa 
[\[285b.3\]]dang /_/ma 'ongs chos rnams gang yin pa/_/de dag gnyis min gnyis dbyer med/_/rtag par shin tu mtshan nyid med/_/ji ltar sngon gyi sangs rgyas kyis/_/sbyin pa bsam yas byin pa ltar/_/'di dag de ltar sbyin sbyin te/_/de la bsams nas 'di smra'o/_/byang chub chags med zhugs 
[\[285b.4\]]pa ste/_/ji ltar 'das pa'i de bzhin gshegs/_/de ltar byang chub zhugs pa ste/_/des na de bzhin gshegs zhes brjod/_/chos rnams kun la zhugs nas ni/_/byang chub zhi ba tshol bar byed/_/byang chub de yang mi dmigs te/_/de phyir de bzhin gshegs zhes brjod/_/
[\[285b.5\]]ji ltar 'das pa'i tshul bzhin brjod/_/ma 'ongs pa yang de bzhin te/_/da ltar byung ba'ang de bzhin thob/_/des na de bzhin gshegs zhes brjod/_/ji ltar srog chags snying rje'i bdag_/brtan pa rnams kyi sngon bzod ltar/_/de ltar brtan par de bzod de/_/bzod pa'i pha rol 
[\[285b.6\]]mtha' mar gnas/_/sngon chad byang chub tshol ba na/_/nga yis brtson brtsams ji bzhin du/_/de ltar de ni brtson 'grus gyur/_/des na de bzhin gshegs zhes brjod/_/chos kun gang mnyam ngas reg pa/_/mnyam pa de la 'dis reg ste/_/'di la rlom sems gang yang med/_/
[\[285b.7\]]des na de bzhin gshegs zhes brjod/_/chos kun rlom sems med pa ste/_/ngo bo nyid kyis rtag tu mnyam/_/rnam par rtog med ci yang med/_/'dis ni mnyam nyid de shes so/_/sngon gyi de bzhin gshegs pa ltar/_/'dis kyang de bzhin ting nge 'dzin/_/rnam par mi rtog zhi 
[\[286a\]]
[\[286a.1\]]ba rtogs/_/des na de bzhin gshegs zhes brjod/_/chos rnams kun gyi rang bzhin gang /_/nga yis yongs su brjod byas pa/_/rtag par shin tu dngos med pa/_/rang bzhin de ni de yis shes/_/shes rab kyis ni mtshan nyid thob/_/chos kyi stong nyid rab shes 
[\[286a.2\]]pas/_/chos rnams thams cad rab shes te/_/shes rab kyi ni pha rol son/_/sngon gyi mkhas pa bsam yas kyis/_/ji ltar shes rab pha rol son/_/de dag de mthar son pa'ang med/_/ma phyin mya ngan 'das ma yin/_/de bzhin nyid mthar son rnams kyis/_/ji ltar 'di 
[\[286a.3\]]mthar ma phyin pa/_/de ltar 'dis kyang ma rnyed de/_/des na de bzhin gshegs zhes brjod/_/ji ltar gzhan gyis de bsams pa/_/de ltar byang chub mi dmigs te/_/chos rnams thams cad mi dmigs pas/_/de ni de bzhin gshegs zhes brjod/_/ji ltar byang chub mi chags 
[\[286a.4\]]pa/_/de ltar de yis chags med thob/_/chos rnams kun la mi chags pas/_/chags pa med pa'i byang chub rtogs/_/byis pa kun gyis ma spyad cing /_/ngo bo nyid kyang ma shes lam/_/'jig rten mgon po skyob rnams kyis/_/sngon chad ji ltar bsgoms pa bzhin/_/zag pa med pa 
[\[286a.5\]]lam gyi mchog_/de ni de ltar sgom par byed/_/thog ma med pa'i lam de ni/_/stong par de yis rnam par shes/_/'phags pa'i lam gyi chos nyid gang /_/mnyam par gyur pa thog ma med/_/de ni de dang mnyam par byed/_/des na de bzhin gshegs zhes brjod/_/lam ci 'dra bar 
[\[286a.6\]]byang chub ste/_/byang chub ci 'dra de bzhin du/_/lus gnas par ni rab shes te/_/des de de bzhin gshegs zhes brjod/_/de bzhin gshegs pa nyid kyi sgra/_/mdor na chos zhes brjod pa ste/_/gang dag 'di la som nyi med/_/mkhas pa de dag byang chub zhugs/_/kun 
[\[286a.7\]]dga' 'di la bsams nas ni/_/'di yis tshig tu rab tu brjod/_/ji skad smras pa de de bzhin/_/'di ni mkhas pa'i spyod yul yin/_/mkhas zhes brjod pa'i mi ldog pa'i/_/byang chub sems dpa' 'jigs med de/_/gang dag yongs su brjod pa de/_/thams cad de yi spyod 
[\[286b\]]
[\[286b.1\]]yul yin/_/gang gis 'jigs med blo ldan de/_/de bzhin gshegs zhes brjod pa yi/_/rnam grangs 'di ni kun dga' bo/_/byang chub sems dpa' rnams la bshad/_/gsol pa/_gang gis blo ldan bcom ldan 'das/_/'jigs pa med ces khyod gsungs pa/_/rnam grangs 
[\[286b.2\]]de ni ci 'dra lags/_/chos de rnams kyang ci 'dra zhig_/bcom ldan 'das kyis bka' stsal pa/_sangs rgyas byang chub bsam yas pa/_/gang gis byang chub bsgrubs pa ni/_/bskal pa bye ba brgya rnams dang /_/bskal pa bye ba mang pos te/_/de ltar sems can ched kyi phyir/_/
[\[286b.3\]]byang chub sgrub cing legs par gnas/_/de la de ni 'jigs pa med/_/de phyir bcom ldan 'das zhes bya/_/'khor ba la ni de mi 'jigs/_/'khor ba na yang shin tu gnas/_/de las sems can sad par byed/_/de phyir bcom ldan 'das zhes bya/_/de der mi 'jigs 
[\[286b.4\]]ji lta bu/_/'khor bar rab gnas ji 'dra zhig_/'jig rten mgon po bla na med/_/sems can 'grel pa ji lta bu/_/de chos 'phel bar mi byed cing /_/cung zad tsam yang 'jig mi byed/_/'phel ba med cing 'jig med phyir/_/sdug bsngal las ni sems can 'grel/_/
[\[286b.5\]]de ltar 'khor bar mi 'jigs shing /_/de ltar srid par shin tu gnas/_/de ltar sems can thar bar byed/_/des na bcom ldan 'das zhes bya/_/sangs rgyas chos rnams gang yin pa/_/ma lus pa la de mi 'jigs/_/chos rnams mtha' yas mu med pa/_/sems can 
[\[286b.6\]]rnams la de sgrogs so/_/sangs rgyas chos rnams ma lus par/_/ngo bo nyid kyis chos stong par/_/shes nas chos rnams de dag ni/_/sgrub cing de la mthong ba med/_/chos rnams ngo bo nyid stong par/_/de ltar bsti stang byas te sgom/_/rnam pa kun du stong shes nas/_/
[\[286b.7\]]'jigs pa med par sgrub par byed/_/chos rnams thams cad [{]brdzun [,]rdzun [}]par ni/_/rab tu shes nas zhum pa med/_/'jigs med gyur nas chos rnams kyi/_/yang dag mtshan nyid rab tu ston/_/'jigs pa kun las shin tu 'das/_/ngan song thams cad rnam par spangs/_/
[\[287a\]]
[\[287a.1\]]'jigs skrag med par ngan song las/_/lus can rnams ni kun du 'don/_/'khor ba 'jigs chen bcas pa las/_/sems can dpag tu med pa sgrol/_/de las sems can mi bskyod la/_/de las sgrol bar byed pa'ang yin/_/bsgral nas mya ngan 'das pa'i thang /_/
[\[287a.2\]]zhi ba mchog la rab dgod kyang /_/sems can de dag mi dmigs te/_/de phyir bcom ldan 'das zhes bya/_/nam mkha' 'dra ba'i chos kyi rnams/_/lus can rnams la rab ston kyang /_/de ni de la 'jigs pa med/_/des na bcom ldan 'das zhes bya/_/rnam pa mang po'i chos 
[\[287a.3\]]rnams kun/_/bye brag med par rab brjod de/_/de dag byang chub mnyam pas mnyam/_/byang chub de yang mi dmigs so/_/skye bo byang chub sgrub pa'i phyir/_/gzhan dag 'di la 'dzud par byed/_/de ltar chos rnams ston byed kyang /_/gang la'ang 'jigs pa yod ma yin/_/bstan 
[\[287a.4\]]pa rnam pa sna tshogs kyis/_/lus can 'di ni rnam par 'grel/_/'jigs dang bral zhing kun 'dzin med/_/des na bcom ldan 'das zhes bya/_/'du shes 'gog pa yang dag thob/_/byang chub sems dpa' nyon mongs med/_/des na ming 'di thob gyur te/_/bcom ldan 
[\[287a.5\]]'das zhes rnam par grags/_/ma smad gang zhig tshol byed par/_/chos rnams 'gog dang mnyam par ni/_/snga nas rab tu shes pas na/_/de yang bcom ldan 'das zhes brjod/_/blo ldan ming ni lhur mi len/_/de ni ming la chags pa med/_/ming la chags las rab dgrol phyir/_/
[\[287a.6\]]lus can rnams la chos ston to/_/gang la mkhas rnams zhugs pa yi/_/byang chub de ni ming dang bral/_/ming lhur len pa'i sems can gang /_/de ni byang chub shin tu ring /_/sgra rnams brag ca lta bur ni/_/rnam pa kun du rnam par 'jig_/sgra rnams med par shes nas ni/_/
[\[287a.7\]]mnyam mo zhes kyang chags pa med/_/sgra rnams kun la chags med cing /_/brjod pa rnams la gnas pa med/_/byang chub phyir ni spros med pas/_/bcom ldan 'das zhes brjod pa yin/_/bcom ldan 'das kyi sgra brjod pa'i/_/'di 'dra'i chos rnams de dag ni/_/byang chub 
[\[287b\]]
[\[287b.1\]]sems dpas ma rnyed de/_/des na bcom ldan 'das zhes bya/_/brtan pa byang chub rab zhugs pa/_/chags bral zag pa med pa de/_/rnam grangs 'di ni rab shes shing /_/'di la gang du'ang chags pa med/_/bcom ldan 'das kyi sgrar brjod pa/_/rnam grangs 'di dang gzhan gyi 
[\[287b.2\]]rnams/_/de dag shes nas nga sangs rgyas/_/bcom ldan 'das zhes smra bar byed/_/kun dga' 'di la bsams nas ni/_/bcom ldan yang dag gang smra bar/_/bdag la smra bas smra byed ces/_/des ni de skad brjod pa yin/_/gsol pa/_bcom ldan byang chub sems 
[\[287b.3\]]dpa' la/_/bstan pa gang dag rab 'tshal nas/_/brtan 'di bdag ni sangs rgyas zhes/_/smra ba'i rnam grangs de gang lags/_/bka' stsal pa/_gang gis chos rnams ma lus par/_/shin tu med par rtogs gyur cing /_/chos rnams gtsang bar rtogs pa'i phyir/_/
[\[287b.4\]]sangs rgyas zhes ni brjod pa yin/_/gang zhig nyon mongs [{]brdzun [,]rdzun [}]shes nas/_/de dag dbang du mi 'gro zhing /_/nyon mongs kun la mi chags pa/_/de ni sangs rgyas zhes brjod do/_/lus ni stong par shes gyur na/_/'di ni nga'i min su'i 'ang min/_/yang dag tu na lus 'di 
[\[287b.5\]]la/_/snying po dmigs pa yod ma yin/_/byis pa lus la mi mkhas pa/_/snying po med la snying por shes/_/de ni yang dag ji bzhin rtogs/_/des na sangs rgyas zhes brjod do/_/gang zhig nga snyam 'du shes su/_/gyur pa shin tu mtshan nyid med/_/mtshan nyid med par 
[\[287b.6\]]de shes nas/_/de yi dbang du mi 'gro'o/_/gzugs ni sngon mthar ma skyes shing /_/yang dag byung ba med par shes/_/'di ni byis pas brtags pa ste/_/'di la grub pa yod ma yin/_/tshor ba rtsa ba med par rtogs/_/'di la rtsa ba mi dmigs te/_/chos rnams kun la mi 
[\[287b.7\]]gnas pas/_/des na 'di la tshor ba med/_/'du shes smig rgyu 'dra ba dang /_/rdzas med dngos po med rtogs nas/_/de phyir de ni chos kun la/_/rnam pa kun du mi 'jug go/_/lus kun snying po med pa ste/_/'du byed rnams kyis gzung ba med/_/'du byed rnams kyis 
[\[288a\]]
[\[288a.1\]]lus stong par/_/rtogs nas lus la mi chags so/_/'du byed rnams dang lus kyang ni/_/chu shing phung po'i snying po 'dra/_/de yis yang dag ji bzhin rtogs/_/des de sangs rgyas zhes brjod do/_/yang dag tu na rnam shes ni/_/lus kyi nang na mi gnas te/_/
[\[288a.2\]]lus 'di yi ni phyi rol na'ang /_/rnam par shes pa mi srid do/_/chos rnams kun la rnam kun du/_/rnam par shes pa mi srid de/_/'di yi gnas dang gnas med dang /_/'pho ba yang ni mi dmigs so/_/rtag par shin tu dngos med par/_/de ltar rnam shes khong du chud/_/dper 
[\[288a.3\]]na sprul pa sgyu ma ltar/_/sus kyang nam yang mi shes so/_/sems can kun gyis ji ltar yang /_/rnam shes de ltar mthong ba med/_/yang dag tu na sus kyang ni/_/thams cad shes par gyur pa med/_/chos rnams thams cad dngos med de/_/yang dag tu na shes 
[\[288a.4\]]pa med/_/'di la chos sam sems can du/_/brtags pa nang na'ang yod ma yin/_/chos rnams thams cad dngos med de/_/'gyur ba med cing spros med la/_/sprul pa 'dra bar de yis rtogs/_/des na sangs rgyas zhes brjod do/_/chos 'di thams cad rtogs gyur 
[\[288a.5\]]nas/_/ji ltar sangs rgyas de ltar gnas/_/chos rnams kun la gnas pa med/_/des na sangs rgyas zhes brjod do/_/ji ltar chos rnams gnas pa bzhin/_/de bzhin nyid ltar khong du chud/_/sangs rgyas dang ni byang chub 'dra/_/dmigs su med cing 'dus ma byas/_/gang 
[\[288a.6\]]gis byang chub phyir zhugs pa'i/_/sems bskyed pa ni gang yin pa/_/phra rab chos kyi mi dmigs pas/_/sems de dmigs par mi 'gyur ro/_/gang phyir byang chub ched kyi phyir/_/sems de bskyed par gyur pa des/_/byang chub de dang sems mnyam zhing /_/sgyu ma byas pa 
[\[288a.7\]]'dra bar rtogs/_/kun dga' 'di la bsams nas ni/_/sangs rgyas zhes ni gang brjod pa/_/sangs rgyas 'dren pa de bdag ces/_/'di ni tshig tu rab tu smra/_/sangs rgyas sgrar ni bstan pa yi/_/chos rnams 'di dag 'di 'dra bar/_/gang dag chos 'dir gnas pa ni/_/
[\[288b\]]
[\[288b.1\]]de dag byang chub mchog phyir zhugs/_/gang dag chos rnams de ltar shes/_/de dag byang chub mchog la nye/_/de dag chos rnams thams cad la/_/yid gnyis ci yang yod ma yin/_/de ltar bsams te smras pa yi/_/chos 'di gang dag shes 'gyur ba/_/de dag the tsom spangs pa'i phyir/_/
[\[288b.2\]]'jig rten gyi ni mchog tu 'gyur/_/bcom ldan 'das kyis de bzhin gshegs pa dang bcom ldan 'das dang /_sangs rgyas zhes bya ba gsum po 'di dag bstan pa'i lan btab ma thag tu de nas srog chags brgya stong mang po de dag gis bcom ldan 'das la 'di skad ces gsol to/_/bcom ldan 
[\[288b.3\]]'das kyis gang la dgongs nas byang chub sems dpa' la de bzhin gshegs pa zhes gsungs pa dang /_bcom ldan 'das zhes gsungs pa dang /_sangs rgyas zhes gsungs pa la/_bcom ldan 'das bdag cag som nyi ma mchis shing the tsom mi 'tshal bar gyur to/_/bcom ldan 'das 
[\[288b.4\]]bdag cag gis chos de dag kun du 'tshal to/_/chos thams cad mi dmigs pa'i tshul gyis bdag cag gis 'dir dran pa thob lags so/_/pha ma'i bgyi ba 'di de bzhin gshegs pa dgra bcom pa yang dag par rdzogs pa'i sangs rgyas kyis bdag cag la mdzad do/_/bcom 
[\[288b.5\]]ldan 'das kyis bdag cag la phyag brkyang ba stsal to/_/bdag cag slar zhing g.yo ba'i sems mi skyed de/_/bdag cag gis g.yo ba ma mchis pa'i chos rjes su thob bo/_/bcom ldan 'das 'di lta ste dper na nam mkha' g.yo ba ma mchis pa la sus kyang g.yo bar bgyid 
[\[288b.6\]]par mi nus pa de bzhin du/_bcom ldan 'das bdag cag kyang chos thams cad la g.yo ba ma mchis so/_/de ci'i slad du zhe na/_bdag cag gis chos thams cad ni g.yo ba ma mchis te nam mkha' dang mtshungs shing 'dra la ma skyes par rtogs so/_/de nas srog chags brgya stong 
[\[288b.7\]]mang po de dag gis bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das dang mi ring bar 'khod do/_/de nas byang chub sems dpa' sems dpa' chen po dgod pa dang bcas par dbang po dang bas de'i 
[\[289a\]]
[\[289a.1\]]tshe tshigs su bcad pa 'di dag gsol to/_/'bras bur 'du shes mang po dag_/'bras bur 'du shes pa las bkrol/_/'bras bur brnyes pa phun tshogs pa/_/'jig mgon khyod la phyag 'tshal lo/_/'bras bu rnams kyang brjod mdzad la/_/mnyam pa 
[\[289a.2\]]nyid kyang rab tu gsung /_/sangs rgyas 'bras bu phun tshogs pa/_/phyag 'tshal 'jig rten mkhas khyod la/_/'bras bu 'dod pa'i sems can med/_/'bras bu sna tshogs spyod yul ba/_/rnam par 'grel pa'i rdzogs sangs rgyas/_/phyag 'tshal 'jig rten kha sgyur 
[\[289a.3\]]khyod/_/mnyam pa nyid la rab zhugs shing /_/chos rnams thams cad ston pa'ang mdzad/_/sems can thams cad mnyam mkhyen pa/_/mnyam pas khyod la phyag 'tshal lo/_/sems can 'bras bur dmigs pa can/_/dmigs pa las ni rab tu bkrol/_/dmigs 
[\[289a.4\]]pa thams cad 'grel pa po/_/phyag 'tshal 'jig rten grags khyod la/_/'bras bu nyer zhi phun sum tshogs/_/'bras bu sna tshogs yongs su spangs/_/dge ba ma lus rnams ldan pa/_/'jig mkhyen khyod la phyag 'tshal lo/_/de nas byang chub sems dpa' sems dpa' chen po 
[\[289a.5\]]dgod pa dang bcas par dbang po dang bas tshigs su bcad pa 'di dag gis/_bcom ldan 'das la mngon par bstod nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyi thad nas song ste mi ring ba 
[\[289a.6\]]zhig tu 'dug nas/_bcom ldan 'das la mig mi 'dzums par blta zhing dga' ba dang /_mchog tu dga' bas 'dug go/_/de nas byang chub sems dpa' sems dpa' chen po pad ma'i dpal gyi snying po zhes bya ba stan las langs te/_bcom ldan 'das la pad ma dag gis gtor nas bcom 
[\[289a.7\]]ldan 'das la tshigs su bcad pa 'di dag gis mngon par bstod do/_/sems can dngos po'i 'du shes gnas/_/mang po khyod kyis rnam par bkrol/_/bsnyengs bral len pa mi mnga' ba/_/thub mchog khyod la phyag 'tshal lo/_/srid pa nyer zhi srid bral ba'i/_/chos ni 
[\[289b\]]
[\[289b.1\]]rab tu ston par mdzad/_/dpa' bo srid pa bral ba po/_/thub mchog khyod la phyag 'tshal lo/_/khyod kyis dngos po stong par mkhyen/_/rtag tu ngo bo nyid ma mchis/_/srid pa spangs pa rdzogs sangs rgyas/_/thub mchog khyod la phyag 'tshal lo/_/srid pa 'dren pa yang dag bcad/_/
[\[289b.2\]]nyon mongs mi mnga' gar mi gnas/_/'jigs dang skrag las rnam grol ba/_/thub mchog khyod la phyag 'tshal lo/_/bsnyengs pa mi mnga' bag mi tsha/_/gsung gi dam pa sgrogs pa mdzad/_/sgra kun las ni rnam 'das pa/_/thub mchog khyod la phyag 'tshal lo/_/mya ngan 
[\[289b.3\]]mi mnga' mi bsnyengs brnyes/_/mya ngan zug rngu rab tu 'grol/_/bdud spangs skyon rnams mi mnga' ba/_/thub mchog khyod la phyag 'tshal lo/_/de nas byang chub sems dpa' sems dpa' chen po pad ma'i dpal gyi snying pos bcom ldan 'das la tshigs su bcad pa 'di dag gis 
[\[289b.4\]]mngon par bstod nas 'di skad ces gsol to/_/phyi dus phyi ma'i dus kyi tshe/_/gang dag 'di 'dra'i mdo 'di la/_/mkhas pa skrag par mi 'gyur ba/_/sems can de dag phyag bgyi 'os/_/de nas byang chub sems dpa' sems dpa' chen po rdul med blo gros zhes bya bas bcom 
[\[289b.5\]]ldan 'das la 'di skad ces gsol to/_/sangs rgyas rnams kyi rgya chen chos/_/mdo sde 'di ni nges par bstan/_/gang dag 'di la som nyi sems/_/ma mchis de dag nyung bar 'gyur/_/'jig tshogs la ni mngon zhen pas/_/lus min lus su 'du shes pas/_/byis pa 
[\[289b.6\]]'du shes yongs ldan rnams/_/'chad pa na ni mi snyan brjod/_/sems can gang dag bdud kyis ni/_mos bzlog bdud kyi byin brlabs dang /_/gang dag 'di 'dra'i mdo 'di la/_/ma mos pa dag mi mkhas lags/_/de nas byang chub sems dpa' sems dpa' chen po ud 
[\[289b.7\]]pa la'i mig gis bcom ldan 'das la 'di skad ces gsol to/_/des pa gang dag 'di 'dra ba'i/_/mdo 'dir som nyi mi 'tshal ba/_/de dag 'jig rten mig dang mtshungs/_/mig stsol pa yang bgyid pa lags/_/de nas byang chub sems dpa' sems dpa' chen po mchod rten 
[\[290a\]]
[\[290a.1\]]la mos pas bcom ldan 'das la 'di skad ces gsol to/_/des pa gang dag 'di 'dra ba'i/_/mdo sde la ni mos 'gyur ba/_/de dag 'jig rten mchod rten 'dra/_/mi yi mchog tu 'gyur ba lags/_/de nas byang chub sems dpa' sems dpa' chen po rtag tu 'dod 
[\[290a.2\]]kyis bcom ldan 'das la 'di skad ces gsol to/_/gang dag 'di 'dzin de dag ni/_/lus 'di la ni phyi phyir zhing /_/'dod pa mi skyes chos kun la/_/chags pa ma mchis som nyi bral/_/de nas byang chub sems dpa' sems dpa' chen po gos la mos pas bcom ldan 'das la 
[\[290a.3\]]'di skad ces gsol to/_/gang dag tshul 'dir som nyi bral/_/sems can de dag spos rnams dang /_/gos mang bye ba rnams dang ni/_/me tog rnams kyis rab tu dkris/_/de nas byang chub sems dpa' sems dpa' chen po kha zas gtong gis bcom ldan 'das la 'di skad 
[\[290a.4\]]ces gsol to/_/gang dag tshul 'dir som nyi bral/_/de dag rnams la lha yi zas/_/ro brgya ldan pa ji snyed mchog_/de dag ma lus stsal bar bgyi/_/de nas byang chub sems dpa' sems dpa' chen po sems can mthong na snying rje la yang dag par zhugs pas/_bcom ldan 
[\[290a.5\]]'das la 'di skad ces gsol to/_/mdo sde bla na med 'di la/_/bla ngan gang dag som nyi 'tshal/_/sems can de dag snying rje'i gnas/_/phyi phyir 'di ni bdud kyi 'os/_/gang dag 'di 'dra'i mdo sde la/_/yud tsam zhig ni som nyi 'tshal/_/de dag sems can dmyal gnas 
[\[290a.6\]]mchis/_/sems can dmyal na'ang rab tu gnas/_/gang dag tshul 'di mi rtogs pa/_/de dag sdig pa'i bshes gnyen grogs/_/zab mo 'di la mkhas ma lags/_/gti mug dra bas rab tu khebs/_/blo gros ngan pas skyon lta'am/_/'thob dang bkur sti chags pa yis/_/
[\[290a.7\]]gang dag 'di ni spong bgyid pa/_/de dag ngang tshul ngan pas 'gyur/_/gang dag byang chub ma mos shing /_/le lo can la brtson 'grus spangs/_/dman la mos shing shes rab 'chal/_/de dag 'di la mos mi 'gyur/_/gang dag 'khor bar rtag tu dga'/_/rtag tu lta ba'i 
[\[290b\]]
[\[290b.1\]]dbang 'gro zhing /_/'jig rten gsum la mngon zhen pa/_/de dag 'di la mos mi 'gyur/_/mu cor smra zhing blo ngan rmongs/_/'dod la brkam zhing mi mkhas la/_/rtag tu 'du 'dzi dga' ba rnams/_/rab tu spong bar bgyid pa lags/_/chos gos lhung bzed rnams la chags/_/
[\[290b.2\]]rtag tu zas la brkam gyur cing /_/dkar po'i chos kyi shas chung ba/_/rab tu spang bar bgyid pa lags/_/sems can 'bras bur 'dod pa dang /_/'bras bu rnams la mngon zhen pa/_/de dag rnams kyis 'jig rten mgon/_/skyob pa'i dgongs pa 'dir rtogs dka'/_/de 
[\[290b.3\]]nas byang chub sems dpa' sems dpa' chen po sdig pa'i bshes gnyen yongs su spangs pas bcom ldan 'das la 'di skad ces gsol to/_/'bras bu'i 'du shes rnam 'grel ba'i/_/mdo 'di gang zhig spong bgyid pa/_/sems can de dag bshang gci dang /_/shin tu rul 
[\[290b.4\]]ba bzhin du spangs/_/gang dag chos 'di spong bgyid pa/_/de dag 'di ltar rnam spangs te/_/dri nga ba yi ro bzhin du/_/kun nas yongs su spang bar bgyi/_/dper na chom rkun grong 'joms dang /_/dgon pa dag la gnas 'chas pa/_/thos nas blo gros ngan pa de/_/mthong 
[\[290b.5\]]du 'ong zhes 'bros par bgyid/_/de ltar gang dag mdo sde 'di/_/spong bar bgyid pa gti mug rmongs/_/shin tu sdig can blo ngan pa/_/thos nas de mthong 'gyur zhes 'bros/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 
[\[290b.6\]]'das rigs kyi bu 'di dag ji tsam du blo shin tu rnam par des pa 'di ni ngo mtshar to/_/bcom ldan 'das ci lags/_'di dag ting nge 'dzin gyi stobs bskyed pas tshig 'di skad mchi'am/_'on te sangs rgyas kyi mthus 'di skad ces mchi/_bcom ldan 'das kyis bka' 
[\[290b.7\]]stsal pa/_kun dga' bo 'di dag ni sangs rgyas kyi mthus de skad du smra ste/_rigs kyi bu 'di dag ni chos kyi rnam grangs 'di la ting nge 'dzin gyi stobs bskyed pa thob pa yang yin/_chags pa med pa thob pa yang yin no/_/de ci'i phyir zhe na/_kun dga' bo rigs kyi bu 
[\[291a\]]
[\[291a.1\]]'di dag gis ji ltar da ltar nga las thos pa bzhin du sangs rgyas bye ba phrag drug cu las chos kyi rnam grangs 'di 'di tsam du lhag chad med par thos te/_'di dag gis de rjes su dran nas ting nge 'dzin gyi stobs bskyed pa dang /_sangs rgyas kyi mthus 'di skad ces smra'o/_/de ci'i phyir 
[\[291a.2\]]zhe na/_kun dga' bo 'di dag gis ji skad smras pa de de bzhin te/_'di dag la de mngon sum mo/_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das gang chos kyi rnam grangs 'di thos ma thag tu 
[\[291a.3\]]mos shing the tsom 'tshal bar mi 'gyur na/_bcom ldan 'das rigs kyi bu'am/_rigs kyi bu mo de bsod nams ji tsam zhig skyed par 'gyur/_bcom ldan 'das kyis bka' stsal pa/_kun dga' bo rigs kyi bu'am rigs kyi bu mo bla na med pa yang dag par rdzogs pa'i byang chub 
[\[291a.4\]]tu yang dag par zhugs pa gang gis 'dzam bu'i gling 'di rin po ches yongs su bkang ste/_de bzhin gshegs pa dgra bcom pa yang dag par rdzogs pa'i sangs rgyas rnams la dbul ba phul ba babs/_gang gis chos kyi rnam grangs 'di thos ma thag tu mos shing dad de yid ches la 
[\[291a.5\]]the tsom mi za ba de de bas bsod nams ches mang du skyod par 'gyur ro/_/kun dga' bo 'dzam bu'i gling rin po ches bkang ba lta zhog ste/_/kun dga' bo gang gis 'jig rten gyi khams gang gA'i klung gi bye ma snyed rin po ches bkang ste/_de bzhin gshegs pa dgra bcom pa yang 
[\[291a.6\]]dag par rdzogs pa'i sangs rgyas rnams la dbul ba phul ba babs/_gang gis chos kyi rnam grangs 'di thos la/_thos nas kyang thos ma thag tu mos shing dad de yid ches la the tsom mi za ba de de bas bsod nams ches mang du skyed par 'gyur ro/_/de nas bcom ldan 'das kyis de'i tshe 
[\[291a.7\]]tshigs su bcad pa 'di dag bka' stsal to/_/gang gis 'dzam bu'i gling 'di ni/_/rin chen bkang ste de bzhin gshegs/_/skyob pa sangs rgyas 'jig rten mgon/_/rnams la dbul ba byas pa bas/_/mkhas pa gang gis mdo sde 'di/_/thos nas lhag par mos byed pa//_
[\[291b\]]
[\[291b.1\]]mos dang ldan de bsod nams ni/_/de bas mang du skyed par 'gyur/_/gang gis gang gA'i bye snyed kyi/_/zhing dag rin chen rnams bkang ste/_/sangs rgyas rnams la phul ba bas/_/'di ni de bas khyad par 'phags//_//bam po drug pa ste tha ma/_de skad ces 
[\[291b.2\]]bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das rigs kyi bu'am/_rigs kyi bu mo gang zhig chos kyi rnam grangs 'di la mos nas rtogs te 'dzin tam/_'chang ngam/_klog gam/_kun chub par bgyid 
[\[291b.3\]]dam/_'don na bcom ldan 'das rigs kyi bu'am/_rigs kyi bu mo de bsod nams ji tsam zhig skyed par 'gyur/_bcom ldan 'das kyis bka' stsal pa/_kun dga' bo rigs kyi bu'am/_rigs kyi bu mo bla na med pa yang dag par rdzogs pa'i byang chub tu yang dag par 
[\[291b.4\]]zhugs pa gang gis chos kyi rnam grangs 'di dang bral bar de bzhin gshegs pa dgra bcom pa yang dag par rdzogs pa'i sangs rgyas rnams la bskal pa brgyar sbyin pa sbyin pa dang /_chos kyi rnam grangs 'di dang bral bar bskal pa brgyar tshul khrims srung ba dang /_chos kyi rnam 
[\[291b.5\]]grangs 'di dang bral bar bskal pa brgyar bzod pa sgrub pa dang /_chos kyi rnam grangs 'di dang bral bar bskal pa brgyar brtson 'grus rtsom pa dang /_chos kyi rnam grangs 'di dang bral bar bskal pa brgyar bsam gtan rnams la snyoms par 'jug pa dang /_chos kyi rnam grangs 
[\[291b.6\]]'di dang bral bar bskal pa brgyar shes rab sgom zhing 'jig rten gyi gnas rnams la mkhas par gyur na/_kun dga' bo des ni de bzhin gshegs pa la bkur sti byas par mi 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/
[\[291b.7\]]gang gis bskal pa brgya tshang bar/_/bza' ba la sogs thams cad kyis/_/de bzhin gshegs la bsnyen bkur ba/_/des ni bsti stang byas mi 'gyur/_/'bras bur dmigs pa 'joms byed pa'i/_/mdo sde 'di ni gang 'dzin pa/_/de ni sangs rgyas bkur 
[\[292a\]]
[\[292a.1\]]sti byas/_/chos kyi bkur sti byas pa yin/_/rdzogs pa'i sangs rgyas chos kyi sku/_/chos skyes chos kyi tog ldan pas/_/sangs rgyas rnams la bkur sti 'di/_/des na sangs rgyas bkur sti byas/_/gang gis bskal pa brgya tshang bar/_/gos la sogs 
[\[292a.2\]]pas de bzhin gshegs/_/sangs rgyas rnams la mchod byed pa/_/de dag des ni bkur byas min/_/tshul 'di 'dzin par byed na ni/_/de ltas sangs rgyas bkur bar 'gyur/_/'di ni bkur sti rnams kyi mchog_/gos mang byin pa de ltar min/_/gang gis bskal pa 
[\[292a.3\]]brgya tshang bar/_/'jig rten mgon po sangs rgyas la/_/spos dang me tog gtor byed pa/_/de dag des ni bkur byas min/_/gang zhig tshul mchog zab mo yi/_/mdo sde 'di ni 'dzin byed pa/_/'di ni 'jig mgon skyob rnams la/_/bkur sti byed pa dam pa yin/_/
[\[292a.4\]]gang gis 'jig rten mgon po yi/_/mchod rten rin chen rgyu las bsgrubs/_/ri rab 'dra ba byas kyang ni/_/des ni sangs rgyas bkur byas min/_/gang zhig mdo sde 'di 'dzin cing /_/'dzin par yang ni mi blta na/_/de ni bsnyen bkur mchog yin te/_/mchod pa kun 
[\[292a.5\]]gyi nang na mchog_/gang zag gang zhig bskal pa brgya/_/tshang bar tshul khrims srung byed la/_/mdo sde 'di ni mi 'dzin na/_/tshul khrims de ni mchog ma yin/_/gang zhig mdo sde 'di 'dzin cing /_/'dzin par rlom sems med na ni/_/
[\[292a.6\]]tshul khrims de ni bsngags pa ste/_/tshul khrims de ni bla na med/_/tshul 'di kun du bzung ba'i phyir/_/mkhas pa tshul khrims chen po dang /_/bsam gyis mi khyab dpag med pa/_/tshul khrims gang yin de de tshol/_/nga yis ji skad bshad pa yi/_/mdo 'di la ni gang slob pa/_/mnyam mthong de 
[\[292a.7\]]la tshul khrims dang /_/ngang tshul ngan pa yod ma yin/_/gang zhig mdo 'dir mi slob pa/_/de ni byang chub phyir mi slob/_/byang chub de dang bslab pa mnyam/_/de ni sus kyang bslabs pa med/_/gang zhig mdo sde 'di 'dzin pa/_/de ni mdo 'dir bshad pa yi/_/tshul 
[\[292b\]]
[\[292b.1\]]khrims de 'dra de dag gi/_/tshul khrims phun sum tshogs par 'gyur/_/bzod dang ldan pa'i mi gang zhig_/'dir ni bskal pa brgyar tshang bar/_/sems can dag ni thams cad kyis/_/mi snyan brjod dang spyos bzod cing /_/rkang lag dag kyang gtubs pa na/_/de yi sems ni 
[\[292b.2\]]'gyur med cing /_/de ni gang du'ang tha ba dang /_rab tu zhe sdang mi skyed la/_/bzod pa smra ba'i mi gang zhig_/bzod pa rnam pa de lta bus/_/bskal pa bye ba zad byed kyang /_/bzod pa de ni bsngags ma yin/_/gang zhig mdo 'di thos nas ni/_/mos pas 'di ni 'dzin byed pa/_/de ni bzod pa rnams kyi mchog_/
[\[292b.3\]]de ni bzod pa shin tu bzang /_/gang zhig mdo sde 'di 'dzin cing /_/gang du'ang chags par mi byed pa/_/bzod pa de ni khyad par 'phags/_/bzod pa de ni bla na med/_/gang zhig sangs rgyas ye shes mchog_/chags med ye shes 'dod pa des/_/
[\[292b.4\]]mdo sde 'di la mi chags par/_/myur du 'di ni gzung bar bya/_/gang zhig bskal pa brgya tshang bar/_/brtson 'grus ldan pa mi 'dug cing /_/gnyid kyis ma non bdag nyid can/_/rtag tu 'da' bar byed pa bas/_/mkhas pa gang zhig lung mnod phyir/_/mdo sde 'di la 
[\[292b.5\]]sbyor byed na/_/brtson 'grus de ni de bas mchog_/brtson 'grus 'di ni khyad par 'phags/_/gang zhig bskal pa brgya tshang bar/_/drang srong mngon shes lnga ldan gyur/_/mdo sde 'di ni mi nyan na/_/mngon shes mchog ces mi bya'o/_/gang zhig don shes mi gnas par/_/
[\[292b.6\]]mdo sde 'di ni 'dzin byed pa/_/de ni mngon shes thams cad kyi/_/mngon par shes pa'i mchog yin no/_/mi gang bskal pa brgya tshang bar/_/shes rab dang ni ldan gyur la/_/'jig rten pa yi shes rab ldan/_/'jig rten bya ba rnams la nges/_/gang zhig tshul 'di mi 
[\[292b.7\]]slob na/_/de ni shes rab tshul shes min/_/gang zhig tshul 'di 'dzin byed pa/_/dpa' bo de nyid shes rab ldan/_/gang zhig mdo sde dam pa 'di/_/thos nas mos shing rtogs byed pa/_/brtan pa de ni shes rab ldan/_/de ni shes rab mkhas pa yin/_/gang zhig 
[\[293a\]]
[\[293a.1\]]chos kun shes rab kyis/_/shes par 'dod pa ji ltas kyang /_/mdo sde 'di ni lung nod la/_/de ni shes rab 'di 'thob 'gyur/_/mdo sde 'dir ni rab bshad pa/_/de ni shes rab spyod yul yin/_/de yi phyir na mdo sde 'di/_/gzung bar brtson 'grus 
[\[293a.2\]]brtsam par gyis/_/de nas bcom ldan 'das la tshe dang ldan pa kun dga' bos 'di skad ces gsol to/_/dpag tshad rangs pa'am 'on tam ni/_/dpag tshad brgyar yang brgyugs nas ni/_/'bras bu sna tshogs sel ba yi/_/mdo sde 'di ni mnyan par bgyi/_/kha tshon 
[\[293a.3\]]dpag tshad rangs pa yi/_/me mdag ga gang ba rgal nas ni/_/gang na mdo sde 'di gnas par/_/mkhas pas myur du mchi bar bgyi/_/bsam gtan kun gyi dam pa la/_/bsam gtan pa gang bsam gtan 'tshal/_/des ni nyon mongs kun sel ba/_/mdo sde 'di 
[\[293a.4\]]ni lung mnod bgyi/_/gang zhig 'di ni 'jig rten khams/_/grags pa mngon dga' zhes bgyi ba/_/shin tu mdzes der mchi 'tshal ba/_/des ni mdo sde 'di bshad bgyi/_/gang zhig sangs rgyas mi 'khrugs pa/_/thub pa bla med mthong 'tshal ba/_/des ni 
[\[293a.5\]]mdo 'di lung mnod cing /_/mang du bklag cing gzung bar bgyi/_/gang zhig byang chub sems dpa'i gnas/_/bde ba can du mchi 'tshal ba/_/des ni mdo 'di lung mnos na/_/myur ba nyid du mchi bar 'gyur/_/sangs rgyas kun gyis gsungs pa yi/_/mdo sde 'di ni bton bgyis 
[\[293a.6\]]nas/_/rdzogs pa'i sangs rgyas 'od dpag med/_/bsam gyis mi khyab de mthong 'gyur/_/byang chub sems dpa' ma smad pa/_/yon tan 'di dag mngon 'tshal bas/_/sangs rgyas kun gyis gsungs pa yi/_/mdo sde 'di ni gzung bar bgyi/_/de skad ces gsol pa dang /_bcom 
[\[293a.7\]]ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo legs sa legs so/_/kun dga' bo ji skad smras pa de de bzhin te/_/kun dga' bo rigs kyi bu'am/_rigs kyi bu mo gang zhig gang gi tshe sems kyi g.yeng ba dang mtshan ma thams cad dang bral 
[\[293b\]]
[\[293b.1\]]ba'i yid kyis mdo 'di klog gam kha ton byed na de de'i tshe/_sangs rgyas gang dang gang mthong bar 'dod pa de dang de mthong bar 'gyur ro/_/ji ste sems g.yengs nas mi klog gam/_kha ton mi byed na 'chi ba'i dus kyi tshe/_sangs rgyas bcom ldan 'das rnams mig lam du mthong bar mi 'gyur ro/_/de 
[\[293b.2\]]ci'i phyir zhe na/_kun dga' bo gang zhig chos kyi rnam grangs 'di lung nod dam/_'dzin tam/_'don tam/_klog pa'i rigs kyi bu'am/_rigs kyi bu mo de sangs rgyas thams cad kyis yongs su bzung bar 'gyur ro/_/de nas gzhon nur gyur ma seng ges gzhon nu ma lnga brgya dang lhan 
[\[293b.3\]]cig tu bcom ldan 'das ga la ba de logs su thal mo sbyar te btud nas bcom ldan 'das la 'di skad ces gsol to/_/bcom ldan 'das bud med du gyur pas mdo 'di lung mnos sam/_bzung ngam/_bton tam bklags na yon tan ci zhig tu 'gyur/_bcom ldan 'das kyis bka' 
[\[293b.4\]]stsal pa/_seng ge gal te bud med bla na med pa yang dag par rdzogs pa'i byang chub tu yang dag par zhugs pas chos kyi rnam grangs 'di lung nod tam/_'dzin tam/_'don tam/_klog gam/_'chang na de'i bud med kyi dngos po de nyid tha mar gyur pa yin no/_/de ci'i phyir zhe na/_chos kyi rnam 
[\[293b.5\]]grangs 'di lung mnos pa dang /_bzung ba dang /_bton pa dang /_bcangs pa dang /_bklags pas nyon mongs pa gang dag gis bud med bud med kyi dngos po yongs su 'dzin pa'i bud med kyi nyon mongs pa rnams bud med la 'byung bar mi 'gyur ro/_/de skad ces bka' stsal pa dang /_gzhon nur gyur ma 
[\[293b.6\]]seng ges bcom ldan 'das la 'di skad ces gsol to/_/bcom ldan 'das nyon mongs pa gang dag dang ldan na bud med bud med kyi dngos po yongs su 'dzin pa'i bud med kyi nyon mongs pa de dag gang lags/_bcom ldan 'das kyis bka' stsal pa/_seng ge 'di la bud med kyis bud med gzugs 
[\[293b.7\]]bzang ba/_mdzes pa blta na sdug pa/_rgyan gyis brgyan pa/_bde ba dang ldan pa/_gzhan mthong na de de la 'dod pa skyed de/_'di ni ngan skyugs kyi gong bu la tshon gyis bris pa/_byis pa 'drid pa/_dri nga ba/_ngan skyugs kyis sbags pa yin pa de ltar mi rtog na/_de de la de ltar mi rtog cing 
[\[294a\]]
[\[294a.1\]]sdug par mthong ste/_de la 'dod pa skyed pas bud med bud med kyi dngos po yongs su 'dzin to/_/seng ge gzhan yang 'di la bud med phrag dog can dang /_ser sna can dang /_g.yo dang ldan par gyur la/_de bzhin du tshig tu smra zhing gzhan du sems kyis 'phrog pa dang /_gzhan du tshig 
[\[294a.2\]]tu mngon sum du sma zhing gzhan du gsang bar sems pa dang /_nyams su myong bar bya ba'i phyir dge slong gi gan du 'gro ba'i chos kyi phyir ma yin pa dang /_khro bas zil gyis non pa dang /_rmugs pa dang /_gnyid che ba dang /_'du 'dzi la mngon par dga' ba dang /_chos kyi rnam grangs 'di lta 
[\[294a.3\]]bu'i lung mnod pa don du mi gnyer ba dang /_kun nas nyon mongs pa'i sems kyis nyin mtshan zad par byed kyang rnam par byang ba'i sems kyis ma yin na/_nyon mongs pa de dag gis bud med de bud med kyi dngos po yongs su 'dzin te zad par mi byed do/_/de bas na seng ge mdor na bud med kyis bdag gi nyon 
[\[294a.4\]]mongs pa thams cad mi skye ba dang mi 'byung bar bya ba'i phyir chos kyi rnam grangs 'di lung nod par bya/_gdon par bya/_kun chub par bya/_gzung bar bya/_bklag par bya'o/_/de ci'i phyir zhe na/_chos kyi rnam grangs 'di ni bud med kyi nyon mongs pa dang bral ba'o/_/gzhon nur gyur ma seng ges gsol 
[\[294a.5\]]pa/_bcom ldan 'das gal te bud med bud med kyi dngos po las bsgyur bar mi 'tshal la chos kyi rnam grangs 'di ni lung nod cing 'dzin/_'don/_'chang /_klog_/kun chub par bgyid na/_de ji ltar lta bar bgyi/_bcom ldan 'das kyis bka' stsal pa/_seng ge bud med kyi dngos po las bsgyur 
[\[294a.6\]]bar mi 'dod du zin kyang chos kyi rnam grangs 'di ni lung nod dam sems na/_de nyid bud med kyi dngos po'i tha ma yin par shes par bya ste/_rdzu 'phrul gyi ston pa ni ma gtogs so/_/seng ge 'di lta ste dper na skyes pa'am/_bud med la la zhig me'i phung po chen po kun du rab tu mched cing 'bar 
[\[294a.7\]]ba me lce dang bcas par bdag nyid kyi lus mchongs te tshig 'di skad du bdag gi lus 'tshig par ma gyur cig_/bdag gi pags pa'i mdog ma gyur cig ces smras na/_seng ge 'di la ji snyam du sems/_skyes pa'am/_bud med de tshig de skad smras pas bsam pa de 'thob par 'gyur ram/_gsol 
[\[294b\]]
[\[294b.1\]]pa/_bcom ldan 'das de ni ma lags so/_/bcom ldan 'das zhugs kyi phung po chen po ni sreg pa'i bdag nyid lags te/_pags pa'i mdog ma mchis par bgyid do/_/bcom ldan 'das kyis bka' stsal pa/_seng ge de bzhin du chos kyi rnam grangs 'di yang nyon mongs pa thams cad sel 
[\[294b.2\]]ba'o/_/seng ge de bas na bud med bud med kyi dngos po mi 'dod pa dang /_sangs rgyas kyi chos rnams myur du sgrub par 'dod pa dang /_sangs rgyas grangs med pa mthong bar 'dod pa dang /_spobs pa chags pa med pa thob par 'dod pas chos kyi rnam grangs 'di nyid gzung bar bya/_kun chub par bya/_
[\[294b.3\]]gdon par bya/_bklag par bya/_bcang bar bya/_kha ton du bya'o/_/de nas gzhon nur gyur ma seng ge gzhon nu ma lnga brgya dang lhan cig tu thal mo sbyar te/_bcom ldan 'das la 'di skad ces gsol to/_/bcom ldan 'das bdag cag gis chos kyi rnam grangs 'di de bzhin gshegs pa dgra 
[\[294b.4\]]bcom pa yang dag par rdzogs pa'i sangs rgyas mar me mdzad las mnos te/_de slan chad 'di srog chags bye ba khrag khrig brgya stong mang po 'dzin du stsal to/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das ci lags/_gzhon nur 
[\[294b.5\]]gyur ma seng ges bud med kyi dngos po ma bsgyur lags sam/_bcom ldan 'das kyis bka' stsal pa/_kun dga' bo khyod ci gzhon nur gyur ma seng ge bud med yin snyam du sems sam/_gsol pa/_bcom ldan 'das de de lta lags so/_/bcom ldan 'das kyis bka' stsal pa/_kun dga' bo de 
[\[294b.6\]]skad ma smra shig_/de ci'i phyir zhe na/_kun dga' bo 'di ni gzhon nur gyur ma seng ge dang /_gzhon nu ma lnga brgya po 'di dag gi cho 'phrul yin te/_phyi ma'i skye bo mthong nas bud med la snying brtse ba dang /_bud med bud med kyi dngos po las rnam par dgrol ba'i phyir gzhon nur gyur ma seng ges cho 'phrul 'di 
[\[294b.7\]]bstan to/_/de ci'i phyir zhe na/_'di dag ni skyes pa mi 'jug cing 'jug tu mi dbang ba'i khyim thams cad du zhugs nas cho 'phrul gyis bud med 'dul lo/_/kun dga' bo gzhon nur gyur ma seng ge la ni bud med kyi chos med skyes pa'i chos med do/_/de ci'i phyir zhe na/_chos thams cad 
[\[295a\]]
[\[295a.1\]]mi dmigs pa'i phyir 'dis bud med mi dmigs skyes pa mi dmigs so/_/gzhon nur gyur ma seng ges chos kyi rnam grangs 'di rtogs par khong du chud do/_/snang ba thob bo/_/kun dga' bo de lta bas na gzhon nur gyur ma seng ge'i rjes su slob par 'dod pa'i bud med kyis chos kyi rnam 
[\[295a.2\]]grangs 'di gzung bar bya/_kun chub par bya/_gdon par bya/_bcang bar bya/_bklag par bya/_kha ton du bya'o/_/de nas dge slong ma lnga stong stan las langs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 
[\[295a.3\]]'das bdag cag deng slan chad chos kyi rnam grangs 'di gzung bar bgyid/_kun chub par bgyid/_'don par bgyid/_'chang bar bgyid/_klog par bgyid/_kha ton du bgyid do/_/de ci'i slad du zhe na/_bcom ldan 'das bdag cag ni bud med kyi dngos po don du gnyer ba ma lags so/_/bcom ldan 
[\[295a.4\]]'das bdag cag ni bud med kyi dngos po la smod lags so/_/bcom ldan 'das bdag cag deng slan cad chos kyi rnam grangs 'di kun chub par ma gyur gyi bar du mchis par mi bgyid do/_/rmugs pa dang gnyid kyis non par mi bgyid do/_/de skad ces gsol pa dang /_bcom ldan 'das 
[\[295a.5\]]kyis dge slong ma de dag la 'di skad ces bka' stsal to/_/che zhe dag khyed kyis tshig 'di la legs par smras te/_go cha chen po bgos shing khyed ci nas kyang bud med kyi dngos po ni don du mi gnyer la/_sangs rgyas kyi chos rnams ni don du gnyer ba'i phyir brtson 'grus chen po 'di brtsams pa legs 
[\[295a.6\]]so legs so/_/de bas na khyod chos kyi rnam grangs 'di gzung ba'i phyir brtson 'grus de bas kyang rtsoms shig_/de nas dge slong ma de dag gis 'di thos nas tshim zhing mgu nas yi rangs te rab tu dga' nas dga' ba dang yid bde ba skyes te/_so sa nas bla gos bcom ldan 'das kyi zhabs la 
[\[295a.7\]]bkab bo/_/bkab nas kyang tshigs su bcad pa 'di smras so/_/skyes pa'i dngos po'i ched du ni/_/de ring bdag cag dbugs rnyed do/_/rgyal ba gzhan du mi gsung bas/_/bdag cag 'jig rten mchog tu 'gyur/_de nas khyim bdag gi chung ma lnga brgyas dge slong ma de dag gi 
[\[295b\]]
[\[295b.1\]]tshigs su bcad pa 'di thos nas stan las langs te bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das bdag cag kyang deng slan cad chos kyi rnam grangs 'di 'dzin par bgyid/_kun chub par bgyid/_'don par 
[\[295b.2\]]bgyid/_'chang bar bgyid/_klog par bgyid/_kha ton du bgyid do/_/bdag cag slan cad gzhan gyi dbang du 'gyur ba dang /_gzhan gyi gdong du blta bar 'gyur ba dang /_mjal bar ma gyur cig_/dgung zla dgu'am bcur mngal na 'dzin par ma gyur cig_/de ci'i slad du zhe na/_bcom 
[\[295b.3\]]ldan 'das bud med du gyur pa slan cad rgyal po'i khyim du skyes kyang /_gzhan gyi dbang du 'gyur te/_ji srid 'tsho'i bar du khyim thab la bsnyen bkur bgyi 'tshal lo/_/bcom ldan 'das bdag cag deng slan cad ma gum gyi bar du brtson 'grus brtsam par bgyi'o/_/za gcig tu 
[\[295b.4\]]'tshal bar yang dag pa blang bar bgyi'o/_/blos dbab par mi bgyi'o/_/chos kyi rnam grangs 'di lus la gnas par bgyis par ma gyur gyi bar du khyim thab kyang sug pa nas 'dzin du mi stsal to/_/bcom ldan 'das kyis bka' stsal pa/_rigs kyi bu mo khyed kyis tshig 'di legs 
[\[295b.5\]]par smra ba legs so legs so/_/da ni khyed gzhan gyi dbang du mi 'gyur ro/_/gzhan gyi ngor blta bar mi 'gyur ro/_/zla ba dgu'am bcur mngal na 'dzin par mi 'gyur ro/_/sangs rgyas kyi zhing bud med med par skye bar 'gyur ro/_/de nas bcom ldan 'das la tshe dang ldan pa kun dga' bos 
[\[295b.6\]]'di skad ces gsol to/_/bcom ldan 'das sring mo 'di dag gang du skye bar 'gyur ba'i 'jig rten gyi khams de'i ming ci zhes bgyi/_bcom ldan 'das kyis bka' stsal pa/_kun dga' bo 'di dag gang du skye bar 'gyur ba'i 'jig rten gyi khams de'i ming ni rin po che'i pad ma lta bur snang ba zhes bya'o/_/de 
[\[295b.7\]]nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 'jig rten gyi khams de na de bzhin gshegs pa mtshan ji skad ces bgyi ba zhig bzhugs/_bcom ldan 'das kyis bka' stsal pa/_kun dga' bo de na de bzhin gshegs pa sems can thams cad la 
[\[296a\]]
[\[296a.1\]]nor bu rin po che rnam par 'thor bar snang ba zhes bya ba bzhugs shing chos kyang ston te/_khyim bdag gi chung ma 'di dag gis chos kyi rnam grangs 'di 'don bzhin du de mthong bar 'gyur ro/_/de nas khyim bdag gi chung ma dge bsnyen ma de dag gis 'di thos nas tshim zhing mgu la yi rangs te/_
[\[296a.2\]]rab tu dga' nas dga' ba dang yid bde ba skyes te/_mu tig gi do shal nor bu rin po ches spras pa khri mgul nas bkrol te/_de bzhin gshegs pa la gtor/_mngon par gtor to/_/gtor nas tshigs su bcad pa 'di dag smras so/_/bu med dngos po bsgyur ba la/_/de ring bdag cag 
[\[296a.3\]]dbugs rnyed do/_/sangs rgyas gzhan du mi gsung ste/_/bden pa'i gsung du bka' stsal pa/_/nyon mongs shin tu sdig pa'i lus/_/bud med lus ni spang bar bgyi/_/yang dag ji bzhin ma 'tshal bas/_/byis pa dag ni mkhas la rmongs/_/bdag cag slan chad mngal gyi gnas/_/'jigs pa chen 
[\[296a.4\]]por mi 'gyur ro/_/dge ba dam pa thob pas na/_/bdag cag mngal gyi gnas dang bral/_/de nas khyim bdag gi chung ma de dag gis tshigs su bcad pa 'di dag smras nas mig mi 'dzums par bcom ldan 'das la lta zhing phyag 'tshal lo/_/de nas lha'i dbang po brgya byin gyis bcom ldan 'das 
[\[296a.5\]]kyi 'khor gyi dkyil 'khor du lha'i me tog rnams kyis gtor nas bcom ldan 'das la 'di skad ces gsol to/_/bcom ldan 'das bdag gis chos kyi rnam grangs 'di gzung lags so/_/bcom ldan 'das chos kyi rnam grangs 'di kun chub par bgyis lags so/_/bcom ldan 'das kyis bka' 
[\[296a.6\]]stsal pa/_kau shi ka de'i phyir khyod da phyin chad lha dang lha ma yin gyi g.yul ngor 'jug par mi 'gyur ro/_/de nas 'jam dpal gzhon nur gyur pas srog chags brgya stong mang po'i dge ba'i rtsa ba yang dag par bsgrub pa'i phyir bcom ldan 'das la 'di skad ces gsol to/_/bcom ldan 'das gang tshun chad bdag 
[\[296a.7\]]gis chos kyi rnam grangs 'di ma bskor ba de srid du/_de bzhin gshegs pas byang chub tu thugs ma bskyed do/_/bcom ldan 'das kyis bka' stsal pa/_'jam dpal khyod de'i phyir phyogs bcur snang bas byang chub sems dpa' bye ba khrag khrig mang po rnams kyi mchog tu gyur te/_'di lta ste/_dper na nyi 
[\[296b\]]
[\[296b.1\]]ma'i dkyil 'khor bzhin no/_/de nas de'i tshe sa chen po 'di rnam pa drug tu g.yos te lha'i me tog rnams kyis 'khor gyi dkyil 'khor kun du pus mo nub tsam du khyab par gyur to/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das sa chen po g.yos 
[\[296b.2\]]pa 'jig rten du byung ba'i rgyu gang lags/_rkyen gang lags/_me tog 'di dag ni sus gtor/_bcom ldan 'das kyis bka' stsal pa/_kun dga' bo lha bye ba khrag khrig phrag mang pos 'jam dpal gzhon nur gyur pas bshad pa thos nas dga' ba'i sems kyis me tog 'di dag gtor te/_gtor 
[\[296b.3\]]nas kyang tshig 'di skad du bdag cag kyang chos kyi rnam grangs 'di 'dzin to/_/kun chub par byed do/_/'don to/_/bcang ngo /_/bdag cag kyang 'jam dpal gzhon nur gyur pa ci 'dra ba de 'dra bar gyur cig ces smras te/_tshig 'di smras ma thag tu de dag la chos kyi rnam grangs 'di mngon du gyur nas de dag 
[\[296b.4\]]thams cad tshim zhing mgu la yi rangs te/_nga dang 'jam dpal gzhon nur gyur pa'i rkang pa la phyag 'tshal to/_/de nas sa g.yos pa 'di lta bu 'di byung ngo /_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das chos kyi rnam 
[\[296b.5\]]grangs 'di ni yon tan chen po dang ldan pa lags so/_/bcom ldan 'das chos kyi rnam grangs 'di ni ngo mtshar rmad du byung ba'i yon tan dang ldan pa lags so/_/bcom ldan 'das sems can gang dag gi rna lam du chos kyi rnam grangs 'di grags par 'gyur ba de dge ba'i rtsa ba ngan ngon dang ldan pa ma 
[\[296b.6\]]lags so/_/bcom ldan 'das kyis bka' stsal pa/_kun dga' bo de de bzhin no/_/de de bzhin te/_gang dag chos kyi rnam grangs 'di nyan la thos nas kyang mos pa dang /_yid ches pa dang /_'dzin pa dang /_kun chub par byed pa dang /_'don pa dang /_'chang ba'i rigs kyi bu'am/_rigs kyi bu mo de dag ni 
[\[296b.7\]]sangs rgyas mang po la bsnyen bkur byas pa yin no/_/de dag ni ngan song ngan 'gror rnam par ltung ba thams cad dang /_mi khom par skye ba thams cad las grol ba'o/_/de dag gis bdud sdig can bcom mo/_/de dag gis chos kyi tog bsgreng ngo /_/de dag gis chos kyi sgron ma rab tu 'bar bar byas so/_/de dag 
[\[297a\]]
[\[297a.1\]]gis mun pa mun nag bsal to/_/de dag gis byang chub kyi snying por phyin to/_/kun dga' bo gang dag gis chos kyi rnam grangs 'di thos ma thag tu mos pa dang /_'dzin pa dang /_kun chub par byed pa dang /_'don pa dang /_'chang ba de dag nga dang nye ba yin no/_/kun dga' bo gang dag chos kyi rnam 
[\[297a.2\]]grangs 'di 'dzin pa dang /_kun chub par byed pa dang /_'don pa dang /_'chang ba dang /_klog pa de dag ni nga'i bu chos kyi sku las skyes pa dag go/_/de dang de dag ni de bzhin gshegs pa'i zhal zas za bar 'dod pa dag go/_/de dang de dag ni ji ltar da lta nang 'dug pa bzhin du byang chub kyi shing drung du 'dug 
[\[297a.3\]]par 'dod pa dag go/_/de dang de dag ni ji ltar da lta na nga ston pa de bzhin du chos ston par 'dod pa dag go/_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das slad ma'i tshe slad ma'i dus na kha cig chos kyi rnam grangs 'di la mos 
[\[297a.4\]]par 'gyur ba dang /_'dzin par 'gyur ba dang /_kun chub par bgyid par 'gyur ba dang /_'don par 'gyur ba dang /_'chang bar 'gyur ba dang /_'dzin par 'gyur ba dang /_klog par 'gyur ba mchis sam/_bcom ldan 'das kyis bka' stsal pa/_kun dga' bo gang dag da lta na mos pa de dag phyi ma'i dus 
[\[297a.5\]]na mos par 'gyur ro/_/gang dag da lta na 'dzin pa de dag phyi ma'i dus na 'dzin par 'gyur ro/_/gang dag da lta na klog pa de dag phyi ma'i dus na klog par 'gyur ro/_/kun dga' bo gang gis da ltar chos kyi rnam grangs 'di ma thos pa de phyi ma'i dus na 'di thos par 'gyur ba de ni ngas lha dang bcas pa dang /_bdud dang 
[\[297a.6\]]bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu'i 'jig rten na ma mthong ste de ni gnas ma yin no/_/kun dga' bo 'di da ltar gang dag gi nor yin pa phyi ma'i dus na yang de dag gi nor du 'gyur ro/_/kun dga' bo 'di lta ste dper na 'dir khyim bdag gam khyim bdag gi bu 
[\[297a.7\]]'ga' zhig phyug cing nor che la longs spyod che zhing nor dang yo byad mang bar gyur la/_des gter dag gter du bcug nas yul gzhan du song na kun dga' bo de la ji snyam du sems/_de slar 'ongs ma thag tu des gang gter du bcug pa de rnyed par 'gyur ram/_gsol pa bcom ldan 'das rnyed lags so/_/de ci'i 
[\[297b\]]
[\[297b.1\]]slad du zhe na/_nor de de nyid kyi lags pa'i slad du'o/_/bcom ldan 'das kyis bka' stsal pa/_kun dga' bo de bzhin du 'di da ltar gang dag gi nor yin pa ma 'ongs pa'i dus na yang de dag gi nor du 'gyur te/_de dag ji ltar da lta nang yang dag par bged pa bzhin du chos kyi nor bla na med pa 'di gzhan dag 
[\[297b.2\]]dang yang dag par bged par 'gyur ro/_/kun dga' bo gang dag phyi ma'i dus na chos kyi rnam grangs 'di la mos par 'gyur ba dang /_'dzin par 'gyur ba dang /_kun chub par byed par 'gyur ba dang /_'don par 'gyur ba dang /_'chang bar 'gyur ba dang /_klog par 'gyur ba rnams kyang ngas sangs rgyas kyi spyan 
[\[297b.3\]]gyis dper na da ltar de bzhin du mthong ngo /_/gang dag spong bar 'gyur ba de dag kyang mthong ngo /_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das gang dag mos par mi 'gyur ba dang /_spong ba dang /_mi snyan pa brjod 
[\[297b.4\]]pa dang /_sun 'byin pa de dag gi 'gro ba ci lta bu zhig tu 'gyur/_bcom ldan 'das kyis bka' stsal pa/_kun dga' bo khyod kyis 'di dris pas ci zhig bya kha rog shig_/tshe dang ldan pa kun dga' bos gsol pa/_bcom ldan 'das bshad du gsol/_gang dag mos par mi 'gyur ba dang /_yid ches par 
[\[297b.5\]]mi 'gyur ba de dag kyang mos par 'gyur zhing rtogs par 'gyur ro/_/bcom ldan 'das kyis bka' stsal pa/_kun dga' bo mtshams med pa lnga dang ldan pa'i 'gro ba gang yin pa de de dag gi 'gro bar 'gyur ro/_/kun dga' bo 'di la ji snyam du sems/_gang gis stong gsum gyi stong chen po'i 'jig rten gyi 
[\[297b.6\]]khams kyi sems can thams cad kyi srog bcad na de'i 'gro ba ci 'dra ba zhig tu 'gyur/_gsol pa/_bcom ldan 'das sdig pa can lags so/_/bcom ldan 'das kyis bka' stsal pa/_de ni de'i 'gro ba yin par shes par bya'o/_/kun dga' bo gang zhig sangs rgyas bcom ldan 'das yongs su mya ngan 
[\[297b.7\]]las 'das pa gang gA'i klung gi bye ma snyed kyi mchod rten bshig ste mes kyang btang na/_ci de gzhi de las bsod nams ma yin pa mang du skyed par 'gyur ram/_gsol pa/_bcom ldan 'das mang lags so/_/bde bar gshegs pa mang lags so/_/de gzhi de las bsod nams ma lags pa mang 
[\[298a\]]
[\[298a.1\]]du skyed par 'gyur te/_de ni mnyam par mi bgyi'o/_/blta bar mi bgyi'o/_/bcom ldan 'das kyis bka' stsal pa/_de ni de'i 'gro ba yin par shes par bya'o/_/kun dga' bo gang zhig 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi chos kyi tshul 
[\[298a.2\]]'gag par byed na de'i 'gro ba ji lta bu zhig tu 'gyur/_gsol pa/_bcom ldan 'das sdig pa can lags te/_/de ni tshig tu brjod par sla ba ma lags so/_/bka' stsal pa/_de ni de'i 'gro ba yin par shes par bya'o/_/tshe dang ldan pa kun dga' bos gsol pa/_bcom ldan 'das yang gang zhig 
[\[298a.3\]]sems can gzhan yang zlog par bgyid na/_de'i 'gro ba ji lta bu zhig tu 'tshal bar bgyi/_bcom ldan 'das kyis bka' stsal pa/_kun dga' bo stong gsum gyi stong chen po'i 'jig rten gyi khams kyi sems can dge ba bcu'i las kyi lam dang ldan pa/_bla na med pa yang dag par rdzogs pa'i byang 
[\[298a.4\]]chub la yang dag par zhugs pa rnams kyi mig phyung na de'i 'gro ba ci 'dra ba zhig tu 'gyur/_gsol pa/_bskal pa mang por dmus long du 'gyur zhing sems can dmyal ba pa'i zhugs kyis sreg pa'i sdug bsngal gyi tshor ba yang myong bar 'gyur lags so/_/bcom ldan 'das kyis bka' stsal pa/_
[\[298a.5\]]kun dga' bo ngas khyod la bsgo'o khyod kyis khong du chud par bya'o/_/gang gis sems can gcig cig chos kyi rnam grangs 'di las bzlog na de'i 'gro ba ni de yin par shes par bya'o/_/tshe dang ldan pa kun dga' bos gsol pa/_bcom ldan 'das byang chub sems dpa' bla na med pa yang dag par rdzogs 
[\[298a.6\]]pa'i byang chub la zhugs pa gang zhig chos kyi rnam grangs 'di la the tsom ni 'tshal la mi spong na de ji lta bu zhig tu 'gyur/_bcom ldan 'das kyis bka' stsal pa/_kun dga' bo ji snyed du the tsom gyi sems bskyed pa de tsam du sangs rgyas mnyes par byed par mi 'gyur ro/_/de bskal pa de snyed du byang chub ring du byed do/_/
[\[298a.7\]]gsol pa/_bcom ldan 'das yang gang zhig mos shing rtogs la the tsom 'tshal bar gyur na de'i lus gang gis sdug bsngal myong bar 'gyur ba ci tsam zhig tu 'gyur/_bcom ldan 'das kyis bka' stsal pa/_kun dga' bo khyod kyis de'i lus dris pas ci zhig bya kha rog shig_/gsol pa/_bcom 
[\[298b\]]
[\[298b.1\]]ldan 'das 'khor bzhi po 'di dag kyang skrag par 'gyur/_slad ma'i skye bo rnams kyis thos na yang skrag par 'gyur lags kyis bshad du gsol/_bcom ldan 'das kyis bka' stsal pa/_de'i lus gang gis sdug bsngal myong bar 'gyur ba ni dpag tshad khrir 'gyur ro/_/tshe dang ldan pa kun dga' bos gsol 
[\[298b.2\]]pa/_gang des tshig ma bsrungs pa'i de'i lce ci 'dra ba zhig tu 'gyur/_bcom ldan 'das kyis bka' stsal pa/_kun dga' bo de'i lce ni dpag tshad stong yod par 'gyur te/_de la thong gshol sa ya phrag brgyas rmod par 'gyur/_lcags kyi thu lum 'bar ba rab tu 'bar ba sa ya phrag brgya 'bar 
[\[298b.3\]]bar 'gyur ro/_/de ci'i phyir zhe na/_ci nas tshig 'di ma bsrungs pa'i phyir ro/_/de nas 'khor bzhi po de dag dngangs shing spu zing zhes byed par gyur nas/_gdong nas mchi ma zag par ngu ba'i bzhin gyis de'i tshe sa la 'gyel te/_'gyel nas kyang thams cad kyis mgrin gcig tu tshig tu smras 
[\[298b.4\]]pa/_bcom ldan 'das rigs kyi bu'am/_rigs kyi bu mo gang gis de 'dra ba'i tshig smras pas lus de 'dra ba'i rnam pa de lta bu myong bar 'gyur ba de'i ched du bdag cag 'gyod tshangs 'tshal lo/_/de nas der sems can gzhan dag gcig gdong las mchi ma zag par ngu zhing tshig 'di skad ces smras 
[\[298b.5\]]so/_/bcom ldan 'das bdag cag gis tshe 'di dang skye ba gzhan dag tu the tsom gang bskyed par 'gyur ba de dag bcom ldan 'das bdag cag gis de bzhin gshegs pa gzhan gang dag mthong ba de dag kyang dpang du gsol te/_bdag cag gis las kyi sgrib pa de de bzhin gshegs pa'i spyan 
[\[298b.6\]]sngar so sor bshags par 'tshal lo/_/so sor dor bar 'tshal lo/_/nongs pa la nongs par so sor bshags shing nongs pa la nongs par mthong bas/_de bzhin gshegs pa dgra bcom pa yang dag par rdzogs pa'i sangs rgyas kyis bdag cag gi nongs pa yongs su gzung du gsol/_/
[\[298b.7\]]bcom ldan 'das kyis bka' stsal pa/_rigs kyi bu dag khyed gang gi phyir nyes pa la nyes par mthong ste/_sa sor 'chags pa dang /_so sor 'dor ba legs so legs so/_/rigs kyi bu dag gang nyes pa la nyes par mthong nas so sor 'chags pa 'di ni 'phags pa'i chos 'dul ba la ni 'phel bar 'gyur 
[\[299a\]]
[\[299a.1\]]ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 'khor 'di'i nang nas gang dag gis the tsom bskyed pa de dag kyang /_bcom ldan 'das 'di 'dra ba'i sems can dmyal bar mchi bar 'gyur ram/_bcom ldan 'das kyis bka' stsal pa/_
[\[299a.2\]]kun dga' bo 'di'i nang nas gang dag gis the tsom bskyed pa de dag gis kyang so sor bshags shing so sor bor bas de dag gis myong bar 'gyur ba chung bar 'gyur ro/_/tshe dang ldan pa kun dga' bos gsol pa/_bcom ldan 'das myong bar 'gyur ba ji tsam zhig tu chung bar 'gyur/_/bcom ldan 'das 
[\[299a.3\]]kyis bka' stsal pa/_kun dga' bo de dag 'chi ba'i dus kyi tshe sems can dmyal ba'i sdug bsngal myong bar 'gyur ro/_/spu'i khung bu re re nas kyang tshor ba grangs med dpag tu med pa 'byung bar 'gyur te/_'di ni mdor bsdus te smras pa'o/_/de ci'i phyir zhe na/_nga dang sangs rgyas bcom ldan 'das grangs 
[\[299a.4\]]med pa gzhan dag la yang ci nas so sor bshags pa'i phyir ro/_/kun dga' bo de lta bas na rigs kyi bu'am/_rigs kyi bu mos bdag gi lus 'di lta bur 'gyur du 'ong ngo /_/bdag gi tshor ba 'di lta bu myong bar 'gyur du 'ong ngo zhes chos kyi rnam grangs 'di la mos pa bskyed par bya'o/_/mos nas kyang som nyi 
[\[299a.5\]]med pa dang /_the tsom med par bya'o/_/gang gis de bzhin gshegs pa yongs su ma btang ba dang /_'das pa dang ma byon pa dang /_da ltar byung ba'i de bzhin gshegs pa rnams yongs su ma btang ba dang /_chos yongs su ma btang ba dang /_dge 'dun yongs su ma btang ba dang /_'das pa dang /_ma 
[\[299a.6\]]byon pa dang /_da ltar byung ba'i sangs rgyas bcom ldan 'das rnams kyi chos kyi tshul yongs su ma btang ba des chos kyi rnam grangs 'di la mos par bya/_gzung bar bya/_kun chub par bya/_gdon par bya/_bcang bar bya/_bklag par bya'o/_/de skad ces bka' stsal pa dang /_tshe dang ldan pa kun dga' 
[\[299a.7\]]bos bcom ldan 'das la 'di skad ces gsol to/_/bcom ldan 'das gang gi tshe sangs rgyas bcom ldan 'das rnams kyi phyir mi ldog pa'i 'khor lo'i chos bstan pa mdzad pa ni/_gang gis dge 'dun yongs su ma btang ba zhes bgyi ba/_bcom ldan 'das kyis ci la dgongs te de skad bka' stsal/_de 
[\[299b\]]
[\[299b.1\]]bzhin gshegs pas dge 'dun du yongs su bstan pa ni gang lags/_bcom ldan 'das kyis bka' stsal pa/_kun dga' bo de bzhin gshegs pas phyir mi ldog pa la dge 'dun du yongs su bstan to/_/gsol pa/_bcom ldan 'das byang chub sems dpa' phyir mi ldog pa de dag ni phyir mi 
[\[299b.2\]]ldog pa'i dge 'dun la yang dag par gzhol ba ma lags/_grangs su mchi ba yang ma lags so/_/bcom ldan 'das kyis bka' stsal pa/_kun dga' bo gang dag bsam pa thag pa nas byang chub tu sems bskyed la/_sems de yang yang dag par rjes su mi mthong ba de dag thams cad phyir mi ldog 
[\[299b.3\]]pa'i dge 'dun la yang dag par gzhol ba'o/_/de dag thams cad phyir mi ldog pa'i dge 'dun gyi grangs su 'gro ba'o/_/tshe dang ldan pa kun dga' bos gsol pa/_bcom ldan 'das ji tsam du sangs rgyas bcom ldan 'das rnams thabs mkhas pa dang ldan te/_thabs mkhas pas don 'di yongs 
[\[299b.4\]]su bstan pa ngo mtshar to/_/de nas lha'i dbang po brgya byin gyis lha'i me tog man dA ra ba rnams kyis bcom ldan 'das la mngon par gtor te/_mngon par gtor nas kyang bcom ldan 'das la 'di skad ces gsol to/_/bcom ldan 'das sems can thams cad kyang thabs mkhas pa 'dis chos ston 
[\[299b.5\]]par gyur cig_/bcom ldan 'das kyis bka' stsal pa/_kau shi ka gang dag chos kyi rnam grangs 'di la mos par 'gyur ba de dag thams cad ji ltar da lta na nga bzhin du thabs mkhas pa 'dis chos ston par 'gyur ro/_/de nas lha'i bu stong phrag mang pos bcom ldan 'das la lha'i me tog rnams kyis gtor 
[\[299b.6\]]te/_tshig 'di skad ces gsol to/_/bcom ldan 'das sems can thams cad kyis kyang chos kyi rnam grangs 'di thob par gyur cig_/de nas bcom ldan 'das la tshe dang ldan pa kun dga' bos 'di skad ces gsol to/_/slad ma'i skye bo rnams kyi ched du bcom ldan 'das kyis chos kyi rnam grangs 'di 
[\[299b.7\]]byin gyis brlab tu gsol/_bcom ldan 'das kyis bka' stsal pa/_kun dga' bo gal te rigs kyi bu'am/_rigs kyi bu mo rgya mtsho'i dbus su son par gyur pa gang gis chos kyi rnam grangs 'di mnyan na yang /_des gdon mi za bar thos par 'gyur ro/_/de ci'i phyir zhe na/_kun dga' bo chos kyi 
[\[300a\]]
[\[300a.1\]]rnam grangs 'di ni sngon gyi sangs rgyas rnams kyis byin gyis brlabs pa'o/_/gsol pa/_bcom ldan 'das chos kyi rnam grangs 'di sngon gyi sangs rgyas rnams kyis byin gyis brlabs su lags kyis kyang bcom ldan 'das kyis kyang da byin gyis brlab tu gsol/_de nas sa chen po rnam pa drug tu 
[\[300a.2\]]g.yos te/_g.yos/_rab tu g.yos so/_/bcom ldan 'das kyi spyan sngar 'dzam bu'i klung gi gser gyi pad ma chen po 'dab ma bye ba brgya stong du ma yod pa/_'od kyis phyogs bcu kun du snang bar byed pa mngon du byung ngo /_/'od des kyang 'jig rten gyi khams gang gA'i klung gi bye ma snyed snang bar byas 
[\[300a.3\]]so/_/de nas 'khor bzhi po de dag gis 'jig rten gyi khams de dag na sangs rgyas bcom ldan 'das gang gA'i klung gi bye ma snyed thams cad kyi spyan snga na/_'dzam bu'i klung gi gser gyi pad ma chen po 'dab ma brgya stong du ma yod pa 'od kyis phyogs bcu kun du snang bar byed pa mngon du byung ba mthong ngo /_/de 
[\[300a.4\]]nas lha'i dbang po brgya byin khyim bdag gi cha byad kyis me tog rnam pa sna tshogs 'khor bzhi po de dag la byin te/_tshig 'di skad du khyed kyis de bzhin gshegs pa dgra bcom pa yang dag par rdzogs pa'i sangs rgyas de dag dang /_chos kyi rnam grangs 'di la mchod pa'i phyir mngon par gtor cig_/mngon 
[\[300a.5\]]par gtor cig ces smras so/_/de nas 'khor bzhi po de dag gis me tog de dag blangs te/_de bzhin gshegs pa dgra bcom pa yang dag par rdzogs pa'i sangs rgyas de dag la gtor ba dang /_me tog de dag de bzhin gshegs pa de dag gi dbu'i steng gi drang thad na gdugs su 'dug par mthong ngo /_/de 
[\[300a.6\]]nas 'khor bzhi po de dag gis bcom ldan 'das la 'di skad ces gsol to/_/bcom ldan 'das gang gi slad du sa chen po g.yos pa 'di byung ba dang /_bcom ldan 'das dang /_de bzhin gshegs pa 'di dag gi spyan sngar 'di lta bu'i pad ma chen po 'di byung ba 'di su'i snga ltas lags/_bcom ldan 
[\[300a.7\]]'das kyis bka' stsal pa/_grogs po dag 'di ni chos kyi rnam grangs 'di la byin gyis rlob pa'i ltas te/_ltas 'dis chos kyi rnam grangs 'di la byin gyis rlob par shes par gyis shig_/tshe dang ldan pa kun dga' bos gsol pa/_bcom ldan 'das chos kyi rnam grangs 'di ni byin gyis brlabs 
[\[300b\]]
[\[300b.1\]]lags so/_/bcom ldan 'das kyis bka' stsal pa/_kun dga' bo de de bzhin te/_chos kyi rnam grangs 'di byin gyis brlabs so/_/gsol pa/_bcom ldan 'das ci lags/_bcom ldan 'das nyag gcig gis byin gyis brlabs sam/_'on te de bzhin gshegs pa dgra bcom pa yang dag par rdzogs 
[\[300b.2\]]pa'i sangs rgyas 'di dag gis kyang byin gyis brlabs/_bcom ldan 'das kyis bka' stsal pa/_kun dga' bo de bzhin gshegs pa dgra bcom pa yang dag par rdzogs pa'i sangs rgyas thams cad kyis chos kyi rnam grangs 'di byin gyis brlabs so/_/de nas bcom ldan 'das la tshe dang ldan pa 
[\[300b.3\]]kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de lta bas na khyod kyis chos kyi rnam grangs 'di 'bras bu la mngon par zhen pa med pa zhes bya bar zung shig_/'di 
[\[300b.4\]]'bras bu sna tshogs dang bral ba zhes bya bar yang zung shig_/'di dad pas rjes su 'brang ba dang /_chos kyi rjes su 'brang ba dang /_brgyad pa dang /_rigs kyis dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_nyan thos dang /_rang sangs 
[\[300b.5\]]rgyas bstan pa zhes bya bar yang zung shig_/'di bdud slar btang ba bstan pa zhes bya bar yang zung shig_/'di de bzhin gshegs pa dang /_bcom ldan 'das dang /_sangs rgyas bstan pa zhes bya bar yang zung shig_/'di pha rol tu phyin pa drug dang ldan pa zhes bya bar yang zung shig_/de ci'i phyir zhe 
[\[300b.6\]]na/_kun dga' bo chos kyi rnam grangs 'di la mos sam/_'dzin tam/_klog gam/_kun chub par byed na pha rol tu phyin pa drug bsgom pa yongs su rdzogs par 'gyur ro/_/gsol pa/_bcom ldan 'das chos kyi rnam grangs 'di la mos sam/_'dzin tam/_klog gam/_kun chub par bgyid pa'i pha 
[\[300b.7\]]rol tu phyin pa drug bsgom pa ji ltar yongs su rdzogs par 'gyur/_bcom ldan 'das kyis bka' stsal pa/_kun dga' bo gang gi tshe rigs kyi bu'am/_rigs kyi bu mo dag chos kyi rnam grangs 'di la mos pa de ni de'i sbyin pa'i pha rol tu phyin pa'o/_/gang chos kyi rnam grangs 'di la the tsom mi za ba de ni de'i 
[\[301a\]]
[\[301a.1\]]tshul khrims kyi pha rol tu phyin pa'o/_/gang chos kyi rnam grangs 'di la bzod cing 'dod pa de ni de'i bzod pa'i pha rol tu phyin pa'o/_/gang chos kyi rnam grangs 'di la sems ma zhum pa de ni de'i brtson 'grus kyi pha rol tu phyin pa'o/_/gang chos kyi rnam grangs 'di la sems yeng yeng 
[\[301a.2\]]por mi 'gyur ba de ni de'i bsam gtan gyi pha rol tu phyin pa'o/_/gang chos kyi rnam grangs 'di la rnam par mi rtog cing chos thams cad yang dag par rjes su mi mthong ba de ni de'i shes rab kyi pha rol tu phyin pa'o/_/kun dga' bo de lta bas na chos kyi rnam grangs 'di pha rol tu phyin pa drug dang 
[\[301a.3\]]ldan pa zhes bya bar zung shig_/'di ni sangs rgyas thams cad kyis mtshungs par bstan pa zhes bya bar yang zung shig_/'di phyir mi ldog pa'i 'khor lo ye shes chen po bstan pa zhes bya bar yang zung shig_/de nas bcom ldan 'das la tshe dang ldan pa kun dga' bos 'di skad ces gsol to/_/
[\[301a.4\]]bcom ldan 'das chos kyi rnam grangs 'di'i ming yang mnyan par bgyi na thog ma dang /_bar ma dang /_tha ma lta smos kyang ci 'tshal/_bcom ldan 'das kyis bka' stsal pa/_de de lta'o/_/kun dga' bo de de lta'o/_/tshe dang ldan pa kun dga' bos gsol pa/_bcom ldan 'das gang zhig 
[\[301a.5\]]chos kyi rnam grangs 'di'i ming thos pa des 'khor ba las bskal pa du zhig bsnyil bar bgyis par 'gyur/_bcom ldan 'das kyis bka' stsal pa/_kun dga' bo gang gis chos kyi rnam grangs 'di'i ming phyir mi ldog pa'i 'khor lo ye shes chen po bstan pa zhes bya ba thos la/_thos nas kyang mos 
[\[301a.6\]]par 'gyur ba des 'khor ba las bskal pa stong bsnyil bar byas par 'gyur ro/_/tshe dang ldan pa kun dga' bos gsol pa/_bcom ldan 'das gang chos kyi rnam grangs 'di la mos nas byang chub tu sems bskyed par 'gyur ba de ji ltar blta bar bgyi/_bcom ldan 'das kyis bka' stsal pa/_kun 
[\[301a.7\]]dga' bo gang zhig chos kyi rnam grangs 'di la mos nas byang chub tu sems bskyed par 'gyur ba de nyid de'i bla na med pa yang dag par rdzogs pa'i byang chub tu lung bstan pa'o/_/de nas 'khor bzhi po de dag gi mdun du pad ma kha dog sna tshogs pa/_kha dog du ma yod pa/_kha dog dpag tu med/_'dab 
[\[301b\]]
[\[301b.1\]]ma bye ba brgya stong phrag du ma yod pa so sor byung ngo /_/de nas 'khor bzhi po de dag tshim zhing mgu la yi rangs te/_rab tu dga' nas dga' ba dang /_yid bde ba skyes te/_pad ma de dag blangs nas bcom ldan 'das la mngon par gtor to/_/mngon par gtor nas kyang tshig 'di skad du bdag 
[\[301b.2\]]cag gis kyang chos kyi rnam grangs 'di de ltar bstan par bgyi'o/_/de ltar rab tu dbye bar bgyi'o zhes smras so/_/de nas bcom ldan 'das kyis de'i tshe 'dzum pa mdzad do/_/bcom ldan 'das kyis 'dzum pa mdzad ma thag tu de nas sil snyan thams cad kyang ma dkrol bar sgra byung ngo /_/
[\[301b.3\]]spos thams cad kyi ngad kyang langs so/_/lha brgya stong mang po dag gis kyang lha'i tsan dan gyi phye ma dang /_lha'i 'dzam bu'i klung gi gser phye dang /_lha'i me tog man dA ra ba dang /_lha'i na bza' rnams kyis bcom ldan 'das la mngon par gtor to/_/de nas bcom ldan 'das la tshe dang ldan 
[\[301b.4\]]pa kun dga' bos 'di skad ces gsol to/_/de bzhin gshegs pa rnams ni rgyu ma mchis/_rkyen ma mchis par 'dzum pa mi mdzad na/_bcom ldan 'das 'dzum pa mdzad pa'i rgyu gang lags/_rkyen gang lags/_bcom ldan 'das kyis bka' stsal pa/_kun dga' bo 'khor bzhi po 
[\[301b.5\]]'di dag thams cad dang /_lha dang /_klu dang /_gnod sbyin dang /_dri za gang dag chos kyi rnam grangs 'di thos pa dang /_gang dag phyi ma'i dus na thos par 'gyur ba de dag thams cad kyang ji ltar da lta na nga ston pa de bzhin du chos kyi rnam grangs 'di lhag chad med par ston par 'gyur ro/_/bcom 
[\[301b.6\]]ldan 'das kyis de skad ces bka' stsal pa dang /_tshe dang ldan pa kun dga' bo dang /_'khor bzhi po de dag dang /_lha dang /_mi dang /_lha ma yin dang /_dri zar bcas pa'i 'jig rten bcom ldan 'das kyis gsungs pa la yi rangs te mngon par bstod do//_//'phags pa phyir mi ldog 
[\[301b.7\]]pa'i 'khor lo zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_da na shI la dang /_mu ne bar ma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[302a\]]
[\[302a.1\]{D241}]@##/_/rgya gar skad du/_Ar+ya sa mA d+hi tsakra nA ma ma hA ya na sU tra/_bod skad du/_'phags pa ting nge 'dzin gyi 'khor lo zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya rgod 
[\[302a.2\]]kyi phung po'i ri la bzhugs te/_dge slong gi dge 'dun stong nyis brgya lnga bcu dang /_byang chub sems dpa'i dge 'dun tshad med grangs med pa dang thabs cig tu bzhugs so/_/gzhan yang lha dang /_klu dang /_gnod sbyin la sogs pa'i 'khor sna tshogs pas bskor nas chos ston par gyur te/_de'i tshe bcom ldan 'das ting 
[\[302a.3\]]nge 'dzin gyi 'khor lo zhes bya ba'i ting nge 'dzin la snyoms par zhugs pa dang /_ting nge 'dzin de'i mthus sangs rgyas kyi zhing thams cad rab tu g.yos par gyur to/_/snang ba chen pos kyang thams cad gsal bar gyur te/_de nas 'khor der byang chub sems dpa' 'jam dpal gzhon nur gyur pa 'dug par gyur te/_stan las 
[\[302a.4\]]langs nas bcom ldan 'das la 'di skad ces gsol to/_/bcom ldan 'das ting nge 'dzin gyi 'khor lo la snyoms par zhugs pa ni bcom ldan 'das ngo mtshar to/_/bde bar gshegs pa shin tu ngo mtshar lags so/_/bcom ldan 'das kyis bka' stsal pa/_'jam dpal khyod kyis yang dag pa'i mtha' 
[\[302a.5\]]shes sam/_byang chub sems dpa' 'jam dpal gyis gsol pa/_bcom ldan 'das bdag gis 'tshal lags so/_/bka' stsal pa/_'jam dpal yang dag pa'i mtha' gang na 'dug_/gsol pa/_bcom ldan 'das yang dag pa'i mtha' ni gang na ma mchis pa de na mchis lags so/_/bka' 
[\[302a.6\]]stsal pa/_'jam dpal gang na med pa de gang yin/_gsol pa/_bcom ldan 'das yul thams cad dang bral ba'o/_/bka' stsal pa/_'jam dpal sgom pa gang yin/_bcom ldan 'das sgom pa ni sgom pa ma mchis pa'i don to/_/'jam dpal gyis gsol pa/_de bzhin gshegs pas chos ji ltar 
[\[302a.7\]]ston par mdzad/_bka' stsal pa/_'jam dpal nga ni gzugs rnam par 'jig pa med pa dang /_skye ba med par chos ston to/_/tshor ba dang /_'du shes dang /_'du byed dang /_rnam par shes pa rnam par 'jig pa med pa dang /_skye ba med par chos ston to/_/'dod chags dang /_zhe sdang dang /_gti mug rnams 
[\[302b\]]
[\[302b.1\]]rnam par 'jig pa med pa dang /_skye ba med pa'i chos kyi 'khor lo skor ro/_/ngas ni 'di ltar chos gang yang ma bshig_/ma bskyed pa de ltar bla na med pa yang dag par rdzogs pa'i sangs rgyas su gsungs so/_/de nas bcom ldan 'das kyis mkhyen bzhin du 'jam dpal gzhon nur gyur pa la 'di skad ces bka' 
[\[302b.2\]]stsal to/_/'jam dpal khyod kyis chos kyi dbyings shes sam/_gsol pa/_gal te bdag gis dmigs na 'tshal lags so/_/bka' stsal pa/_'jam dpal khyod kyis 'jig rten gang la spyod pa shes sam/_gsol pa/_bcom ldan 'das 'jig rten na sgyu ma sprul pa'i mi gang kho na la spyod pa de la 
[\[302b.3\]]spyod pas so/_/bcom ldan 'das 'jig rten zhes bgyi ba ni dngos po ma mchis pa'i ngo bo nyid lags so/_/bcom ldan 'das kyis bka' stsal pa/_de bzhin gshegs pa chos gsan par ni bzhed kyi/_khyod spobs par gyis shig_/gsol pa/_ci las brtsams te spobs par bgyid pa lags/_
[\[302b.4\]]bka' stsal pa/_'jam dpal khyod chos kyi dbyings las rtsoms shig_/gsol pa/_bcom ldan 'das gang bdag gis chos kyi dbyings ma lags pa'i chos de bdag gis yang dag par rjes su ma mthong lags so/_/bka' stsal pa/_mngon pa'i nga rgyal can rnams rab tu skrag par 'gyur ro/_/
[\[302b.5\]]gsol pa/_bcom ldan 'das gal te yang dag pa'i mtha' skrag par gyur na/_de'i slad du mngon pa'i nga rgyal can skrag par 'gyur ro/_/de ci'i slad du zhe na/_yang dag pa'i mtha' dang /_mngon pa'i nga rgyal can gnyis gcig cing dbyer med pa'i phyir ro/_/bcom ldan 'das kyis bka' stsal pa/_
[\[302b.6\]]'jam dpal khyod ni rdo rje'i gzhi yin no/_/'jam dpal gyis gsol pa/_bcom ldan 'das chos thams cad mi phyed cing bsam gyis mi khyab pas na rdo rje'i gzhi lags so/_/de ci'i slad du rdo rje'i gzhi zhes bgyi na sems can ma mchis pa dang /_dngos po ma mchis pa'i slad du rdo rje'i gzhi lags so/_/
[\[302b.7\]]gsol pa/_bcom ldan 'das de ltar lags pa'i yang dag pa'i mtha' ni ma mchis pa lags te/_de lta bu'i mtha' gang lags pa de ni tshur mchi ba dang /_phar mchi ba ma mchis te/_bcom ldan 'das de lta bu'i mtha' can gyi don la gnas nas rang bzhin med pa'i don sgom par byed do/_/dben pa sten 
[\[303a\]]
[\[303a.1\]]par yang byed do/_/'du 'dzi spong ngo /_/de nas tshe dang ldan pa shA ri'i bus byang chub sems dpa' 'jam dpal la 'di skad ces smras so/_/'jam dpal khyod kyis chos bstan pa ni rab tu ngo mtshar to/_/'jam dpal gyis smras pa/_btsun pa shA ri'i bu ngo mtshar mi che ste/_dgra bcom pa zag pa 
[\[303a.2\]]med pa ni chos ston pa'i snod ma yin te/_de ci'i phyir zhe na/_'di ltar chos bstan pa 'di ni so so'i skye bo'i chos la zhugs pa ma yin/_dgra bcom pa'i chos la zhugs pa ma yin/_rang sangs rgyas kyi chos la zhugs pa ma yin/_de bzhin gshegs pa'i chos la zhugs pa ma yin pa'i phyir te/_'di 
[\[303a.3\]]ni chos dmigs pa'i phyir yang zhugs pa ma yin no/_/'di ni gang du yang zhugs pa dang ldog pa med pa'i phyir ro/_/chos thams cad shin tu dben pa'i phyir ro/_/smras pa/_'jam dpal ci la bsams te smra/_'jam dpal gyis smras pa/_btsun pa shA ri'i bu dgra bcom pa nyid ni 'dod chags dang /_
[\[303a.4\]]zhe sdang dang /_gti mug zad pa yin na de dag gang gi snod yin zhing de gang ji lta bu zhig gi snod du 'gyur snyam ste/_de las bsams nas dgra bcom pa/_zag pa zad pa/_chos bstan pa'i snod ma yin par kho bo de skad smra'o/_/smras pa/_btsun pa shA ri'i bu khyod 'chi 'pho ba dang /_skye ba med pa'i chos yin 
[\[303a.5\]]par mos sam/_smras pa/_'jam dpal bdag mos so/_/de nas bcom ldan 'das kyis byang chub sems dpa' 'jam dpal la bka' stsal pa/_'jam dpal legs so legs so/_/chos zab mo'i don la khyod rab tu mkhas par bsngags par gyur to/_/bcom ldan 'das kyis de skad ces 
[\[303a.6\]]bka' stsal nas/_byang chub sems dpa' 'jam dpal gzhon nur gyur pa dang /_tshe dang ldan pa shA ri'i bu dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa ting nge 'dzin gyi 
[\[303a.7\]]'khor lo zhes bya ba theg pa chen po'i mdo rdzogs so//[ {D242}]@##/_/rgya gar skad du/_Ar+ya pa ri Na ta tsakra nA ma ma hA yA na sU tra/_bod skad du/_'phags pa yongs su bsngo ba'i 'khor lo zhes bya ba theg pa chen po'i mdo/_sangs rgyas dang byang chub sems dpa' 
[\[303b\]]
[\[303b.1\]]thams cad la phyag 'tshal lo/_/'di skad bdag gis thos pa dus gcig na/_bcom ldan 'das nor bu rin po che rdo rje'i ri'i zom la byang chub sems dpa' sems dpa' chen po'i 'khor mang po dang thabs cig tu bzhugs so/_/de nas bcom ldan 'das kyis byang chub sems dpa' rdo rje rin po che la bka' 
[\[303b.2\]]stsal pa/_rigs kyi bu gang byang chub sems dpa' byang chub chen po don du gnyer bar 'dod pa dang /_sems can thams cad sgrol bar 'dod cing byang chub sems dpa'i sdom pa 'dzin par 'dod pa dang /_byang chub chen por sems bskyed cing snying rje chen po dang ldan pas de bzhin gshegs pa thams cad 
[\[303b.3\]]la rim gro dang bkur sti bya bar 'dod pa dang /_byang chub sems dpa' rnams kyi bsod nams kyi tshogs yangs shing rgya che ba sogs par 'dod pa dang /_sangs rgyas kyi ye shes bsgrub par 'dod pa dang /_thogs pa med pa'i gzungs dang /_ting nge 'dzin dang /_rnam par thar pa'i sgo dang /_rdzu 'phrul dang /_
[\[303b.4\]]mngon par shes pas rnam par rol par 'dod pa dang /_nam mkha' la bang ba dang mdzod chen po bsgrub par 'dod pa dang /_rang gi lag nas yid bzhin gyi nor bu bzhin du gtong zhing 'bul bar 'dod pas 'di skad ces brjod par bya ste/_phyogs bcu na bzhugs pa'i sangs rgyas bcom ldan 
[\[303b.5\]]'das thams cad dang /_sa bcu la rab tu gnas pa'i byang chub sems dpa' chen po rnams dang /_rdo rje 'dzin pa rnams bdag la dgongs su gsol/_bdag ming 'di zhes bgyi ba yang dag pa'i lam la bde bar gnas pa ma thob pas deng byang chub tu sems bskyed de/_bdag gi lus dang sems 'di dus 
[\[303b.6\]]thams cad dang /_rnam pa thams cad du dus gsum gyi de bzhin gshegs pa dang /_byang chub sems dpa' thams cad la bdag lus 'bul gyis/_mthu chen po mnga' ba'i de bzhin gshegs pa rnams dang /_sa chen po la rab tu gnas pa'i byang chub sems dpa' thams cad kyis bdag bzhes su 
[\[303b.7\]]gsol/_bdag gi bsod nams dang ye shes kyi tshogs chen po dang /_brtson 'grus brtsams pa dang /_sems kyi rgya bskyed pa dang /_rab tu zhi zhing dul ba dang /_dbang dang /_mngon par shes pa dang /_pha rol tu phyin pa la sogs pa myur du yongs su rdzogs par gyur cig_/yang bcom ldan 'das 
[\[304a\]]
[\[304a.1\]]thugs rje chen po dang ldan pa rnams bdag la dgongs su gsol/_bdag ming 'di zhes bgyi ba 'khor ba na 'khor zhing bcing ba chen pos bcings par gyur pa/_btson ra na gnas pa/_yang dag pa'i lam dang bral ba/_nyon mongs pa'i dgra'i dbang du gyur pa/_mgon med pa/_skyabs med pa/_
[\[304a.2\]]mig med pa/_rten med pa/_gtso bo med pa/_'dren pa med par gyur pa/_lam gol bar song ba/_'khor ba la gzhol ba/_mya ngan las 'das pa chen po la rgyab kyis phyogs pa/_ngan 'gro la phyogs pa/_lam ngan pa la bsten pa/_lam ngan par lhung bar gyur pa/_rtag tu bshes gnyen ngan pas 
[\[304a.3\]]zin cing dge ba'i bshes gnyen dang bral ba/_yang dag pa dang yang dag pa ma yin pa dang /_phan par 'gyur ba dang /_phan pa med pa dang /_don yod pa dang don med pa la rmongs par gyur pa/_dge ba'i chos dang bral zhing mi dge ba chen po bsgrubs pa/_sangs rgyas dang byang chub sems dpa' 
[\[304a.4\]]dang 'phags pa rnams la rtag tu rgyab kyis phyogs pa/_skye rga na 'chi'i sdug bsngal gyis gzir cing mi bde ba chen po bsgrubs pa/_'jigs pa med pa/_bag tsha ba med pa/_sems rtag tu g.yengs par gyur pa/_sbyin pa dang /_tshul khrims dang /_zhi zhing dben pa dang bsgrubs pa dang 
[\[304a.5\]]bag yod pa dang bral bar gyur pa/_gzungs dang /_ting nge 'dzin gyi sgo dang /_sa bcu'i chos kyi bzod pa la bde bar gnas pa dang /_shes rab kyi pha rol tu phyin pa zab mo dang mnyam pa nyid las ring du gyur pa/_byams pa dang /_snying rje dang /_dga' ba dang /_btang snyoms tshad med pa bzhi mi sgrub pa dang /_
[\[304a.6\]]byang chub sems dpa' lhag pa'i tshul khrims dang mi ldan par gyur pa dang /_chags pa med pa dang /_thogs pa med pa'i ye shes chen po las ring du gyur pa dang /_mya ngan las 'das pa'i rgyu dge ba'i chos sgrub pa la bde bar gnas pa ma thob pa dang /_rdzu 'phrul dang /_stobs dang /_mi 'jigs pa dang 
[\[304a.7\]]bral bar gyur pa dang /_yang dag pa'i dran pa la mi gnas pa dang /_bsnyel ba mi mnga' ba'i chos nyid la spyod cing gzhol bar 'jug pa mi 'grub pa dang /_bsod nams byed pa la g.yel zhing lta ba snyems pa dang the tsom gyi sgrib pas byang chub kyi yan lag bdun mngon par mi rtogs pa dang /_de bzhin du 
[\[304b\]]
[\[304b.1\]]'phags pa'i lam yan lag brgyad mi sgrub pa dang /_nyon mongs pa brgya stong tshad med pas zil gyis non cing sdug bsngal rnam pa mang pos sdug bsngal zhing yongs su mnar te/_rtag tu gdung ba bsam pa zhan pas khro zhing rtag tu g.yeng ba/_nyon mongs pa brgya stong la rgyun du gzhol bar gyur pa de bzhin 
[\[304b.2\]]gshegs pa dang /_byang chub sems dpa' thugs rje chen po la gnas pa rnams kyis bdag gi skyabs mdzad par gsol/_bdag gi rten mdzad par gsol/_bdag gi 'dren pa mdzad par gsol/_bdag myur du bla na med pa yang dag par rdzogs pa'i sangs rgyas kyi lam dang /_byang chub sems 
[\[304b.3\]]dpa' chen po'i lam dang /_byang chub sems dpa' chen po'i tshogs sogs pa yongs su rdzogs par gyur cig_/bdag myur du de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_de bzhin gshegs pa'i chos spobs pa thogs pa 
[\[304b.4\]]med pa dang /_ting nge 'dzin dang /_gzungs dang /_rnam par grol ba'i yon tan dang /_rdzu 'phrul dang /_mngon par shes pa dang /_pha rol tu phyin pa yongs su rdzogs par gyur cig_/yang bdag bsod nams phun sum tshogs pa thams cad dang ldan par gyur cig_/mchod pa rgya chen po byed pa'i dus su 
[\[304b.5\]]yang 'di skad ces brjod par bya ste/_yang sangs rgyas bcom ldan 'das mthu chen po mnga' ba thams cad dang /_byang chub sems dpa'i tshogs thams cad bdag la dgongs su gsol/_deng bdag sangs rgyas dang byang chub sems dpa' thams cad la mchod pa dang /_rim gro chen po bgyis te lus 
[\[304b.6\]]'bul lo/_/phyogs bcu'i 'jig rten gyi khams na ji snyed rgyan dang /_yo byad bzang po thams cad rin po che'i gzhal med khang rnam pa sna tshogs pa dang /_rin po che'i rgyan thams cad dang /_rin po che'i shing dang /_rin po che'i ri dang /_rin po che'i ba dan dang /_rin po che'i dkyil 'khor dang /_rin po che'i 
[\[304b.7\]]dbyig rnam par bkram pa dang /_rin po che'i gdugs dang /_rin po che'i rgyal mtshan dang /_rin po che'i do shal gyi rgyan dang /_mu tig gi dra ba dang /_rin po che'i snod dang /_rin po che'i phung po dang /_rin po che'i 'od 'phro ba dang /_rin po che'i gling dag na nor bu rin po che chen po rnam par dag pa'i mar me'i sdong 
[\[305a\]]
[\[305a.1\]]bu dang /_rin po che dril bu'i sgra 'khrol ba la nor bu rin po che 'od 'phro ba gser btso ma'i spar khab can gyi dom dom pho long dpyangs pas yongs su khebs pa/_gser btso ma'i me tog 'dzam bu'i gser gyi ze ba can/_gser gyi shing ljon pas dkris pa/_gser gyi pho brang sna tshogs rin po che'i 
[\[305a.2\]]sprin chags pa/_rin po che'i thigs pa char du 'bab pa/_rin po che rnam pa mang po'i mdzod kyi pho brang /_lha rdzas kyi nor bus rtsig ngos spras pa/_rin po che'i shing thams cad rig 'dzin chen po'i skyed mos tshal gyi ra ba yid du 'ong ba/_rin po che'i pho brang dang /_gnas dang /_shing dang /_nags tshal la 
[\[305a.3\]]sogs pa thams cad kyang yid du 'ong ba de lta bu bdag po med pa 'dzin pa med pa thams cad sangs rgyas dang byang chub sems dpa' thams cad la yongs su bsngo zhing dbul lo/_/'dzam bu'i gling na sman bzang po ring du 'tsho bar byed pa la sogs pa'i rnam pa ji snyed yod pa dang /_nor bu rin po che sems 
[\[305a.4\]]can thams cad kyi re ba yongs su skong ba dang /_ma g.yos par rang bzhin gyis bda' ba'i zhal zas bzang po dang /_spos kyi shing ljon pa rnam pa sna tshogs dang /_tsan dan gyi shing dang /_a ga ru dang /_tsan dan dmar po dang /_lo ma che zhing me tog rtag par bsung gis gzi bar byed pa'i shing 
[\[305a.5\]]rnam pa sna tshogs pa dang /_yid du 'ong ba'i lha rdzas kyi spos ma bzung ba yongs su ma bzung ba dang /_dpag bsam gyi shing rnam pa sna tshogs pa dang /_rgya mtsho chen po'i nang nas 'byung ba nor bu rin po che rnam pa sna tshogs yid bzhin gyi nor bu rin po che la sogs pa dang /_ri rab lhun po dang /_
[\[305a.6\]]ri ti se dang /_spos kyi ri dang /_ri ma la ya dang /_ri btang bzung dang /_ri ma ha la dang /_rdo rje'i ri la sogs te ri chen po rnam pa de dag gi rin po che'i zom sna tshogs dang /_rin po che'i stegs dang /_rdo ba rin po che dang /_rin po che'i phug dang /_rin po che'i pho brang dang /_rin po che'i rgyan dang /_rin po 
[\[305a.7\]]che'i zhogs ma dang /_rin po che'i lam srang mang po dang /_nor bu rin po che'i ka ba mang po dang /_rin po che'i sgron me'i 'khor lo mang po dang /_bai dUr+ya la sogs te/_nor bu'i rigs rnam pa mang po dang /_ji tsam du gnam gyi steng na bdag po med pa'i lha'i pho brang dang lha'i nor rnam pa mang po 
[\[305b\]]
[\[305b.1\]]yid du 'ong zhing blta bar 'os pa dang /_lha'i rol mo'i yo byad rnam pa mang po rlung gi ngad kyis bskyod pa tsam gyis sgra snyan pa 'byin pa dang /_nam mkha' la gnas pa'i pho brang nas rol mo'i sgra snyan pa 'byin pa dang /_lha'i rol mo rnam pa mang po ma bskyod par sgra snyan par 'byin pa dang /_lha'i bya sna tshogs nam mkha'i pho 
[\[305b.2\]]brang nas snyan pa'i sgra sna tshogs 'byin pa dang /_rin po che'i sprin sna tshogs las sgra snyan pa chen po 'byung ba dang /_lha'i nor bu rin po che dbyangs snyan pa'i sgra sgrogs pa dang /_gzhan yang lha'i dri'i shing dang /_me tog gi shing mang po dang /_phreng ba'i shing dang /_byug pa mang po dang /_bdug pa'i spos kyi shing 
[\[305b.3\]]dang /_sgron ma'i shing dang /_rgyal mtshan gyi shing dang /_ba dan gyi shing dang /_rin po che'i shing la sogs pa de dag thams cad ma bzung ba yongs su ma bzung ba de dag thams cad kun kyang sangs rgyas dang /_byang chub sems dpa' thams cad la dbul lo/_/ji tsam du de bzhin gshegs pa thams cad 
[\[305b.4\]]kyi spyan gyis gzigs pa'i sangs rgyas kyi zhing dag na mchod pa'i sprin chen po me tog gi sprin dang /_spos kyi sprin dang /_phreng ba'i sprin dang /_bdug spos kyi sprin dang /_byug spos kyi sprin dang /_rin po che'i gdugs kyi sprin dang /_rin po che'i rgyal mtshan gyi sprin dang /_rin po che'i ba dan gyi sprin dang /_rin po che'i gos kyi 
[\[305b.5\]]sprin dang /_rin po che'i rnam pa'i sprin dang /_rin po che'i phung po'i sprin la sogs te/_rin po che chen po'i sprin rnam pa de dag dang /_gzhan yang spos kyi 'bru mar gyis mar me'i snod chen po bkang ba stong gi 'jig rten gyi tshad dang mnyam pa/_mar me'i snying po ri rab kyi tshad tsam pa sgron mar byas te/_sangs rgyas bcom ldan 
[\[305b.6\]]'das de dag thams cad dang /_byang chub sems dpa' chen po rnams la mchod cing dbul lo/_/de bzhin du mchod pa rnam pa sna tshogs kyis mchod pa'i bsod nams dam pa ji tsam pa de dag thams cad bla na med pa'i byang chub tu yongs su bsngo'o/_/gang 'das pa'i sangs rgyas bcom ldan 'das rnams kyis 
[\[305b.7\]]dge ba mang po brtsams te/_dmigs su med pa'i tshul gyis byang chub tu yongs su bsngos pa de bzhin du bdag gis kyang bsod nams de dag thams cad bla na med pa yang dag par rdzogs pa'i byang chub tu yongs su bsngo'o/_/yang sangs rgyas bcom ldan 'das byang chub kyi snying por mngon par rdzogs par sangs 
[\[306a\]]
[\[306a.1\]]rgyas nas chos kyi 'khor lo chen po ni bskor/_bdud kyi sde rnams ni pham par byas nas mya ngan las 'da' bar gshegs par dgongs pa la sems can thams cad la phan pa dang bde ba'i phyir bskal pa chen po gcig tshang bar bzhugs par gsol zhes gsol ba gdab bo/_/sangs rgyas 
[\[306a.2\]]dang byang chub sems dpa' thams cad dang /_sems can thams cad kyis bsod nams ci bsgrubs pa de dag thams cad la rjes su yi rang ngo /_/dus gsum gyi de bzhin gshegs pa dang /_byang chub sems dpa' thams cad kyis sdig pa dang mi dge ba'i las kyi sgrib pa thams cad bshags pa de bzhin du bdag 
[\[306a.3\]]gis kyang yongs su bshags shing yongs su sbyong ngo /_/de bzhin du mchod pa dang bshags pa la sogs pa byas nas sangs rgyas dang byang chub sems dpa' thams cad mngon sum du dmigs pa'i spyan sngar gsang sngags 'di lan brgya rtsa brgyad bzlas so/_/oM sam+b+ha ra sam+b+ha ra/_b+hi ma na sa ra/_ma hA dzA bA hUM/_
[\[306a.4\]]gang gsang sngags de bzlas pas ci dang ci 'dod pa de thams cad 'grub cing lha'i mchod pa'i sprin chen po dang /_de bzhin gshegs pa thams cad kyang mngon du 'gyur ro/_/rigs kyi bu'am rigs kyi bu mo gang la la zhig gis de bzhin gshegs pa yid la byed cing nyin mo yang rung mtshan mo yang rung 
[\[306a.5\]]yongs su bsngo ba'i 'khor lo chen po 'di klog cing 'don na/_de'i sdig pa mi dge ba'i las 'byang zhing nyon mongs pa thams cad khad kyis sbyong bar 'gyur ba dang /_bsod nams kyi tshogs snga ma de dag thams cad thob par 'gyur ro/_/lan cig bklags pa tsam gyis kyang tshangs pa brgya'i dpal dang ldan 
[\[306a.6\]]zhing rmi lam na yang rtag tu sangs rgyas mthong bar 'gyur ro/_/tshe 'das nas kyang yongs su dag pa'i zhing du skye'o/_/bcom ldan 'das kyis de skad ces bka' stsal nas/_byang chub sems dpa'i tshogs mang po de dag thams cad bcom ldan 'das kyis gsungs pa la mngon par bstod do/_/
[\[306a.7\]]yongs su bsngo ba'i 'khor lo zhes bya ba theg pa chen po'i mdo rdzogs so//_//li'i dge slong sde snod gsum dang ldan pa shI la d+harmas/_rgya gar gyi d+harma rgya'i yi ge las ban de rnam par mi rtog gis bsgyur ba//_//mang+ga laM//_//
